https://wiadomosci.onet.pl/swiat/steve-bannon-wkracza-do-europy-pis-wejdzie-w-sklad-jego-koalicji-artykul/gwnw1s1,Steve Bannon wkracza do Europy. PiS wejdzie w skład jego koalicji?,"Były doradca prezydenta Trumpa Steve Bannon zamierza stworzyć fundację ""The Movement"", której celem ma być zjednoczenie nacjonalistyczno-prawicowych populistów w Europie. Szczegóły projektu opisuje Andreas Ross w poniedziałkowym wydaniu ""Frankfurter Allgemeine Zeitung"".","Bannon chce zorganizować kampanię przed wyborami do Parlamentu Europejskiego w maju 2019 roku pod hasłem walki z Angelą Merkel. W wywiadzie dla portalu ""The Daily Beast"" były dorada Trumpa ostro skrytykował niemiecką kanclerz za współpracę z Rosją przy budowie gazociągu Nord Stream 2, nazywając ją ""totalnym krętaczem"". Jego zdaniem Merkel ""w zamian za tani gaz oddała Rosji kontrolę (nad Niemcami - red.)"". Fundacja Bannona z siedzibą w Brukseli ma wspierać nacjonalistyczne partie w Europie, dostarczając im politycznych pomysłów i doradzając w sprawach kampanii. Celem jest wprowadzenie do PE jak największej ilości europosłów, którzy mieliby utworzyć nowy nacjonalistyczny klub poselski. Mowa jest o jednej trzeciej wszystkich parlamentarzystów – pisze ""FAZ"". W wywiadzie Bannon cytuje poetę Johna Miltona: ""Lepiej jest panować w piekle, niż służyć w niebie"". Jak zaznacza ""FAZ"", Bannon od dawna utrzymuje bliskie kontakty z szefową francuskiego Zjednoczenia Narodowego Marine Le Pen, włoską Ligą i brytyjskimi zwolennikami Brexitu. Prowadził też rozmowy z Alternatywą dla Niemiec. W Budapeszcie przyjął go niedawno premier Viktor Orban. Ross tłumaczy, że sympatię Orbana wzbudza przede wszystkim negatywny stosunek Bannona do George'a Sorosa - amerykańskiego miliardera węgierskiego pochodzenia. Wspierający otwarte społeczeństwo Soros uznany został przez Orbana za jednego z największych wrogów. ""Soros jest diabłem, ale jest wspaniały"" – powiedział Bannon. Agencja AFP dodaje, że Bannon rozmawiał także z przedstawicielami PiS.     Zdaniem Bannona w Europie można osiągnąć polityczne cele inwestując niewielkie pieniądze. Amerykański dziennikarz powiedział w rozmowie z ""The Daily Beast"", że zwolennicy Brexitu ""inwestując siedem milionów dolarów wyprowadzili piątą co do wielkości gospodarkę świata z UE"". Kampania wyborcza w USA w 2016 roku pochłonęła od sześciu do siedmiu miliardów dolarów. ""To jasne, że Trump podziela stanowisko Bannona: celem jest zniszczenie UE, co ułatwi Waszyngtonowi negocjowanie z pojedynczymi państwami narodowymi"" – pisze Ross. ""FAZ"" zastrzega, że wystąpienia Trumpa podczas ostatniej podróży po Europie mogą Bannonowi utrudnić osiągnięcie celu. Wypowiedzi podważające gwarancje sojusznicze ""przestraszyły"" Środkowych Europejczyków, którzy zwykle dobrze przyjmują jego nacjonalizm i jego antyunijną furię.  ""Zachodnioeuropejscy dyplomacji obserwują z schadenfreude (radością z cudzego nieszczęścia - red.) nieoczekiwany dyscyplinujący wpływ (wypowiedzi Trumpa - red.) na Europejczyków” – pisze w konkluzji Andreas Ross w „FAZ”. ",Steve Bannon na spotkaniu w Pradze,
https://wiadomosci.onet.pl/religia/skandal-na-kul-u-pierwsze-wrazenie-to-szok/1r63xl,"Skandal na KUL-u. ""Pierwsze wrażenie to szok""","Władze KUL-u nie zamierzają lekceważyć skandalu, jaki wywołały słowa Grzegorza Brauna, który znieważył zmarłego abp. Józefa Życińskiego. Być może konsekwencje wyciągnie nawet nuncjusz apostolski - podaje dzisiejsza ""Gazeta Wyborcza"". - Moje pierwsze wrażenie to szok. Coś nie tak jest z pracą wychowawczą na uczelni, skoro dochodzi do debat na takim poziomie - mówi były rektor KUL-u ks. prof. Andrzej Szostek.","Jak informuje dziennik, w sprawie skandalu, jaki wybuchł na Katolickim Uniwersytecie Lubelskim 11 kwietnia wciąż nie wiadomo, kto ponosi odpowiedzialność za to, co się wydarzyło. Dzisiaj ma się odbyć spotkanie rektora ze studentami oraz ich opiekunem z Koła Naukowego odpowiedzialnego za organizacje spotkania. Braun na spotkaniu zorganizowanym przez studentów z Koła Naukowego oraz czasopismo ""Polonia Christiana"" nazwał abp. Józefa Życińskiego łajdakiem i kłamcą, który podawał się za biskupa. Dostał za to brawa. Sprawa wypłynęła dopiero po miesiącu, kiedy to rzecznik KUL-u wyraził ""głębokie ubolewanie"". Wywołało to oburzenie w środowisku prawicowym skupionym wokół portalu konserwatyzm.pl. Oburzenia nie kryli również politycy będący wczoraj gośćmi w programie Radia ZET ""Siódmy dzień tygodnia"". Wicemarszałek Sejmu Stefan Niesiołowski (PO) nazwał prawicowego reżysera ""chamem i prostakiem"". Marek Siwiec (SLD) nie był zaskoczony poziomem tej debaty. Tomasz Nałęcz, doradca prezydenta, mówił, że zna ten język z Krakowskiego Przedmieścia. Cała sytuacja jest o tyle bulwersująca, że w środę do Lublina ma przyjechać nuncjusz apostolski abp Celestino Migliore. Jak ustalił dziennik, sprawa skandalu najpewniej pojawi się na rozmowie z nuncjuszem, który jest wrażliwy na takie problemy.",,
https://wiadomosci.onet.pl/fundacja-eberta-bije-na-alarm-zastraszajace-rozmiary-ksenofobii-we-wschodnich/8r352,Fundacja Eberta bije na alarm: zastraszające rozmiary ksenofobii we wschodnich Niemczech,"Im gorsze wykształcenie, tym większa wrogość do cudzoziemców. Im mniej imigrantów w otoczeniu, tym większa ksenofobia. Co szósty wschodni Niemiec ma skrajnie prawicowy światopogląd - to wyniki badań naukowych.","Naukowcy badali światopogląd niemieckiego społeczeństwa nie po raz pierwszy, ale już drugi raz biją na alarm. Poprzednia praca badawcza na tematy światopoglądowe ""Kryzys środka"" z roku 2010 była poważnym sygnałem ostrzegawczym. Stwierdzono w niej, że 8,2 proc. społeczeństwa reprezentuje nacjonalistyczny, skrajnie prawicowy światopogląd. Obecnie naukowcy podają, że tendencja ta narasta i skrajnie prawicowe poglądy ma 9 proc. ankietowanych. Ostrzegają przy tym, że co prawda absolutnie niezbędna rozprawa z serią zabójstw dokonanych przez członków ""Narodowosocjalistycznego Podziemia"" NSU, podyktowanych ich ksenofobicznymi poglądami, zajmuje nie tylko komisję śledczą Bundestagu, prokuraturę i policję, lecz także media i opinię publiczną. Zdaniem naukowców zbyt mało uwagi zwraca się na przekonania rasistowskie i ksenofobiczne, które są podatnym gruntem dla rozwoju prawicowego ekstremizmu w jego najbrutalniejszej formie. Poglądy skrajnie prawicowe nie są zjawiskiem występującym na marginesie, gdyż taki światopogląd reprezentują ludzie ze środka społeczeństwa - twierdzą autorzy pracy badawczej, Elmar Braehler i Oliver Decker. Wykonano ją na zamówienie zbliżonej do SPD Fundacji im. Friedricha Eberta. Edukacja kluczem do przezwyciężenia nienawiści Naukowcy raz jeszcze udowadniają w analizie, jak istotny wpływ na szerzenie się prawicowego ekstremizmu ma oświata. ""Poparcie respondentów bez matury dla skrajnie prawicowych postaw było we wszystkich możliwych kategoriach dwukrotnie wyższe niż u osób, które legitymowały się na przykład świadectwem dojrzałości, zaznaczają autorzy opracowania. Podobnie wysoki wskaźnik pojawiał się w odpowiedziach osób powyżej 60 roku życia"" - czytamy w raporcie. Autorzy analizy wskazują, że we wschodnich Niemczech dorasta pokolenie przejawiające szczególnie wysokie poparcie dla poglądów skrajnie prawicowych. ""Tu dorasta pokolenie, które w swym prawicowo-ekstremistycznym nastawieniu prześciga wszelkie dotychczasowe grupy społeczeństwa"" - ostrzegają naukowcy. Trend ten zaznaczał się już w roku 2010, lecz obecnie staje się on zdaniem naukowców coraz bardziej wyraźny. Światopogląd jednoznacznie skrajnie prawicowy ma 16 proc. mieszkańców wschodnich Niemiec i tendencja ta zwyżkuje. Im mniej imigrantów, tym większa wrogość Dla przykładu, twierdzenie, jakoby cudzoziemcy przybywali do Niemiec tylko po to, by żerować na niemieckim systemie opieki społecznej, popiera 31,4 proc. respondentów z zachodnich Niemiec i 53,9 proc. z obszaru byłej NRD. Zdaniem naukowców wzrostu liczby osób o takim światopoglądzie nie usprawiedliwiają w żadnym wypadku same problemy strukturalne we wschodnich Niemczech, które nawet w 20 lat po przywróceniu jedności kraju nie zostały uregulowane w adekwatny sposób. Wśród ankietowanych ze wschodnich Niemiec szczególnie wyraźnie manifestowała się wrogość do cudzoziemców; w dużo wyższym stopniu niż w zachodnich Niemczech, gdzie liczba obcokrajowców w społeczeństwie jest bez porównania wyższa. Naukowcy ostrzegają jednak przed przypisywaniem skrajnie prawicowego światopoglądu wyłącznie mieszkańcom wschodnich Niemiec. ""Tendencje takie obserwuje się nie tylko na obszarze byłej NRD. Mniej jest ich w miastach na prawach krajów związkowych jak Hamburg, czy Berlin, więcej na prowincji bez struktur przemysłowych. Ksenofobia szerzy się nie tam, gdzie na co dzień obcują ze sobą ludzie różnych narodowości, lecz tam, gdzie jest szczególnie mało obcokrajowców"" - zaznaczają autorzy pracy badawczej. tagesschau.de / Małgorzata Matzke","Członkowie skrajnie prawicowej NPD, fot. AFP",
https://wiadomosci.onet.pl/kraj/slawomir-sierakowski-broni-krytyki-politycznej/h5l9c,"Sławomir Sierakowski broni ""Krytyki Politycznej""","""Gazeta Wyborcza"": - Krytyka Polityczna działa w mainstreamie. Prawicowe organizacje od lat nie umieją stawić nam czoła w konkurencji merytorycznej - mówi szef KP Sławomir Sierakowski. I pyta: dlaczego intensywność naszych działań ma być powodem do zarzutów?","W związku z wydarzeniami z 11 listopada, Sierakowski zapowiada, że ""na pewno nikt nie będzie blokował żadnego marszu, jeśli nie będzie w nim organizacji wzywających do nienawiści.(...) Być może na przyszły rok ""Porozumienie 11 listopada"" powinno zaproponować konkurencję na to, kto zorganizuje najsympatyczniejsze obchody, w której warunkiem jest brak nie tylko przemocy, ale i nienawistnych haseł. To może być najlepszy sposób na rozbrojenie tych corocznych Marszów z towarzyszącej im agresji, jeśli ich organizatorzy są rzeczywiście do tego gotowi"".","Sławomir Sierakowski, fot. Robert Kowalewski / Agencja Gazeta",
https://wiadomosci.onet.pl/swiat/steve-bannon-chce-zalozyc-fundacje-pomagajaca-prawicy-w-wyborach-do-pe-artykul/ezr7ggf,Steve Bannon chce założyć fundację pomagającą prawicy w wyborach do PE,"Steve Bannon wyszedł z nową inicjatywą, która będzie działać w Europie. Były szef kampanii wyborczej Donalda Trumpa planuje w Brukseli utworzyć fundację, która będzie wspierać prawicowe, antyestablishmentowe grupy w okresie przygotowań do wyborów w Parlamencie Europejskim. O sprawie pisze Laurens Cerulus z POLITICO.","Swoje plany Steve Bannon zdradził w wywiadzie z ""Daily Beast"". Przyznał, że chce zjednoczyć wszystkie siły znajdujące się na prawym krańcu spektrum politycznego. - Wszyscy się zgadzają, że następne wybory do PE są niezwykle ważne, że jest to pierwsza ogólnokontynentalna walka pomiędzy populizmem a partią Davos. To będzie niezwykle ważny moment dla Europy - stwierdził Bannon. Organizacja, którą można nazwać ""The Movement"", miałaby być głównym źródłem sondaży, porad w wysyłaniu wiadomości, targetowaniu przekazu, a także think tanków. Jej siedziba znajdować ma się w Brukseli. Początkowo ma być w niej zatrudniona garstka ludzi na pełnoetatowych stanowiskach, którzy wspieraliby prawicowe i populistyczne partie w całej Europie. Steve Bannon w wywiadzie z ""Daily Beast"" powiedział, że przy okazji wizyty Donalda Trumpa w Europie zorganizował serię spotkań związanych z jego nowym projektem. - To było tak skuteczne, że zamierzamy zacząć pracę - stwierdził. - Prawicowy, populistyczny nacjonalizm to jest to, co się stanie. To będzie to, co będzie rządzić. Będą indywidualne państwa narodowe z własną tożsamością i z własnymi granicami - ocenił były szef kampanii Donalda Trumpa. Bannon przyznał jednak, że nie wszystkie prawicowe partie będą mogły z nim współpracować. - Nie zamierzamy włączać w to żadnych partii etniczno-nacjonalistycznych - powiedział. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Steve Bannon,
https://wiadomosci.onet.pl/kraj/schulz-prawica-kradnie-hasla-i-jezyk-lewicy/2v5q4,Schulz: prawica kradnie hasła i język lewicy,"- Prawica kradnie hasła i język lewicy - uważa szef grupy socjalistycznej w Parlamencie Europejskim Martin Schulz. Podczas debaty poświęconej przyszłości europejskiej socjaldemokracji przekonywał, że lewica musi wrócić do korzeni, jeśli chodzi o treść i formę swych działań.","- Prawica kradnie nam język (...). Potrzebujemy języka, który będą rozumieć różne grupy. Potrzebna jest nam wiarygodność - mówił Schulz podczas debaty ""Szukając odpowiedzi - europejska socjaldemokracja w XXI wieku"", zorganizowanej przez tygodnik ""Polityka"" i Fundację Friedricha Eberta. Zdaniem Schulza, socjaldemokracja w XXI wieku powinna stawiać na rozwiązania międzynarodowe, ponieważ - jak podkreślał - działania tylko na arenie krajowej są krótkotrwałe. Jak dodał, lewica musi wracać do korzeni, jeśli chodzi o treść i formę swoich działań, ponieważ - jak zaznaczył - ludzie oczekują jasnego i prostego języka. Pozostali paneliści zgodzili się z Schulzem, że prawica przejęła część haseł lewej strony sceny politycznej, choć - w ich ocenie - można to uznać również za sukces lewicy, ponieważ hasła i priorytety, o które walczy, stają się we współczesnym świecie standardem.",Martin Schulz,
https://wiadomosci.onet.pl/kraj/wybory-parlamentarne-2019-marek-jurek-i-kaja-godek-startuja-razem/psln8xw,Marek Jurek i Kaja Godek tworzą wspólną listę do Sejmu,"Prawica niezwiązana z Prawem i Sprawiedliwością pójdzie do wyborów w przynajmniej dwóch blokach: Konfederacja i Komitet Wyborczy Prawica Marka Jurka, Kai Godek i Bogusława Kiernickiego.","Informacje potwierdził Marek Jurek. ""Idziemy do wyborów parlamentarnych w niezależnym, chrześcijańsko-konserwatywnym komitecie PRAWICA"" – napisał na swoim profilu na Facebooku. Głównym motywem kampanii ma być powstrzymanie ofensywy LGBT, w tym zmiany ustawy o zgromadzeniach, tak by nie można było organizować parad równości - podał portal dorzeczy.pl. Wcześniej Kaja Godek miała startować z list Konfederacji, ale w związku z niewystarczająco eksponowanym nurtem prolife Godek miała zdecydować o tworzeniu własnych list. Źródło: FB, dorzeczy.pl",Marek Jurek,
https://wiadomosci.onet.pl/swiat/szwecje-po-wyborach-czeka-polityczna-niepewnosc/t89r8te,Szwecję po wyborach czeka polityczna niepewność. Skrajna prawica rośnie w siłę,"Szwecja stoi w obliczu politycznej niepewności po wczorajszych wyborach, które nie wyłoniły wyraźnego zwycięzcy. Skrajna prawica osiągnęła historyczny wzrost, choć nie tak wysoki jak dawały jej sondaże - pisze Charlie Duxbury z POLITICO.","Po zliczeniu większości głosów centrolewicowy blok premiera Stefana Löfvena zdobył 40,6 proc. głosów, minimalnie pokonując sojusz centroprawicowy z 40,3 proc. - wynika z wstępnych wyników podanych przez telewizję publiczną SVT. Prawicowi Szwedzcy Demokraci, są bliscy uzyskania swojego najlepszego historycznie wyniku: 17,6 procent. Żaden blok nie uzyskał absolutnej większości, potrzeba więc będzie czasu, by ustalić kto ma rządzić krajem. Przywódca partii, która wygrała w wyborach, zwykle jako pierwszy otrzymuje mandat do utworzenia rządu, zwłaszcza jeśli może wykazać, że ma duże szanse na stworzenie silnej koalicji. W Szwecji jest tradycja rządów mniejszościowych. Ani socjaldemokraci, ani centroprawicowi moderaci nie wykazują zainteresowania stworzeniem wielkiej koalicji, co byłoby dla Szwecji niezwykłe. Rządy mniejszości pozostają więc najbardziej prawdopodobne. Obydwa bloki zapowiedziały, że nie będą współpracować ze Szwedzkimi Demokratami. Wyniki są zgodne z ogólnoeuropejską tendencją, w której tradycyjnymi partiami wstrząsnął wzrost skrajnej prawicy. Skok Szwedzkich Demokratów przypomina podobną tendencję we Włoszech i Niemczech, gdzie partie walczące o zaostrzone kontrole graniczne szybko zyskały na popularności od czasu kryzysu uchodźczego w 2015 roku. Mimo to, Szwedzcy Demokraci uzyskali znacznie poniżej 25 procent, które przepowiadały im niektóre sondaże. Wróżono, że ta skrajnie prawicowa partia może stać się drugą partią w kraju, jednak Szwedzcy Demokraci pozostali na trzecim miejscu, za socjaldemokratami Löfvena z 28,4 proc. i Moderatami z 19,8 procenta. – Wiem, że byli tacy, którzy marzyli o czymś więcej, ale nie zapominajmy, że osiągnęliśmy największy postęp – powiedział strateg partii Mattias Karlsson, kiedy pojawiły się wyniki. – Zrobiliśmy wszystko, co było w naszej mocy – powiedział lider Szwedzkich Demokratów Jimmie Åkesson. – Teraz musimy uzyskać wpływ na szwedzką politykę - dodał. Wybory są ciosem dla socjaldemokratów Löfvena, którzy osiągnęli najgorszy wynik wyborczy od ponad stu lat. – Wolelibyśmy osiągnąć lepszy rezultat, ale mimo to wyborcy sprawili, że to socjaldemokraci są największą partią, wyraźnie największą partią – powiedział Löfven swoim zwolenikom. Mniejszemu partnerowi koalicyjnemu socjaldemokratów, Zielonym, udało się przekroczyć 4-procentowy wyborczy próg – zdobyli 4,3 proc. – To było niepotrzebnie tak emocjonujące – powiedziała zwolennikom polityk Partii Zielonych Isabella Lövin. Lider partii Moderatów Ulf Kristersson i Löfven zapowiedzieli, że rozpoczną rozmowy ze swoimi sojusznikami z zamiarem utworzenia rządu. Löfven poinformował, że planuje pozostać na stanowisku premiera i kierować rządem, dopóki trwać będą rozmowy na temat przyszłej koalicji. Wynik jest tak bliski remisu, że końcowy rezultat może jeszcze wskazać innego zwycięzcę. W systemie szwedzkim, przewodniczący parlamentu decyduje, w jakiej kolejności przywódcy partyjni dostają szansę na utworzenie rządu. – Praca nie jest zakończona, dopiero się zaczyna – powiedział Löfven. – Kampania się skończyła, teraz stawiamy na pierwszym miejscu najlepszy interes Szwecji.",Lider Szwedzkich Demokratów Jimmie Åkesson,
https://wiadomosci.onet.pl/swiat/usa-doradca-romneya-na-jesieni-calkiem-zmienimy-taktyke/b6tte,USA: doradca Romneya: Na jesieni całkiem zmienimy taktykę,Gafa doradcy Mitta Romneya dostarczyła nowej amunicji rywalom faworyta Partii Republikańskiej (GOP) do nominacji prezydenckiej i przypomniała o jego skłonności do zmiany poglądów zależnie od doraźnych potrzeb politycznych.,"Doradcę, Erica Fehrnstroma, zapytano w środę w telewizji CNN, czy przeciwnicy Romneya w prawyborach nie zmuszą go do nadmiernego poparcia prawicowej ideologii wyznawanej przez konserwatywnych Republikanów, co utrudni mu zjednanie sobie umiarkowanych wyborców w konfrontacji z prezydentem Barackiem Obamą. Fehrnstrom odpowiedział, że nie obawia się tego, gdyż w kampanii w wyborach prezydenckich Romney zmieni taktykę o 180 stopni. - Myślę, że naciśniemy guzik resetu na jesienną kampanię. Wszystko się zmienia. To prawie jak w Etch a Sketch - potrząsa się tym i zaczyna od nowa - powiedział doradca kandydata. Etch a Sketch to popularny gadżet - zabawka do rysowania za pomocą dwóch gałek umieszczonych po bokach plastikowej ramy, w której znajduje się szklany ekran. Rysuje się rylcem poruszającym się - przez kręcenie gałkami - w białym proszku aluminiowym pod szklanym ekranem: wraz z przesuwaniem się rylca na ekranie powstają czarne linie. Aby zmazać wykonany rysunek, wystarczy obrócić gadżet i wstrząsnąć nim - jak o tym przypomniał doradca Romneya. Jego metafora wywołała złośliwe komentarze rywali Romneya. - Bierzecie cokolwiek on powie, potrząsacie tym i już tego nie ma. W wyborach prezydenckich będzie całkiem nowy obrazek. To powinno być dla was bardzo uspokajające - ironizował były senator Rick Santorum. Od dawna atakuje on Romneya jako ""fałszywego"" konserwatystę, który zmienia poglądy jak rękawiczki. Jako gubernator liberalnego Massachusetts Romney popierał np. aborcję i doprowadził do uchwalenia stanowej reformy ochrony zdrowia podobnej do tej, którą przeforsował prezydenta Obama.",Mitt Romney fot. AFP,
https://wiadomosci.onet.pl/kraj/powstanie-nowa-partia-na-prawicy-ziobro-i-jurek-juz-rozmawiaja/gxxqk,Powstanie nowa partia na prawicy? Ziobro i Jurek już rozmawiają,"O współpracy i programie nowej partii politycznej, która ma powstać w przyszłym roku - rozmawiali dzisiaj w Strachocinie (Podkarpackie) lider Solidarnej Polski Zbigniew Ziobro i przewodniczący Prawicy Rzeczypospolitej Marek Jurek. Jak powiedział Ziobro na konferencji prasowej zorganizowanej w Domu Rekolekcyjnym przy Sanktuarium św. Andrzeja Boboli, nowa formacja ma łączyć, a nie dzielić, ma pokazać, że można rozmawiać, a nie kłócić się.","- Chcemy przedstawić pozytywny program dla Polski i wizję, która chce zwyciężyć w wyborach, aby zmieniać Polskę na lepsze. Sądzę, że jeśli z tej ziemi będziemy wysyłać taki sygnał do Polski, to będzie to dobry sygnał (…) Wierzę, że uda nam się powołać formację z początkiem przyszłego roku - dodał. Były minister sprawiedliwości zaznaczył, że środowiska Solidarnej Polski i Prawicy Rzeczypospolitej będą tworzyć na Podkarpaciu struktury we wszystkich miastach i gminach. Tłumacząc wybór miejsca, Ziobro podkreślił, że jest to symboliczne miejsce. Przypomniał, że dziewięć lat temu właśnie do Sanktuarium św. Andrzeja Boboli w Strachocinie odbyła się pielgrzymka polityków Prawa i Sprawiedliwości. - Organizował ją wówczas Marek Jurek i było to wielkie przeżycie i doprowadziło nas do zwycięstwa w wyborach 2005 r. Dziś znowu tu wracamy i chcemy sięgać do naszych korzeni i łączyć, budować i zwyciężać - dodał Ziobro. Przewodniczący Prawicy Rzeczypospolitej Marek Jurek powiedział dziennikarzom, że w sobotę zarząd partii przyjął uchwałę mówiącą o gotowości do stałej współpracy między Prawicą Rzeczypospolitej a Solidarną Polską. - W uchwale zapisaliśmy również, że jeżeli Zbigniew Ziobro podejmie próbę rekonstrukcji polskiej prawicy, i formacja którą będzie chciał zbudować będzie w sposób realny zaangażowana w obronę zasad chrześcijańskich, to jesteśmy gotowi do współpracy - zaznaczył b. marszałek Sejmu. Jurek podkreślił, że spotkanie ma zapoczątkować koordynację prac Solidarnej Polski i Prawicy Rzeczypospolitej na Podkarpaciu. Dodał, że rozmawiał z Ziobro o stworzeniu wspólnej formacji, bo - w jego ocenie - Polska jest dzisiaj na zakręcie. - Nie chodzi o to, aby, z jednej strony, być skazanym na dryf w polityce europejskiej, w której przestajemy prowadzić politykę jako państwo, a dostosowujemy się do polityki innych państw. Natomiast z drugiej na bezsilne protesty i mówienie o tym, że zaniechanie prowadzenia polityki to utrata państwowości. Polska musi odzyskać zdolność prowadzenia swojej polityki. Główne kwestie które musimy podjąć to: samodzielność prowadzenia polityki europejskiej, prawa rodziny, przejście przez kryzys, aby całe społeczeństwo było bezpieczne - ocenił Jurek. Zbigniew Ziobro był pytany przez dziennikarzy, czy Ludwik Dorn, który niedawno wstąpił do klubu Solidarnej Polski w Sejmie, ma szanse, aby stanąć na czele ugrupowania, które powstanie w przyszłym roku. Odpowiedział, że o tym zadecydują ""demokratyczne procedury"". - Cieszymy się że pan marszałek Dorn przystąpił do klubu Solidarnej Polski, to dla nas bardzo ważny sygnał, że można łączyć, nie trzeba zawieszać, wyrzucać, że droga do zwycięstwa nie jest poprzez podział, ale łączenie - dodał Ziobro. Zdaniem byłego ministra sprawiedliwości, PiS jest formacją, z którą Solidarna Polska chce współpracować. - Nie ma wroga na prawicy, jeśli szukać wroga na siłę to widziałbym go w działaniach Ruchu Palikota, który dąży do niszczenia wszystkiego, co jest wartościowe - powiedział.","Marek Jurek i Zbigniew Ziobro, fot. archwalna, Wojciech Olkuśnik / Agencja Gazeta",
https://wiadomosci.onet.pl/kiosk/antyislamski-sojusz-ponad-granicami/9eqfj,Antyislamski sojusz ponad granicami,"Populiści z ruchu Pro Köln protestują przeciwko budowie meczetu w Kolonii, przy okazji budując swoją pozycję na niemieckiej scenie politycznej. Ostatnio zrobili krok naprzód w swoich dążeniach, łącząc siły ze skrajnie prawicową Wolnościową Partią Austrii (FPÖ).","Warkot wiertarek i dźwigów wypełnia przestrzeń nad robotniczą dzielnicą Kolonii Ehrenfeld. Robotnicy w żółtych kaskach biegają wokół betonowej skorupy budynku, który nawet w stanie nieukończonym góruje nad okolicą. Dla tutejszej społeczności tureckiej rozrastający się kompleks oznacza możliwość zmieszczenia całej infrastruktury - od meczetu przez salony fryzjerskie po biura podróży - pod jednym dachem. Jednak dla pozostałych mieszkańców miasta nowa świątynia stanowi powód do niepokoju. Obawiają się oni, że projekt wart wiele milionów euro nie będzie sprzyjał integracji, a zamiast tego sprawi, że Turcy jeszcze bardziej zamkną się w swoim świecie. - Każdy nowy ruch musi się czymś wyróżnić. Dla nas jest to meczet z olbrzymią kopułą i 55-metrowymi minaretami. Stał się on symbolem prawdziwej groźby islamizacji Niemiec - tłumaczy Bernd Schöppe z Pro Köln. Ta niewielka, choć rosnąca w siłę organizacja zdobyła niedawno miejsca w radzie miejskiej. Kolońscy prawicowcy liczą na to, że dzięki sojuszowi z FPÖ wzrośnie popularność ich ugrupowania. Austriacka partia zyskała sławę dekadę temu, kiedy pod przywództwem zmarłego przed dwoma laty kontrowersyjnego radykała Jörga Haidera weszła w skład rządzącej koalicji. W ubiegłym miesiącu FPÖ świętowała kolejny sukces, zdobywając 26 proc. głosów w wyborach regionalnych w Wiedniu. W jednym z haseł partia odsyłała muzułmanów ""do domu"", a wśród jej wyborczych gadżetów znalazła się gra komputerowa, w której strzelnie do meczetów i minaretów jest premiowane punktami. - To jest dobre partnerstwo. Mamy podobne poglądy - przekonuje wiceszefowa Pro Köln Judith Wolter. - Oni potrzebują nas do budowy prawicowej frakcji przed wyborami do Parlamentu Europejskiego w 2014 roku. My dzięki nim możemy zdobyć więcej głosów. Chętnie przyjmiemy ich nazwę - deklaruje Wolter. Przyznaje przy tym, że Pro Köln robi wiele, by wygładzić swój wizerunek. Działania te obejmują między innymi sądową walkę o wykreślenie partii z czarnej listy niemieckiego Urzędu Ochrony Konstytucji, na którą trafiła za retorykę wymierzoną przeciwko obcokrajowcom. Pomysłodawcy sojuszu z FPÖ wybrali bardzo dobry moment. W Niemczech toczy się bowiem burzliwa debata na temat imigracji, zapoczątkowana ostrą publikacją Thilo Sarrazina ""Deutschland Schafft Sich Ab"" (""Niemcy kopią swój grób""). Książka byłego senatora ds. finansów i członka zarządu niemieckiego banku centralnego znalazła ponad milion nabywców. Ponad 20 proc. Niemców zadeklarowało, że byliby gotowi rozważyć możliwość zagłosowania na partię Sarrazina. Dla prawicowych populistów sytuacja ta jest zachętą do tworzenia nowej partii. Atmosfera stała się na tyle gorąca, że nawet kanclerz Angela Merkel została zmuszona do zabrania głosu. Jej komentarze można odebrać jako rozpaczliwą próbę odzyskania poparcia rozczarowanych wyborców. Ich zdaniem pani kanclerz za bardzo ściąga swoją Unię Chrześcijańsko-Demokratyczną (CDU) na lewo. Merkel stwierdziła niedawno, że niemieckie dążenie do wielokulturowości okazało się ""zupełną porażką"". Lider siostrzanej Unii Chrześcijańsko-Społecznej (CSU) Horst Seehofer dolał oliwy do ognia, wzywając do zahamowania imigracji z Turcji i krajów arabskich. - Antyimigracyjne wypowiedzi Sarrazina, wspierane komentarzami Merkel i Seehofera są prezentem dla skrajnej prawicy. Drzwi, które dawniej były dla niej zamknięte, teraz się otworzyły. Dziś poglądy, których do niedawna nikt nie śmiał wygłaszać, stają się społecznie akceptowalne - mówi Alexander Häusler, ekspert ds. neonazizmu z Uniwersytetu w Düsseldorfie. Obecnie prawicowym radykałom w Niemczech brakuje jedności i spójności. Jednak zdaniem Häuslera sytuacja ta może się zmienić dzięki Austriakom dowodzonym przez charyzmatycznego lidera, jakim niewątpliwie jest przywódca FPÖ Heinz-Christian Strache. Häusler zauważa przy tym, że fakt, iż bodźce dla skrajnej prawicy w Niemczech nadchodzą z niewielkiej Austrii, to przykład ""historii, która powtarza się jako farsa"". - Austriacka kultura polityczna rozwija się inaczej niż niemiecka - wyjaśnia naukowiec. Po wojnie Niemcy przeszły proces denazyfikacji, którego Austrii w znacznym stopniu oszczędzono. - Na austriackiej scenie politycznej można wznosić hasła, które po drugiej stronie granicy byłyby nie do przyjęcia - dodaje ekspert.",Fot. Reuters,
https://wiadomosci.onet.pl/kraj/jaroslaw-gowin-o-spotkaniu-kierownictwa-zjednoczonej-prawicy-bez-konkluzji/9qyt14m,Jarosław Gowin o spotkaniu kierownictwa Zjednoczonej Prawicy: bez konkluzji personalnych,"To było dobre spotkanie, bez konkluzji personalnych - powiedział wicepremier Jarosław Gowin o środowej rozmowie kierownictw partii Zjednoczonej Prawicy: PiS, Porozumienia i Solidarnej Polski. O decyzjach personalnych poinformujemy pewnie na przełomie listopada i grudnia - dodał, stwierdzając, że ""jest zgoda co do tego, że musi być rekonstrukcja"".","- Bardzo dobre spotkanie, w bardzo dobrej atmosferze, bez konkluzji personalnych - to od razu ucinam - powiedział Gowin w Polsat News. Zapytany, czy szef PiS Jarosław Kaczyński będzie premierem, Gowin odpowiedział, że ""o wszystkich decyzjach personalnych poinformujemy Polaków pewnie na przełomie listopada i grudnia"". - Natomiast dzisiaj koncentrowaliśmy się po pierwsze na propozycjach pani premier dotyczących rekonstrukcji rządu w sensie nowej struktury, nowego układu ministerstw, a także na tym, co będzie priorytetem na drugą część kadencji. Gospodarka - od razu mówię - powiedział wicepremier. Stwierdził, że ""jest zgoda co do tego, że musi być rekonstrukcja, jest zgoda co do tego, że musi być przyspieszenie pewnych działań w sferze gospodarczej, czy szerzej w sferze reformowania państwa"". Chcesz być na bieżąco z najważniejszymi informacjami dnia? Polub Onet Wiadomości na Facebooku!",Jarosław Gowin,
https://wiadomosci.onet.pl/tylko-w-onecie/podsumowanie-tygodnia-najwazniejsze-wydarzenia-na-swiecie/6sfw23g,Podsumowanie tygodnia - najważniejsze wydarzenia na świecie,"Tuż przed szczytem NATO Donald Trump uderzył w Niemcy, uratowano wszystkich uwięzionych w jaskini w Tajlandii, a skrajna prawica stała się drugą siłą polityczną w Niemczech. Co jeszcze w minionym tygodniu wydarzyło się na świecie?",Chcesz być na bieżąco z najważniejszymi informacjami dnia? Polub Onet Wiadomości na Facebooku!,,
https://wiadomosci.onet.pl/kraj/kurski-kaczynski-byl-najwazniejszym-politykiem-mojej-mlodosci/hshkx,Kurski: Kaczyński był najważniejszym politykiem mojej młodości,"""(...) podczas nocnych rozmów z braćmi Kaczyńskimi w maju 1988 roku na strajku w Stoczni Gdańskiej doznałem politycznej iluminacji. Jarosław Kaczyński był najważniejszym politykiem mojej młodości i wczesnego wieku dorosłego. Tego się nie wyprę"" - wspomina w rozmowie z tygodnikiem ""Plus Minus"" Jacek Kurski, obecny członek Solidarnej Polski.","W wywiadzie Kurski mówi m.in. o tym, dlaczego Solidarna Polska ma szanse na zwycięstwo i zdobycie przewagi nad Jarosławem Kaczyńskim w najbliższych wyborach. Według niego partia, na której czele stoi Zbigniew Ziobro, ""lepiej rozumie świat"". ""Ludzie widzą, że skoro Kaczyński nie wygrał po Smoleńsku, skoro nie wygrał po czterech latach fatalnych rządów PO, to już nigdy nie wygra"" - mówi były członek PiS. I dodaje: ""gdyby on (Kaczyński - red.) był tak wizjonerski jak kiedyś, to życzyłby jak najlepiej Solidarnej Polsce, bo jesteśmy jedyną szansą jego powrotu do władzy"". Kurski tłumaczy również, dlaczego po październikowych wyborach w ubiegłym roku, tak bardzo zmieniło się jego nastawienie do Prawa i Sprawiedliwości i do Jarosława Kaczyńskiego. ""Są lojalności silniejsze od lojalności wobec osoby, to lojalność wobec sprawy. Dla mnie problemem jest to, że Kaczyński postawił na prymat swej dominacji na prawicy ponad szansę na zwycięstwo całej prawicy"" - mówi. I zdradza: ""Jarosław Kaczyński w zamian za to, by nikt przeciw niemu nie startował, dałby nam wszystko. Mogliśmy siedzieć w Brukseli z pewną reelekcją, tylko znaczyłoby to zgodę na obumieranie prawicy"".","Jacek Kurski,fot.PAP/Paweł Supernak",
https://wiadomosci.onet.pl/kraj/apel-do-poslow-pis-badzcie-wsparciem-po/1pm0n,"Apel do posłów PiS. ""Bądźcie wsparciem PO""","Pisząc do Was ten list, po kolejnych - szóstych już - przegranych przez PiS wyborach. Jestem przekonany, że zależy Wam na tym, aby środowiska konserwatywne i chrześcijańskie miały w polskiej polityce adekwatną reprezentację. Skoro tak jest to musicie przyznać, że PiS taką reprezentacją nie jest. Co więcej - nigdy nią już nie będzie - pisze Jan Filip Libicki na swoim blogu. - Bądźcie wsparciem, zapleczem i sojusznikami prawego skrzydła Platformy Obywatelskiej - apeluje do posłów PiS Libicki.","Poseł Platformy Obywatelskiej pisze w swoim liście do ""przyjaciół z Prawicy"", że zdaje sobie sprawę, że Jarosław Kaczyński uspokaja i że mówi jak to po każdych wyborach wieszczono w PiS rozłamy. Jednak zaznacza, że ""on nigdy wcześniej nie zapewniał tak gorąco, że w jego partii panuje spokój"". Te zapewnienia wg posła Platformy Obywatelskiej brzmią jak oglądana przez niego w dzieciństwie relacja korespondenta Dziennika Telewizyjnego w Moskwie Witolda Stefanowicza. - Pewnego dnia zrobił on materiał o tym ile to gatunków chleba można kupić w rosyjskiej stolicy. Wyszło, że kilkanaście. Każdy kto żył w realiach PRL-u po takiej relacji wiedział, że w Moskwie muszą być poważne kłopoty z chlebem. Tak samo i w tym przypadku - dodaje Jan Filip Libicki. Poseł pisze również, że te zapewnienia Jarosława Kaczyńskiego są najlepszym dowodem na to, że w jego partii rośnie wielkie niezadowolenie. - Tadeusz Cymański jest jedynie tego niezadowolenia personifikacją - dodaje. Poseł PO zwraca się przede wszystkim do trzech grup: polityków, dziennikarzy oraz ludzi Kościoła. Jeśli chodzi o grupę pierwszą pisze on, że zwraca się do ludzi z różnych środowisk, ale przede wszystkim do tych, pozostających w PiS. - Nie będzie dziś możliwe zorganizowane przeciwstawienie się Januszowi Palikotowi, jeśli najpierw nie odeślecie kierownictwa PiS - i jednocześnie całego obecnego kształtu tej formacji - do muzeum woskowych figur. (…) pomyślna przyszłość naszych wspólnych postulatów zależy po prostu od całkowitego demontażu PiS. Taka jest rzeczywistość. Wszystko w waszych rękach - dodaje. Myśląc o dziennikarzach, poseł PO zaznacza, że zwraca się przede wszystkim do prawicowych publicystów. - Rozumiem, że utrzymywanie sporej grupy czytelników złożonej z dwudziestu procent pisowskich wyborców to pociągająca perspektywa. Można do woli faszerować tych biednych ludzi różnymi rewelacjami. A to o helu, to znów o bombie barycznej, czy podpiłowanej brzozie. Wiem jednak, że większość z Was stać na to aby oderwać się od perspektywy posiadania wąskiego, ale stałego grona skołowanych czytelników. Zróbcie to! Weźcie aktywny udział w tym demontażu! - apeluje Jan Filip Libicki. Ostatnią grupą, do której poseł PO stosuje swój apel to ludzie Kościoła. - W pierwszym rzędzie zwracam się do tych, dla których społeczne postulaty katolickie są rzeczywiście istotne. Wiecie dobrze, że Jarosław Kaczyński nie jest ich reprezentantem - stwierdza. Dodaje również, że wśród Ludzi Kościoła znajdują się Ci, którzy wspierają Jarosława Kaczyńskiego ze względu na specyficzną, roznieconą przez niego patriotyczną gorączkę. Pragnę zwrócić Wam uwagę, że Wasza ojczyzna jest w Niebie. Ziemska owszem - jest ważna, ale nie można miłości do niej topić w mgłach smoleńskiego absurdu - podsumowuje poseł. Na koniec pojawia się ostateczny apel, w którym poseł stwierdza, że ""prawica"" ma jednak i inny wybór. Wybór, który jest wg posła znacznie lepszy. - Bądźcie wsparciem, zapleczem i sojusznikami prawego skrzydła Platformy Obywatelskiej. Dziś tylko formuła Platformy pozwala skutecznie - choć w ideowej rywalizacji z innymi środowiskami - zabiegać o rzeczy dla nas najistotniejsze. Także w ten sposób najskuteczniej można blokować potencjalny zwycięski marsz Janusza Palikota - pisze na swoim blogu Jan Filip Libicki.","Jan Filip Libicki,fot. Łukasz Cynalewski / Agencja Gazeta",
https://wiadomosci.onet.pl/kiosk/niech-sie-boja/1hq7p,Niech się boją,"Nazywają siebie Antifa Hooligans. 11 listopada wyjdą na ulice walczyć z faszyzmem. Na ulice, bo żadnych sądów nie uznają.","Antek w ogóle nie powinien ze mną rozmawiać. Mówi mi to już po raz trzeci w ciągu pół godziny. - Jesteś częścią systemu. A ja, z założenia, pierdolę system - wzrusza ramionami. Siedzimy w warszawskim parku Skaryszewskim. Antek nie wygląda na chuligana. Ubrany na czarno, w bluzie z kapturem, zwykłych trampkach. Chudy i blady. Pali papierosa za papierosem. Kiedy z dumą opowiada, jak rok wcześniej bił się w tym parku z grupą skinheadów, trudno mi go sobie wyobrazić w walce. Jest anarchistą, wspiera Antifę - radykalną grupę lewicowców. Dlaczego więc gada ze mną, z mainstreamowego medium? - Widzisz, tobie może się wydawać, że my się bawimy w demonstracje. Jasne, happeningi, protesty, akcje ""Gazety Wyborczej"", poparcie celebrytów i kolorowe transparenty są potrzebne do edukacji społeczeństwa. Ale faszyści mają w dupie transparenty. Jedyne, czego mogą się bać, to my. Niech więc o nas słyszą. Marsz Niepodległości organizowany 11 listopada przez środowiska prawicowe ma być w tym roku rekordowy. Prawicowcy marzą, żeby do sześciu jedynek w dacie marszu dodać jeszcze dwie, które będą symbolizowały liczbę uczestników liczoną w tysiącach. Ale nie tylko oni się mobilizują. Przeciwnicy marszu drugi rok z rzędu połączyli siły i stworzyli Porozumienie 11 Listopada, które grupuje lewicowe organizacje. Ich zdaniem marsz narodowców to marsz faszystów i zamierzają go zablokować. W tym roku po raz pierwszy masowo mają ich wesprzeć lewacy i anarchiści z całej Europy. Na stronach Porozumienia 11 Listopada można znaleźć ulotki tłumaczone na angielski i niemiecki. Do wsparcia polskich antyfaszystów nawołują niemiecka organizacja Siempre Antifascista i Antyfaszystowska Lewica Berlina uważane za skrajnie lewicowe i popierające przemoc ugrupowania. W Berlinie, Stuttgarcie, Rostoku i kilku innych miastach anarchiści organizowali spotkania informacyjne pod hasłem: ""Zablokować nazistowski pochód w Warszawie"". Niemieccy lewacy zapowiadają powtórkę z Drezna. Ich starcia z neonazistami w rocznice alianckich nalotów to od lat największe zamieszki uliczne w Niemczech. Rok temu po stronie anarchistów stanęło ponad 10 tys. osób. Rannych zostało kilkuset uczestników po obu stronach barykady. Niemcy to matecznik europejskich anarchistów. Ale polskie organizacje najbardziej liczą na obecność bojówkarzy ze Wschodu. Anarchiści z Ukrainy, Białorusi, a zwłaszcza z Rosji uchodzą za najtwardszych wojowników. Na co dzień muszą walczyć ze skrajnie prawicowymi ugrupowaniami, które bardziej niż uliczną chuliganerię przypominają organizacje terrorystyczne. Oprócz nich w Warszawie mają się pojawić bojówki z Holandii, Włoch, Hiszpanii, Serbii, Czech i Słowacji. Anarchiści to chyba dziś najsprawniej działająca na świecie międzynarodówka. Łukasz Korda z Porozumienia 11 Listopada zapewnia, że antyfaszystów z zagranicy nie trzeba było specjalnie przekonywać do przyjazdu. - Ostatnie incydenty w Polsce, szczególnie te z Podlasia, odbiły się w Europie głośnym echem i wykraczają daleko poza nasze polskie bagienko - mówi Korda. - Zostali poinformowani o zasadach projektu. Wiedzą, że mamy stanąć na trasie, żeby w pokojowy sposób zablokować marsz - dodaje. Tyle że duża część tych, którzy przyjadą, to przedstawiciele ruchu Antifa (skrót od Anti Fascism). Ta organizacja po pokojowe rozwiązania sięga wyjątkowo rzadko. Antifa Hooligans Przez wiele lat uliczne bojówki nad Wisłą kojarzyły się głównie ze skrajną prawicą. W powszechnym przekonaniu Polaków ideologiczna walka radykałów sprowadzała się do tego, że okuci w ciężkie buty skinheadzi kopali długowłosych buntowników. Ale zeszłoroczna blokada Marszu Niepodległości udowodniła, że lewicowe bojówki są coraz silniejsze i równie groźne jak prawicowi przeciwnicy. Ich działalność monitoruje nawet Agencja Bezpieczeństwa Wewnętrznego. Trudno się dziwić. Na swoich stronach internetowych otwarcie mówią, że są grupą radykałów mających na celu fizyczną i ideologiczną konfrontację ze skrajną prawicą. Na zdjęciach z dumą trzymają transparent ""Antifa to atak"". Najaktywniejsze grupy nazywają siebie Antifa Hooligans. Jak przystało na anarchistów, nie mają hierarchii, struktur ani przywódców. Poglądów mają za to tak dużo, że trudno jednoznacznie je określić. Teorie rewolucyjne i socjalistyczne mieszają się z postulatami anarchistycznymi, hip-hop z punk rockiem, a ciężkie buty red skinheadów z dredami fanów reggae. Trudno wsadzić ich do konkretnej szufladki subkulturowej. Mieszkańcy metropolii i niewielkich miast. Studenci, bezrobotni, pracownicy fabryk. Chociaż raczej lokatorzy squatów niż menedżerowie w dużych firmach. Do Antify może należeć właściwie każdy. Wystarczy chęć do walki z faszyzmem i akceptacja podstawowych zasad ruchu: żadnej współpracy z policją ani partiami politycznymi. Wiadomo, to system. Trudno się z nimi skontaktować. W internecie znaleźli odpowiednik partyzanckiego lasu. Jeśli ktoś chce z nimi porozmawiać, to tylko tam. Na spotkanie w cztery oczy nie ma szans. Telefony też odpadają. Musieliby kupić nową kartę SIM i telefon, który po rozmowie natychmiast wyrzuciliby do kosza. To konieczne środki bezpieczeństwa. - Jesteśmy infiltrowani. Nie będę ułatwiał życia faszystom i służbom państwowym, które chcą nas dorwać - mówi ""Rot"", przedstawiciel Antifa Poland. Kontaktujemy się przez Skype’a. I tak mam szczęście, Antifa rzadko rozmawia z mediami. Raz, że media to system. Dwa, że działania Antify najczęściej podpadają pod konkretne paragrafy. ""Rot"" ma dwadzieścia kilka lat. Więcej o sobie nie chce opowiadać. Nie poda nawet ksywki, ""Rot"" to element jego e-mailowego podpisu. Nie ma sensu skupiać się na nim, bo przez to rozmyje się ogólny przekaz o ich działalności. Woli więc mówić o tym, co najważniejsze - walce z faszyzmem. Na ulicach, bo sądów anarchiści przecież nie uznają. Wojna partyzancka W ich działaniach nie ma reguł. To nie turnieje rycerskie, żeby uczestnicy mieli przestrzegać kodeksów. Liczy się cel. - Ultraprawica nie przebiera w środkach, atakując każdego, kto nie pasuje do ich wizji ""prawdziwego Polaka"". Więc i my akceptujemy wszystkie działania, które mogą tę sytuację zmienić. Rozdając kwiatki, z faszyzmu nikogo się nie wyleczy - przekonuje ""Rot"". Zresztą, tak naprawdę wcale nie chodzi o nawracanie. ""Rot"" mówi, iż nikt w Antifie się nie łudzi, że pobity faszysta dozna olśnienia, polubi gejów, imigrantów i Żydów. Chodzi o to, żeby się bał. Czuł za plecami ludzi, którzy są radykalni i zdecydowani na wszystko. Jak to zwykle bywa przy okazji wojen, ideologiczny konflikt schodzi czasami na dalszy plan. Nikt już nie pamięta o postulatach i szczytnych celach. Zostaje walka. Liczy się to, kto był górą. Relacje z ulicznych konfrontacji regularnie pojawiają się na internetowych forach prawicowców i anarchistów. Liczba uczestników, przebieg akcji, kto wygrał, kto uciekał, a kto zasłaniał się policją. - Prowadzimy wojnę partyzancką. Atakujemy wtedy, kiedy mamy pewność, że jesteśmy w stanie wygrać. Przed nazistowskimi koncertami atakujemy zespoły, które jadą tam występować. Jeśli kapela wpadnie w zasadzkę, wiemy, że koncert się nie odbędzie, a to już sukces - mówi ""Rot"". W zeszłym roku głośnym echem odbił się atak Antify na kilku narodowców, którzy pociągiem jechali na Marsz Niepodległości. Akcję skrytykowały nawet przychylne anarchistom środowiska. ""Rot"" przekonuje, że to nie oni zaczęli tę wojnę. - Od początku lat 90. faszyści zabili 40 osób z naszego środowiska. Ta walka trwa każdego dnia. Oni próbują infiltrować nasze środowiska, my ich struktury. Gdybym idąc na akcję, miał się zastanawiać, czy dostanę kosę, byłbym nieprzydatny. Dla higieny psychicznej nad takimi rzeczami nie należy się zastanawiać. Antek o sobie mówi, że anarchistą został już w podstawówce. Z narodowcami nigdy nie było mu po drodze. - W mojej szkole była duża grupa starszych skinów. Nie było dnia bez konfrontacji. Jak mieli dobry dzień, zrywali mi z plecaka naszywki z nazwami punkowych zespołów, jak mieli gorszy, skopali kilka osób. Ich celem jest każdy, kto otwarcie przyznaje się do antyfaszyzmu. Nie trzeba brać udziału w akcjach na mieście, aby zostać uznanym za wroga. Wystarczy pójść na pierwszy lepszy protest, żeby zrobili ci zdjęcie i wrzucili do internetu. Skoro i tak mają mnie prześladować, dlaczego mam się nie odgryzać? - pyta. Na punkowych koncertach, na które chodził, prawie zawsze pojawiali się skinheadzi. Fruwały kamienie, butelki, kosze na śmieci. Ale ludzie stali ramię w ramię. Antek też stał. Miał dwa razy wstrząs mózgu, złamaną rękę, wybite trzy zęby. Ale w końcu nie musiał uciekać. - Antifa daje człowiekowi poczucie, że może stawić realny opór. Działać, a nie tylko wiecznie odgrażać się faszystom przy puszce piwa - mówi. Dzięki Antifie stał się świadomym anarchistą. Rozumie mechanizmy dzikiego kapitalizmu, potrzebę istnienia związków zawodowych, organizowania się lokatorów. Godzinami może opowiadać o tym, jak działa opresyjny aparat państwowy. Trochę się dziwię, bo chyba mimo wszystko nie jest u nas tak najgorzej. - Tak ci się wydaje, bo ciebie policja nie prześladuje na każdym marszu. Oni mają monopol na stosowanie przemocy i wykorzystują go przeciw nam przy każdej możliwej okazji - denerwuje się. Policji nienawidzi prawie tak samo jak faszystów. Ma 24 lata. Na co dzień pracuje w fabryce, fizycznie. Tyle żeby zapewnić sobie minimum na życie. Skończył liceum, maturę zdał z rozpędu. Na studia nie poszedł, bo według niego to początek wtłaczania w system. Zdobywania kwalifikacji tylko po to, żeby potem się podporządkować. Zresztą, umówmy się, walka z faszyzmem to nie jest rzecz, którą można robić po godzinach pracy w korporacji. To wojna, którą będą toczyć do ostatniego faszysty. Antek mówi, że gdyby to od niego zależało, to wyeliminowałby wszystkich na jeden raz. Świat byłby wtedy tolerancyjny i każdy bez strachu mógłbybyć sobą. Że to niby faszyzm? Antek macha ręką. Nie, to zwykła nienawiść.","Jeden z członków antyfaszystowskiej organizacji Antifa, fot. Grzegorz Dabrowski / Agencja Gazeta",
https://wiadomosci.onet.pl/tylko-w-onecie/jak-europejscy-liberalowie-pracuja-na-sukcesy-prawicowych-populistow/hlw4tmg,Jak europejscy liberałowie pracują na sukcesy prawicowych populistów,"Środowiska liberalnolewicowe są rozczarowane społeczeństwem, które nie dorosło ich zdaniem do wielkich idei. Oni nie rozumieją, że poruszając się non stop w formule typu ""tak, uchodźca zabił nastolatkę, ale inni też przecież zabijają"", odbierają lokalnym społecznościom prawo do gniewu – mówi Onetowi Urszula Ptak. Polka, nauczycielka niemieckiego, od 12 lat pracująca z imigrantami i uchodźcami w Berlinie.","Ile lat pracujesz z uchodźcami? Urszula Ptak: Pracuję z migrantami i uchodźcami od 2006 roku. Jestem nauczycielką języka niemieckiego w Berlinie. Uczę na kursach integracyjnych przeznaczonych dla wszystkich z pochodzeniem migracyjnym, którym brak znajomości języka uniemożliwia podjęcie pracy na rynku niemieckim. Jak to się stało, że zaczęłaś pracować właśnie z uchodźcami? Koleżanka poprosiła mnie o dwutygodniowe zastępstwo na kursie dla dorosłych analfabetów. Na miejscu okazało się, że mam przed sobą osiem wystraszonych kobiet, które nie umieją ani czytać, ani pisać, ale są ciekawe Niemiec, uczą się chętnie i szybko. Wesoło było na tym kursie. Z tych dwóch tygodni zrobiło się ponad 10 lat. Uczyłam ludzi z całego świata. Teraz uczę dzieci uchodźców. No, właśnie, analfabeci w Niemczech… Na początku roku Federalny Urząd ds. Migracji i Uchodźców (BAMF) ujawnił, że ponad 80 proc. uchodźców nie osiąga podczas kursów językowych poziomu średnio zaawansowanego. No, to jak z tym jest? Wedle tego, co podaje BAMF, wychodzi, że większość uchodźców to ludzie o bardzo niskim poziomie IQ… Twoje doświadczenie to potwierdza? Nigdy nie odważyłabym się oceniać poziomu IQ ludzi, którym bez znajomości języków, nielegalnie i często na piechotę udało się dotrzeć przez np. dwa lub trzy kontynenty do Niemiec i wylądować na moim kursie. Ten niski poziom to przede wszystkim problem ogromnych zaniedbań edukacyjnych w krajach pochodzenia. Drugi czynnik to fakt dyskryminacji kobiet, których tradycyjnie nie wysyła się do szkół. Pamiętam panią, która po egzaminie podeszła mi podziękować i powiedzieć, że fajnie było, ale dobrze, że już nie musi czytać. Nie widziała możliwości zastosowania tego, czego się nauczyła w realnym życiu! Większość jednak wstydzi się swojego analfabetyzmu. Muzułmanki w Niemczech… Raport, opublikowany w 2017 przez Ministerstwo ds. Rodziny ujawnił, że 48 tys. kobiet i dziewcząt w Niemczech padło ofiarami obrzezania. To 30-procentowy wzrost w stosunku do 2014 roku. To nie są dane z islamofobicznej strony. Rozmawiasz o tym z twoimi uczniami czy uczennicami z krajów islamskich? Czy, jako pedagog, walczysz z tym barbarzyńskim zwyczajem rozprzestrzeniającym się w Niemczech? W grupach mieszanych poruszanie takich tematów nie wchodzi w rachubę. Wszystko, co jest związane z cielesnością, seksualnością to tematy tabu. Jeżeli w trakcie jakiegoś filmu, który oglądamy, są pocałunki, prawie wszyscy patrzą w podłogę, zapada krępująca cisza. Media niemieckie często donoszą o okaleczaniu dziewczynek? Rzadko. Akty opresji wobec kobiet nie przebijają się do głównego nurtu. Rzadko, tabu, krępująca cisza… Dlaczego nie mówi się w mainstreamowych mediach niemieckich o opresji kobiet w środowiskach imigranckich? Czy poprawność polityczna tego zabrania? Bardzo boli mnie ta sytuacja. Europejskie środowiska składają kobiety w ofierze. To mocne, co mówisz… Powiedz trochę więcej o tej opresji wobec muzułmanek. Dziewczyny, które chcą się wyrwać z opresyjnych rodzin, nie mają nikogo, kto by się za nimi wstawił. Słyszą wkoło: my akceptujemy, że nosisz chustę, że nie ma cię na wycieczkach szkolnych, że nie chodzisz pływać, że nikt cię nie może odwiedzić w domu, bo taka jest twoja kultura. Każda próba naświetlania takich zjawisk jako problemu spotyka magiczną ścianę niemocy. Dlaczego, skąd ta ""ściana niemocy""? Żadna partia nie poświęca temu uwagi, aby nie padł na nią choćby cień podejrzenia o rasizm. To skandaliczna sprawa. Moja kurdyjska koleżanka powiedziała mi coś, co mocno zapadło mi w pamięć: ""my kobiety islamu, które zaczęłyśmy żyć jak Europejki, dostajemy razy i od was Europejczyków, bo nam nie ufacie i mamy zły wygląd, i od swoich, bo ich zdradziłyśmy"". To były gorzkie słowa, kiedy została zwyzywana w berlińskiej kolejce miejskiej przez młodego Niemca, któremu nie podobało się, że dwie ""obce"" kobiety rozmawiają po niemiecku! Kobiety, które uwierzyły, że w Europie mogą żyć w wolności i równouprawnieniu, są często nami rozczarowane, czują się podwójnie dyskryminowane. W 2015 r. do Niemiec przybyło milion imigrantów. Czy Niemcy nie zaczęli się bać imigrantów po tej ogromnej fali, która płynie do nich od 2015? Po zamachach terrorystycznych, nasileniu przemocy wobec kobiet i powyższych danych? Niemcy nie są z natury histeryczni. Po zamachu w Berlinie panował spokój. Dwa lata temu główne media były w euforii uchodźczej. Teraz z tego entuzjazmu niewiele pozostało. A dlaczego? Niemcy to idealiści i w 2015 roku wreszcie uwierzyli, że są dobrymi ludźmi. Taka jest moja teoria na temat tego ""festiwalu pomocy"". Sądzę, że rozczarowanie będzie równie mocne. Pytasz swoich wychowanków, jak im się żyje w Niemczech? Tak. Interesujące jest to, że najczęściej mówią, że dobrze, ale twierdzą, że Niemcy się ich boją i trudno im nawiązać prywatne relacje. Nikt z moich niemieckich znajomych nie powiedziałby nigdy, że boi się uchodźców, ale też nie widzę, by ktoś się z uchodźcami rzeczywiście zaprzyjaźnił. Czyli, jeśli to nie strach, to co? To trochę dziwne… W 2015 większość Niemców wyrażało zaskakująco wielki entuzjazm dla przyjęcia tak ogromnej liczby uchodźców. A teraz, jak mówisz, trudno znaleźć przykład przyjaźni Niemca z uchodźcą. To znaczy, że coś jest chyba nie tak? Wyobraź sobie Niemca z protestanckiej północy i Afgańczyka z jego podejściem do rodziny, gościnności i relacji koleżeńskich. To są dwa zupełnie inne światy. Jednak ten protestancki Niemiec hurraoptymistycznie ruszył na dworzec i witał tego Syryjczyka czy Afgańczyka, a teraz żałuje? Cały ten festiwal ""Willkommenskultur"" określam jako infantylizację pomocy. Większość tych, którzy ruszyli na dworce witać nowoprzybyłych, witała nie zwykłych ludzi, tylko swoje idealne wyobrażenie o uchodźcy. Doceniam jednak ogromną gotowość do niesienia pomocy. W początkowym okresie praca wolontariuszy umożliwiła funkcjonowanie wielu ośrodków. Było oczywiste, że nie można pomóc strukturalnie takiej masie ludzi bez zaangażowania społecznego. Teraz, dwa lata później, jesteśmy na zupełnie innym etapie. Brakuje mieszkań, uchodźcom brakuje kwalifikacji do podjęcia pracy, poziom frustracji rośnie po obu stronach. Wszędzie tam, gdzie dochodzi do molestowania kobiet na masowych imprezach na terenie Niemiec, głównymi sprawcami są muzułmanie i to zazwyczaj ci z ""ekipy jesień 2015"" (to twoje określenie z jednego z tekstów w polskiej prasie). Przecież niemożliwe, żeby te informacje były wymyślone przez prawicę i islamofobów… W niektórych krajach skandynawskich przez lata nie można było mówić, że przestępstwa dokonali muzułmanie czy nawet imigranci, policja ukrywała tożsamość sprawców. Jak jest w Niemczech z tzw. poprawnością polityczną władz i mainstreamowych mediów? Sytuacja przemilczania przez media wydarzeń w Kolonii już się z pewnością nie powtórzy, zrozumiano, że to był błąd. Czyli przemilczano celowo, chciano ukryć tożsamość sprawców? Oczywiście, że główne media milczały w tej sprawie przez parę dni. Media społecznościowe huczały od doniesień, a w publicznej TV cisza. Sprostowali to potem? Przeproszono za to milczenie, ale zaufanie to kruchy towar. Media publiczne dużo straciły na wiarygodności, a populiści zyskali. Zyskali populiści w całej Europie… To oczywista, choć dla niektórych wciąż niezrozumiała korelacja. Sądzę, że większości nie mogło przejść przez gardło, że sprawcy to migranci lub uchodźcy. To burzyło obraz idealnego uchodźcy, któremu pomagamy i który powinien być nam wdzięczny. Czy potem Niemcy nie przestali ufać mainstreamowym mediom? A jak myślisz, skąd wyrosła siła AfD i dlaczego mamy teraz w Bundestagu 92 posłów tej partii? Procent osób pozyskujących informacje tylko z mediów społecznościowych rośnie. Zatem skoro wszyscy na portalach społecznościowych piszą o Afgańczyku, który zasztyletował swoją niemiecką piętnastoletnią dziewczynę to i główne dzienniki – chcąc nie chcąc - podają tę informację. Podawanie narodowości sprawcy to duża nowość. To bardzo niepoprawne pytanie musi tu paść: czy Niemcy aby nie zaczęli bać się uchodźców przede wszystkim z krajów muzułmańskich? Cokolwiek się powie w obronie islamu, to nie da się ukryć, że większość przemocy na tle religijnym to sprawki przybyszów z krajów islamskich, a nie innych. Nie mam takiego wrażenia, choć oczywiście teoria o islamie jako ""religii pokoju“ raczej się nie broni. Niemcy rozróżniają bardzo dobrze, co jest religią, a co jest politycznym islamem. Co do samego aspektu przemocy, to oczywiście zamachy terrorystyczne kojarzone są automatycznie z islamem, ale już inne kategorie przestępczości to Bałkany, Europa Wschodnia, w tym często Polacy. Socjolodzy z Instytutu Maxa Plancka już w 2011 r. informowali, że liczba mordów honorowych w Niemczech wzrasta. W 1998 r. odnotowano dwa takie przypadki, w 2014 już dwanaście, ale w 2016 r. zarejestrowano ich ponad 60! Te morderstwa na kobietach popełniają wyłącznie muzułmanie… Dlaczego? Bo jest ich więcej, a może coraz bardziej się radykalizują, także w sferze obyczajowej? Takie zbrodnie odbiją się szerokim echem w debatach publicznych. Bracia zabijają siostrę, ojciec córkę, mąż żonę po to, by ocalić honor rodziny. Pamiętam relację telewizyjną z takiego procesu, brat zabił siostrę. Na ogłoszeniu wyroku matka skazanego zanosiła się płaczem i krzyczała ""mój syn, mój syn niesłusznie ukarany"". O córce nie wspomniała. Byłam zszokowana. Napisałaś w jednym ze swoich tekstów: ""W Berlinie są ulice i kwartały, gdzie znajomość niemieckiego do niczego nie jest potrzebna"". To chyba jednak trochę niepokojące zjawisko? W dzielnicach zamieszkałych przez mniejszości każdy robi zakupy w swoich sklepach, chodzi do swojego lekarza, dzieci imigranckiego pochodzenia stanowią np. ponad 80 proc. uczniów w szkołach. Na forach polonijnych Polki szukają polskojęzycznego ginekologa czy pediatry. Tak samo robią Arabki, Hinduski, o Turkach nawet nie wspominając. Tak to wygląda wszędzie, gdzie są duże skupiska ludzi o wspólnym pochodzeniu, nie postrzegam tego w kategoriach egzotycznych. To, że na imigracji swoi szukają swoich, to nic dziwnego. Nie jest dziwnym, że Polka szuka polskiego ginekologa, a Polak sklepu z polską kiełbasą, ważna jest skala zjawiska i jego wymiar. Getta muzułmańskie są największe w miastach europejskich i coraz gwałtowniej się powiększają. Ja tak nie chcę np. w Warszawie. Naprawdę nie chcę takich dzielnic, gdzie polski nie będzie potrzebny. Jak sobie pomyślę, że moje Powiśle miałoby się stać takim Neuköllnem czy Weddingiem, to mi się trochę straszno robi… Naprawdę ani Neukölln, ani Wedding nie są aż tak strasznymi miejscami… To odrzucenie imigrantów przez Niemców, czy odrzucenie Niemiec przez imigrantów? Tam toczy się normalne życie. Są szkoły, restauracje, sklepy, parki, place zabaw. Nie ma żadnych ""no go zones"", choć są miejsca, gdzie lepiej się nocą nie zapuszczać i każdy je zna. To są miejsca głównie zawiązane z handlem narkotykami. To jest duże miasto i nie ma co udawać, że wszędzie to przedszkole z balonikami. Typowe jest jednak, że wyluzowani zwolennicy zielonych i lewicy, kiedy ich dzieci maja iść do szkoły, zmieniają dzielnice na mniej imigranckie. Są klasy w szkołach, gdzie nie ma prawie w ogóle niemieckich dzieci. To nie jest zdrowa sytuacja. Dwa lata temu minister sprawiedliwości Berlina Thomas Heilmann przedstawił raport dotyczący przestępczości imigrantów muzułmańskich w stolicy Niemiec. Raport opublikował Tagesspiegel. Mam dalej nie mówić…? Mów, bo z niemówienia mamy część obecnych problemów. Ten raport to koszmar. W Kreuzbergu, Neukölln, Moabit i Wedding, gdzie działają arabskie gangi, panuje przemoc, handel narkotykami i atmosfera strachu. Wykorzystując tradycjonalistyczne prawa i zwyczaje, gangi terroryzują całe społeczności lokalne, tworząc ""równoległy system prawny"", policja niemiecka boi się tam interweniować. Coś wiesz na ten temat? To prawda z tymi klanami mafijnymi. To są ogromne rodziny, mają pieniądze i wpływy. Głośno ostatnio było o próbach wprowadzania członków tych klanów w struktury policyjne w Berlinie. Czyli jednak trochę ""no go zones""… Nie dziwię się, że lewicowi i zieloni ""luzacy"" zmieniają dzielnice…. Pamiętam jedną opinię wypowiedzianą przez znajomego na zarzut, że jak dzieci mają iść do szkoły, to już im się multi-kulti nie podoba. Powiedział, że nie widzi powodu, by jego sześcioletnie dziecko rozwiązywało problemy integracyjne, z którymi nie radzi sobie państwo. Dało mi to do myślenia, a stałam wtedy po stronie tych oburzonych taką hipokryzją. W dobrych dzielnicach nie ma domów azylantów. Czym innym jest publiczne zachwycanie się arabską architekturą średniowiecza, a czym innym arabska rodzina za ścianą. No, czymś zupełnie innym. A jak jest z antysemityzmem imigrantów i uchodźców z krajów muzułmańskich? Coraz częściej się o tym mówi w zachodnich mediach, bo do niedawna nie można było o tym mówić. Antysemita to przecież wygolony skin, ale nie imigrant z Bliskiego Wschodu. To jak to naprawdę wygląda? To jest duży problem, który bardzo długo zamiatano pod dywan. Dopiero gdy w trakcie propalestyńskiej demonstracji miesiąc temu spalono flagi Izraela przed Ambasadą USA, która jest przy samej Bramie Brandenburskiej i sto metrów od Pomnika Pomordowanych Żydów przyznano to głośno. Na demonstracjach wznoszono okrzyki ""Zabić Żydów!"". To straszne, że 70 lat po wojnie mamy w Europie nowych negacjonistów i rewizjonistów Holocaustu, tym razem z Orientu, jak byśmy mieli za mało swoich… W trakcie ostatniej demonstracji policja poinformowała, że zatrudniła tłumaczy, by rozumieć, co krzyczą demonstrujący. Niemcy mają tendencję do unikania zajmowania stanowiska wobec takich ekscesów, więc cieszę się, że tym razem głos zabrali wszyscy i potępiono te akty. Niemcy nie chcą być posądzeni o rasizm. Takie zarzuty podnoszą natychmiast środowiska lewicowe. Taki paradoks. No, właśnie, środowiska lewicowe, liberalne… Zarówno te niemieckie, jak i nasze polskie. Oboje się poczuwamy do przynależności do tych grup, prawda? Nie wydaje ci się, że zamiatają problemy z muzułmańskimi imigrantami pod dywan? Bezkrytycznie twierdzą, że ""muzułmanie są ok, islam jest ok"" i że wszystko jest cudownie. Tymczasem gros Europejczyków myśli zupełnie inaczej, dostrzegając problemy związane z islamem. Prawica zaciera ręce z radości… To jest największy grzech naszego środowiska. Grzech nazywany tolerancją… W myśl jakieś chorej definicji tolerancji mamy tolerować brak tolerancji. Absurd. Cała debata o problemach została zostawiona prawej stronie i oni świetnie rozegrali ten prezent od losu. Zamiatanie problemów pod dywan, upokarzanie osób z naszego środowiska, które znalazły odwagę mówienia, że nie wszytko jest cudowne, dało siłę prawicy, bo oni bez żenady mówią, to co wielu po cichu myśli. A wierz mi, w Niemczech zarzut o rasizm to prawie jak śmierć cywilna. AfD była przed 2015 rokiem słaba, teraz inne partie zaczynają przejmować ich retorykę i walczyć o prawicowego wyborcę. Środowiska liberalnolewicowe są rozczarowane społeczeństwem, które nie dorosło ich zdaniem do wielkich idei. Oni nie rozumieją, że poruszając się non stop w formule typu ""tak, uchodźca zabił nastolatkę, ale inni też przecież zabijają“, odbierają lokalnym społecznościom prawo do gniewu na np. brak procedur sprawdzających rzeczywisty wiek osób w trakcie rejestracji, co skutkuje tym, że dorosły mężczyzna możne być sądzony jako przestępca niepełnoletni. To budzi taką wściekłość i emocje, że już teraz jest to bardzo niebezpieczne. Poparcie dla AfD rośnie, a jak ty to czujesz? Czy widzisz i słyszysz to na co dzień? Lewica i liberałowie mocno pracują na sukces nacjonalistów… Tak. Uważam, że unikanie rozmów o problemach integracyjnych jest graniem na rzecz populistów. Jak słucham niektórych zakochanych w idei ratowania świata od całego zła, to myślę, że niedługo kolby prawicy załomoczą w moje berlińskie drzwi, a lewicowe koleżanki zaczną mnie przekonywać, że noszenie chusty to wyraz prawdziwej wolności, bo nie muszę myć włosów i narażać się na pożądliwe spojrzenia obcych mężczyzn. To co mówię, to autentycznie zasłyszane cytaty. Gdyby głupota umiała fruwać… Niektórzy mylą tolerancję z głupotą. Jestem dumna z dorobku zsekularyzowanej liberalnej Europy i jestem gotowa iść na barykady w imieniu praw kobiet. Jestem w mniejszości, choć pierwsze głosy rozsądku zaczynają się już przebijać w niemieckich mediach. Głównie dziennikarze z prowincji, którzy w mniejszej skali widzą radykalizację postaw społecznych. W Berlinie można żyć w swojej bańce środowiskowej, na prowincji nie. Podobno duża część Polonii niemieckiej popiera AfD? Nie wiem czy Polonia popiera AfD, ale na pewno są tacy Polacy. Szef berlińskiej AfD Georg Pazderski ma ze strony ojca polskie pochodzenie i bardzo chętnie je podkreśla. Spotkałam też osoby polskiego pochodzenia agitujące przed wyborami na rzecz AfD. Pamiętam pana stojącego przy kościele Polskiej Misji Katolickiej w Berlinie, który przedstawił się jako były restaurator z Gdańska i namiętnie mnie przekonywał, że Polska jest, jak za czasów Sobieskiego, na wojnie przeciwko islamskiej hołocie. Odwoływał się do katolicyzmu i zdziwił się, gdy mu powiedziałam, że ja nie jestem katoliczką. Zaczął mi się podejrzanie przyglądać. Polacy za granicą, w otoczeniu multikulturowym, chętnie pocieszają się, że są jeszcze inni migranci, niżej od nich na drabinie społecznej. Jest mi wstyd jak coś takiego słyszę. Według Pew Research Center liczba muzułmanów w Niemczech w 2016 przekroczyła 5 milionów i cały czas rośnie. Z tego ok. 2 mln ma obywatelstwo niemieckie. Te 5 mln to ponad 6 proc. całej populacji Niemiec. Tyle lat mieszkasz w Niemczech, powiedz jaki jest wkład muzułmanów w kulturę i naukę niemiecką? Wymienię dwie osoby, które spontanicznie przyszły mi na myśl. Niezwykle cenię Neclę Kelek, socjolożkę tureckiego pochodzenia, zaangażowaną otwarcie i bezpardonowo w walkę o prawa do równouprawnienia dla muzułmańskich kobiet. Nie jest lubiana po żadnej stronie tego kulturowego sporu. Niemieckie środowiska określają ją jako radykalną, jakby prawo muzułmanek do samostanowienia było czymś innym, niż prawo Niemek do życia jak im się podoba. Kolejna osoba to Ahmad Mansour, palestyński psycholog i psychoterapeuta z wykształcenia i z powołania, bardzo przekonywający na żywo, wchodzący w konfrontację, otwarty, z ogromnym doświadczeniem życiowym. Czytam jego książkę ""Generation Allah""… Były salafita, doskonale znający środowisko salafickie w Niemczech. Chroniony przez policję, otrzymuje masę pogróżek. Starałem się zainteresować polskich wydawców wydaniem tej książki w Polsce. …i podziwiam go za jasne formułowanie myśli, nieunikanie tematów tabu i pracę edukacyjną, jaką wykonuje na polu deradykalizacji młodych muzułmanów. Wissenschaftszentrum Berlin für Sozialforschung w danych sprzed 5 lat podaje, że ponad 2/3 niemieckich muzułmanów stawia prawo islamu ponad prawem państwa niemieckiego. No to jak z tą integracją? Ponad 3 mln muzułmanów niemieckich stawia wyżej szariat ponad konstytucję? Kiepsko to wygląda. Twoi uczniowie uczą się pilnie kanonów niemieckiej demokracji? Trudno mi odpowiedzieć na ile uczą się pilnie, ale się uczą. Ciężko mi uwierzyć w to stawianie wyżej prawa szariatu, bo większość jest bardzo zadowolona z życia w Niemczech, marzy o pracy w niemieckich firmach. Moment, w którym zaczęliśmy się wszyscy zastanawiać, jak to jednak jest w rzeczywistości były ostatnie wybory w Turcji i ogromne poparcie dla Erdoğana wśród mniejszości tureckiej w Niemczech. Pytałam tureckiego taksówkarza, co by było, gdyby w Niemczech taki polityk jak Erdoğan stanął na czele rządu. Roześmiał się i powiedział, że w Niemczech to niemożliwe. Optymista. To samo źródło informuje, że prawie 60 proc. niemieckich muzułmanów wyraża pogardę wobec homoseksualistów, prawie połowa gardzi Żydami i mniej więcej tyle samo uważa, że Zachód pragnie zniszczyć islam. To są miliony ludzi… Przeciętny Niemiec zna te dane? Nie sądzę. A chyba powinien. Powinien też wiedzieć, że Liljeberg Research International podaje, że 70 proc. Turków w Niemczech uważa islam za jedyną prawdziwą religię, a prawie połowa populacji tureckiego pochodzenia liczy na to, że islam stanie się kiedyś religią dominującą w Niemczech. Mam nadzieję, że Niemcy uważają te życzenia za pobożne? Nie spotkałam jeszcze wierzącego muzułmanina, który by nie twierdził, że jego religia jest najlepsza i ostateczna. Spotkałeś takich? Tylko niektórych sufich. Zatem te wyniki badań są optymistyczne. 30 proc. sądzi inaczej, a 50 proc. nie chce dominacji islamu w Europie. To sukces. No, rzeczywiście, mamy powód do radości… W latach 2014-2016 przestępczość w Dolnej Saksonii wzrosła o ponad 10 proc. Za ten wzrost w ponad 90 proc. odpowiadają imigranci i uchodźcy, orzekła pracująca dla ministerstwa rodziny grupa ekspertów pod kierownictwem kryminologa Christiana Pfeiffera. Pfeiffer to nie naziol, to socjaldemokrata z SPD. Czy rozmawiasz o tym ze swoimi niemieckimi przyjaciółmi? Te badania odbiły się szerokim echem, przełamano tabu. Trzeba dodać, że przestępstwa na tle rasistowskim popełniają też młodzi zradykalizowani Niemcy. Niedawno młoda Niemka poszczuła w Dreźnie psa na dziewczynę z Erytrei. Erytrejka została zwyzywana, a potem pogryziona przez psa. Radykalizacja postaw jest bardzo widoczna. Kilka tygodni temu młodzi Syryjczycy zaatakowali nożem niemiecką parę w Cottbus. Land Brandenburgia zaprzestał relokowania uchodźców w Cottbus. To coś absolutnie nowego ta decyzja. Powróćmy na chwilę do muzułmańskich dysydentów w Niemczech, tych dzielnych ludzi, żyjących w nieustannym zagrożeniu. Seyran Ateş – tureckiego pochodzenia kobieta-imam, liberałka i feministka założyła w Berlinie pierwszy liberalny meczet, w którym modlą się kobiety i faceci razem, geje, ""heretycy"" islamscy i inne wolne duchy. Meczet ten miał łączyć Wschód i Zachód. Tymczasem Seyran dostaje masę pogróżek, żyje pod ochroną policyjną… Byłaś w tym meczecie? Znam te historię, czytam o tej inicjatywie, ale nie byłam. Nie chodzę do kościoła, wiec nie mam potrzeby odwiedzania meczetów, no chyba, że jako zabytki. Sala modlitw tego ""liberalnego meczetu"" jest cały czas pusta, muzułmanie boją się do niego chodzić. Ateş otrzymała fatwy i groźby z wielu miejsc świata. Mówi, że dostaje trzy tysiące e-maili dziennie pełnych nienawiści, także z groźbami śmierci. Czy muzułmanie niemieccy brzydzą się liberalizmu i reform, czy po prostu boją się sami nawzajem? To jest odważna kobieta, świadoma tego, co robi i bardzo ryzykuje. Ta idea podoba się Niemcom, ale środowisko tureckie jest albo konserwatywne, albo kompletnie niereligijne. Nie będą tam chodzić. Ci, którzy może by i przyszli, boją się. Tu się wszyscy znają. Hamed Abdel-Samad, egipski pisarz i autor książki Islamic Fascism, jest chroniony przez niemiecką policję. Niemiecko-syryjski socjolog, Bassam Tibi od dwóch lat jest pod ochroną policyjną za sponsorowanie idei ""euroislamu"" – liberalnej wersji tej religii. Ekin Deligöz, przedstawiciel Partii Socjaldemokratycznej jest pod ochroną policyjną za apel do kobiet o zdejmowanie chust jako symbolu ""podrzędności i podporządkowania"". Fatma Bläser, ofiara przymusowego małżeństwa i autorka powieści Hennamond, jest non-stop chroniona przez policję. Mina Ahadi, założycielka Rady Byłych Muzułmanów znajduje się pod nieustanną ochroną. Mógłbym mnożyć w nieskończoność… Z powyższych faktów wynika, że większość niemieckich muzułmanów nie wie i nie chce wiedzieć czym jest tolerancja, ale co z buntownikami i reformatorami islamu, czy władze niemieckie wspierają dysydentów muzułmańskich? Dostają ochronę, ale myślę, że są samotni. Środowiska liberalne, czyli te do których oni przynależą, boją się posądzania o rasizm i unikają konfrontacji. I to właśnie jest zakłamanie lewicy i liberałów. I monstrualna głupota. Jak widzisz przyszłość twoich imigranckich wychowanków? Tak, chodzi mi przede wszystkim o muzułmanów, bo to z nimi mamy problem, a nie z Latynosami, Ukraińcami, czy – bądźmy szczerzy – naszymi rodakami. Czy jest szansa, że większość z tych ""nowych muzułmanów"" zintegruje się i zasymiluje ze społeczeństwem niemieckim, a szerzej, ze zjednoczoną Europą? Czy europejskie creda i priorytety moralne oparte na demokracji, wolności, równości i tolerancji mogą iść w parze z moralnością i obyczajowością islamu? Pytasz mnie o dwie różne rzeczy. Tak, ja uważam, że większość się zaadaptuje do kultury europejskiej, zachowując swoją religijność na poziomie obrzędu. Ci ludzie marzyli latami o Europie, lubią i podziwiają nas. Jeśli damy im prawdziwe szanse integracyjne to znaczy prawdziwe szanse na wejście w nasz świat, szanse na pracę, to będziemy mieć pożytek ze wspólnego życia. Większość uciekła przed radykalnym islamem i nie chce mieć nic z nim do czynienia. Na ile będzie postępować radykalizacja w grupach islamskich, to już inne pytanie. Nie jestem niestety optymistką, co do rozwoju sytuacji. Jeśli także nie nastąpi uczciwy dialog polityków z niemieckim społeczeństwem, to i tutaj radykalizacja postaw będzie się pogłębiać. Chcesz być na bieżąco z najważniejszymi informacjami dnia? Polub Onet Wiadomości na Facebooku!",,
https://wiadomosci.onet.pl/tylko-w-onecie/niedawni-koledzy-wroca-do-jaroslawa-kaczynskiego-poszly-konie-po-betonie/gyn7d,"""Niedawni koledzy"" wrócą do Jarosława Kaczyńskiego? ""Poszły konie po betonie""","Jarosław Kaczyński w uchwale Komitetu Politycznego PiS apeluje do środowisk prawicowych i niedawnych kolegów partyjnych o jedność. Marek Jurek: - Są tam sformułowania, które możemy odczytywać jako otwarcie na rzeczywistą współpracę. Artur Zawisza: jeden akapit to za mało. Marian Piłka: jesteśmy gotowi do współpracy. Arkadiusz Mularczyk wątpi w czystość intencji prezesa i nie wyklucza powrotnych transferów. Migalski: nie ma powrotu do przeszłości. Otwartość do współpracy jest, ale do PiS otwarcie nikt się nie garnie.","PJN: nie ma powrotu do przeszłości O możliwość powrotu pytamy Marka Migalskiego (PJN). Według niego, gdyby prezes PiS naprawdę poważnie myślał o jedności, to powinien wysłać list do przywódców innych partii prawicowych. Forma zaproszenia każe mu uchwałę KP PiS odczytywać jedynie w kategoriach marketingu politycznego. - Powrotowi do PiS mówimy ""nie"", a rozmowom z PiS na tematy programowe mówimy ""dlaczego nie"", a nawet tak - dodaje. Migalski wskazuje dwa powody, dla których J. Kaczyński wystosował uchwałę do ""niedanych partyjnych kolegów"". Jakie? - Kongres założycielski Solidarnej Polski i to, że Polska Jest Najważniejsza osiągnęła w sondażach poparcie na poziomie 3 proc. W jego ocenie prezes PiS zdał sobie sprawę, że na prawicy funkcjonują trzy istotne inicjatywy: PJN, SP i PR. - I próbuje temu przeciwdziałać, ale robi to najgorzej jak tylko może, nawołując do powrotu do PiS. - Nie ma powrotu do przeszłości - podkreśla Migalski. Solidarna Polska: gdyby intencje były czyste… Z kolei Arkadiusz Mularczy (SP) podkreśla, że apel nie jest skierowany do Solidarnej Polski. - Myśmy zostali z PiS wyrzuceni - zauważa. I dodaje: - Gdyby intencje były czyste, to apel nie zostałby wystosowany w przeddzień kongresu założycielskiego Solidarnej Polski. Gest jednak odnotowuje. - Doceniamy wyciągnięcie ręki, a na poziomie parlamentarnym jesteśmy gotowi na współpracę. Liczymy, że w przyszłości uda nam się z PiS stworzyć koalicję. - Prezes Jarosław Kaczyński jest wytrawnym politykiem, więc nie można wykluczyć, że zdarzy się jakiś transfer. My jednak idziemy do przodu, w parlamencie mamy 22 przedstawicieli, czterech europosów, a na kongres przyjedzie 1,5 działaczy. Poszły konie po betonie - stwierdza. I dodaje, że zaproszenie dla J. Kaczyńskiego na kongres jest aktualne. Prawica Rzeczpospolitej: możemy to odczytywać jako otwarcie Natomiast Marek Jurek (kiedyś PiS, teraz szef PR) dyplomatycznie wskazuje, że uchwała dotyczy w części ostatnich rozłamów (PJN i SP), a nie Prawicy Rzeczpospolitej. Ale też odnotowuje: - Są tam (w uchwale KP PiS - red.) (…) również sformułowania, które możemy odczytywać jako otwarcie na rzeczywistą współpracę PiS z prawicą chrześcijańsko-konserwatywną. Jeśli tak - to otwierałoby drogę do rzeczywistego porozumienia Prawa i Sprawiedliwości (…) i Prawicy Rzeczypospolitej, jako gwaranta obecności zasad cywilizacji chrześcijańskiej w polskiej polityce. A Marian Piłka (również Prawica Rzeczypospolitej, a wcześniej PiS), podkreśla z kolei, że istnienie PR jest ""wielką wartością w życiu politycznym naszego kraju"". I w porozumiewawczym tonie dodaje: - Przede wszystkim PR definiuje polski interes narodowy jako nadrzędny wobec partyjnych interesów wyborczych i jesteśmy gotowi do współpracy ze wszystkimi, którzy nawet cząstkowo są gotowi do jego realizacji. Zachowujemy zarówno ideowość naszych przekonań, jak i pragmatyzm działania. ""Marsz Niepodległości"": jeden akapit to za mało Idąc dalej na prawicy, pytamy Artura Zawiszę (dawniej Prawica Rzeczypospolitej, obecnie Stowarzyszenie ""Marsz Niepodległości""). W jego ocenie szczególnie interesująco brzmi fragment uchwały Komitetu Politycznego PiS dotyczący chęci współpracy z niezależnymi środowiskami ideowej prawicy (odróżnianymi od ""niedawnych partyjnych kolegów""). - Fragment ten jest sformułowany w tonie koncyliacyjnym i wskazującym na powagę wyzwań politycznych, wobec tego powinien zostać z uwagą rozważany. Jednak odwoływanie się tylko do jednego akapitu uchwały to za mało, jak na wagę sprawy i skalę różnic (np. ratyfikacja Traktatu Lizbońskiego). Myślę, że prawicowa opinia publiczna chętnie wysłuchałaby szerszych wyjaśnień co do przesłanek uchwały i jej zakładanych skutków ze strony prezesa PiS jako czynnika suwerennego w tej partii - mówi nam prawicowy polityk. Apel PiS: wracajcie W uchwale Komitetu Politycznego PiS napisano skierowano apel do środowisk prawicowych. - Prawo i Sprawiedliwość gotowe jest do współpracy z tymi przedstawicielami prawicy, którzy w trwającej dziesięciolecia działalności wykazali się zaangażowaniem i wypracowali w oparciu o głębokie przemyślenia własny pogląd na fundamentalne kwestie dotyczące współczesnej kondycji Kościoła, człowieka, obywatela, a także miejsca Polski w świecie - podano.","Prezes PiS Jarosław Kaczyński, fot. PAP/Andrzej Grygiel",
https://wiadomosci.onet.pl/kraj/w-pis-szykuje-sie-rozlam/71zwj,"""W PiS szykuje się rozłam""","- Ja mam wrażenie, że nasi koledzy szykują rozłam. Mówię to z bólem - powiedział europoseł PiS Ryszard Czarnecki oceniając zachowanie Zbigniewa Ziobry, który mówił w ostatnich dniach o ""możliwości rozbicia PiS"". - Każdy dzień takiego zachowania, to prezent Ziobry dla Palikota i Tuska - stwierdził polityk w programie ""Kropka nad i"" w TVN 24.","Zdaniem polityka PiS Polacy wybaczą prawicy wszystkie inne błędy, poza podziałami. - Moi koledzy postępują wbrew woli prawicy - powiedział Czarnecki. - Ziobro ma w głowie inny plan polityczny. Dla Ziobry byłoby lepiej, dla prawicy byłoby lepiej, gdyby nie generował tego podziału - przekonywał. - Myślę, że taki festiwal medialny, który ma miejsce już dziesiąty dzień na pewno nie służy PiS - mówił Czarnecki. Przywołał w tym kontekście słowa Jacka Kurskiego, który dwa lata temu przekonywał, że osoby dające mediom powód do dyskusji na temat sytuacji wewnętrznej w PiS ""szkodzą partii"". - Autorem tych słów jest Kurski, który dzisiaj daje dobry powód, aby media zajmowały się Prawem i Sprawiedliwością. Gdyby te osoby nie dawały powodu mediom (do debat o sytuacji wewnętrznej w PiS - red.), to wówczas pewnie byście się zajmowali mega kryzysem i defenestracją Schetyny przez Tuska - mówił. Europoseł przyznał, że jeszcze przed kilkunastoma dniami był przekonany, że Ziobro nie chce doprowadzić do rozłamu w PiS, ale ""walczy o większe wpływy w partii kosztem premiera Kaczyńskiego"". - Teraz mam wrażenie, że planem politycznym Zbyszka jest jednak powstanie nowej formacji. Ten festiwal przypomina mi to co działo się, gdy powstawał PJN - mówił Czarnecki w TVN 24. Polityk oceniając powody przegranej PiS w wyborach mówił, że największe szkody jego partii przyniosły spoty PO. - Mniej nam zaszkodziła sprawa z panią Merkel - zaznaczył. - Znacznie lepiej byłoby, gdybyśmy rozmawiali o tych rzeczach wewnątrz, a nie na zewnątrz - ocenił europoseł. Ziobro chce rozbić PiS? Zdaniem szefa klubu PiS Mariusza Błaszczaka, słowa wiceprezesa partii Zbigniewa Ziobry o możliwości rozbicia PiS były ""poważnym błędem politycznym"". Błaszczak powiedział, że orzeczenie rzecznika dyscypliny partyjnej w sprawie Ziobry powinno ukazać się jak najszybciej. Błaszczak pytany dzisiaj przez dziennikarzy w Sejmie, czy wyobraża sobie PiS bez Ziobry, odparł: ""oczywiście, że sobie wyobrażam"". - Prawo i Sprawiedliwość jest wartością samą w sobie, partia przetrwa, bez względu na to czy Ziobro będzie wiceprezesem partii, czy nie będzie - podkreślił. Wczoraj Błaszczak poinformował, że postawa Ziobry oraz innych europosłów partii trafi, na wniosek władz PiS, pod ocenę rzecznika dyscypliny partyjnej. Wniosek ma związek z wywiadami Ziobry dla ""Naszego Dziennika"" i ""Uważam Rze"", które ukazały się w poniedziałek. Wiceszef PiS mówił o konieczności demokratyzacji PiS, otwarcia się partii na inne środowiska. ""Naszemu Dziennikowi"" powiedział m.in., że ""albo PiS stanie się formacją, która jest w stanie samodzielnie rządzić, albo będzie konieczne zbudowanie dwóch ugrupowań - centrowego i narodowego - by zagospodarować wyborców, a potem budować koalicję"". (RZ)","Ryszard Czarnecki, fot. Sławomir Kamiński / Agencja Gazeta",
https://wiadomosci.onet.pl/kiosk/dziwka-od-jezuitow/ghl3p,Dziwka od jezuitów,"Amerykańską prasę obiegło słowo ""dziwka"" użyte przez radiowego komentatora Rusha Limbaugha. Tematem kampanii wyborczej stały się nagle wybory seksualne kobiet.","Limbaugh, pieszczoch republikanów, zaatakował studentkę prawa Sandrę Fluke, która broniła w komisji Kongresu tezy, że każde ubezpieczenie medyczne powinno pokrywać środki antykoncepcyjne. ""Co mówi na temat Sandry Fluke oświadczenie, że należy jej płacić za seks? Mówi nam, że jest dziwką, prawda? Mówi, że jest prostytutką. Chce mieć płacone za seks! Uprawia tyle seksu, że nie stać jej na pigułki. Chce, żebyś ty, ja, podatnik płacił jej za uprawianie seksu. Kim jesteśmy? Alfonsami?"". Limbaugh powtarzał inwektywy pod adresem studentki przez kilka dni. ""Pani Fluke i innym feminazistkom proponuję taki układ. Jeśli mamy płacić za wasze pigułki, czyli seks, chcemy coś w zamian. Nagrywajcie się i publikujcie wideo w sieci, żebyśmy mogli chociaż pooglądać"". Żaden republikański polityk nie paotępił Limbaugha. Niechęć do krytyki wynika z popularności komentatora, którego słucha codziennie 20 milionów Amerykanów stanowiących twardy elektorat GOP (akronim od Grand Old Party). Limbaugha poparł dziennikarz Bill O’Reilly z telewizji Fox: ""Z całym szacunkiem, pani Fluke, proszę o jasną odpowiedź. Mam wydawać ciężko zarobione pieniądze na pani seksualne przyjemności?"". Kij w mrowisko Obaj minęli się z prawdą. W USA budżet płaci tylko za leczenie najuboższych i emerytów, pozostałe składki pokrywają sami ubezpieczeni lub przedsiębiorstwo, które ich zatrudnia. Nie wszystkie jednak firmy umożliwiają kobietom darmowy dostęp do środków antykoncepcyjnych. Barack Obama chce to zmienić. Uważa, że uniwersytety czy szpitale podległe instytucjom religijnym powinny zapewnić pracownicom taką samą opiekę medyczną jak firmy świeckie, bo konstytucyjna gwarancja równych praw wszystkich obywateli jest nadrzędna wobec światopoglądu. Prezydent zaproponował zmiany z pełną świadomością, że wywoła burzę. Skrajna prawica wciąż nie pogodziła się z dziedzictwem rewolucji seksualnej lat 60. XX wieku, choć zwolenników przedmałżeńskiej abstynencji zalecanej przez większość Kościołów chrześcijańskich jest coraz mniej. Według Associated Press 67 proc. Amerykanów opowiada się za rozdawaniem uczniom i studentom środków antykoncepcyjnych. Ale przeciwnicy seksu przedmałżeńskiego i antykoncepcji stanowią najbardziej wpływowy blok wyborczy Partii Republikańskiej i tym samym nadają ton kampaniom wyborczym. Kandydaci w kwestii antykoncepcji mówią jednym głosem, bo tego oczekuje 20-proc. grupa radykałów. Obama ma za sobą - przynajmniej teoretycznie - dwie trzecie elektoratu. Dlatego nie omieszkał zadzwonić do Sandry Fluke, by wyrazić współczucie z powodu niewybrednych ataków Limbaugha. Im sprawa głośniejsza, tym lepiej dla niego. Wybory kobiet Na marginesie: administracja wcale nie chce zmuszać do płacenia za środki antykoncepcyjne klasztorów, parafii czy choćby jezuickiego Georgetown University - alma mater Sandry Fluke. Obowiązek zapewnienia kobietom pigułek ma spoczywać na firmach ubezpieczeniowych niezależnie od tego, kto wykupuje polisę. Nie chodzi więc o nakaz finansowania skrobanek narzucony Kościołowi przez rząd - jak grzmi prawica - tylko o objęcie wszystkich kobiet jednakowym ubezpieczeniem medycznym. Najnowszy sondaż CBS/""New York Timesa"" dowodzi, że strategia prezydenta przyniosła polityczne zyski. Jego stanowisko popiera 72 proc. kobiet i 59 proc. mężczyzn. Demokratyczni stratedzy nie ukrywają, że Barack Obama celuje w elektorat kobiecy. O głosy pań zabiega, nie tylko broniąc ich ""praw reprodukcyjnych"" - jak określają to Amerykanie. Zapewnił maturzystom możliwość dopisania się na czas studiów do polisy medycznej rodziców, sprzeciwił się cięciom wydatków na edukację, zabiega o wprowadzenie obowiązku szkolnego do 18. roku życia, broni pensji nauczycieli, przedstawił inicjatywy mające poprawić bezpieczeństwo dzieci. Cztery lata temu na kandydata republikanów Johna McCaina głosowało 45 proc. kobiet, na Obamę - 56. W porównaniu z tegorocznymi kandydatami GOP McCain był niemal demokratą w kwestiach społecznych. Bez znieczulenia Rush Limbaugh przeprosił Sandrę Fluke. Co mu zależy. Paru reklamodawców wycofało ogłoszenia z jego programu. Pracy jednak nie straci. Limbaugh potrafi wyrażać poglądy - nazwijmy to - milczącej mniejszości. Trzygodzinne programy prezentera nadaje 5 razy w tygodniu 645 stacji radiowych należących do medialnej megaspółki Clear Channel Communication. Ponieważ transmitowane są przez satelitę, nie podlegają regułom ustalanym przez Federalną Komisję Łączności. W 2008 roku prezenter podpisał ośmioletni kontrakt wart 400 milionów dolarów. Na samych występach w radiu zarabia więc 50 milionów rocznie. Atak na Fluke nie był pierwszą prowokacją Limbaugha. O Amy Carter mówił, że to ""najbrzydsza pierwsza córka w historii kraju"", urodę Chelsea Clinton porównywał do psiej. Baracka Obamę uznał za następcę Hitlera. Wyśmiewał się z aktora Michaela J. Foksa cierpiącego na chorobę Parkinsona. Feministkom imputował uprawianie seksu z owczarkami niemieckimi. ""Dlaczego Meksykanin wygrał maraton nowojorski? Bo przez ostatnie 10 mil biegł za nim agent urzędu imigracyjnego"" - to jeden z jego żartów. Limbaugh chciałby urządzić olimpiadę dla bezdomnych w konkurencjach: toczenie wózka ukradzionego z supermarketu, grzebanie w śmietniku i skok z ławki. Dziura ozonowa powstała za sprawą wulkanów, a nie z winy gazów zawartych w aerozolach, choć czasem dziura myli się Limbaughowi z efektem cieplarnianym i mówi, że wulkany są odpowiedzialne za globalne ocieplenie. Nie wierzy, że palenie tytoniu uzależnia i stanowi przyczynę chorób, a używanie prezerwatyw zapobiega zarażeniu wirusem HIV. Stosunek do mniejszości seksualnych podsumował zdaniem: ""Kiedy gej odwraca się do ciebie tyłem, to nie obraza, tylko zaproszenie"". To, co mówi, odzwierciedla sposób myślenia dużej części prawicowego elektoratu, lecz polityka głównego nurtu zdyskwalifikowałaby go jako oszołoma. Innymi słowy: wyręcza liderów GOP, podtrzymując w najbardziej radykalnych wyborcach ducha walki z wszelkiej maści liberalizmem. Podczas pierwszej wojny w Zatoce Perskiej tak ostro krytykował gołębie i zagrzewał do boju jastrzębie, że Bush senior zaprosił go na weekend do Białego Domu i wniósł za gościem walizę. Za rządów Clintona powtarzał najbardziej fantastyczne teorie spiskowe dotyczące prezydenta: że sponsorują go kolumbijscy gangsterzy, że maczał palce w ponad 50 morderstwach, że jest uzależniony od narkotyków. Co ciekawe, okazało się, że narkotyki - choć nie uliczne, ale kupowane na receptę od znajomego lekarza - regularnie bierze sam Limbaugh. Republikanie w uznaniu zasług mianowali go honorowym członkiem swojego klubu parlamentarnego.","Sandra Fluke, fot. Getty Images/FPM",
https://wiadomosci.onet.pl/kraj/brudzinski-kazdy-kto-napluje-na-kaczynskiego-staje-sie-mezem-stanu-w-oczach-mediow/z47qq,"Brudziński: każdy, kto napluje na Kaczyńskiego, staje się mężem stanu w oczach mediów","Joachim Brudziński w rozmowie z Moniką Olejnik na falach Radia ZET przyznał, że nie sądzi, by Zbigniew Ziobro mógłby być kandydatem prawicy na prezydenta. - Nie może być kandydatem szeroko rozumianej prawicy ten, kto tą prawicę rozbija. To naiwne zachłyśnięcie się Ziobro i jego spin doctora Kurskiego, faktem, że z pozycji obciachowców i bulterierów nagle stali się ulubieńcami porannych programów śniadaniowych - mówił Brudziński. - Każdy, kto napluje na Kaczyńskiego staje się mężem stanu w oczach TVN, GW i innych pudelków czy kozaczków - dodał.","- Poważnie traktuje politykę i nie mam zamiaru opowiadać na antenie jak zmieniałem pieluszki swoim córeczkom. Jak ktoś polityki poważnie nie traktuje, to łatwo da się nabrać na lep, tak jak moje byłe koleżanki z PJN - stwierdził polityk PiS. Brudziński kilkakrotnie wracał do wątku kandydatury Jarosława Kaczyńskiego na prezydenta mówiąc, że będzie starał się namówić prezesa PiS do zmiany zdania. Kilka dni temu Kaczyński przyznał, że nie będzie ubiegał się o fotel prezydenta. - Rozmawiałem parokrotnie z Jarosławem Kaczyńskim i uważam, że powinien być kandydatem na prezydenta. Kaczyński łatwo zdania nie zmienia, jest doświadczonym politykiem - mówił Brudziński.","Joachim Brudziński, fot. Piotr Twardysko/Newspix.pl",
https://wiadomosci.onet.pl/swiat/daily-mail-brytyjska-skrajna-prawica-laczy-sily-z-neonazistami-w-polsce/qp5tl3e,"""Daily Mail"": brytyjska skrajna prawica łączy siły z neonazistami w Polsce","Brytyjska skrajna prawica tworzy sojusz z wysoce postawionymi neonazistami w Polsce - czytamy na stronie ""Daily Mail"". Pierwsza zastępczyni lidera Britain First Jayda Fransen - obecnie ukrywająca się przed policją - była w ""regularnym kontakcie"" z ekstremistami w Warszawie.","""Daily Mail"" przypomina, że Jayda Fransen uczestniczyła w ubiegłorocznym Marszu Niepodległości we Wrocławiu. Wygłosiła tam też przemówienie. - Brawa dla naszego gościa, który ma odwagę walczyć z islamską pedofilią i bronić Polaków w Wielkiej Brytanii. Brawa dla Britain First - zapowiadał ją Jacek Międlar. ""Fransen podobno planuje wrócić do Polski, po tym, jak zachwyciła tłum"" - pisze ""Daily Mail"". W całej Wielkiej Brytanii skrajnie prawicowe grupy ""udające szanowanych polskich patriotów"" stworzyły komórki do rekrutowania młodych ludzi poprzez pozornie niewinne oferty i rodzinne wydarzenia, mające pomóc swojej społeczności - czytamy. CZYTAJ WIĘCEJ: Międlar i Rybak zabrali głos ws. marszu, który przeszedł przez Wrocław ""Daily Mail"" przytacza także opinie organizacji antyrasistowskich, które zwracały uwagę na ""głęboko niepokojący"" trend brytyjskich ekstremistów, którzy nawiązują kontakty z większymi - bardziej zdywersyfikowanymi - neonazistowskimi organizacjami w Europie Wschodniej. Jednym z członków Britain First jest Marian Łukasik, który przeprowadził się do Wielkiej Brytanii w 2004 roku, a obecnie mieszka w północnym Londynie. W rozmowie z ""Daily Mail"" przyznaje, że pomógł wielu Polakom dołączyć do Britain First i uczestniczyć w wydarzeniach w Londynie. - Wiele osób do mnie dzwoni i chce dołączyć. Nie jestem ich przywódcą, ale pomagam tym ludziom - przyznaje. Łukasik, który jak przypomina ""Daily Mail"" był we Wrocławiu razem z Fransen, nie ukrywa zachwytu wizytą we Wrocławiu. - Ludzie na wiecu ją (Fransen - red.) pokochali. Jayda została też zaproszona do przyjazdu w tym roku, ale nie została dopuszczona z powodu jej aresztowania - powiedział i dodał: ""to, co robimy, robimy za darmo, dla społeczności"". Fransen obecnie jest poszukiwana przez policję, która chciała ją aresztować po tym, jak otrzymała sygnał o naruszeniu przez nią zasad zwolnienia warunkowego - zwolnieniu z wyroku za religijne przestępstwa na tle nienawiści. CZYTAJ WIĘCEJ: Świętowali urodziny Hitlera, dostają pieniądze z odpisów podatkowych ""Daily Mail"" wspomina także o innych Polakach: Piotrze Rybaku i Jacku Międlarze. ""Również na wiecu we Wrocławiu z panną Fransen byli dwaj towarzysze pana Łukasika - były ksiądz Jacek Międlar, wykluczony z kościoła katolickiego za antysemickie okrzyki i Piotr Rybak, który został skazany za spalenie kukły Żyda"". Dziennik zaznacza, że sam Międlar mówił również o swoich regularnych kontaktach z Fransen i świętował jej zwolnienie z więzienia w zeszłym miesiącu, publikując ich zdjęcie na Twitterze. Łukasik wrócił do Polski w zeszłym miesiącu - w towarzystwie innego brytyjskiego bojownika skrajnej prawicy, znanego jako ""Based Amy"", który regularnie drwi z muzułmanów. Wzięli udział w wiecu z okazji 100-lecia niepodległości - zaznacza ""Daily Mail"".",Jayda Fransen z Britain First,
https://wiadomosci.onet.pl/kraj/politolodzy-prawo-i-sprawiedliwosc-sie-zamyka-i-broni-zelaznego-elektoratu/t3lcp,Politolodzy: Prawo i Sprawiedliwość się zamyka i broni żelaznego elektoratu,"Prawo i Sprawiedliwość zamyka się i broni swojego żelaznego elektoratu - uważają politolodzy, z którymi rozmawiała PAP. Jak podkreślają, PiS zrobiło już wiele, by wzmocnić się po prawej stronie i na razie nie wydaje się, by mogła mu zagrozić Solidarna Polska.","Według politologa dra Bartłomieja Biskupa z Uniwersytetu Warszawskiego ""na razie wszystkie znaki na niebie i ziemi wskazują, że PiS się nie rozszerza"", a raczej ""skupia się na tym stanie posiadania, które ma"". - PiS okopuje się - ocenił Biskup. Z kolei zdaniem politolog dr Ewy Pietrzyk-Zieniewicz z Uniwersytetu Warszawskiego, jeśli PiS będzie ""tak ekstremalnie absurdalne, to być może będzie się nieco marginalizować"". - Bo co rozsądniejsi Polacy o poglądach narodowo-katolickich będą szukali innej opcji i Solidarna Polska jest tutaj gotowa - zwróciła uwagę ekspert. W jej ocenie, Prawo i Sprawiedliwość ""raczej zamyka się"". Według Pietrzyk-Zieniewicz, prezes PiS ""sugeruje zjednoczenia na prawicy, a raczej próbę wybaczenia"" i ""mówi: »wróćcie, a może wam przebaczę«"". Jak zauważyła, Marek Jurek nawiązał ponownie współpracę z PiS, ""choć powody, dla których odszedł z tego ugrupowania, nie ustały"". Jej zdaniem Solidarna Polska ""nie jest konkurencją dla PiS, na pewno nie pod tym przywództwem"". - Nie wygląda, żeby SP mogła zagrozić PiS, choć jeśli politycy Solidarnej Polski będą zachowywać się nieco rozsądniej niż PiS, to partia Jarosława Kaczyńskiego będzie się marginalizować - oceniła. Jak dodała politolog, zależy to również od tego, ""które kręgi w PiS wezmą górę"". - Jeśli te związane z Antonim Macierewiczem, to coraz więcej Polaków będzie miało poczucie absurdu i wtedy jako wybór naturalny pozostanie Solidarna Polska - powiedziała Pietrzyk-Zieniewicz. Biskup uważa natomiast, że Prawo i Sprawiedliwość ""zdaje sobie sprawę, że strategia łączenia wszystkiego, co jest na prawo od PO, może przynieść jakieś efekty"". - PiS nie chce mieć konkurencji. Przyłączamy Marka Jurka, a teraz zapraszamy polityków Solidarnej Polski, pod dziesięcioma warunkami, bo nawet gdyby mieli 4-5 proc., to już jest dużo - zaznaczył. Według niego ""chodzi o to, by zmarginalizować Solidarną Polskę, wyrugować ją ze sceny politycznej"" oraz by ""PiS było jedyną partią prawicową w Polsce"". Jak zaznaczył Biskup, partia Zbigniewa Ziobry ""nie ma szans na bycie równorzędną konkurencją, choć może odebrać część elektoratu"". W marcu Komitet Polityczny PiS wydał uchwałę w sprawie jedności prawicy; Jarosław Kaczyński i Marek Jurek podpisali porozumienie o współpracy, która ma dotyczyć m.in. wspólnych list w wyborach parlamentarnych. Niedawno prezes PiS ponownie zapowiedział zwrócenie się ""po raz ostatni"" do polityków prawicy. W ocenie Pietrzyk-Zieniewicz, obecnie Kaczyński próbuje budować fundamenty PiS ""w oparciu o hasła zrywu narodowego i Polski pomiędzy dwoma kamieniami młyńskimi"". - Myśl przewodnia to wrogowie ze Wschodu i z Zachodu - Rosja i Niemcy, wielka zdrada narodowa, która nie pozwala Polsce powstać z kolan. A to w dużej mierze ze względu na złe przywództwo, a jedyne prawdziwe przywództwo to PiS-u i na pewno pod wodzą Jarosława Kaczyńskiego i nikogo innego - podkreśliła. W opinii Biskupa, skupianie się na temacie katastrofy smoleńskiej czy obrony polskości ""wydaje dość spójne"", bo ""to są tematy dla tego elektoratu ważne"". - To jest jakaś wizja, próba zakorzenienia swojego przekazu w sferze idei. Chodzi o sposób funkcjonowania państwa, o podejście do wartości narodowych i chrześcijańskich - zauważył Biskup. - Muszą bazować na tym elektoracie, a on jest ta wizją związany - podkreślił ekspert. - Tutaj też bym widział ewentualne pole do dotarcia do przyszłych wyborców, oczywiście nie w tak radykalny momentami sposób - dodał. Według Biskupa ""wartością jest też to, że PiS jest partią, która od lat prezentuje niezmienną wizję niezmieniającą się"". Jest jednak - zaznaczył - ""zagrożenie takie, że coraz więcej ludzi będzie zmęczonych formą przekazu i jego radykalizmem"". Pietrzyk-Zieniewicz zauważyła, że dwadzieścia kilka procent, które uzyskuje w sondażach PiS, to ""jest ich naczelny elektorat"". - Jeśli Platformie będzie spadała popularność, to ok. 25 proc. może wystarczyć do wygrania wyborów, bo elektorat PiS, dodatkowo mobilizowany przez media toruńskie, jest elektoratem bardzo karnym - podkreśliła.","Jarosław Kaczyński, fot. PAP/Waldemar Deska",
https://wiadomosci.onet.pl/kraj/piotr-gembarowski-wraca-do-telewizji-po-osmiu-latach/74y0r,Piotr Gembarowski wraca do telewizji. Po ośmiu latach,"Piotr Gembarowski, były dziennikarz TVP, który z telewizją rozstał się w 2004 roku, wraca do pracy. Będzie pracował dla ""Superstacji"".","Gembarowski zasłynął przeprowadzonym w 2000 roku wywiadem z Marianem Krzaklewskim, ówczesnym liderem AWS i kandydatem na prezydenta, który wywołał liczne kontrowersje i według komentatorów był przykładem na upolitycznienie TVP w tym czasie. - Żałowałem, że ten wywiad tak wyglądał. To złamało mi karierę. Posądzono mnie o rzeczy, które dla dziennikarza były dyskwalifikujące. A ja się z tym nie zgadzałem. Twierdzono, że to był ukartowany atak na ówczesnego lidera prawicy. To nonsens - mówi dzisiaj w rozmowie z serwisem wyborcza.pl Gembarowski. Dziennikarz, który w związku z wywiadem został zawieszony na kilka miesięcy, a później był prowadzącym ""Gościa Jedynki"" i ""Telexpressu"" tłumaczy, że podczas sławnego już wywiadu z Krzaklewski, ""poniosła go młodzieńcza zapalczywość"". - Marian Krzaklewski je ignorował i mówił to, co przygotował mu sztab wyborczy. Starałem się mu to uniemożliwić. Biję się jednak w piersi. Wyszło fatalnie - podkreśla w wywiadzie. W ""Superstacji"" Gembarowski będzie prowadził magazyn, w którym będzie przeprowadzał wywiadu z politykami. Szczegółów jeszcze nie podano, ale wiadomo, że ten dziennikarz nie będzie nową twarzą w telewizji. Jak podał serwis wirtualnemedia.pl, do redakcji dołączy też publicysta ""Uważam Rze"" Piotr Gursztyn.","Piotr Gembarowski, fot. Piotr Fotek/Reporter/East News",
https://wiadomosci.onet.pl/swiat/francja-rezygnuje-z-tarczy-podatkowej/ed2eh,"Francja rezygnuje z ""tarczy podatkowej""","We Francji nastąpił koniec tzw. tarczy podatkowej dla bogaczy, uznawanej za symbol polityki fiskalnej rządzącej centroprawicy - donoszą media. Jednocześnie jednak wprowadzono inne znaczne złagodzenia podatkowe dla ""krezusów"".","Wprowadzona w obecnej postaci na początku kadencji obecnego prezydenta w sierpniu 2007 roku ""tarcza podatkowa"" przewiduje, że maksymalny pułap bezpośredniego opodatkowania dochodów osobistych nie może przekroczyć 50 proc. Opozycyjna lewica atakowała ten pomysł, uważając go od początku za podarunek prezydenta Sarkozy'ego dla najbogatszych Francuzów. Jak podkreśla dziennik ""Le Figaro"", w miniony weekend francuscy deputowani znieśli ostatecznie w głosowaniu ""tarczę podatkową"". Decyzją parlamentu ten budzący nieprzerwane spory mechanizm fiskalny będzie jednak jeszcze nadal tymczasowo obowiązywać do 2013 roku. O pogrzebaniu sztandarowej inicjatywy prezydenta Sarkozy'ego zdecydowali jego partyjni koledzy z Unii na Rzecz Ruchu Ludowego (UMP), wsparci przez lewicową opozycję. Ta ostatnia domagała się przy tym likwidacji ""tarczy podatkowej"" jeszcze w tym roku, jednak centroprawica nie chciała się na to zgodzić. Według Partii Socjalistycznej, zwolnienia podatkowe z tytułu tarczy będą jeszcze kosztowały budżet państwa 550 milionów euro w 2012 roku i 200 mln euro w 2013 roku. Jak podaje prasa, z wprowadzonego 50-procentowego pułapu korzysta we Francji obecnie - według różnych danych - od 16 do 20 tysięcy podatników, w tym w znacznej liczbie milionerzy. Wraz ze zniesieniem ""tarczy podatkowej"" w ubiegłą sobotę parlament zdecydował o złagodzeniu innego obciążenia dotyczącego francuskich krezusów - podatku od wielkiego majątku (oficjalnie nazywany ""podatkiem solidarnościowym od fortuny"", w skrócie ISF). Zgodnie z przegłosowanymi zmianami, podniesiony zostanie próg majątkowy, od którego obowiązuje ISF - z 800 tys. euro obecnie do 1,3 mln euro. Oznacza to - według oficjalnych wyliczeń - że podatek ten będzie płacić o 300 tys. bogaczy mniej niż dotychczas. Zmiana ta, w przeciwieństwie do ""tarczy podatkowej"", ma wejść już od tego roku. Lewica skrytykowała ostro to ostatnie rozwiązanie, uważając je za nowy ""prezent"" rządu dla elity majątkowej Francuzów. Według niej, rządząca centroprawica nadal dba o przywileje najbogatszych, gdyż wprawdzie jedną ręką ""zabrała"" im ""tarczę podatkową"", ale drugą - podarowała złagodzenie ISF. Media nagłośniły w ostatnim czasie liczne przypadki miliarderów, korzystających z ""tarczy podatkowej"". Ujawniły one m.in., że miliarderka Liliane Bettencourt, współwłaścicielka koncernu ""L'Oreal"", otrzymała w ciągu ostatnich czterech lat z tytułu tejże tarczy zwrot nadpłaconego podatku w łącznej wysokości 100 milionów euro. Jeszcze przed rokiem prezydent Nicolas Sarkozy bronił stanowczo ""tarczy podatkowej"", twierdząc, że ma ona utrzymać konkurencyjność francuskiej gospodarki i powstrzymać ""ucieczkę"" zamożnych obywateli do odległych ""rajów podatkowych"" czy do sąsiednich krajów, zwłaszcza Szwajcarii i Belgii.",,
https://wiadomosci.onet.pl/swiat/media-prawicowy-ekstremizm-w-europie-grozniejszy-od-terroryzmu/e0l12,Media: Prawicowy ekstremizm w Europie groźniejszy od terroryzmu,"Przytaczając ostatnie zeznania Andersa Behringa Breivika CNN przypomniał w niedzielę wieczorem w programie GPS, że w Europie groźniejsi od islamistów są prawicowi ekstremiści. Opinię podziela ""Foreign Affairs""; ponad 99 proc. zamachów w UE organizują ekstremiści.","W późnym niedzielnym programie CNN pod tytułem Global Public Square (GPS) Fareed Zakaria, redaktor naczelny międzynarodowego wydania ""Newsweeka"", przypomniał o toczących się w Oslo przesłuchaniach Breivika. Sprawca masakry na norweskiej wyspie Utoya podaje się za ""templariusza"" i twierdzi, że jest niewinny, ponieważ walczył z ""organizacjami szerzącymi ideologię nienawiści (...), wspierającymi wielokulturowość"". Zdaniem Zakarii rasistowski i skrajnie prawicowy ruch ""Rycerzy Templariuszy"" to zaledwie jeden odłam z wielu ekstremistycznych, przeważnie ultraprawicowych organizacji w Europie, które stanowią większe zagrożenie niż wojujący islamiści. Podczas niedawnego przesłuchania przed sądem Breivik oznajmił, że jest ""wojskowym przywódcą (...) Rycerzy Templariuszy Norwegii"". Global Public Square podał dane dotyczące zamachów zorganizowanych w Europie w 2009 i 2010 roku, powołując się na raport UE o Sytuacji Terroryzmu w Unii. W 2009 z 294 ataków terrorystycznych przeprowadzonych w Europie tylko jeden zorganizowany był przez islamistów. To mniej niż jedna trzecia procenta - podkreśla Zakaria. W następnym roku w Europie było 249 ataków terrorystycznych, z których trzy były dziełem islamistów. Najwięcej zamachów zorganizowały organizacje separatystyczne. Muzułmanie stanowią zaledwie 3 proc. europejskiej populacji - przypomina Global Public Square; do 2025 roku będzie ich między 5 a 8 proc. i w tym momencie przestanie wzrastać ich procentowy udział w populacji Europy. ""Ale to nie zmienia gniewnego (nastawienia), nienawiści i przemocy"" - podkreśla Zakaria, podczas gdy tragedia w ""Norwegii powinna zwrócić naszą uwagę na spory problem, jakim są inne źródła terroryzmu na Zachodzie"". Na kod moralny templariuszy powołują się kuriozalnie nie tylko prawicowe, przeważnie rasistowskie organizacje w Europie, ale nawet gang narkotykowy w Meksyku, który nazwał się po prostu: ""Rycerze Templariusze"" - pisze Zakaria na stronach internetowych CNN - co ma podkreślać, że gang ten żyje wedle religijnego kodu moralnego. Niepokojom Zakarii wtóruje w poniedziałek ""International Herald Tribune"", który za przejaw wpływów prawicowego ekstremizmu uznaje niedawne ostrzelanie Białego Domu. Ekstremista, który ostrzelał Biały Dom to 21-letni Oscar Ramiro Ortega-Hernandez; przejechał on 11 listopada koło siedziby prezydenta i ostrzelał ją z karabinu AK-47. Federalni prokuratorzy oskarżają Hernandeza o próbą zabicia prezydenta USA Baracka Obamy. Według znajomych Ortegi-Hernandeza chciał on zabić prezydenta, ponieważ uznał go za ""Antychrysta""; inspiracją dla osobliwego ekstremizmu Hernandeza był obejrzany ze znajomymi w internecie antyrządowy film nakręcony przez radykalnego konserwatystę i twórcę teorii spiskowych Alexa Jonesa pod tytułem ""The Obama Deception"". Rodzina zamachowca uważa, że niedoszły zabójca oszalał i tłumaczy, że zapewne nie chciał on naprawdę zastrzelić prezydenta, ale pragnął dostępu ""do szerszej publiczności"". Miesięcznik ""Foreign Affairs"" publikuje tekst Andrei Mammone, specjalistki od historii współczesnej z Kingston University w Londynie. Zdaniem autorki w Europie ignorowano od lat niebezpieczne trendy: rośnięcie w siłę rasistowskich ultraprawicowych organizacji, ruchów antyimigranckich, czy wręcz neofaszyzmu. - Te organizacje dzielą wspólną wizję ""czystej"" Europy, która wyklucza imigrantów - pisze ""Foreign Affairs"", dodając, że nawet teraz, po masakrze Breivika i jego publicznych deklaracjach, problem ekstremistycznych trendów w Europie pozostaje niezrozumiany. - Początkowo wielu komentatorów nie mogło uwierzyć w (zamach) radykalnego prawicowca na istniejący porządek - pisze ""Foreign Affairs"", podczas gdy ""w istocie Breivik reprezentuje skrajna formę paneuropejskich ruchów prawicowych, które istnieją od kilku dekad"" - wyjaśnia Andrea Mammone. ""FA"" podkreśla: - Dzisiejsza europejska skrajna prawica uznaje Europę za bastion białej cywilizacji. Dla niej globalizacja, imigracja i Islam (...) grożą całej tej białej cywilizacji. Wszyscy (przybysze) są wrogami, bo zagrażają ""czystości"" kulturowej kontynentu i jego kulturze. - Europa z trudem walczy o integrację imigrantów i przetrwanie wspólnej waluty - przypomina ""FA"" i zwraca uwagę, że kolejnym problemem dla wspólnoty zrodzonej z woli budowania braterstwa krajów, które toczyły krwawe wojny, jest rośnięcie w siłę ""ewidentnie antydemokratycznych i rasistowskich ideologii (...) skrajnej prawicy"". Również Zakaria zwraca uwagę, że rosnące znaczenie takich grup jak ""Rycerze Templariusze"", na których w swych ""bełkotliwych manifestach"" powoływał się Breivik, jest oznaką ""zapominania"" powodów, dla których poprzednie pokolenie walczyło o integrację Europy. Dwa lata temu Breivik kontaktował się z organizacjami antyislamskimi w Wielkiej Brytanii. W internecie miał się chwalić, że namawiał je, by poprzez prowokację doprowadziły ""młodzież dżihadu"" do ""przesadnej reakcji"". - Kilka razy dyskutowałem z SIOE (Stop the Islamification of Europe) i English Defence League (EDL) i radziłem im, by (...) sprowokowały młodzież dżihadu/radykalnych marksistów do przesadnej reakcji, co udało się już kilka razy - pisał. 22 lipca Breivik zastrzelił na wyspie Utoya 69 uczestników obozu młodzieżówki Partii Pracy. Wcześniej zdetonował ukryte w samochodzie materiały wybuchowe, zabijając w centrum Oslo osiem osób. W lipcu europejska agencja policyjna Europol z siedzibą w Hadze utworzyła centrum operacyjne, złożone z około 50 ekspertów wywiadu, śledczych, specjalistów ds. materiałów wybuchowych i terroryzmu.",,
https://wiadomosci.onet.pl/kraj/jurek-glos-na-prawice-to-strzal-w-dziesiatke/1z46w,Jurek: głos na Prawicę to strzał w dziesiątkę,"Głosowanie na komitet Prawicy to strzał w dziesiątkę dla wszystkich, którzy chcą zmienić polską politykę - przekonywał w piątek lider Prawicy Rzeczypospolitej Marek Jurek. W piątkowym losowaniu w PKW komitet Prawicy otrzymał nr 10 i z takim numerem wystartuje w jesienych wyborach.","Komitet Prawicy wystawia listy do Sejmu w 19 okręgach wyborczych; ma także 9 kandydatów na senatorów - wynika z danych na stronie internetowej PKW. Komitet tworzą m.in. Prawica Rzeczypospolitej Marka Jurka oraz Unia Polityki Realnej (UPR). ""Numer 10 z jakim wystartujemy do Sejmu bardzo nam odpowiada, bo to jest rzeczywiście strzał w dziesiątkę dla wszystkich, którzy chcą zmienić politykę polską, którzy nie zgadzają się na ten styl debaty o debatach, dyskusji prowadzonych w sądzie, odmawiania dyskusji"" - podkreślił Jurek na konferencji prasowej przed Sejmem. Jurek mówił też o możliwości poparcia przez komitet Prawicy kandydatów innych partii w miejscach gdzie jego komitet nie wystawił swoich kandydatów. ""Nasze poparcie dla kandydatów, w których konserwatyzm ufamy, w okręgach w których nie zarejestrowaliśmy list sejmowych, będzie wyrazem przyjaźni, solidarności narodowej, zaufania do cudzych poglądów, przede wszystkim takim przykładem zmiany stylu, który musi być w polskiej polityce"" - oświadczył.",,
https://wiadomosci.onet.pl/kraj/prawicowa-mlodziez-zwiera-szeregi/pe4he,Prawicowa młodzież zwiera szeregi,"Dzisiaj w Pradze odbył się kongres założycielski Europejskich Młodych Konserwatystów. Organizację tworzą m.in. młodzieżówki PiS, czeskiego ODS i brytyjskich konserwatystów - poinformował szef Forum Młodych PiS, poseł Marcin Mastalerek.",Europejscy Młodzi Konserwatyści zrzeszają młodzieżówki prawicowych partii z 13 państw. Na kongresie założycielskim w Pradze zostały wybrane władze organizacji. Jednym z wiceprzewodniczących został Radosław Fogiel z FM PiS. Szefem Europejskich Młodych Konserwatystów jest przedstawiciel ODS. - Organizacja skupia ludzi o konserwatywnych poglądach. Jednoczy nas także sprzeciw wobec federalistycznej koncepcji UE - powiedział jeden z delegatów FM PiS Paweł Szefernaker.,,
https://wiadomosci.onet.pl/religia/flesz-oskarzenie-ws-smierci-madzi-nowy-most/tdwsnh,Flesz: oskarżenie ws. śmierci Madzi; nowy most,"Miniony weekend minął głównie pod znakiem kroniki kryminalnej, a także awaryjnego lądowania awionetki pod Warszawą. W sobotę działo się po prawej stronie sceny politycznej. O zawiązaniu współpracy poinformowali liderzy PiS i Prawicy RP, a Solidarna Polska miała swój kongres założycielski, na którym prezesem wybrano Zbigniewa Ziobro. Swoją pielgrzymkę do Meksyku i na Kubę rozpoczął Benedykt XVI. Pojawił się też nowy głos, a właściwie oskarżenie, ws. śmierci półrocznej Madzi. A w Warszawie otwarto nowy most.","Aresztowano domniemanego porywacza 11-latki Przez cały weekend mieliśmy doniesienia policyjne z różnych części kraju. W sobotę informowaliśmy o zatrzymaniu 46-letniego mężczyzny w Łodzi, który jest podejrzany o uprowadzenie 11-letniej Julii. Dziewczynka została uprowadzona kilka dni wcześniej, ale tego samego dnia została, po paru godzinach, uwolniona przez porywacza. W Rzeszowie odnalazła się natomiast 13-letnia Paulina, która była poszukiwana od czwartku. Dziewczynka prawdopodobnie uciekła sama i błąkała się po osiedlach. O wiele groźniej było w Krakowie, gdzie w wyniku bójki zginął 17-latek. W całej sprawie zatrzymano wiele osób, a policja zajmuje się wyjaśnieniem okoliczności zdarzenia. Także w Starachowicach zmarł 22-latek, który został dźgnięty nożem. Pojawił się nowy głos ws. śmierci półrocznej Madzi ze Sosnowca. Posłanka PiS Krystyna Pawłowicz oskarżyła środowiska ""lewicowo-feministyczne"" o stworzenie podwalin do śmierci dziecka. Adresatką oskarżenia była akurat znana feministka Kazimiera Szczuka, która występowała z posłanką w radiu. Sobota była dniem polskiej prawicy, ale nie w taki sposób, w jaki chciał Jarosław Kaczyński. Prezes PiS w mijającym tygodniu wysłał list do środowisk prawicowych, w którym apelował o zjednoczenie. W sobotę okazało się, że na list odpowiedział tylko Marek Jurek. Jego Prawica RP podpisała porozumienie z PiS o współpracy politycznej, w tym także wyborczej. Być może miało to na celu ""przykrycie"" kongresu założycielskiego Solidarnej Polski. Partia, która nieoficjalnie ma się nazywać Solidarna Polska Zbigniewa Ziobry, wybrała swoje władze, ze Zbigniewem Ziobro na czele. Co jeszcze wydarzyło się weekend? Papież Benedykt XVI rozpoczął pielgrzymkę do Meksyku i na Kubę. W Polsce natomiast przedstawiciele środowisk Radia Maryja i TV Trwam przybyli na Jasną Górę, by modlić się w intencji mediów o. Tadeusza Rydzyka. Barack Obama przybył z wizytą do Korei Południowej. Nie zapomniał jednak o globalnej polityce i po raz kolejny przestrzegł Iran przed budową własnej bomby atomowej, dodając, że kończy się czas dyplomacji. W wywiadzie dla Onetu wypowiedział się Jarosław Wałęsa, który w ubiegłym roku uległ groźnemu wypadkowi motocyklowemu. Choć zaczął się już sezon na te ""maszyny"", to europoseł przyrzekł rodzinie, że nigdy już nie zasiądzie na jednośladzie.","Otwarcie Mostu Marii Skłodowskiej-Curie w Warszawie, fot. PAP/Jacek Turczyk",
https://wiadomosci.onet.pl/tylko-w-onecie/austriacki-krajobraz-powyborczy-prawica-toruje-sobie-droge-do-zwyciestwa/jjx5mk,Austriacki krajobraz powyborczy. Prawica toruje sobie drogę do zwycięstwa,"Media i opinia publiczna w Austrii chwilowo nie ekscytują się tak mocno postacią Norberta Hofera, przedstawiciela skrajnej prawicy, który omal nie zwyciężył w wyborach prezydenckich. Dziś Austriacy żyją pogłoskami o tym, że porażka Hofera to wynik wyborczego fałszerstwa. Przez co sytuacja jest jeszcze bardziej gorąca.","To był wyścig, w którym o to, kto pierwszy pokona metę, decydowały sekundy. Pikanterii austriackim wyborom prezydenckim dodawał fakt, że przed ostateczną rozgrywką trudno było wskazać faworyta. Owszem, w I turze to Norbert Hofer, kandydat Austriackiej Partii Wolności, zdeklasował rywali. Uzyskał 35,05 proc. głosów, podczas gdy Van der Bellen - lider partii Zielonych - tylko 21,34 proc. Było jednak wiadome, że część austriackiego społeczeństwa tuż przed II turą zmobilizuje się i zagłosuje nie tyle na Van der Bellena, co przeciwko kontestującemu obecny porządek Hoferowi. Pytanie brzmiało: czy siła przedstawiciela skrajnej prawicy nie jest jednak na tyle duża, że przetrzyma tę nieformalną koalicję? 23 maja podano oficjalne wyniki: w drugiej turze Van der Bellen uzyskał 50,35 proc. głosów. Poparło go tylko niecałe 31 tys. wyborców więcej niż Hofera. W wielu liberalnych europejskich mediach pisano, że świat może odetchnąć z ulgą. Ale tak naprawdę to wtedy w Austrii rozpętał się prawdziwy chaos. Dwa aspekty: mała różnica między wynikami kandydatów, a przy tym ogólna atmosfera strachu przed zwycięstwem prawicy, szybko okazały się dobrymi przesłankami, by rezultat wyborów nie tyle zanegować, co podać w poważną wątpliwość. - Nie jesteśmy kiepskimi przegrywającymi, chodzi tu o same podstawy demokracji, które muszą być zabezpieczone. Bez tych nieprawidłowości i niedociągnięć Hofer mógłby zostać prezydentem - mówił ponad tydzień temu Heinz-Christian Strache, przewodniczący FPO, partii, która wystawiła Hofera. Równocześnie ogłosił, że ugrupowanie oficjalnie zaskarżyło w Trybunale Konstytucyjnym wynik drugiej tury wyborów. Strache argumentował w trakcie konferencji prasowej, że jego zdaniem w 82 spośród łącznie 117 okręgów wyborczych zdarzały się liczne nieprawidłowości. Chodzi m.in. zbyt wczesne sortowanie kart do głosowania, zbyt wczesne otwieranie kopert z kartami czy zbyt wczesne lub dokonywane przez osoby nieuprawnione liczenie głosów. Dalej tłumaczył, że w innych okręgach wyborcom rozsyłano koperty na głosy w niewłaściwych kolorach, co mogło prowadzić do uznawania tych głosów za ważne bądź też nie. Strache twierdzi też, że w wyborach brały udział osoby nieposiadające austriackiego obywatelska oraz nieprzekraczające 16. roku życia. - Rozpisanie nowych wyborów jest bardzo realistyczne. Nie można przejść do porządku dziennego nad tak dramatyczną sytuacją - mówił wprost. Zdaniem dra Łukasza Jurczyszyna, polskiego koordynatora badania Komisji Europejskiej DARE, poświęconego dwóm rodzajom radykalizacji - skrajnie prawicowej i islamistycznej, obecny chaos tylko potwierdza tezę o pogłębiającym się silnym podziale w austriackim społeczeństwie. - Co ważne, ten podział nie występuje na linii lewica-prawica, ale raczej: słabo wykształcona prowincja – głosująca na kandydata FPO, i dobrze wykształcona społeczność wielkich miast, która poparła Van der Bellena - tłumaczy Jurczyszyn. Niezależnie od zaskarżonych wyborów prezydenckich - które, wbrew domniemaniom lidera prawicy prawdopodobnie powtórzone nie zostaną - elektorat FPO i tak może mówić o dużym sukcesie. Obietnica silnych zmian w polityce i sferze społecznej, a przy tym etykieta partii antysystemowej i antyestablishmentowej, okazały się wystarczającymi argumentami, by przekonać do siebie połowę wyborców. - Hofer zdobył świetny wynik, choć czasie kampanii zapowiadał, że będzie poszerzał uprawnienia prezydenta, rozwiąże parlament. A jednak nie odstrasza to wystarczająco Austriaków. Podgrzewanie konfliktów i atmosfery politycznej jest typowe dla współczesnych skrajnie prawicowych partii w Europie – gwarancją ich sukcesu są właśnie realne lub wykreowane kryzysy. Dziś negowany jest wyniki wyborów. Pamiętajmy, że Austriacy nie ufają już mainstreamowi politycznemu, więc dlaczego mieliby nie wierzyć w ewentualne machinacje przy podliczaniu głosów, nawet jeżeli to nieprawda? - zauważa dr Jurczyszyn. W tym sensie podważanie wyników wydaje się elementem szerszej strategii skrajnej prawicy, która mimo porażki, wybory prezydenckie powinna traktować w kategoriach sukcesu. Zwłaszcza że wcześniejsze sondaże - przewidujące, że Norbert Hofer nie dostanie się nawet do drugiej tury - okazały się skrajnie niewiarygodne. I gdy całe społeczeństwo żyje dziś sprawą rzekomych fałszerstw, liderzy FPO po cichu zacierają ręce. Jeśli nie popełnią rażących błędów, kolejne zwycięstwa mają w kieszeni. Dr Jurczyszyn: - Wystarczy kolejna fala uchodźców lub bardzo możliwy atak terrorystyczny w którejś z europejskich stolic europejskiej i sprawa będzie wydawać się przesądzona. W wyniku kompletnej klapy elity politycznej prawica toruje sobie drogę do zwycięstwa. Chcesz porozmawiać z autorem? Napisz! janusz.schwertner@grupaonet.pl",Norbert Hofer i Heinz-Christian Strache,
https://wiadomosci.onet.pl/tylko-w-onecie/wystapienie-liderow-zjednoczonej-prawicy-w-siedzibie-pis/nf8jz0w,Wystąpienie liderów Zjednoczonej Prawicy w siedzibie PiS,"O godzinie 13.30 rozpocznie się konferencja prasowa z udziałem prezesa Prawa i Sprawiedliwości Jarosława Kaczyński, przewodniczącego Polski Razem Jarosława Gowina i szefa Solidarnej Polski Zbigniewa Ziobry. Spotkanie ma miejsce w siedzibie PiS przy ulicy Nowogrodzkiej w Warszawie.",,Prezes PiS Jarosław Kaczyński,
https://wiadomosci.onet.pl/swiat/prawica-krytykuje-obame-za-rozrzutnosc-za-duzo-choinek-w-bialym-domu/zjx1q,Prawica krytykuje Obamę za rozrzutność: za dużo choinek w Białym Domu,"Przedmiotem krytycznych komentarzy ze strony konserwatywnych przeciwników prezydenta USA Baracka Obamy stał się fakt, że - jak ujawniła sama jego małżonka Michelle - w Białym Domu postawiono aż 54 choinki bożonarodzeniowe.","Jak zauważył magazyn ""Investor's Daily"", jest to o prawie 50 procent więcej choinek niż przed świętami w zeszłym roku. Dodatkowe choinki - wytknęła prezydentowi nieprzychylna mu prawica - wymagają tysięcy dodatkowych ozdób. Zdaniem ""Investor's Daily"" jest to rozrzutność niestosowna w okresie, gdy milionom Amerykanów grożą od nowego roku wysokie podwyżki podatków. Podatki zostaną podwyższone, jeżeli Obama i Republikanie w Kongresie nie dojdą do porozumienia w sprawie redukcji deficytu budżetowego. W negocjacjach na ten temat, zmierzających do uniknięcia osławionego ""klifu fiskalnego"", doszło do impasu.",fot. AFP,
https://wiadomosci.onet.pl/swiat/prawicowy-populizm-coraz-bardziej-atrakcyjny-dla-kobiet/sv3zmve,Prawicowy populizm coraz bardziej atrakcyjny dla kobiet,"Prawicowy populizm jest coraz bardziej atrakcyjny dla kobiet – to wynik analizy bliskiej socjaldemokratom Fundacji im. Friedricha Eberta. Naukowcy przeanalizowali trendy w kilku państwach europejskich: w Niemczech, Francji, Polsce, Grecji, Szwecji i na Węgrzech. Co sprawia, że coraz więcej kobiet wybiera prawicowe populistyczne partie, nawet jeśli te propagują raczej wsteczny obraz kobiety?","We wschodnich Niemczech na Alternatywę dla Niemiec (AfD) głosowało 17 proc. kobiet, w zachodniej części kraju już tylko 8 proc. W Polsce prawie 40 proc. kobiet (więcej niż mężczyzn) oddało głos na Prawo i Sprawiedliwość. – W wielu badanych krajach prawicowi populiści starają się punktować u kobiet poprzez ustawodawstwo socjalne – mówi Elisa Gutsche, wydawca analizy zatytułowanej ""Triumf kobiet"". – Chodzi o podwyższenie zasiłku rodzinnego, świadczeń dla nowonarodzonych dzieci i inne aspekty polityki demograficznej – wyjaśnia ekspertka. Jednym z przykładów jest polski program 500+. Niemiecka AfD propaguje z kolei program ""kultury powitania"" dla dzieci, który ostro przeciwstawia ""kulturze powitania"" migrantów. Na AfD głosują te kobiety, które obawiają o swoją przyszłość: wysokość emerytury i zagrożenie ubóstwem. Kobiety – twarzami partii Na potrzeby analizy Fundacji im. Friedricha Eberta naukowcy zajęli się także rolą kobiet na czele partii. Zauważyli, że kobiety-politycy prawie, że nie odgrywają w prawicowych populistycznych partiach żadnej roli. W klubach poselskich w parlamentach przewaga mężczyzn jest wręcz rażąca. Wśród 92 parlamentarzystów AfD w niemieckim Bundestagu jest tylko 10 kobiet. Nieco inaczej jest na czele partii – tam widoczne i aktywne są kobiety. Alice Weidel w AfD, Marine Le Pen we francuskim Zjednoczeniu Narodowym (dawniej Front Narodowy) czy Beata Szydło w PiS. – Kobiety mają być bardziej przyjazną, nowoczesną twarzą partii i dać kobietom atrakcyjną możliwość wyboru – mówi Elisa Gutsche w rozmowie z Deutsche Welle. – Można jednak rozpoznać pewien schemat, że ich rola nie sięga głębiej. Pod kątem równych praw w strukturach partyjnych nie są to postępowe ugrupowania – wyjaśnia. Partie antyimigranckie Kobiety są bardziej podatne na ksenofobię i krytykę islamu – stwierdzili autorzy analizy. – To mnie najbardziej zaskoczyło – przyznaje Gutsche. Powodem jest m.in. pozycja kobiet w społeczeństwie. W społeczeństwie patriarchalnym kobiety muszą włożyć więcej wysiłku, by przeforsować swoje racje, mniej zarabiają, częściej dotknięte są na starość ubóstwem. – Myślę, że kobiety zdają sobie sprawę, że w dolnych warstwach społeczeństwa o wiele bardziej konkurują z uchodźcami i imigrantami – konkluduje Elisa Gutsche. To kolejny powód, dla którego kobiety kierują się w stronę partii, które obiecują swoim wyborcom, że zmniejszą imigrację. Autor: Friedel Taube Polecamy w Deutsche Welle: Komentarz: Berlin jest silniejszy niż nienawiść Polecamy w Deutsche Welle: Niemcy: Oddolna radykalizacja AfD",Beata Szydło,
https://wiadomosci.onet.pl/swiat/chorwacja-wladze-zakazaly-marszu-partii-skrajnie-prawicowych/5bj1s,Chorwacja: władze zakazały marszu partii skrajnie prawicowych,Chorwackie ministerstwo spraw wewnętrznych zakazało dziś planowanego na weekend wiecu partii skrajnie prawicowych i neonazistowskich z kilku państw europejskich.,"Informację o wydaniu zakazu, podaną najpierw przez chorwacką policję, potwierdził premier Zoran Milanović na dzisiejszym posiedzeniu rządu. Zakaz został wydany ""ze względów światopoglądowych i politycznych"". - Nie pozwolimy na spotkania osób, które nawołują do obalenia porządku konstytucyjnego. Do nas należy przeciwstawianie się podobnym ideom - powiedział Milanović. Na jutro i pojutrze w Zagrzebiu zaplanowano wiec i przemarsz ugrupowań skrajnie prawicowych i neonazistowskich w proteście wobec wyroków skazujących dla byłych generałów chorwackich Ante Gotoviny i Mladena Markacza za zbrodnie wojenne z czasów wojny w dawnej Jugosławii. Swój przyjazd do Zagrzebia zapowiedziały m.in. partie z Węgier, Bułgarii, Niemiec, Francji, Belgii, Austrii, Włoch. Organizator spotkania, skrajnie prawicowa Chorwacka Partia Prawa (HSP), zapowiada, że wniesie skargę z tytułu pogwałcenia praw człowieka do odpowiedniej instytucji unijnej. Trybunał ONZ ds. zbrodni wojennych w byłej Jugosławii w 2011 roku skazał Gotovinę na 24 lata więzienia za dowodzenie operacją militarną sił chorwackich w roku 1995. Podczas tej ofensywy dokonano czystek etnicznych na Serbach, a Chorwacja odzyskała terytoria, na których zamieszkujący je Serbowie proklamowali samozwańczą Republikę Serbskiej Krajiny. 324 Serbów zostało zabitych, a ok. 90 tysięcy wypędzonych z Krajiny. Sądzony wraz z Gotoviną Markacz otrzymał wyrok 18 lat więzienia.",,
https://wiadomosci.onet.pl/kiosk/miejsce-lewicy/ve9ex,Miejsce lewicy,"W języku, jakim posługuje się Porozumienie 11 listopada, ujawnia się  postpolityczność dzisiejszych środowisk lewicowych: skupienie się na kwestiach estetycznych i lajfstajlowych. Dla Xawerego Stańczyka konstatacja ta stała się pretekstem, by zadać fundamentalne pytanie o miejsce lewicy i charakter jej zaangażowania.","Opatrzenie krótkiego, publicystycznego tekstu tak patetycznym tytułem wymaga pewnych wyjaśnień, zwłaszcza, że pretekstem do spisania poniższych myśli jest wydarzenie o znaczeniu głównie medialnym i symbolicznym: blokada Marszu Niepodległości. W dyskusjach wokół blokady widzę zogniskowanie wielu istotnych problemów lewicy i to o nich chcę napisać parę słów. Fakt, że nie jestem członkiem żadnego ugrupowania, związku czy stowarzyszenia, uważam w tym wypadku za korzystny; brak afiliacji pozwala mi na spojrzenie z ukosa. Dylematu: iść czy nie iść na blokadę?, nie rozstrzygam. Niech każdy postąpi tak, jak uzna za właściwe, lub sceduje swoją decyzję na większą grupę, co nie musi być błędne. Co do mnie, na blokadzie się pojawię, ale nie widzę potrzeby wyjaśniania swoich motywów. Postpolityka na blokadzie Wyprzedzając zarzut o jednostronność, który może się pojawić, skoro zastanawiam się tylko nad pójściem lub nie na blokadę, a w ogóle nie biorę pod uwagę udania się na Marsz Niepodległości, odpowiem już teraz. Tu nie ma żadnej drugiej strony. Truizm, który trzeba wciąż powtarzać, brzmi: nie ma równoważności między tymi, którzy szerzą nienawiść na tle etnicznym, rasowym i seksualnym, a tymi, którzy występują w obronie podstawowych wolności. Jednakże brak jakiegokolwiek wspólnego mianownika paradoksalnie tylko utrudnia ocenę blokowania marszu nacjonalistów. Rok temu ostro skrytykowałem Porozumienie 11 Listopada. Wytykałem posługiwanie się mową nienawiści, poczucie wyższości kulturowej i intelektualnej, podgrzewanie emocji, posługiwanie się najgorszym sortem stereotypów i klisz językowych. Wskazywałem, że pójście na fizyczną konfrontację ze skrajną prawicą jest wchodzeniem w jej logikę, prymitywną i irracjonalną. Doceniłem jednak ważny wymiar pozytywny: obywatelską mobilizację i poczucie odpowiedzialności, które udzielało się każdemu, nawet w najbezpieczniejszym miejscu blokady, gdzie np. ja się znalazłem. Dzisiaj dostrzegam, że negatywne aspekty pogłębiły się, pozytywne zaś znikają. Widać to w sposobie propagowania blokady, nazywanej mętnie i eufemistycznie Kolorową Niepodległą (czy skoro eufemizmami posługują się narodowcy, to tak samo powinna postępować lewica?). Porozumienie 11 Listopada zaprasza na blokadę jako na wydarzenie kulturalne, niemalże imprezę; hasło ""Zakochaj się na blokadzie"" mówi samo za siebie. Od budzenia poczucia odpowiedzialności za rzeczy wspólne organizatorzy blokady kierują się ku postpolityce. Miejsce kwestii politycznych zajmują estetyczne i lajfstajlowe. Co gorsza, rację miałem, przewidując, że masowe blokady okażą się wodą na młyn nacjonalistów. Medialna wrzawa umożliwiła im zaprezentowanie się jako kulturalni i elokwentni patrioci prześladowani przez zaślepionych lewaków. Nic dziwnego, że są dziś obecni w prasie głównego nurtu, a poparcie dla ich marszu wyrażają znani politycy i hierarchowie Kościoła. Na 11 listopada mobilizują swe siły także zastępy kibiców piłkarskich. Opuścić getto Tak nie musiało być. Weźmy przykład kibiców właśnie: wydaje się, że są oni grupą, do której lewica powinna docierać znacznie skuteczniej, niż nacjonalistyczni populiści. Kibice wywodzą się przecież w większości z rodzin drobnomieszczańskich, robotniczych, lumpenproletariackich, chłopskich… - jednym słowem, z klas zdominowanych. Lewica potrafi znaleźć drogę do tych klas, o czym świadczy chociażby rozwój ruchów lokatorskich. Kibice nie zawsze byli ideologicznie na prawo. Nacjonaliści potrafili jednak szybko i skutecznie zagospodarować lęki, nadzieje i prze(d)sądy młodych fanów piłki nożnej. Lewica nie umiała przekonująco z nimi rozmawiać. Przemarsze skrajnej prawicy stanowiły w poprzednich latach rodzaj wentylu bezpieczeństwa. Manifestując swe poglądy i terroryzując miasto raz do roku, nacjonaliści i faszyści sami zamykali się w subkulturowym getcie i nikt nie traktował ich poważnie. Obecnie to się zmieniło. Tymczasem lewica nie jest w stanie wydostać się z getta. Swoją drogą, święto 11 Listopada nie jest lewicy do niczego potrzebne. Wytraciło ono swój potencjał wskrzeszania wspólnoty wyobrażonej, jaką jest naród, i to wcale nie dlatego, że uczestnicy i świadkowie wydarzenia, którego rocznicę obchodzimy, dawno poumierali, lecz z dwóch zasadniczych powodów. Po pierwsze, ufundowane wówczas państwo polskie nie może być w żaden sposób drogowskazem czy inspiracją dla rozwiązania współczesnych problemów. Było to państwo kruche, z trudem posklejane, o rachitycznej demokracji, a w swym schyłkowym okresie zgoła autorytarne. Społeczeństwo zamieszkujące to państwo było zaś rolniczo-przemysłowe, silnie zantagonizowane pod względami etnicznym i klasowym, w zasadzie kastowe, jak pisał Aleksander Hertz. Po wtóre, w połowie XX wieku całą Europę Środkową zdemolowała wojna światowa, a później Polska wraz z sąsiednimi krajami znalazła się na czterdzieści lat w obrębie bloku demokracji ludowych, co głęboko przekształciło struktury społeczno-kulturowe. Blokując Marsz Niepodległości, lewica nie tylko robi nacjonalistom reklamę, która im się nie należy, lecz także wdaje się w walkę o dziedzictwo II RP, o patriotyczny sztafaż, o orły, sztandary, groby, buławy, szabelki i ornamenty. Innymi słowy, zamiast wprowadzać racjonalizm, przedłuża w nieskończoność rządy trumien nad Polską. Uczestniczenie w sporach o wyobrażenia zbiorowe, odgrywanie starych ról w dramacie społecznym, reanimacja poruszających masy mitów nie mają z racjonalizmem nic wspólnego. Sto kwiatów Definicje lewicy i lewicowości są w Polsce albo przebrzmiałe, albo projektujące, albo enumeratywne, sprowadzające się do wyliczenia takich czy owakich przymiotników, co więcej mówi o twórcach tych definicji, niż o lewicy samej. Lewica, tak jak ją rozumiem, stanowi szerokie spektrum nurtów progresywnych, od anarchistów i syndykalistów, poprzez socjalistów i socjaldemokratów, po zielonych i liberałów. Wszystkie te opcje są nastawione na postęp, choć rozumiany często całkiem odmiennie, a niekiedy niestety nie rozumiany w ogóle. Przykładowo, racjonalizm nakazuje nie demonizować państwa, ale wnioski, jakie z tego można wyciągnąć, są bardzo różne. Dla tendencji propaństwowych będzie to systematyczna praca na rzecz wzmocnienia prawnych regulacji przepływu kapitału; dla tendencji antypaństwowych - próba stworzenia nowego człowieka i budowy alternatywnych wobec państwa instytucji społecznych. Jedne i drugie mieszczą się wszelako w ramach progresywizmu. Niech rozkwita sto kwiatów, jak mawiali maoiści. Różnorodność stanowi zaletę, gdyż rozwija dyskusje i stymuluje aktywność intelektualną. Choć demokracja często ma postać agonistyczną, to nie daje się do agonu zredukować, podobnie jak dialog nie jest tylko przemocą symboliczną, choć zakłada pewną próbę sił. Tej świadomości brakuje, gdy poszczególne grupki zamykają się w swoich ośrodkach, redakcjach i komitetach. Tolerancja a akceptacja Progresywna lewica - dopiero majacząca na horyzoncie - jest nie tylko racjonalistyczna, ale też autorefleksyjna. Bada nieustannie własne przesądy i uprzedzenia, aby odnaleźć ich przyczyny i przezwyciężyć je. Spotkanie z Innym - nie fizyczna konfrontacja, lecz wzajemne poznanie się, dostrzeżenie siebie w Innym - jest koniecznym warunkiem, by odnaleźć Innego w sobie. Wie o tym każdy antropolog. A Innym dla autorefleksyjnej lewicy nie jest ten, kto bywa Innym dla większości społeczeństwa, lecz ten, kogo nie akceptuje się we własnych szeregach.  To jego: katolika, narodowca, neoliberała itd., należy nauczyć się tolerować. Tolerancja ma sens tylko wobec tych, których się nie akceptuje; tolerowanie tych akceptowanych jest sylogizmem. Ludzie czytający prawicową publicystykę dla beki to zwyczajni filistrzy, a ludzie szermujący wypowiedziami brodatego słoweńskiego performera to doktrynerzy. W przeciwieństwie do nich lewica stara się być otwarta, wsłuchiwać z uwagą i zrozumieniem w głosy odstępców, liberałów, a nawet konserwatystów. Konserwatyzm można przecież traktować jako filozofię amortyzacji zmiany społecznej, ochrony tych, których boleśnie dotyka proces historyczny, a to myśleniu lewicowemu jest bardzo bliskie. Wiedząc, że istotna zmiana społeczna zachodzi długo i mozolnie, lewica nie odmienia przez wszystkie przypadki słowa ""rewolucja"". Z nieskrywanym sentymentem, ale i krytycznym dystansem myśli o Maju ’68, nie powielając jego pociągającego mitu, gdyż bliższa jej postawa mitologa niż mitografa. Emocje są ważne, tak w więziach międzyludzkich jak i w polityce, ponieważ świadczą o całościowym, a nie tylko intelektualnym zaangażowaniu, wszelako docenienie wkładu uczuciowego nie powinno oznaczać grania nim w ideologicznych walkach. Mylą się ci, którzy uważają, że bez rozbudzenia społecznych namiętności polska rzeczywistość będzie pogrążać się w marazmie. Ten jest bowiem skutkiem powszechnego zamykania się w kręgach rodzinnych i koleżeńskich, ucieczki w prywatność, zwanej w czasach stanu wojennego emigracją wewnętrzną i do dziś postępującej. Badania nad stanem kultury pokazują, że niski poziom aktywności społecznej i kulturalnej Polaków to efekty tych właśnie procesów i to z nimi trzeba się zmierzyć. Wciąż za mało nam ogłady i dialogu w przestrzeni publicznej. Gdzie jest zatem miejsce lewicy? Blisko ludzi: biednych, zagubionych, napiętnowanych, wykluczonych. Ludzi pracujących i ludzi, którzy pracy nie mają. Zdominowanych ekonomicznie, społecznie, kulturowo. Konkretniej: w bibliotekach i muzeach, na uniwersytetach, w poradniach psychologicznych i kancelariach prawnych, w pracowniach architektonicznych i biurach urbanistycznych, w ośrodkach pomocy społecznej i ośrodkach kultury, w organizacjach pozarządowych i związkach zawodowych, w spółdzielniach i samorządach.","Kolorowa Niepodległa - pikieta przeciwko Marszowi Niepodległości, fot. Sławomir Kamiński / Agencja Gazeta",
https://wiadomosci.onet.pl/swiat/mlodzi-europejczycy-zbaczaja-na-prawo/hyr5ng,Młodzi Europejczycy zbaczają na prawo,W niektórych krajach Unii Europejskiej coraz więcej młodych ludzi skłania się ku prawicowym partiom. Przyciągają ich proste przesłania. Eksperci widzą w tym trendzie zagrożenie dla demokracji.,"Francuski Front Narodowy i Wolnościowa Partia Austrii (FPÖ), to tylko dwa przykłady prawicowo-narodowych partii w UE, które cieszą się rosnącą popularnością. Przyciągają zwłaszcza młodych ludzi. Nawet jeżeli Front Narodowy w drugiej turze wyborów nie wygrał w żadnym regionie, w pierwszej turze na partię Marine Le Pen głosowało 35 proc. wyborców - między 18 a 34 rokiem życia. W październikowych wyborach do Landtagu w Austrii FPÖ uzyskało 24 proc. głosów wyborców poniżej trzydziestki. Także w Holandii, Danii i w Polsce prawicowe partie zyskują sympatię młodego elektoratu. Jedną z przyczyn tego trendu jest rysująca się wewnątrz UE tęsknota do tożsamości narodowej. Prawicowe partie podchwyciły temat, a ""młodzi zawsze szukają tożsamości"" - powiedział ""Die Welt"" 32-letni europoseł Zielonych Jan-Philipp Albrecht. W Austrii FPÖ przyciąga młodych należących tylko do jednej grupy - są to głównie młodzi mężczyźni, przeważnie bez wielkiego wykształcenia. Szef partii Heinz-Christian Strache stylizuje odpowiednio swoje wystąpienia, by do nich dotrzeć. Zamiast w garniturze, pokazuje się w dżinsach, zazwyczaj też w słonecznych okularach. Na wiedeńskie wybory kazał nawet wyprodukować muzyczne wideo z rapperem MC Blue. Młodzi ludzie skandują w nim ""HC, HC"" - pseudonim Heinza -Christiana Strache. Tłem jest odpowiednio spreparowana wersja walca Straussa ""Nad pięknym modrym Dunajem"". Wideo może się wydawać osobliwe, wręcz absurdalne. Jednak zdaniem Gertraud Diendorfer, dyrektorki wiedeńskiego Centrum Demokracji, jest adekwatne do recepty na sukces FPÖ. - FPÖ prowadziło bardzo agresywną kampanię wyborczą. Program partii nie odgrywał przy tym żadnej znaczącej roli - tłumaczy Diendorfer. - Ich przesłanie jest jasne, bardzo proste - dodaje. To, że partia przyciąga głównie mężczyzn, szefowa Centrum Demokracji tłumaczy tym, że także w szeregach partii dominują mężczyźni. Centralnym przesłaniem prawicowych partii jest przeciwieństwo: ""my"" i ""oni"". Dociera ono do odbiorców zwłaszcza w krajach, w których toczy się intensywna dyskusja na temat uchodźców. Należy do nich też Austria, przez którą przeciągają tysiące imigrantów dążących w kierunku Niemiec trasą bałkańską; czasami zostają też w Austrii. - Wielu słabo wykształconych mężczyzn boi się, że imigranci zabiorą ich miejsca pracy nie wymagające kwalifikacji. Dlatego opowiadają się za FPÖ - mówi Diendorfer. A partia znakomicie wie, jak złapać ich na lep. Członkowie partii idą na dyskoteki, głoszą hasła, w myśl których wszystko jest albo czarne, albo białe. - Przynależność do grupy ""my"" dowartościowuje, kto do niej nie należy, jest kimś gorszym. Wrogami są przede wszystkim ""cudzoziemcy"", rzekome ""pasożyty"" - tłumaczy Diendorfer. Także inni politycy posługują się tą taktyką. Z sukcesem. Premier Węgier Wiktor Orban kazał odgrodzić kraj przed imigrantami drutami kolczastymi, a obywateli kraju zapytał w referendum, czy imigranci, którzy wjeżdżają nielegalnie powinni być: deportowani, aresztowani czy skazani na pracę przymusową? Także w Niemczech, równolegle z rosnącą liczbą przybywających imigrantów, pogarszają się nastroje. Smutnym dowodem są płonące schroniska dla azylantów. Skrajnie prawicowa Narodowodemokratyczna Partia Niemiec (NPD) nie cieszy się jednak takim powodzeniem, jak podobnie ukierunkowane partie za granicą. Obecnie NPD zasiada w parlamencie tylko jednego z 16 krajów federalnych, mianowicie w Meklemburgii-Pomorzu Przednim. W wyborach parlamentarnych w 2011 roku NPD zyskało tam sześć procent głosów. Politolog i badacz ekstremizmu Rudolf van Hüllen jest zdania, że młodzi ludzie w Niemczech dlatego tak mało czują się przekonani do NPD, ponieważ państwo skutecznie pokazało im, czym w najnowszej historii Niemiec skończyły się rządy nacjonalistów. Kluczem do uodpornienia na skrajnie prawicowe tendencje jest wczesna prewencja. - Młodzież i młodych ludzi czyni ona mniej podatnymi na wszelkie formy ekstremizmu: prawicowego, lewicowego, islamizmu. Wzrasta silne i samoświadome pokolenie - powiedział van Hüllen dziennikowi ""Die Welt"". NPD próbuje ostatnio przyciągnąć młodych, odcinając się od dawnego wizerunku partii skinheadów i neonazistów. Gertraud Diendorfer z Centrum Demokracji w Wiedniu uważa, że tam, gdzie nacjonalistyczne partie odnoszą wśród młodych coraz większe sukcesy, musi wkroczyć społeczeństwo. Nie można zostawić kraju na pastwę FPÖ w Austrii czy podobnych jej partii w innych krajach. Politycy innych partii powinni poświęcić uwagę tym młodym, którzy myślą, że tradycyjne partie nie mają im nic do zaoferowania. Jeżeli przepaść między niezadowolonymi młodymi wyborcami i partiami demokratycznymi stanie się nie do pokonania, dla Europy może to oznaczać fatalne skutki. - Zjawisko to trzeba traktować w Europie bardzo poważnie. Im więcej mamy do czynienia z ksenofobią i uprzedzeniami, im większy staje się dystans do polityki, tym bardziej zagrożona jest demokracja i otwarte, liberalne społeczeństwa - reasumuje Diendorfer.",Czy UE przeżywa tęsknotę za tożsamością narodową?,
https://wiadomosci.onet.pl/swiat/oburzenie-we-francji-po-slowach-sarkozyego/llf8h,Oburzenie we Francji po słowach Sarkozy’ego,"Przez Francję przetaczają się reakcje polityków na wczorajsze zapowiedzi prezydenta Sarkozy’ego, w tym na zapowiedź przykręcenia śruby w polityce imigracyjnej. Od lewej do prawej strony sceny politycznej słychać krytykę prezydenta, który zdaniem jednych ""upokorzył miliony ludzi"", zdaniem drugich przedstawił zwykłą ""starą śpiewkę prawicy"", czy wreszcie rozpoczął ""operację wyłudzania głosów"" wyborców skrajnej prawicy. - To, co zrobił wczoraj wieczorem było upokarzające dla milionów ludzi - skomentował Daniel Cohn-Bendit, legenda paryskiego Maja 68.","Główny kontrkandydat Sarkozy’ego, socjalista Francois Hollande, zaczął od wypomnienia niespójności w poglądach prezydenta w kwestii imigracji. Sarkozy przed wygranymi wyborami w 2007 roku mówił, że chce imigracji selektywnej, w ramach której nad Loarą będą osiedlać się osoby pragnące pracować, o odpowiednich kompetencjach zawodowych. Tymczasem podczas kadencji Sarkozy’ego imigracja ekonomiczna spadła do poziomu 10 proc. wszystkich przyjazdów. Hollande skrytykował również istniejący system, w którym nagminne jest, że młodzi absolwenci wracają z francuskimi dyplomami w kieszeni do swoich krajów pochodzenia. Powodem są liczne obostrzenia, które utrudniają zdobycie prawa do pracy i stałego pobytu po zakończeniu studiów. Poza tym rywal zarzucił prezydentowi eksponowanie swoich osobistych problemów, zamiast poruszanie tematów ważnych dla kraju. Pierwsza sekretarz Partii Socjalistycznej, Martine Aubry, zarzuciła prezydentowi brak umiarkowania i zbytnie rozgorączkowanie. Aubry, która czekała na wielkie projekty na następną kadencję, szumnie zapowiadane przez ustępującego prezydenta, zamiast oczekiwanych ""konkretnych propozycji"" usłyszała ""stare śpiewki prawicy"". Aubry podkreśla, że zapowiedzi dotyczące ograniczenia do 100 tys. liczby imigrantów osiedlających się każdego roku we Francji nie mają ""na szczęście"" racji bytu, gdyż Francja jest związana licznymi umowami międzynarodowymi. - Prezydent nie umie wziąć odpowiedzialności za swoje błędy, zawsze to inni są winni - dodała Aubry. Zdaniem sekretarz PS Francuzi potrzebują dziś prezydenta, który może być sterem dla kraju, a ""wczoraj nie został wyznaczony żaden konkretny kurs"". Jej zdaniem obecnie we Francji to Francois Hollande jest człowiekiem, który może wytyczyć taki kurs. Daniel Cohn-Bendit, legenda paryskiego Maja 68, a dziś eurodeputowany z ramienia skupionej wokół Zielonych koalicji Europe Ecologie nie przebierał w słowach, komentując słowa prezydenta-kandydata. Cohn-Bendit pochodzący z rodziny niemieckich Żydów, którzy osiedli we Francji po ucieczce z nazistowskich Niemiec, poczuł się osobiście dotknięty słowami prezydenta. - Źle spałem. Tego ranka nadal źle się czuję, bo powiedział mi prosto w twarz: jesteś tym jednym człowiekiem za dużo, ponieważ powiedział, że jest za dużo cudzoziemców na francuskiej ziemi - skomentował euro poseł. - Odpowiedzialny prezydent Republiki nie ma prawa mówić, że kogoś jest za dużo (w jego kraju - red.). To, co zrobił wczoraj wieczorem było upokarzające dla milionów ludzi. Mam ciarki na myśl, że może wygrać wybory - podsumował Cohn-Bendit. Pomysły Sarkozy’ego to zmodyfikowany program Frontu Narodowego? Jednak nie tylko lewica krytykuje ustępującego prezydenta. Louis Aliot, wiceprzewodniczący Frontu Narodowego, najsilniejszej we Francji partii skrajnej prawicy również nie kryje oburzenia. Przewodniczący stwierdził, że jasne było, że to jego wyborców stara się uwieść prezydent za pomocą ""operacji wyłudzania głosów"". Aliot dodał, że w żadnym wypadku nie wierzy w obietnicę zmniejszenia liczby imigrantów. - Nie widzę powodu, dla którego miałby zrobić jutro to, czego nie zrobił wczoraj - stwierdził Aliot, czyniąc w ten sposób aluzję do podobnych obietnic Sarkozy’ego z okresu kampanii wyborczej w 2007 roku. Według Aliota Sarkozy jest w ""beznadziejnym położeniu"" i próbuje wykonać ""manewr ostatniej szansy"". Na koniec wiceprzewodniczący stwierdził, że propozycje ustępującego prezydenta to tak naprawdę inaczej sformułowane pomysły programowe Frontu Narodowego. Prasa francuska cytuje oficjalne dane dotyczące imigracji we Francji, które jasno mówią, że liczba imigrantów wcale nie zmniejszyła się pod rządami prawicy. Wprost przeciwnie - rekord w liczbie zalegalizowanych pobytów padł właśnie za rządów prawicy, w 2004 roku (214 tys. osób). Liczba ta wzrastała już od 1995 roku, kiedy to prezydentem został Jacques Chirac, a imigracja nie została ograniczona ani za czasów prezydentury Sarkozy’ego ani w okresie, kiedy był ministrem spraw wewnętrznych.","Francois Hollande komentuje pomysły Sarkozy'ego, fot. AFP",
https://wiadomosci.onet.pl/swiat/republikanie-szukaja-winnych-swej-porazki-w-wyborach/y8v9q,Republikanie szukają winnych swej porażki w wyborach,"W Partii Republikańskiej trwają rozrachunki po porażce jej kandydata Mitta Romneya w wyborach prezydenckich. Konserwatyści w partii przystąpili do kontrofensywy, odrzucając pogląd, że stronnictwo powinno być bardziej umiarkowane w swym programie.","Bezpośrednio po wyborach 6 listopada dominowały komentarze, że przyczyną przegranej Romneya i utraty przez Republikanów kilku miejsc w Senacie było uleganie wpływom prawicowej Tea Party w takich kwestiach jak aborcja, redukcja wydatków rządowych i podatki, oraz twardy kurs GOP wobec nielegalnych imigrantów. To ostatnie sprawiło, że ponad 70 proc. Latynosów głosowało na Obamę. W ostatnich dniach obwinia się okoliczności nadzwyczajne, jak huragan Sandy, który - według sondaży - poważnie pomógł Obamie. Republikanie mają jednak ogromne pretensje do reprezentującego ich partię gubernatora stanu New Jersey Chrisa Christie, który mimo wcześniejszych deklaracji poparcia dla Romneya w czasie huraganu głośno wychwalał prezydenta. W kręgach prawicy Christie uznano za zdrajcę. Krytyka kieruje się też coraz bardziej przeciw samemu Romneyowi. Konserwatyści i religijni działacze w GOP twierdzą, że nominowany w tym roku kandydat przegrał, ponieważ był ""za mało konserwatywny"". Podobnie tłumaczą porażkę w wyborach w 2008 roku senatora Johna McCaina, któremu prawica także nie ufała. Romney był w latach 2003-2006 gubernatorem lewicowo-liberalnego stany Massachusetts i musiał wtedy iść na kompromisy z miejscową legislaturą, zdominowaną przez Demokratów. Przeciwko Romneyowi wykorzystuje się jego ostatnią gafę popełnioną już po wyborach. Kilka dni temu kandydat powiedział, że został pokonany, ponieważ prezydent Obama rozdawał prezenty swoim wyborcom w postaci ustaw korzystnych dla wybranych grup elektoratu. Uznano to za przejaw lekceważenia wyborców jako osób, które łatwo dają się przekupić. Wypowiedź ostro skrytykowali dwaj główni rywale Romneya z prawyborów, obaj popierani wtedy przez prawe skrzydło Partii Republikańskiej: Rick Santorum i Newt Gingrich. -Naród amerykański nie chce wcale prezentów od swoich przywódców, zwłaszcza gdy te prezenty powiększają rachunek do zapłacenia dla ich dzieci - powiedział Santorum, faworyt religijnych konserwatystów. Odnosiło się to do wydatków rządowych, powiększających deficyt budżetu. W najbliższym czasie podziały w GOP oraz wynik walki o wpływy w partii między umiarkowanymi i konserwatystami wywrą swe piętno na szykującym się sporze Republikanów w Kongresie z Białym Domem o sposób redukcji deficytu budżetowego. Twardogłowi z Tea Party naciskają, by nie ustępować Obamie w sprawie podwyżki podatków od najzamożniejszych obywateli.",,
https://wiadomosci.onet.pl/kiosk/oszukane-pokolenie/g6lt4,Oszukane pokolenie?,"Młodzi nie interesują się polityką, ale wśród tych, którzy ją śledzą, prym wiodą prawicowcy.","Czy polska młodzież skręciła na prawo? Burzę spowodował jeden sondaż, a właściwie jego interpretacja. To sondaż z ubiegłego tygodnia, w którym w grupie wyborców liczących od 18 do 24 lat PiS otrzymywało więcej głosów niż PO. I ta informacja była wielkim zaskoczeniem. Co najmniej od czterech lat, od poprzednich wyborów wszyscy byliśmy przekonani, że to Platforma Obywatelska jest partią popieraną przez młodych i że to jest tajemnica jej sukcesu. Żyliśmy obrazkami z wyborów 2007 r., w których dominowały grupy młodych ludzi stojących w kolejce przed lokalami wyborczymi. PiS było obciachem, Platforma była cool. Młodzi wierzyli, że symbolizuje zwrot w kierunku Europy, w kierunku swobody, wolności, a także prosperity. Wahadło się przesunęło Dziś, cztery lata po tamtym karnawale, nastroje są inne. Już nikt nie mówi, co jest cool, a co obciachem. A studenci (dziś studiuje co drugi młody człowiek) są w swoich nastrojach bardzo podzieleni. Wahadło przesuwa się więc wyraźnie w prawo. Widać to chociażby w najbardziej upolitycznionym miejscu Uniwersytetu Warszawskiego - w Instytucie Nauk Politycznych. Dr Bartłomiej Biskup, oceniając obecnych studentów i tych sprzed mniej więcej 10 lat, mówi wprost: - Panował trend, że wszyscy byli skoncentrowani na karierze, liczyły się pieniądze. A teraz zauważam odwrót od takiej postawy. Studenci coraz częściej angażują się ideowo, lecz także w akcje społeczne. Chodzą na manifestacje patriotyczne, ale również pomagają niepełnosprawnym. Obserwuję wzrost tego typu zaangażowania. To nowe zjawisko. Biskup dostrzega też przesunięcie sympatii studentów. - Wydaje mi się, że w tych młodszych rocznikach, na drugim, trzecim roku, jest jednak przechył na prawo - mówi. - Ale też jest dużo ludzi w innych nurtach. Nie chcę stawiać sztywnej tezy, ale na moje oko jest to troszkę centroprawicowy przechył. Czy ten przechył widać też na innych wydziałach i w innych szkołach wyższych? I tak, i nie. Dziś studentem jest co drugi młody Polak. Na studiach jest tłoczno, nie ma stałych grup dziekańskich, młodzi mogą przebierać w rozmaitych ofertach spędzania wolnego czasu. Są zdecydowanie bardziej zatomizowani niż ich rówieśnicy sprzed lat, mniej się znają. W szkołach wyższych funkcjonuje więc mnóstwo rozmaitych grup, kół, organizacji, ale są z reguły nieliczne i słabe. Zrzeszenie Studentów Polskich, w czasach PRL monopolista, jeśli chodzi o aktywność młodzieży akademickiej, i dziś uchodzi za jedną z największych organizacji. A to dlatego, że zrzesza ok. 20 tys. studentów w całej Polsce. To mniej więcej jedna trzecia tych, którzy studiują na Uniwersytecie Warszawskim. A organizacje nastawione na pracę polityczną, ideową? Jeżeli już są, przeważnie mają prawicowy profil. Jest ich wielu Wystarczy przespacerować się choćby po dziedzińcu Uniwersytetu Warszawskiego, by natknąć się na wlepki prawicowców. Wystarczy też otworzyć internet, by trafić na strony prawicowej młodzieży. Zdominowany przez nich jest Salon24. Ponadto prowadzą liczne strony internetowe odzwierciedlające pełen przekrój polskiej prawicy: myPiS.pl, Narodowcy.net, Konserwatyzm.pl, KoLiber.org. Korzystają także z internetowych prawicowych serwisów politycznych, takich jak: Niezalezna.pl i wPolityce.pl. Młoda prawica ma do dyspozycji liczne tytuły prasowe. ""Uważam Rze"", ""Rzeczpospolitą"", ""Nowe Państwo"", ""Gazetę Polską"", ""Rzeczy Wspólne"", ""Politykę Narodową"" itd. Silne środowisko prawicowe stanowią także kibice piłkarscy, których jest niemało. Wbrew stereotypowi, w ruchu tym działają przede wszystkim młodzi studenci, a nie zakapturzeni dresiarze z blokowisk. Jest to grupa bardzo dobrze zorganizowana, utrzymująca silną więź wewnętrzną. Deklaruje antykomunizm oraz przywiązanie do historii, tradycji i narodu polskiego. Kibice bardzo często organizują spotkania z kombatantami AK i NSZ. Po awanturach podczas finału Pucharu Polski w Bydgoszczy i krokach podjętych przez rząd premiera Tuska ich postawa zradykalizowała się jeszcze bardziej. Nic więc dziwnego, że na wszystkich stadionach w Polsce zaczęto skandować antyrządowe hasła, wywieszać transparenty i szukać sojusznika w Prawie i Sprawiedliwości. Młodzi prawicowcy potworzyli też pokaźną paletę organizacji. To m.in. Stowarzyszenie MyPiS, czyli młodzieżówka PiS, odwołujący się do klasycznego liberalizmu i filozofii wolnorynkowej Instytut Misesa, Stowarzyszenie KoLiber promujące tradycyjne, konserwatywne wartości i liberalizm gospodarczy czy Akademickie Stowarzyszenie Katolickie Soli Deo. Organizacje konserwatywne zgodnie twierdzą, że przybywa im członków. KoLiber powiększył się w ciągu ostatniego roku dwukrotnie (z ok. 120 do ponad 400 członków), także przedstawiciele Soli Deo uważają miniony rok za wyjątkowo udany. Osób ściśle związanych z Soli Deo na ośmiu największych uczelniach w Warszawie jest ok. 120, a sympatyków otrzymujących regularnie wiadomości od ugrupowania - ponad 7 tys. To dużo czy mało? Jeżeli założyć, że 7 tys. otrzymujących newsletter od Soli Deo aktywnie uczestniczy w działalności organizacji, nie jest to zły wynik. Jeśli jednak wziąć pod uwagę, że członków jest ok. 120, a studentów na samym Uniwersytecie Warszawskim ponad 56 tys., to choć organizacja jest widoczna poprzez wydarzenia i debaty, które organizuje, nie należy ona raczej do ugrupowań kształtujących światopogląd większych grup studentów. Podobne wioski można wyciągnąć w przypadku KoLibra i innych organizacji. Ale, z drugiej strony, na tle młodych lewicowców czy młodych liberałów, których w ogóle nie widać, prawicowcy są potęgą. Bo wprawdzie sprawami politycznymi zajmuje się niewielka część studentów, ale w tej grupce prym wiodą sympatycy prawicy. To z ich środowisk wywodzić się będą przyszli liderzy opinii. W ten sposób prawicowy trend nieubłaganie będzie się nasilał. Uczniowie III RP Czy to przypadek? Na pewno nie. Na wielki nurt polskiej prawicy i jej sukces wśród młodych złożyło się kilka strumieni. Przede wszystkim to efekt wielkiej organicznej pracy, którą wykonały środowiska kościelne i prawicowe, jeśli chodzi o nauczanie dzieci i młodzieży. I de facto, gdy popatrzymy, jaka młodzież rozpoczyna studia, jak ukształtowana, powinniśmy się zdziwić, dlaczego jest tak mało prawicowa. Mówią o tym wykładowcy akademiccy - że studenci, ci interesujący się historią i sprawami polityki, operują bardzo wyrazistymi kalkami. Przede wszystkim w czarnych barwach widzą PRL. Jest to dla nich państwo kolaboranckie, coś na kształt Norwegii Quislinga. Więc i przywódcy z tamtego okresu są traktowani podobnie. Historia Polski Ludowej to dla nich pasmo powstań niepodległościowych i udręki narodu ciemiężonego przez grupę kolaborantów, wspieranych przez tajną policję. Skąd się wziął taki obraz Polski Ludowej? Zdaniem naszych rozmówców, przede wszystkim z liceum. Tak jest dziś wykładana historia i to przynosi efekty. To rezultat przegranej przez lewicę - czy też oddanej walkowerem - wojny o historię (o prawdę), którą toczono w pierwszej połowie lat 90. Wtedy, w imię pokoju społecznego, zwyciężył na lewicy pogląd, że debatowanie o PRL trzeba zostawić historykom. Więc zostawiono. Historykom z IPN. I z Muzeum Powstania Warszawskiego. Teraz mamy tego skutki. Nie tylko w postaci nieznajomości historii najnowszej naszego kraju, ale i w postawach znacznej części młodzieży. Jeżeli historia najnowsza przedstawiana jest w szkołach średnich w czarno-białych barwach, to - siłą rzeczy - wydarzenia współczesne czy też historia III RP oceniane są podobnie. Jeżeli Polska Ludowa była okresem zniewolenia i okupacji kraju, to godni szacunku są jedynie ci, którzy ją odrzucają całkowicie. Dlatego autorytetami dla młodych prawicowców są Antoni Macierewicz, bracia Kaczyńscy czy Andrzej Gwiazda. Inne środowiska postsolidarnościowe - w ich mniemaniu - tworzą establishment, który dogadał się z komunistami. Forma tego dogadania jest różna - dla jednych była to ""zwykła"" zdrada w Magdalence, dla drugich spisek służb specjalnych, które za pomocą agentów, także agenta ""Bolka"", opanowały ""Solidarność"". Jakimś odpryskiem tego myślenia jest podatność części młodych na takie hasła jak patriotyzm, duma narodowa, wiara. Polska klasowa Praca organiczna to jedno, a świat zewnętrzny to drugie. Jeżeli przeglądamy podręczniki szkolne i programy nauczania, próbując szukać tam przyczyn postaw młodzieży, to w jeszcze większym stopniu powinniśmy popatrzeć na media, na to, jak one pokazują Polskę i świat. I na realia życia codziennego. Obecni studenci wychowywani byli w przeświadczeniu, że Polska, w której żyją, to kraj o ustroju najlepszym z możliwych. Że demokracja i kapitalizm to w zasadzie koniec historii. Cztery lata temu ten ""koniec historii"" zapowiadał Donald Tusk. Mówiąc o ""cudach"", które miały nastąpić. Nic takiego się nie stało. Młodzi absolwenci na własnej skórze przekonują się, że obecna Polska jest dla nich nieprzyjazna i specjalnie ich nie chce. Jeżeli za czasów Kaczyńskiego to napięcie rozwiązywano poprzez masową emigrację - wyjechało wtedy z kraju 800 tys. Polaków - to dziś nie da się tego powtórzyć. Przede wszystkim dlatego, że Zachód jest w kryzysie i redukuje miejsca pracy. Młodym w Polsce proponuje się więc staże (oczywiście nieodpłatne, ale z zapowiedzią, że ""wzmocnią"" CV), wolontariat, a w najlepszym razie ""umowy śmieciowe"", niegwarantujące poza najbliższą wypłatą czegokolwiek. Poczucie niepewności, tymczasowości, brak bezpieczeństwa są wszechogarniające. Zderzenie wychwalanego świata z tym rzeczywistym musi pozostawić ślad. Jak może więc rozumować młody Polak? Wychowano go w przekonaniu, że PRL to największe zło, a ludzie powiązani z tamtym systemem to - w najlepszym wypadku - element podejrzany. Z drugiej strony, widzi, że obecna Polska najzwyczajniej kuleje, jest inna niż ta z obietnic rządzących. Ma więc prawo czuć się oszukany. To kieruje jego wzrok w stronę twardej prawicy. A ona tłumaczy mu w sposób prosty (czy też marksistowsko prosty). Że obecny system jest niesprawiedliwy, dlatego że Polską rządzi establishment, wyłoniony w drodze sojuszu dawnej bezpieki i aparatu partyjnego z częścią ludzi ""Solidarności"" (czyli burżuazja wywodząca się z warstw ziemiańskich i części mieszczaństwa). Że establishment ustanowił stosunki korzystne dla swoich interesów (wiadomo, klasa rządząca stanowi prawo i pisze historię), że zawłaszcza pracę zwykłych Polaków (tzn. przechwytuje wartość dodaną). Trzeba więc ten establishment rozbić, by Polska uzyskała wolność (inaczej mówiąc - zrzuciła kajdany ucisku klasowego) i żeby zwyczajnym Polakom żyło się wreszcie dobrze. W ten sposób w Polsce nastąpiła rehabilitacja myślenia marksowskiego, tylko że pod innymi sztandarami. A ponieważ jest to teoria łatwo przyswajalna, nie ma się co dziwić politykom i działaczom PiS, że tak opisują sobie świat, nieświadomie stosując kalki minionej epoki. Na to nakładają się obecne w społeczeństwie stereotypy - nieufność, przekonanie, że o wszystkim decydują układy, że jesteśmy ogrywani - jakby wyrwane z elementarza prawicy. No i katastrofa smoleńska, którą PiS przekształciło w przemysł żałoby, rozpaczy i patriotycznego uniesienia.",Fot. Getty Images/FPM,
https://wiadomosci.onet.pl/swiat/niemieckie-media-to-wielki-krok-dla-kaczynskiego/smr26,Niemieckie media: to wielki krok dla Kaczyńskiego,"- To wielki krok dla Jarosława Kaczyńskiego: w poniedziałek przywódca narodowo-konserwatywnej opozycji w Polsce ustąpił pierwszeństwa komuś innemu - pisze we wtorek niemiecki dziennik ""Die Welt"" o wystawieniu przez PiS kandydatury Piotra Glińskiego na premiera.","""A zatem wielki krok dla Kaczyńskiego, ale na razie mały krok dla Polski. Bo dotąd Piotra Glińskiego niemal nikt nie znał i bardzo niepewne jest, czy zdoła zostać premierem"" - dodaje niemiecki dziennik, opisując krótko życiorys profesora Glińskiego i założenia jego programu. Jak pisze, Gliński zaprezentował się jako osoba, która chce pojednania i zaapelował o kres nienawiści w walce politycznej. Według gazety w ostatnim czasie partia Jarosława Kaczyńskiego mogła poczuć wiatr w żaglach, a ""nowy sondaż daje jej tylko o dwa punkty procentowe mniej niż ma rządząca Platforma Obywatelska"". Sobotnia demonstracja w Warszawie pod hasłem ""Obudź się Polsko!"" była ""jedną z największych manifestacji minionych dwóch dziesięcioleci"". ""Kaczyńskiemu udało się odzyskać zwierzchnictwo nad polityczną prawicą. Wielu młodych polityków, których zraził do swojej partii, założyło własne ugrupowania, ale odgrywają nieznaczną rolę. Za to Kaczyński, organizując we wrześniu konferencję o polityce gospodarczej, narzucił rządowi publiczną debatę"" - ocenia ""Welt"". Dodaje, że napięcie wywołują także konsekwencje katastrofy smoleńskiej i ekshumacje ciał ofiar. Także ""Frankfurter Allgemeine Zeitung"" komentuje posunięcie PiS. ""To, że Kaczyński, zamiast samemu stanąć na czele na pierwszy plan wysuwa Glińskiego, osobę bezpartyjną i o małym znaczeniu politycznym, ma zapewne związek z próbą zaprezentowania jego narodowo-konserwatywnej partii Prawo i Sprawiedliwość jako umiarkowanej siły centrum"" - pisze ""FAZ"". Zaznacza, że wcześniej partia ta ""podążała kursem na konfrontację i polaryzację - także odwołując się do sugestii, że katastrofa samolotu w rosyjskim Smoleńsku w 2010 r., w której zginął narodowo-konserwatywny prezydent Lech Kaczyński, mogła być rosyjskim zamachem, a polski rząd sabotuje jego wyjaśnienie"". ""FAZ"" ocenia, że Jarosław Kaczyński w przeszłości próbował już - szczególnie przed ważnymi wyborami - na krótko przybrać wizerunek umiarkowanego polityka, aby w decydującej chwili móc przekonać szersze grono wyborców. Zdaniem gazety właśnie to prezes PiS miał na celu, stawiając na pierwszym planie 58-letniego profesora socjologii Glińskiego. ""Ponadto w minionych tygodniach zmienił temat (wystąpień). Kaczyński koncentruje się teraz na rosnącym niezadowoleniu w kraju. Aby dotrzeć do wyborców, którzy obawiają się reform Tuska, razem z częścią Kościoła i związkiem zawodowym Solidarność, od lat stojącym po stronie narodowej prawicy wypracował konserwatywno-paternalistyczny program, który zawiera zarówno lewicowe obietnice opieki, jak i narodowokatolickie sformułowania. Krytykuje też reformatorski kurs Tuska i praktyki zagranicznych inwestorów, którzy »wyzyskują« swoje załogi w Polsce, podczas gdy w ich krajach przysługuje »siedem tygodni urlopu«"" - pisze niemiecki dziennik.","Jarosław Kaczyński (P) i Piotr Gliński (L), fot. PAP/Radek Pietruszka",
https://wiadomosci.onet.pl/kraj/karczewski-o-spotkaniu-obozu-rzadzacego-kuchnia-o-ktorej-sie-nie-rozmawia/tr7y8e1,"Karczewski o spotkaniu obozu rządzącego: ""kuchnia"", o której się nie rozmawia","- Wczorajsza rozmowa kierownictwa Zjednoczonej Prawicy była bardzo konstruktywna, niezwykle szczera, otwarta i cenna - podkreślił dziś marszałek Senatu Stanisław Karczewski. Jak zaznaczył, spotkanie było ""kuchnią"", a o niej się nie rozmawia. Pokażemy państwu produkt - dodał.","Karczewski był pytany przez dziennikarzy na briefingu przed posiedzeniem Senatu, czy na wczorajszym spotkaniu kierownictwa partii Zjednoczonej Prawicy (PiS, Porozumienie i Solidarna Polska) zapadły jakieś ""wiążące decyzje"". - Spotkanie było bardzo długie, bardzo wnikliwe. Wszyscy wypowiadaliśmy się w trosce o naszą przyszłość. Cieszymy się z tego, że ocena rządu premier Beaty Szydło, rządu Prawa i Sprawiedliwości, Zjednoczonej Prawicy jest bardzo dobra - mówił marszałek Senatu. Jak dodał, ""rozmowa była bardzo konstruktywna, w bardzo dobrej atmosferze, niezwykle szczera, bardzo otwarta, bardzo cenna"". Dopytywany o szczegóły odparł: ""To była kuchnia, a o kuchni się nie rozmawia - pokażemy państwu produkt"". Karczewski poinformował, że głównym tematem rozmów, były plany obozu rządzącego na drugą część kadencji oraz na co w głównej mierze ""kładzione będą naciski i akcenty"". - Akcenty (będą kładzione) głównie na sprawy gospodarcze - podkreślił. Marszałka Senatu dopytywano, czy rekonstrukcja będzie ""duża czy drobna"" i, czy zakłada likwidację któregoś z ministerstw. Karczewski nie chciał jednak na te pytania odpowiadać. Wczoraj odbyło się spotkanie kierownictwa Zjednoczonej Prawicy w siedzibie PiS przy ul. Nowogrodzkiej. Wzięli w nim dział m.in. prezes PiS Jarosław Kaczyński, premier Beata Szydło, wicepremier, szef Porozumienia Jarosław Gowin, minister sprawiedliwości, lider Solidarnej Polski Zbigniew Ziobro, minister finansów Mateusz Morawiecki, minister kultury Piotr Gliński, minister obrony narodowej Antoni Macierewicz, minister koordynator ds. służb specjalnych Mariusz Kamiński, minister spraw wewnętrznych i administracji Mariusz Błaszczak, wicemarszałek Sejmu, szef klubu PiS Ryszard Terlecki oraz wicemarszałek Senatu Adam Bielan i wiceminister sprawiedliwości Patryk Jaki. Rzecznik PiS Beata Mazurek, pytana wcześniej przez dziennikarzy o spotkanie kierownictwa Zjednoczonej Prawicy podkreśliła, że zostanie na nim omówiona bieżąca sytuacja polityczna, w tym rekonstrukcja rządu, która - jak wskazała - ""obejmie zmiany instytucjonalne i w niewielkim stopniu zmiany personalne"". Dokonanie zmian w rządzie premier Beata Szydło zapowiedziała pod koniec października. Nie podała kto ma z niego odejść, ani kim będą nowi ministrowie. Jak wówczas mówiła, decyzje w tej sprawie omawia z prezesem PiS. Powiedziała wtedy, że poinformuje o nich w ciągu kilkunastu dni. W poniedziałek - jak poinformował rzecznik rządu Rafał Bochenek - premier Szydło przedstawiła szefowi PiS plan rekonstrukcji rządu, która - jak dodał - będzie miała charakter strukturalny. Rzecznik powiedział, że zaproponowane zmiany są obecnie konsultowane i zaznaczył, że ""zmiany personalne w składzie Rady Ministrów będą wynikiem zaproponowanych zmian strukturalnych"".",Marszałek Stanisław Karczewski,
https://wiadomosci.onet.pl/kraj/marek-borowski-widze-zaniepokojenie-po-stronie-jaroslawa-kaczynskiego/0tvh6,Marek Borowski: widzę zaniepokojenie po stronie Jarosława Kaczyńskiego,"Marek Borowski wątpi, by Ruch Narodowy odniósł sukces w najbliższych wyborach, ale zastrzega, że organizacji tej nie można lekceważyć. - Polacy wielokrotnie pokazali, że skrajności odrzucają, więc jest mało prawdopodobne, żeby tym razem przyjęli hasła, głoszone przez narodowców - mówił w programie ""Fakty po Faktach"" w TVN24 były minister finansów, a obecnie senator niezrzeszony.","Borowski dostrzega jednak zaniepokojenie po stronie Jarosława Kaczyńskiego. Jak twierdzi, pojawienie się Ruchu Narodowego rozdrobni elektorat prawicowy, w wyniku czego PiS może nie otrzymać większości w najbliższych wyborach. Marek Borowski zwrócił też uwagę na niebezpieczną retorykę narodowców. - Trzeba posłuchać ich przemówień, poczytać ich programy. To jest kult siły, kult wodzostwa, kompletne zanegowanie demokracji - mówił Borowski. - W tym języku jest mnóstwo nienawiści do inaczej myślących, padają sformułowania typu ""zlikwidujmy"", ""zgniło-libralne poglądy"" czy ""wojna"". Nie uważam jednak, że ten ruch jest zagrożeniem dla demokracji, bo on władzy w kraju nie przejmie - dodał senator. Drugi z gości programu ""Faktów po Faktach"", były poseł PiS Marek Jurek, nie potępił jednoznacznie skrajnych narodowców, zwracając uwagę na ""większe problemy w kraju"". - Jest nim Janusz Palikot, który jeszcze nie tak dawno chciał wysyłać opozycję do więzienia, mówiąc ""wasze miejsce jest nie w parlamencie, wasze miejsce jest w więzieniu"". Potępienia tego zachowania nie było - mówił Jurek. - Nie stawiałbym znaku równania między młodzieżą, która chce przeżyć jakiś event swojego życia, a politykami. Potępić trzeba nienawiść antykatolicką. Nie lubię retoryki militaryzmu, ale nie lubię też retoryki kabaretu - dodał. To, co należałoby krytykować w działalności Ruchu Narodowego, to według Marka Jurka podważanie stabilności granic Polski i stosunków z sąsiednimi państwami. Nie mniej jednak, marszałek traktuje tę organizację jak ""wielki młodzieżowy ruch protestu"" i chce, by nasi partnerzy spoza granic kraju wiedzieli, że jest to ""głos młodzieży, a nie głos społeczeństwa polskiego"". - To są ludzie, którzy czują się wyobcowani w swoim państwie, ich zryw jest wielkim aktem pretensji - dodał polityk. Marek Borowski, dostrzegając powody powstania Ruchu Narodowego i jego ""popularności"", zastrzegł, że nie mogą one usprawiedliwiać wszelkich niedemokratycznych działań. - Żeby nie sięgać do przykładu hitlerowskich Niemiec, wiemy, skąd się wziął faszyzm we Włoszech - też z kryzysu - przypomniał Borowski. Dodał też, że Artur Zawisza, stojący na czele Ruchu Narodowego, to polityk, który ""z niejednego pieca chleb jadł i doskonale wie, co robi, co powiedzieć młodym ludziom, żeby ich do siebie przyciągnąć"". Obaj politycy stwierdzili natomiast, że aktywność i ewentualne startowanie w wyborach Ruchu Narodowego ""spowoduje zamieszanie"" na prawicy, a opozycja może na tym zamieszaniu stracić. Ruch Narodowy - taką nazwę ma nosić nowa organizacja tworzona m.in. przez Obóz Narodowo-Radykalny i Młodzież Wszechpolską, której celem ma być ""obalenie republiki Okrągłego Stołu"" i budowa ""polskiej narodowej siły, której lewaki i pedały się boją"". Równolegle do Ruchu Narodowego mają powstać jednostki porządkowe ""do ochrony narodu"". W sobotę odbył się pierwszy kongres Ruchu, a jesienią zapadnie decyzja, czy organizacja weźmie udział w wyborach. W sobotnim kongresie Ruchu Narodowego wzięli udział przedstawiciele kilkudziesięciu organizacji prawicowych, wchodzących w skład Ruchu Narodowego lub z nim współpracujących, m.in. Młodzieży Wszechpolskiej, Obozu Narodowo-Radykalnego, Stowarzyszenia Marsz Niepodległości, Unii Polityki Realnej, Ruchu Wolności oraz organizacji lokalnych.",Fot. Adam Kozak / Agencja Gazeta,
http://wiadomosci.onet.pl/tylko-w-onecie/liderka-skrajnej-prawicy-zaskakujace-fakty-o-alice-weidel/b87hlk6,Liderka skrajnej prawicy. Zaskakujące fakty o Alice Weidel,38-letnia Alice Weidel to twarz Alternatywy dla Niemiec. Jej poglądy całkowicie odpowiadają wyobrażeniom o skrajnej prawicy. Jednak wiele faktów dotyczących jej życia może zaskakiwać.,,,
https://wiadomosci.onet.pl/swiat/niemcy-oburzeni-gromadza-cale-spoleczenstwo/e1dhf,Niemcy: oburzeni gromadzą całe społeczeństwo,"Ogarniające świat protesty przeciwko systemowi finansowemu nie są typowo prawicowe czy lewicowe. Gromadzą całą europejską opinię publiczną, która nie zamierza po prostu przełknąć swojego gniewu przeciwko systemowi - pisze ""Sueddeutsche Zeitung"".","Zdaniem gazety protesty te są z jednej strony wyrazem oburzenia z powodu niesprawiedliwości społecznej, co jest tematem od dawna poruszanym przez lewicę. Z drugiej strony demonstracje wynikają z uczucia, że państwa są zbyt słabe i mogą zostać zdominowane i wyparte przez rynki finansowe. Jak zauważa dziennik, tęsknota za silnym suwerenem jest tematem podejmowanym z kolei przez prawicę. Według ""SZ"" protesty są także wyrazem złości i rozczarowania. Podczas kryzysu finansowego w 2008 roku, kiedy państwa wpompowały w system bankowy olbrzymie pieniądze, wielu obywateli sądziło, że przeżywają katharsis kapitalizmu - pisze gazeta. Komentuje, że było to i pozostaje iluzją, gdyż wielkie banki nadal ryzykują za pomocą tych samych środków i metod, jakie poprzednio doprowadziły do kryzysu finansowego. W opinii dziennika mogą one kontynuować swoją grę, ponieważ żadne z surowych reguł, które zostały ogłoszone przez światowych polityków, nie weszły w życie. Kapitalizm finansowy nie stał się ani trochę bardziej ludzki, a napędzające go siły wciąż działają. Gazeta podkreśla też, że protesty oburzonych nie dotyczą już krajowej polityki, gdyż ludzie nie oczekują od niej wiele, ponieważ widzieli, jak bezsilne, zdezorientowane i dryfujące parlamenty narodowe reagowały na kryzys finansowy. Protestujący popierają międzynarodową politykę - przekonuje ""SZ"". Przeciętni ludzie na całym świecie nie chcą przyglądać się już, jak za miliardowe sumy pochodzące z podatków ratowane są banki, a niedoskonałości kapitalizmu finansowego są naprawiane jedynie prowizorycznie i domagają się przejrzystych zasad jego funkcjonowania - podkreśla gazeta.",,
https://wiadomosci.onet.pl/kraj/kurski-prawda-o-smolensku-nie-moze-oznaczac-wojny-z-rosja/0kb3l,Kurski: prawda o Smoleńsku nie może oznaczać wojny z Rosją,"Po wczorajszych demonstracjach w stolicy w obronie TV Trwam (wobec nie przyznania jej miejsca na multipleksie cyfrowym - red.), politycy nadal spierają się o ten fakt. - Chciałbym, żeby dostali koncesje, pod warunkiem, że mają środki do wykupu miejsca na multipleksie - mówił Radiu ZET Stanisław Żelichowski. Politycy w ""7 dniu tygodnia"" mówili także o wczorajszych wystąpieniach Jarosława Kaczyńskiego i Zbigniewa Ziobro, a także o katastrofie smoleńskiej.","Polityk PSL, jak właściwie wszyscy inni, powiedział, że TV Trwam powinna dostać miejsce na multipleksie. Więcej, mówił, że tego chce. Ale jak podkreślał, warunkiem jest spełnienie wszystkich wymogów. Żelichowski dodał, że w decyzji KRRiT nie ma ""żadnego działania przeciwko Bogu"", a wczorajsza ""manifestacja nie była pierwszą, gdzie jej uczestnicy zostali wykorzystani"". - Jarosław Kaczyński i Zbigniew Ziobro modlą się na tej samej mszy o Polskę, ale każdy o jakąś inną - stwierdził. Poseł PiS Jacek Sasin stwierdził natomiast, że decyzja o nie przyznaniu miejsca TV Trwam na multipleksie była ewidentnie polityczna, co zaobserwował podczas prac w Sejmie, gdzie omawiano przyznanie koncesji. - W dyskusji było widać, że to decyzja polityczna, nie mająca nic wspólnego z finansami. Przedstawiciele TV Trwam pokazali, że mają możliwości finansowe, ale się to blokuje. Jan Dworak (szef KRRiT - red.) mówił, że go to nie interesuje - powiedział polityk PiS. Jacek Kurski wyjaśniał wczorajsze słowa lidera Solidarnej Polski, o tym, że rządzący ""idą drogą Moskwy"". - Moskwa charakteryzuje się pogwałcenie elementarnych praw mediów - powiedział. W całej sprawie często obwiniany jest też prezydent (powołuje dwóch z pięciu członków KRRiT - red.). Kurski wyjaśniał jednak, że chodzi o coś innego. - Prezydent stoi na straży konstytucji, a ta mówi o wolnym i równym dostępie do telewizji wszystkich opcji politycznych. Większość mediów wpiera obecną władzę. (...) Dla tego TV Trwam powinna mieć koncesje - stwierdził. - Ta największa demonstracja środowisk katolickich od 1996 r. została przykryta przez zagrywkę polityczną Jarosława Kaczyńskiego, który postanowił wykorzystać uniesienie serc i umysłów broniących wolności słowa w Polsce, do partykularnego interesu - powiedział Jacek Kurski. - Chodziło o odwrócenie negatywnego trendu z sondaży, bo według sondaży największym błędem PiS było wyrzucenie Zbigniewa Ziobry - mówił europoseł. - W tej jednej sprawie nie powinno paść ani jedno słowo o polityce, bardzo źle się stało, że to powiedział, że to wykorzystał, a potem wsiadł do auta i pojechał, nie słuchając nawet odpowiedzi Zbigniewa Ziobro. Jedność prawicy jest potrzebna, ale nie można jej utożsamiać z monopolem Jarosława Kaczyńskiego. Jedność musimy manifestować w takich sytuacjach jak wczoraj, ważnych sprawach dla społeczeństwa - dodał. - Moim zdaniem to było bardzo nieładne zagranie ze strony Jarosława Kaczyńskiego. Po drugie, pokazuje to, że to co powie Jarosław Kaczyński zależy od tego, czy wstanie prawą czy lewą nogą z łóżka. Dwa dni temu PiS mówiło o Solidarnej Polsce i PiS ""mrówka i słoń"" albo ""żaba i koń"", bo Jarosław Kaczyński wstał lewą nogą. A jak wstał prawą, to ""Zbyszku wróć"" - ironizował Jacek Kurski. Zdaniem Kurskiego jedność prawicy nie może oznaczać istnienia jednej partii prawicowej: ""Jedność prawicy jest potrzebna, ale nie należy utożsamiać z monopolem Jarosława Kaczyńskiego na prawicy. Bo Jarosław Kaczyński miał ten monopol już sześć razy i wszystkie sześć razy przegrał. Jedność musimy manifestować w ważnych sprawach, takich jak wczoraj, być razem w obronie Telewizji Trwam"" - mówił Kurski. Profesor Tomasz Nałęcz, doradca prezydenta Komorowskiego inaczej tłumaczył, dlaczego w wieczornym wywiadzie w TVN 24 Zbigniew Ziobro mówił co innego niż w czasie demonstracji. - W kronice Galla Anonima jest taka historia, jak się dwóch książąt pokłóciło, Zbigniew i Bolesław. Bolesław wygrał, ale postanowił jednak problem Zbyszka, warcholącego gdzieś na obrzeżach załatwić. Krzyknął więc ""Zbyszku wróć!"" i Zbyszek wrócił, po czym zostały mu wydarte oczy, zamknięto go w wieży i być może go wykastrowano, choć to nie jest pewne. Dlatego myślę, że to jest taka sama szansa na powrót - mówił Nałęcz. Jacek Kurski mówił też o katastrofie smoleńskiej i jak do niej podchodzi Solidarna Polska. - W zamach nie wierzę. (...) Prawda o Smoleńsku nie może oznaczać wojny Rosją. Ten język jest niemądry, powoduje, że będzie zawsze odrzucany przez społeczeństwo. Tego języka Polacy nigdy nie zaakceptują. Solidarna Polska powstała, żeby dążyć do prawdy o Smoleńsku, być normalną prawicą, nie dać się prowokować i zepchnąc do getta. Jarosław Kaczyński docenił wczoraj naszą podmiotowość, pośrednio przyznał się do błędu wyrzucenia nas z PiS - powiedział europoseł.","Stanisław Żelichowski, fot. Franciszek Mazur / Agencja Gazeta",
https://wiadomosci.onet.pl/kraj/rzeczpospolita-prawica-kreuje-nowego-silnego-czlowieka/2rny3,"""Rzeczpospolita"": prawica kreuje nowego silnego człowieka","Prawo i Sprawiedliwość podczas jesiennej ofensywy będzie również zabiegać o zaostrzenie działań wymiaru sprawiedliwości i walkę z korupcją. Stawia na nowego, silnego człowieka.","Jak dowiedziała się ""Rzeczpospolita"", twarzą jesiennej kampanii PiS będzie poseł Andrzej Duda, były wiceminister sprawiedliwości i jeszcze do niedawna jeden z najbardziej zaufanych ludzi Zbigniewa Ziobry. W czasie kampanii PiS położy nacisk m.in. na zaostrzenie kar za poważne przestępstwa, korupcję i nadużycia z udziałem osób pełniących funkcje publiczne. Partia będzie też wracała do sprawy rozliczenia winnych ""afery Amber Gold"". Za to ma odpowiadać właśnie Andrzej Duda. Będzie go też więcej w mediach. Więcej w dzisiejszej ""Rzeczpospolitej"".","Andrzej Duda, fot. PAP/Radek Pietruszka",
https://wiadomosci.onet.pl/tylko-w-onecie/spalili-baner-posla-oni-sa-zdolni-do-wszystkiego/bfznp,"Spalili baner posła. ""Oni są zdolni do wszystkiego""","W sieci zamieszczono nagranie, na którym widać, jak zamaskowani mężczyźni, wyciągający ręce w faszystowskim pozdrowieniu, spalili baner posła Ruchu Palikota - Jerzego Borkowskiego. - Ludzie, którzy mają skrajne, poglądy są zdolni do wszystkiego - mówi Onetowi polityk, który złożył już doniesienie na policję.","- Dostałem e-maila na sejmową skrzynkę z informacją, że może mnie to zainteresuje - mówi Onetowi poseł Jerzy Borkowski. A w środku link do omawianego nagrania. Tak dowiedział się o spaleniu banera, który zniknął ze ściany jednego z budynków w Dąbrowie Górniczej. Grupa, która umieściła w sieci film, nazywa się White Boys Sosnowiec (WBS). Na nagraniu widać, jak kilku zamaskowanych mężczyzn zrywa baner promocyjny posła Ruchu Palikota o wymiarach ok. 3x4 m - w biały dzień, w miejscu publicznym. Pojawia się też napis: ""Baner RPP, który bardzo raził nasze prawicowe spojrzenie"". Na kolejnych ujęciach można zobaczyć, jak pięć osób z zasłoniętymi twarzami wyciąga ręce w faszystowskim pozdrowieniu. Trzymają przy tym - jako trofeum - baner posła Ruchu Palikota - obrócony głową w dół. Jest na nim zdjęcie posła i zachęta do korzystania z bezpłatnych porad prawnych w jego biurze poselskim. Mężczyźni następnie podpalają baner. Towarzyszy temu ostra muzyka. - Nie czuję się zagrożony, z natury nie jestem człowiekiem strachliwym. Widzę w tym akt desperacji, może po to, aby zastraszyć mnie albo moje ugrupowanie. To wybryk, ale wyglądający groźnie - komentuje w rozmowie z Onetem Borkowski. Domyśla się, że może to być jakaś ""zagrywka polityczna"", ale motywów, kierujących sprawcami, nie zna. W sieci poseł RP zapytał z kolei: - Łamanie prawa w biały dzień, ruchliwa ulica, przystanek autobusowy, szpital. Gdzie jest straż miejska? Sięgnął również na witrynę WBS, aby zobaczyć, kto stroi za spaleniem jego własności. A na ich stronie na Facebooku można przeczytać ironiczny opis tego, w jakich okolicznościach powstał materiał wideo: ""Nasza grupa spotkała się. (…) Celem spotkania było umilenie turnieju Federacji Młodych Socjaldemokratów w kręgielni Nemo. Po wejściu na kręgielnie ujrzeliśmy kilkudziesięcioosobową grupę FMS'ów (sami podają, że grało 40 osób)"". I dalej: ""Gdyby ktoś z nas zobaczył zdjęcie min wyżej wymienionych, to osoba niewtajemniczona uznałaby, że zobaczyli Lorda Voldemorta. Prawda jest taka, że kilkudziesięcioosobowa grupa lewaków zobaczyła kilku narodowców. Po chwili impreza magicznie została zamknięta, a przy wejściu pokazał się bardzo miły ochroniarz. Postanowiliśmy zagrać w bilarda i tak nam minęła godzina. Po skończonej naszej grze udaliśmy się na spacer i naszym oczom ukazał się baner Ruchu Poparcia Palikota. Także na naszych oczach grupa nieznanych sprawców zerwała ten baner (dorwać tych bandytów!)"".",Fot. Youtube,
https://wiadomosci.onet.pl/kraj/puls-biznesu-falstart-telewizji-republika/v0bw7,"""Puls Biznesu"": Falstart Telewizji Republika","Prawicowa Telewizja Republika (TVR) jeszcze nie ruszyła, a już jej działalnością zainteresowała się Komisja Nadzoru Finansowego - informuje ""Puls Biznesu"".","Chodzi o apel twórców TVR do potencjalnych odbiorców o wsparcie. List pojawił się w serwisie Niezależna.pl, ale dziś już nie można go tam znaleźć. Wszystko wskazuje, że to rezultat zainteresowania KNF - stwierdza ""PB"". - Standardowo przyglądamy się sprawie pod kątem przepisów o publicznym oferowaniu papierów wartościowych. Poinformowaliśmy spółkę o ramach prawnych publicznego oferowania akcji i poprosiliśmy o wyjaśnienia - mówi rzecznik KNF Łukasz Dajnowicz. Zgodnie z przepisami propozycja nabycia akcji, skierowana do co najmniej 100 osób lub nieoznaczonego adresata, wymaga przygotowania prospektu emisyjnego zatwierdzanego przez KNF bądź memorandum. Według Tomasza Sakiewicza z zarządu stacji, apel był jedynie informacją prasową o tym, w jaki sposób będzie finansowana TVR. Jak dodaje, dopiero w środę spółka mająca być nadawcą została zarejestrowana w KRS. - Formalną ofertę przeprowadzimy wkrótce, zgodnie z przepisami - zapewnia. Więcej w najnowszym numerze ""Pulsu Biznesu"".","Tomasz Sakiewicz, Fot. Franciszek Mazur / Agencja Gazeta",
https://wiadomosci.onet.pl/kraj/gowin-proby-dyktatu-zagrazaja-jednosci-po/9n5wz,Gowin: próby dyktatu zagrażają jedności PO,"Minister sprawiedliwości Jarosław Gowin przyznał, że prawe skrzydło PO odpowiada kontrofensywą na projekty lewicujących posłów partii dot. związków partnerskich i in vitro. - Jeżeli coś zagraża jedności PO, to próby wprowadzania dyktatu w sprawach sumienia. Na to zgodzić się nie możemy. Żadnej dyscypliny w sprawach światopoglądowych - mówił polityk w TOK FM.","Gowin przyznał, że ""konstytucyjną zasadą"" w Platformie była zawsze wolność w kwestiach światopoglądowych. Jednak ostatnio, zdaniem ministra, od tej zasady zaczęto odchodzić - a na to zgody być nie może. - Lewa część PO otwiera spory światopoglądowe - mówił polityk. Z tego powodu konserwatywne skrzydło PO, zdaniem Gowina będące w mniejszości, ma nadzieję, że jego ""głos będzie szanowany"". - Żadnej dyscypliny w sprawach światopoglądowych. Ta zasada była bardzo długo częścią konstytucji PO. Ja szanuję wolność i wewnętrzny pluralizm w PO. Jedyne o co proszę, to aby moja wolność była również szanowana - stwierdził Gowin. Minister mówił też o Konwencji Rady Europy o zapobieganiu i zwalczaniu przemocy wobec kobiet i przemocy domowej, która została przedstawiona do podpisu w maju 2011 r. w Turcji. Polityk jest przeciwny jej ratyfikacji, ponieważ ""w drugiej warstwie"" umowy ""na wniosek organizacji feministycznych i gejowskich zastąpiono definicję płci"" rozumianej w sposób biologiczny, na definicję określaną poprzez role społeczne. - I jest jeszcze art. 12 (tej konwencji - red.) gdzie mówi się o zwalczaniu nie tylko tego co prowadzi do poniżania kobiet, ale też o zwalczaniu stereotypowych ról kobiety i mężczyzny. Ten zapis wprowadzono na wniosek organizacji feministycznych i gejowskich - mówił Gowin. Jak przekonywał według takich organizacji ""za stereotypową rolę kobiet uważa się macierzyństwo i stereotypem jest małżeństwo jako związek kobiety i mężczyzny"". Gowin zaznaczył, że nie można godzić się na ""zwalczanie"" tak sformułowanych definicji.","Jarosław Gowin, fot. PAP/Rafał Guz",
https://wiadomosci.onet.pl/kraj/marek-jurek-ostrzega-powinnismy-sie-od-tego-trzymac-jak-najdalej/6k1sl,Marek Jurek ostrzega: powinniśmy się od tego trzymać jak najdalej,"- Lewicę w Europie niesie fala populizmu, która jest w stanie dawać bardzo dobre wyniki. Powinniśmy się od tego trzymać jak najdalej. Skoro można nie pomagać Węgrom, to tym bardziej nie należy się angażować w to, co się dzieje we Francji - powiedział w ""Faktach po faktach"" na antenie TVN 24 Marek Jurek, oceniając zwycięstwo Francois Hollande'a w wyborach prezydenckich we Francji.","Prezes Prawicy Rzeczpospolitej zaznaczył jednak, że prezydent Hollande może wnieść nieco realizmu do całej Europy, zwłaszcza jeśli chodzi o te słabsze kraje. Gościem programu był również Ryszard Kalisz, który pozytywnie oceniał wybór Francuzów. - My, jako polska lewica, mamy bardzo dobre kontakty z francuską lewicą. Miałem okazję poznać Francois Hollande'a osobiście. Wcześniej był takim, jak u nas w partiach sekretarzem generalnym. Taki Grzegorz Schetyna w PO na przykład. On zajmował się organizowaniem struktury partii. Widać po nim wielką zmianę - ocenił Ryszard Kalisz. - Teraz jest czas na lewicę z bardzo prostego powodu. Mianowicie prawica na kryzys przyjęła tylko jedną zasadę: dusić. Koszty zapobieżenia kryzysowi poniosły osoby najsłabsze - tłumaczył poseł SLD. Dzisiaj francuskie MSW po przeliczeniu wszystkich kart do głosowania podało, że socjalista Francois Hollande zwyciężył w wyborach prezydenckich we Francji uzyskując 51,62 proc. głosów. Jego rywal, ustępujący prezydent Nicolas Sarkozy zdobył 48,38 proc. Triumf Hollande'a oznacza kres władzy prawicy w Pałacu Elizejskim po 17 latach nieprzerwanych rządów. Hollande będzie pierwszym lewicowym prezydentem Francji od czasu Francois Mitterranda, który piastował najwyższy urząd przez dwie siedmioletnie kadencje - w latach 1981-1995 roku. Do tej pory 57-letni Hollande nie sprawował funkcji rządowych. Jego największym osiągnięciem było dotychczas kierowanie Partią Socjalistyczną w latach 1997-2008.","Marek Jurek, fot. Patryk Ogorzałek / Agencja Gazeta",
https://wiadomosci.onet.pl/swiat/wegry-polskie-srodowiska-prawicowe-na-swiecie-narodowym-wegier/95xc2,Węgry: polskie środowiska prawicowe na święcie narodowym Węgier,"Ponad 600 przedstawicieli polskich środowisk prawicowych przyjechało dzisiaj na Węgry, by wziąć udział w obchodach 165. rocznicy wybuchu powstania przeciwko Habsburgom. Z powodu zamieci śnieżnych kilka autobusów z Polakami utknęło w zaspach.","Wyjazd zorganizowały Kluby ""Gazety Polskiej"", ale także inne organizacje, m.in. Stowarzyszenie Solidarni 2010. Polacy mieli uczestniczyć w centralnych uroczystościach państwowych w ogrodzie Muzeum Narodowego w Budapeszcie, ale z powodu nagłego ataku zimy zostały one odwołane, podobnie jak planowane na ten dzień demonstracje opozycji. W tej sytuacji kilkusetosobowa grupa Polaków udała się na zwiedzanie parlamentu, gdzie dzisiaj jest dzień otwarty. ""Cały program się rozsypał - powiedział redaktor naczelny ""Gazety Polskiej"" Tomasz Sakiewicz. - Realizujemy program minimum, czyli zwiedzanie parlamentu i spotkanie wszystkich Polaków na Górze Zamkowej"". Dodał, że jutro o godz. 12 uczestnicy wyjazdu złożą kwiaty pod pomnikiem gen. Bema w Budapeszcie. Sakiewicz powiedział, że Kluby ""Gazety Polskiej"" zorganizowały przyjazd na Węgry pociągiem około 600-700 osób, ale z Polski jechały też autokary, z których część dojechała, część zawróciła, a część utknęła po drodze do Budapesztu. Na Węgry przyjechała także grupa przedstawicieli Ruchu Narodowego. Mieli uczestniczyć w demonstracji skrajnie prawicowego Jobbiku, ale ona również została odwołana. Prezes Stowarzyszenia Marsz Niepodległości Witold Tumanowicz powiedział, że szef Młodzieży Wszechpolskiej Robert Winnicki wraz z szefem Jobbiku Gaborem Voną złożyli wieniec pod pomnikiem pierwszego premiera Węgier Lajosa Batthyanyego, który został stracony po klęsce powstania przeciw Habsburgom w październiku 1849 r. Ogłaszając wyjazd, Kluby ""Gazety Polskiej"" deklarowały, że celem jest poparcie Węgrów i umocnienie ich dążeń do niezależności finansowej oraz zachowania suwerenności narodowej. W tłumie Polaków czekających na wejście do parlamentu słychać było pozytywne głosy na temat polityki premiera Viktora Orbana, krytykowanego ostatnio za wprowadzenie do konstytucji kontrowersyjnych zapisów, które m.in. zakazują zamieszczania reklam politycznych w mediach komercyjnych podczas kampanii wyborczej czy stanowią, że podstawą rodziny jest małżeństwo zdefiniowane jako związek kobiety i mężczyzny. - Przyjechałem wyrazić poparcie dla pana Orbana, który jest wzorcem dla wielu polskich konserwatywnych polityków - za jego postawę, za to, że potrafi skupić w rękach jednej osoby władzę - powiedział Bartek z Sosnowca. Dodał, że jako zwolennik rządów twardej ręki popiera najnowsze zmiany w węgierskiej konstytucji. - Uważam, że nie jest to zagrożenie dla demokracji - oświadczył. - Orban podjął się wysiłku reprezentowania tej części Węgrów, która uważała, że jest gorzej traktowana we własnym kraju, i próbuje to wyrównać poprzez wzmocnienie mediów publicznych, nad którymi ma kontrolę. Czy to jest pomysł dobry, czy zły, nie chcę na ten temat dyskutować. Natomiast ideę rozumiem -powiedział o zmianach w konstytucji Sakiewicz. Najnowsze sondaże opinii publicznej wykazują, że choć poparcie dla rządzącego Fideszu znacznie spadło od początku kadencji w 2010 r., to nadal jest on partią cieszącą się w społeczeństwie największym poparciem. Według ośrodka Ipsos może liczyć na 18 proc. głosów, podczas gdy druga w zestawieniu Węgierska Partia Socjalistyczna (MSzP) - na 13 proc. Jeszcze większą przewagę dają Fideszowi ośrodki Tarki i Median, szacując poparcie dla niego na 26 proc., podczas gdy dla MSzP - na 12 proc. 15 marca jest na Węgrzech dniem wolnym od pracy. Podczas powstania 1848-1849, które było częścią Wiosny Ludów, Węgrzy domagali się m.in. wolności prasy i zniesienia cenzury, swobód obywatelskich i równouprawnienia wyznań religijnych, niezależnego od władz w Wiedniu węgierskiego rządu oraz wycofania z kraju obcych wojsk. W walkach po stronie węgierskiej brali udział Polacy, m.in. gen. Józef Bem, który dowodził wojskami węgierskimi w Siedmiogrodzie i Banacie, i gen. Henryk Dembiński, dowodzący armią północną. Po stronie Węgrów walczył także Legion Polski pod dowództwem gen. Józefa Wysockiego.","Tomasz Sakiewicz, fot. Newspix",
https://wiadomosci.onet.pl/kraj/gw-powstanie-nowa-partia-ruch-narodowy/5n64r,"""GW"": powstanie nowa partia - Ruch Narodowy","""Gazeta Wyborcza"": Młodzież Wszechpolska i ONR chcą stworzyć Ruch Narodowy, który skupi całą skrajną prawicę. Ma on przekształcić się w partię, a za cztery lata wejść do parlamentu - doniósł anonimowy informator ""antyfaszysta"", który miał przeniknąć do ONR.","Powstanie Ruchu miało być ogłoszone pod pomnikiem Dmowskiego na zakończenie Marszu Niepodległości, ale plany te popsuły zamieszki. Ogłoszenie powstania Ruchu ma nastąpić wkrótce. Liderzy liczą, że takie ""nowe otwarcie"" prawicy przyciągnie całą prawą ścianę sceny politycznej: od skrajnych organizacji poprzez nacjonalistów, monarchistów, konserwatystów, aż po mniejsze prawicowe grupy. - Marsz Niepodległości był największą manifestacją narodową od lat. Trzeba się zastanowić, co z tak pięknie rozpoczętym ruchem zrobić - przekonywał b. poseł Artur Zawisza. - Forum do współpracy będzie stowarzyszenie Marsz Niepodległości - dodaje. Jak na razie organizacja jest w trakcie rejestracji. Jak przyznaje Zawisza łączenie prawicy ""ma szersze spektrum"". Były poseł nie chciał jednak przyznać, czy ruch będzie miał ambicje parlamentarne. (tsz) Zobacz najciekawsze reportaże: Stołeczna policja jest w posiadaniu nagrania, które przedstawia brutalny atak jednego z policjantów podczas obchodów Dnia Niepodległości w Warszawie. Mł. insp. Macieja Karczyński z Komendy Głównej Policji przyznaje, że toczy się postępowanie sprawdzające ws. funkcjonariusza, który miał kopnąć w głowę demonstranta. Policjant, którego dotyczy postępowanie, jest na zwolnieniu lekarskim.",Fot. PAP/Aleksander Koźmiński,
https://wiadomosci.onet.pl/swiat/usa-kandydaci-gop-na-prezydenta-zabiegaja-o-wzgledy-prawicy/jb0rf,USA: kandydaci GOP na prezydenta zabiegają o względy prawicy,"Podczas trzydniowej konferencji konserwatystów amerykańskich, która odbywa się w Waszyngtonie, starli się wczoraj dwaj czołowi kandydaci Republikanów do nominacji prezydenckiej: Mitt Romney i Rick Santorum.","Nie wymieniając go z nazwiska, Santorum powiedział w przemówieniu, że jako gubernator Massachusetts Romney przeprowadził tam reformę ochrony zdrowia niemal identyczną z reformą uchwaloną z inicjatywy prezydenta Baracka Obamy. Jest ona powszechnie krytykowana przez Republikanów. Santorum przekonywał, że jego rywale do nominacji nie proponują programów zgodnych z ideałami konserwatyzmu. Sam przedstawiał się jako polityk, który je w pełni reprezentuje i pociągnie za sobą wyborców, żeby uniemożliwić reelekcję Obamie. Nawiązywał do wątpliwości, jakie mają Republikanie wobec Romneya, mimo poparcia jego kandydatury przez partyjne elity. - Dlaczego niezdecydowany wyborca miałby głosować na kandydata, który nie porywa partii? Konserwatyści muszą się zjednoczyć wokół konserwatysty, który pociągnie za sobą umiarkowanych wyborców i pokona na jesieni Obamę - powiedział. Atakował Romneya za poparcie ratowania banków przed upadłością z pieniędzy podatników i nałożenia ustawowych limitów na emisję gazów cieplarnianych, co forsują głównie Demokraci. Romney, który przemawiał niedługo po swym kontrkandydacie, bronił swej polityki w Massachusetts, podkreślając, że mimo demokratycznej większości w legislaturze tego stanu starał się ograniczać dostęp do aborcji i występował przeciw małżeństwom homoseksualistów. Obiecywał też, że jako prezydent nie dopuści do redukcji armii - co zapowiedział Obama - i będzie prowadził nieustępliwą politykę wobec wrogów USA, takich jak Iran. Konferencja Politycznej Akcji Konserwatywnej (CPAC), jak brzmi oficjalna nazwa zjazdu, odbywa się co roku. Przyjeżdża na nią większość czołowych polityków i ideologów amerykańskiej prawicy. W tym roku w konferencji uczestniczy w charakterze gości grupa europosłów z frakcji Europejskich Konserwatystów i Reformatorów oraz była polska minister spraw zagranicznych Anna Fotyga.","Rick Santorum i Mitt Romney, fot. AFP",
https://wiadomosci.onet.pl/swiat/szwedzi-przeciw-skrajnej-prawicy/vp3b7,Szwedzi przeciw skrajnej prawicy,"Około 2,5-3 tys. osób manifestowało w Sztokholmie przeciwko skrajnie prawicowym Szwedzkim Demokratom (SD), którzy w wyborach 19 września po raz pierwszy weszli do parlamentu.","Tłum, który zgromadził się na jednym z placów w centrum Sztokholmu, skandował ""Jest nas więcej, jesteśmy silniejsi, stop rasizmowi"". Zebrani trzymali transparenty z napisami ""SD się mylą"" i ""Nie rasistom w parlamencie"". Uczestnicy demonstracji, którą zorganizowało antyrasistowskie stowarzyszenie wraz z małymi partiami lewicowymi, udali się następnie pod parlament. Jest to już druga duża manifestacja przeciwko skrajnej prawicy po tej z 20 września, która zgromadziła około 6 tys. osób.","Lider Szwedzkich Demokratów Jimmie Akesson, fot. Reuters",
https://wiadomosci.onet.pl/religia/powstal-katolicki-ruch-spoleczny-blekitna-polska/8fglb5,Powstał katolicki ruch społeczny Błękitna Polska,"Środowiska katolickie, które spotkały się w Warszawie, ogłosiły powstanie ruchu społecznego Błękitna Polska. W założeniu ruch ma przeobrazić się w partię polityczną. Spotkanie zgromadziło kilkudziesięciu przedstawicieli środowisk katolickich z różnych części Polski. Obecni byli m.in. były poseł Mirosław Orzechowski oraz prof. Anna Raźny.","- Zebraliśmy się dzisiaj na przekór wszystkim tym, którzy wiele zrobili, byśmy nigdy więcej w takim gronie nie spotkali się - przywitał zebranych jeden z założycieli Błękitnej Polski Krzysztof Zagozda. - Jesteśmy tutaj też dla siebie, żeby spojrzeć sobie prosto w oczy i powiedzieć, że oto naszedł czas, żeby podjąć kolejną próbę ratowania naszej ojczyzny - powiedział. Wśród priorytetów Błękitnej Polski Zagozda wymienił ochronę Kościoła katolickiego, w który - jego zdaniem - jest wymierzona ""niebywała agresja"". Zastrzegł, że Błękitna Polska nie chce stworzyć państwa wyznaniowego, ale ocenił, że katolicyzm jest częścią polskości. Na zjeździe zaproponowano zmiany w kodeksie karnym dotyczące wprowadzenia sankcji za publiczne obrażanie i wyszydzanie religii katolickiej, znieważanie przedmiotu jej czci lub miejsca przeznaczonego do wykonywania obrzędów. Propozycja zakłada też kary za ""złośliwe przeszkadzanie"" publicznemu wykonywaniu obrzędów innych wyznań, a także za ograniczanie praw osób bezwyznaniowych. Celem Błękitnej Polski ma być również działanie na rzecz silnej gospodarki. Zagozda chciałby też, by powstała ""specjalna komisja"", która miałaby opracować bilans - ekonomiczny, społeczny i polityczny - członkostwa Polski w Unii Europejskiej. Jak przekonywał, poza Unią Europejską ""również jest życie"". - Unia Europejska nie jest naszą ostatnią i jedyną szansą do tego, żeby państwo polskie mogło się rozwijać i żeby naród polski poczuł się (...) bezpiecznie - mówił. Zapowiedział, że 15 sierpnia w Częstochowie odbędzie się kongres Błękitnej Polski. W rozmowie przed zjazdem Zagozda oświadczył, że w założeniu ruch ma przeobrazić się w partię polityczną. Jak poinformował, w programie nowej partii ma się znaleźć m.in. postulat likwidacji urzędu prezydenta. Jego kompetencje miałby - według tej propozycji - przejąć premier. Błękitna Polska - zapowiedział - będzie też chciała likwidacji powiatów. Politolog z Uniwersytetu Warszawskiego dr Anna Materska-Sosnowska powiedziała, że nie widzi miejsca na scenie politycznej dla Błękitnej Polski. - Ani liderowi Prawicy Rzeczypospolitej Markowi Jurkowi, ani innym działaczom katolicko-konserwatywnym, do tej pory nie udało się stworzyć partii - podkreśliła.","Mirosław Orzechowski, fot. Radosław Jóźwiak / Agencja Gazeta",
https://wiadomosci.onet.pl/swiat/glowna-francuska-partia-opozycji-na-krawedzi-rozlamu/dygcd,Główna francuska partia opozycji na krawędzi rozłamu,"Po wyborach swojego kierownictwa Unia na Rzecz Ruchu Ludowego (UMP), główna siła opozycji we Francji, pogrążyła się w bratobójczej walce - oceniają media. Według nich konflikt w partii toruje drogę do politycznego powrotu b. prezydenta Nicolasa Sarkozy’ego.","W wyniku niedzielnych wyborów w partii nowym szefem francuskiej centroprawicowej UMP, ugrupowania Sarkozy'ego, został Jean-Francois Cope. Pokonał byłego premiera Francois Fillona różnicą zaledwie 98 głosów na blisko 175 tys. głosujących działaczy partii. Media uznały, że wybory odbyły się w surrealistycznej atmosferze, a Francuzi byli świadkami ""żałosnego spektaklu"". Nie czekając na ogłoszenie oficjalnych wyników, obaj kandydaci oskarżyli się wzajemnie o oszustwa wyborcze i żądali wszczęcia dochodzenia wyjaśniającego nieprawidłowości w czasie głosowania na szefa partii. Dopiero w poniedziałek wieczorem komisja wyborcza UMP ogłosiła zwycięstwo Copego. Nie położyło to jednak kresu wewnętrznym walkom między obozami Copego i Fillona. ""UMP w proszku po zwycięstwie Copego"", ""Otwarty kryzys w UMP"" - to niektóre tytuły francuskiej prasy po niedzielnym głosowaniu. Podkreśla ona, że przyczyną konfliktu jest nie tylko starcie osobistych ambicji dwóch liderów UMP, ale także ich poglądy polityczne: Cope opowiada się za wyrazistą ideowo ""prawicą bez kompleksów"", Fillon - jest bliższy partyjnemu centrum. Dziennik ""Liberation"" zastanawia się w środę, czy niezadowoleni zwolennicy byłego premiera masowo odejdą z partii bądź nawet utworzą nowe ugrupowanie. Gazeta uważa jednak to drugie wyjście za mało prawdopodobne. Po swojej porażce Fillon, choć publicznie wspomniał o ""politycznym i moralnym pęknięciu"" UMP, to wezwał swoich zwolenników do ""zachowania jedności"". Bardziej prawdopodobne zdaniem gazety jest umacnianie się podziałów wewnątrz partii, które może ją mocno osłabić. ""Liberation"" uważa też, że zwycięstwo Copego oznacza zdecydowane przesunięcie się UMP na prawo w stronę ideologii nacjonalistycznego Frontu Narodowego Marine Le Pen. Jak zaznacza z kolei centroprawicowe ""Le Figaro"", porażka Fillona odbiera mu prawdopodobnie szansę na nominację prawicy w wyborach prezydenckich we Francji w 2017 roku. To właśnie Cope jest teraz w najkorzystniejszej pozycji w walce o Pałac Elizejski za pięć lat. Media zauważają, że inną konsekwencją chaosu w partii może być powrót na scenę polityczną byłego prezydenta i szefa UMP, Nicolasa Sarkozy’ego. Wycofał się on z polityki po porażce w wiosennych wyborach prezydenckich. Satyryczny tygodnik ""Le Canard Enchaine"", znany z publikacji wiarygodnych zwykle przecieków, twierdzi, że Sarkozy w rozmowie ze swoim otoczeniem nie ukrywa satysfakcji z chaosu w UMP. Według gazety brak niekwestionowanego przywódcy w partii sprawia, że Sarkozy liczy na come back w aureoli ""zbawcy"" centroprawicy w wyborach prezydenckich 2017 roku.",,
https://wiadomosci.onet.pl/kraj/davies-dla-newsweeka-bez-poparcia-kosciola-herezja-smolenska-nie-przezyje/wpewm,"Davies dla ""Newsweeka"": bez poparcia Kościoła herezja smoleńska nie przeżyje","Rola PiS jest dziś zdecydowanie przesadzona. Balon smoleński niebawem pęknie, a Polskę być może czekają bardzo miłe niespodzianki - przekonuje w rozmowie z ""Newsweekiem"" profesor Norman Davies.","- Wyborcy dwóch głównych partii wywodzą się w dużej mierze z tych samych źródeł, z Solidarności. Nie z odmiennych światów. Ale wyborcy PiS napadają bardzo gwałtownie nie na dawnych komunistów, tylko raczej na dawnych kolegów z Solidarności, dziś ludzi umiarkowanej prawicy - uważa Davies. Jego zdaniem większość Polaków nie jest już w stanie brać tego na poważnie, ""dlatego mam poczucie, że ten balon w końcu pęknie"". Odnosząc się do ciągle krążących teorii mówiących o zamachu w Smoleńsku, Davies podkreślił, że ""bez poparcia Kościoła cała ta herezja nie przeżyje"". Wskazał w tym kontekście słowa arcybiskupa Józefa Michalika, który skrytykował teorię o zamachu, a także wizytę głowy rosyjskiej Cerkwi prawosławnej w Polsce Cyryla I i wspólne przesłanie do narodów Polski i Rosji o wzajemnym wybaczeniu krzywd. Zdaniem profesora ""Tusk jest jednym z niewielu udanych premierów w Unii. Bo tych słabszych naprawdę nie brakuje. Z Londynu, a przede wszystkim z Berlina, widać, że opinia o nim jest dobra"". Jak zaznaczył, premier polskiego rządu ""jest udany, kompetentny i miły. Ogólnie dobrze widziany"". Podkreślił, że ""Polska jest średnim państwem w UE. Ale za to jest rządzona nie najgorzej. Może się jej jeszcze coś dobrego przytrafić. Są w końcu niespodzianki w historii"". Więcej na ten temat w tygodniku ""Newsweek"".","Norman Davies, fot. Iwona Burdzanowska / Agencja Gazeta",
https://wiadomosci.onet.pl/religia/niesiolowski-broni-in-vitro-to-metoda-medyczna-ktorej-nikt-nie-musi-stosowac/bh444y,"Niesiołowski broni in vitro: to metoda medyczna, której nikt nie musi stosować","- In vitro to jest metoda medyczna, której nikt nie musi stosować. Katolik, jeśli jest przekonany, że in vitro jest grzechem, nie musi go stosować - twierdzi Stefan Niesiołowski, który w rozmowie z ""Gazetą Wyborcza"" broni liberalnych projektów ws. in vitro i krytykuje biskupów i prawicę przeciwnych takiemu rozwiązaniu. - Za swoje zachowania będę odpowiadał przed Panem Bogiem. Wolałbym, żeby biskupi głosili chrześcijaństwo jako religię prawdy i miłości, a nie występowali na politycznych wiecach jak ostatnio na Jasnej Górze, gdzie szkalowali Polskę - dodał.","Poseł PO zareagował na słowa biskupa Ryczana, który podczas pielgrzymki Rodziny Radia Maryja na Jasnej Górze mówił, że ""w Polsce demokracja przekształciła się w oligarchię i kontroluje wszystkie dziedziny życia"". Niesiołowski zarzucił biskupowi kłamstwo i stwierdził, że ""zamiast mówić nieprawdę, że Kościół w Polsce jest prześladowany"" powinien przeczytać ""Kazanie na Górze"". - Nie przypominam sobie, żeby Pan Jezus zajmował się prefektem Tygellinusem albo rządami Tyberiusza - podkreślił. Zabrał również głos w sprawie in vitro. Według niego ""w niektórych sytuacjach"" to jedyny sposób na zajście w ciążę, a łączenie tego z wiarą jest ""nieporozumieniem"". - Można oczywiście to łączyć, niektórzy GMO też łączą z religią, sytuując je blisko aborcji, pornografii i prostytucji, ale to absurd - wyjaśnił. - In vitro to jest metoda medyczna, której nikt nie musi stosować. Katolik, jeśli jest przekonany, że in vitro jest grzechem, nie musi go stosować. Być może to jest grzech, ale nie chciałbym, żeby moralności uczyli mnie politycy - pan Piecha, Kaczyński, Rydzyk czy Terlikowski - stwierdził. Wyjaśnił też, że choć jest wierzący to wie, że ""społeczeństwo nie składa się tylko z ludzi wierzących"". - Nie można im zabraniać tego, żeby mogli poddawać się in vitro - stwierdził. Niesiołowski podkreślił też, że ""in vitro to jest ostateczność, a nie fanaberia"". - Stosuję się je, gdy inne metody leczenia niepłodności zawiodą. Mówienie o naprotechnologii jako alternatywie dla in vitro jest nieuczciwe. To oszustwo - zaznaczył. Wyjaśnił też, dlaczego głosował za liberalnym projektem Małgorzaty Kidawy-Błońskiej. - Nie miałbym odwagi powiedzieć małżeństwu: pani nie usłyszy nigdy słowa ""mamo"", pan nie usłyszy słowa ""tato"" (...), bo PiS przeprowadził projekt zakazujący in vitro - podkreślił. Cały wywiad w ""Gazecie Wyborczej"".","Stefan Niesiołowski, fot. Newspix",
https://wiadomosci.onet.pl/tylko-w-onecie/my-i-tak-przejdziemy-zadyma-w-swieto-moze-sie-powtorzyc/gl316,"""My i tak przejdziemy"" - zadyma w święto może się powtórzyć","Pałac Prezydencki zorganizował 8 sierpnia spotkanie z kombatantami, by omówić organizację wielkiego marszu patriotycznego 11 listopada, w Święto Niepodległości (rok temu doszło wtedy do starć i burd). Ale nie opublikował komunikatu na temat spotkania. Narodowcy zwęszyli podstęp, że Pałac chce ""albo jednego oficjalnego marszu 11.11, albo żadnego"". Prof. Tomasz Nałęcz, doradca prezydenta, w rozmowie z Onetem stawia taką ""prawdę narodowców"" obok przysłowiowej ""gówno prowdy"" ks. Tischnera. A narodowcy już organizują swój własny pochód: - Ale my i tak przejdziemy - zapowiadają.","Rok temu 11 listopada, w Święto Niepodległości, doszło w Warszawie do burd na ulicach. W tym roku też może być podobnie. Pałac Prezydencki chce zorganizować jeden, szeroki patriotyczny marsz. Ale środowisko Młodzieży Wszechpolskiej (MW) i Stowarzyszenia ""Marsz Niepodległości"" (SMN) chce iść we własnym. Spotkanie w Pałacu Pałac Prezydencki zorganizował spotkanie z kombatantami, by omówić ideę zorganizowania wielkiego, wspólnego patriotycznego pochodu właśnie pod patronatem kombatantów. Celem jest uniknięcie zadym, do których doszło 11 listopada 2011 r. Idea takiego pochodu nie zdobyła uznania wśród narodowców. SMN na Facebooku napisało, że organizacja ich własnego marszu już nabiera tempa. - Zapraszamy wszystkich, dla których niepodległość Polski i tożsamość narodowa to pierwszorzędne wartości! Przybywajcie pojedynczo i w zorganizowanych grupach. Zabierzcie ze sobą flagi narodowe, banery i transparenty. (…) Do zobaczenia 11 listopada! - nawołują. I deklarują, że u nich ""gadżety ze znakami partii politycznych"" będą zakazane. Co ciekawe, narodowcy rekrutują też ludzi do swojej Straży Marszu Niepodległości. Prof. Nałęcz: nikt nie mówił, że albo jeden marsz, albo żaden Narodowcy - podsumowując spotkanie kombatantów w Kancelarii Prezydenta RP - napisali, że stanowisko Pałacu Prezydenckiego brzmi: ""albo jeden oficjalny marsz 11.11 albo żadnego"". Ile prawdy jest w tym stwierdzeniu? Pytamy prof. Nałęcza, doradcę prezydenta, uczestnika tego spotkania. - To nieprawda. Nikt nie mówił, że albo jeden marsz, albo żaden. Mówiąc językiem ks. Tischnera, można by dodać, że jest jeszcze inna prawda: prawda narodowców - stwierdza pół żartem w rozmowie z Onetem. Ta czwarta prawda dołączyłaby więc do ""świętej prowdy"", ""tyż prowdy"" i ""gówno prowdy"". Doradca Bronisława Komorowskiego wskazuje, że w Pałacu doszło do spotkania w gronie 30-40 osób ze środowisk kombatanckich, Kancelarii Prezydenta RP, władz Warszawy i instytucji zajmujących się upamiętnianiem naszej historii. Pojawili się m.in.: generał Zbigniew Ścibor-Rylski (prezes Związku Powstańców Warszawskich), Stanisław Oleksiak (prezes Światowego Związku Żołnierzy Armii Krajowej), mjr Stanisław Ogonek (prezes Ogólnopolskiego Związku Żołnierzy Batalionów Chłopskich), minister Maciej Klimczak, Hanna Gronkiewicz-Waltz (prezydent Warszawy) i Jan Ołdakowski (dyrektor Muzeum Powstania Warszawskiego). Konsultacje od listopada 2011 r. Narodowcy podejrzewają, że rozmowy na temat marszu pod patronatem kombatantów odbywały się już wcześniej, ""dziś zaś postanowiono poinformować o nich szersze grono"". - Kancelaria Prezydencka ze spotkania nie umieściła żadnego komunikatu ani informacji na swojej stronie internetowej - wypomnieli. Spotkanie w Pałacu było efektem wcześniejszych konsultacji z kombatantami prowadzonych przez głowę państwa. A te, jak wskazuje nasz rozmówca, trwały już od listopada 2011 r. - Kombatanci byli przerażeni tym, co widzieli 11 listopada minionego roku; tym, że święto wykorzystano jako okazję do bijatyk. W rozmowach z prezydentem mówili więc, że warto pomyśleć o wspólnym pochodzie niepodległościowym - mówi Onetowi prof. Nałęcz. - Na spotkanie złożyły się wystąpienia kombatantów na temat potrzeby zorganizowania wspólnego marszu i krótka wymiana zdań na temat tego, jak ten pochód mógłby wyglądać. Umówiliśmy się też na najbliższe dni na spotkanie z osobami, które mogą zająć się organizacją marszu tak, aby jego projekt jeszcze w sierpniu przedstawić kombatantom, aby go ocenili i zaakceptowali. Wszyscy dobrze wiemy, że kombatanci mogą inicjować i patronować wspólnemu marszowi, ale sami go nie zorganizują, bo to bardzo duże przedsięwzięcie. Im marzy się, aby to był tak szeroki pochód, by było w nim miejsce dla wszystkich, także dla narodowców - mówi Onetowi prof. Nałęcz. Wedle wstępnych planów pochód miałby przejść Krakowskim Przedmieściem i Nowym Światem, dalej Alejami Ujazdowskimi, aż po pomnik marszałka Józefa Piłsudskiego, zatem po drodze byłby również pomnik bliskiego narodowcom Romana Dmowskiego. ""Zaczęła krzepnąć radykalna, narodowa prawica"" Jak mówi nam prof. Nałęcz, nie można wykluczyć, że pojawi się konkurencyjny marsz albo dojdzie do zamieszania wokół pochodu, któremu patronować mają kombatanci, a to dlatego, że właśnie ""zaczęła krzepnąć radykalna, narodowa prawica"". - Mamy Polskę wolną i demokratyczną, więc każdy, kto chce zamanifestować swoim własnym marszem przywiązanie do niepodległości, to będzie to mógł uczynić, oby tylko nie towarzyszyła temu bijatyka i awanturą - konkluduje doradca prezydenta Komorowskiego. Narodowcy: rząd chce zorganizować ""Front Jedności Narodu""",Fot. Maciej Świerczyński / Agencja Gazeta,
https://wiadomosci.onet.pl/swiat/holandia-proces-kontrowersyjnego-polityka-zacznie-sie-od-nowa/xm52n,Holandia: proces kontrowersyjnego polityka zacznie się od nowa,Holenderski sąd przychylił się do prośby kontrowersyjnego polityka Geerta Wildersa i polecił zmienić skład sędziowski w jego procesie w Amsterdamie. Wilders oskarżony jest o nawoływanie do nienawiści i dyskryminację muzułmanów.,"Obrońca Wildersa Bram Moszkowicz poprosił w imieniu klienta o zmianę sędziów w procesie, podając w wątpliwość ich obiektywizm, gdyż nie chcieli oni przychylić się do wniosku obrony powołania kluczowego według niej świadka. Świadkiem tym miał być ekspert świata arabskiego Hans Jansen który, jak napisał w piątek holenderski dziennik ""De Pers"", powiedział, że jeden z sędziów usiłował go podczas obiadu przekonywać do konieczności ścigania Wildersa. - To oznacza, że proces rozpocznie się od nowa. Będą wyznaczeni nowi sędziowie i nowa data rozprawy - powiedział, komentując decyzję sądu, profesor Geert-Jan Knoops, znany prawnik i wykładowca międzynarodowego prawa karnego na uniwersytecie w Utrechcie. 47-letniego Wildersa oskarżano o nawoływanie do nienawiści na tle rasowym oraz dyskryminację muzułmanów i cudzoziemców spoza krajów zachodnich, zwłaszcza Marokańczyków. Prokuratura zarzucała mu początkowo, że w przemówieniach i wywiadach z okresu między październikiem 2006 i marcem 2008 roku domagał się zakazania Koranu, nazywając tę świętą księgę islamu ""faszystowską"" i przyrównując ją do ""Mein Kampf"" Adolfa Hitlera. Potem jednak prokuratura zmieniła zdanie i zwróciła się do sądu o oddalenie zarzutów, argumentując, że według niej wypowiedzi polityka były skierowane przeciwko islamowi jako ideologii, a nie pojedynczym muzułmanom. Co więcej Wilders jako polityk ma prawo zabierać głos w sprawach dotyczących problemów społecznych. Oskarżenie zaznaczyło, że wypowiedzi Wildersa na temat islamu mogły zranić wielu muzułmanów i można je było postrzegać jako pośrednie nawoływanie do dyskryminacji, jednak bez odpowiednich dowodów nie jest to karane przez holenderskie prawo. Podczas rozpoczętego 12 października procesu oskarżenie wnioskowało w sądzie, by po kolei oddalił wszystkie zarzuty przeciwko politykowi. Sąd może nie przystać na wniosek prokuratury i skazać polityka. Holenderskiemu deputowanemu wciąż grozi rok więzienia i 7,6 tys. euro grzywny.","Oskarżony Geert Wilders, fot. PAP/EPA",
https://wiadomosci.onet.pl/niepokojaca-wrozba-na-przyszlosc/6rzcr,Niepokojąca wróżba na przyszłość,"Anders Breivik zmasakrował kilkadziesiąt osób. Wcześniej dokonał szokującej ""oceny"" rzeczywistości w swoim manifeście. Po masowym mordzie w Norwegii na Europę padł strach. Wróżba na przyszłość jest niepokojąca.","Skrajna prawica przeżywała w ostatnich latach renesans w Europie. Budowana na wzrastającej opozycji wobec Unii Europejskiej, sprzeciwiająca się multikulturowemu światu, który akceptuje szeroką falę imigrantów napływającą do Europy, rozkwitła. Teraz, po tragicznych zamachach w Norwegii, sytuacja może się odwrócić. Póki co, osób i organizacji sympatyzujących z poglądami Breivika, w Europie są tysiące. To bardzo niedobra wróżba na przyszłość. Szokujący manifest zbrodniarza Breivik dokonał wykładni swoich poglądów w zamieszczonym w internecie manifeście. Liczący 1500 stron dokument jest zatytułowany ""2083: Europejska Deklaracja Niepodległości"" (został zamieszczony pod pseudonimem Andrew Brewick). Składający się z kilku części manifest zawiera nie tylko wykładnię poglądów 32-letniego szaleńca, ale także jest kroniką, w której opisał on szczegółowo przygotowania do ataków terrorystycznych, do których doszło 23 lipca. Jak oświadczył, celem aktów terroru była ""likwidacja marksistowskich wielokulturowych zdrajców kategorii A i B"". Na kilkudziesięciu stronach Breivik chłodno relacjonuje, jak szykował się do zamachu, jak chciał go usprawiedliwić oraz w jaki sposób zdobył broń i materiały potrzebne do skonstruowania bomb. Breivik napisał także w jaki sposób miał zamiar uczcić swoją ""męczeńską operację"" - butelką wyśmienitego wina wraz z dwoma, zamówionymi dla siebie, ""dziwkami-modelkami wysokiej klasy"". Wzrastająca fala ekstremizmu Część osób podziela jednak poglądy Breivika. Partie polityczne, które w swoich programach promowały hasła zamknięcia granic dla imigrantów i dalszej integracji europejskiej coraz częściej sięgały po władzę w różnych krajach. Tym samym na sile zyskiwały też ugrupowania neofasztystowskie w Niemczech, Belgii, Włoszech, Węgrzech, Wielkiej Brytanii i w Skandynawii, Większość z członków takich grup nie posunęłaby się prawdopodobnie do tak brutalnego mordu jaki miał miejsce w Norwegii. Za to zapewne wszyscy podpisaliby się pod manifestem Andersa Breivika, w którym ten opisuje swoje przekonania. Zdaniem terrorysty, ""kulturalny Marksizm"" zdegradował moralnie Europę. Zamachowiec podkreślał, że nie można pokonać islamizacji, a Europie Zachodniej grozi ""islamska kolonizacja"". ""Mur"" czy ""brama"" dla islamu? W Skandynawii istnieje wiele stron internetowych, na których wypowiadają się ludzie o podobnych poglądach. Ich użytkownicy i twórcy chcą, aby Europa stała się murem chroniącym świat przed islamską inwazją. Jednak zdaniem radykałów, wszystko wskazuje na to, że zamiast stać się ""murem"", Europa stała się ""bramą"" dla islamu. Na stronach ekstremistów pojawiają się groźby skierowane pod adresem innych narodowości i ras. Znaleźć też można apele o deportację wszystkich ""nie białych"" mieszkańców Skandynawii. Podobne hasła padają na podatny grunt, na co wskazują wyniki wyborów, w których prawicowe i skrajnie prawicowe partie zyskują coraz więcej głosów poparcia nie tylko w Danii, Szwecji, Norwegii i Finlandii, ale też we Francji, Holandii i Wielkiej Brytanii. Większość z tych partii jest przeciwnych dalszej integracji europejskiej oraz chce zamknięcia granic. Pojawiają się też kontrowersyjne pomysły jak na przykład deportacji Romów z Włoch. Prawica rządząca Danią wprowadziła kontrole na granicach. Znani prawicowi politycy z wielkich partii wykazali się trzeźwością umysłów i natychmiast potępili zamachy w Norwegii. Ale poza dużymi partiami istnieją małe grupy neofaszystowskie działające w całej Europie. Zazwyczaj powiązane są one z klubami piłkarskimi i pseudokibicami. Dzięki internetowi grupy te mają ze sobą kontakt, a ich członkowie mogą wymieniać się informacjami. Niepokojąca wróżba na przyszłość Skrajnie prawicowe partie mają długą historię używania przemocy w Europie. Już w latach 70. i 80. XX wieku dochodziło do ataków. Między innymi na festiwalu Oktoberfest neofaszysta, nazywający siebie ""spadkobiercą myśli Hitlera"" zdetonował bombę zabijając siebie i dwanaście innych osób. Potem dochodziło do wystąpień neofaszytsów przeciwko tureckim i żydowskim imigrantom i homoseksualistom. W 2000 roku w Dusseldorfie bomba zabiła 10 imigrantów, głównie Żydów. Do neonazistowskich grup, według niemieckich danych, należy obecnie blisko 25 tysięcy osób.","Anders Behring Breivik (L), fot. AFP",
https://wiadomosci.onet.pl/kiosk/lagodna-brunatna-fala/t0ryk,Łagodna brunatna fala,"Różnica między Brunonem K., który chciał wysadzić parlament, a rosnącymi w siłę polskimi neofaszystami jest głównie taka, że on swoich celów nie ukrywał.","Na plakatach rozklejanych w centrum Lublina dyrektor Tomasz Pietrasiewicz ma twarz Lorda Voldemorta z filmu o Harrym Potterze. Ale Pietrasiewicz robi rzeczy znacznie bardziej przerażające niż jego filmowy odpowiednik, bo jako szef Ośrodka Brama od lat upamiętnia pamięć o lubelskich Żydach. To się w mieście bardzo nie podoba. W związku ze swoją działalnością został wciągnięty na internetową listę Żydów zniewalających Polskę (nawiasem mówiąc, sam Żydem nie jest). Zakwalifikowano go jako ""aktywistę żydowskiego"" i wpisano między byłym ministrem gospodarki Jackiem Piechotą (""dywersantem"") i pisarzem Jerzym Pilchem (""polonofobem""). Nie pomogło, więc dwa lata temu lokalni patrioci wysłali do niego uprzejme listy zwracające uwagę na niewłaściwość jego zachowania. Pierwszy został dostarczony nocą przez okno w łazience, drugi przez okno w kuchni. Skąd wiadomo, że korespondencja była skierowana właśnie do niego? - Bo na obu cegłówkach ktoś namalował czarne swastyki - mówi Pietrasiewicz. - To nie był przypadek. Wskazano na mnie jako wroga. Wróg rasy ma 57 lat, był kiedyś podziemnym drukarzem, a potem kierował teatrem NN. Zanim cegły zdewastowały mu mieszkanie, przez wiele lat informował policję, że wokół Ośrodka Brama dzieje się coś złego. Ktoś rozwiesza antysemickie plakaty z jego podobizną, maluje na ścianach ośrodka szubienice z gwiazdą Dawida i wylewa pod drzwi śmierdzący, żrący płyn, a pod dom podrzuca atrapę bomby. - Dzięki tym akcjom wiem, jak czuli się Żydzi, którym przed wielu laty nieznani sprawcy wybijali okna. Moi wrogowie też nie mają twarzy. Pietrasiewicz opowiada o wszystkim bardzo spokojnie. - Bo ja, proszę pana, robię swoje i nie dam się nikomu zastraszyć. Wyjście z marginesu Kiedyś wszystko było jasne. Faszysta miał zakazaną gębę, wygolony łeb, wypucowane glany i czerwone szelki. Bił ludzi na koncertach, bo nie podobał mu się ich wygląd lub poglądy. Jak chciał być elegancki, to wkładał brunatny mundur, unosił rękę w górę i wykrzykiwał coś o białej sile, o czarnuchach i Żydach, których należy przepędzić z Polski. Nazi-skin to był typ spod budki z piwem, którego nikt nie traktował poważnie. Margines bez żadnego politycznego znaczenia. Wszystko zmieniło się pod koniec lat 90. Młodzież Wszechpolska stawała się na radykalnej prawicy potęgą i ściągała pod swoje skrzydła młodych narodowców. Kilku trafiło nawet do Sejmu. Okres świetności Młodzieży Wszechpolskiej skończył się wraz z klęską wyborczą LPR. Na prawicy zrobiło się miejsce dla nacjonalistów z Obozu Narodowo-Radykalnego i Narodowego Odrodzenia Polski. Oba ugrupowania odwoływały się do tradycji faszystowskiej. - Kiedyś, żeby znaleźć neofaszystów i zaprenumerować ich fanzin, trzeba było się zdrowo napracować. Dziś wystarczy kliknąć w internecie - mówi Marcin Kornak, redaktor naczelny antyfaszystowskiego magazynu ""Nigdy więcej"" i autor ""Brunatnej Księgi"", w której odnotował wszystkie rasistowskie wybryki od roku 1987. Przełom nastąpił trzy lata temu. Sąd zdelegalizował ONR z Brzegu, bo jego aktywiści publicznie ""hajlowali"" na Górze Świętej Anny. Od tamtej pory medialny przekaz neofaszystów złagodniał. Trudno zarzucić im, by publicznie obchodzili urodziny Adolfa Hitlera czy odwoływali się do jego myśli. - Nauczyli się formułować swoje przesłanie tak, by trudno było ich złapać za rękę - mówi Tomasz Pietrasiewicz. - Starają się nie używać w debacie języka nienawiści. Dzięki temu stają się bardziej widoczni w życiu publicznym. Bardzo się przy tym wystrzegają, by nie dać okazji do kolejnej prokuratorskiej interwencji. Próżno szukać na oficjalnych ONR-owskich stronach wezwań do rozwiązania kwestii żydowskiej, rozprawienia się z Cyganami czy obcokrajowcami. Nie używają zakazanych swastyk, tylko krzyży celtyckich. Żaden faszysta nie powie o sobie, że jest rasistą czy antysemitą. Prędzej ""judeosceptykiem"" albo lepiej ""antysyjonistą"", jak Artur Zawisza. Z faszystowskich portali czytelnik dowie się jedynie, że ONR skupia młodych Polaków, którzy kochają Boga i ojczyznę. Pomagają staruszkom, domom dziecka i honorowo oddają krew. W wolnych chwilach czytają klasyków myśli narodowej oraz organizują patriotyczne wieczornice i manifestacje. Nic o paleniu Żydów ani o wyższości białej rasy. ""Razi cię propagowanie zboczeń i wyśmiewanie patriotyzmu? Wstąp w nasze szeregi"" - to najmocniejsze słowa, które pojawiają się dziś na oenerowskich portalach. - To ocieplanie trwa już kilka lat - mówi dr Dariusz Libionka, historyk, badacz Holocaustu i biegły sądowy w sprawach o propagowanie faszyzmu. - Zmieniają wizerunek, kamuflują poglądy i podszywają się pod przedwojenne idee - dodaje. Jego zdaniem w ocieplaniu bierze udział również IPN. Według Instytutu przedwojenny ONR tworzyła ""elita elit"", a jeśli występował on przeciwko Żydom, to było to uzasadnione wyższą, patriotyczną racją. - To nie jest już tylko banda tępaków, których jedynym celem jest bicie innych - uzupełnia Marcin Kornak. - Na zapleczu ruchu pojawili się ideolodzy - najczęściej historycy i politolodzy. Tych, którzy biją, wspierają ci, którzy dają do bicia ideologiczne uzasadnienie. Neofaszyści na wizji W ""Brunatnej Księdze"" opisano setki przestępstw na tle rasowym. Każdego niemal dnia zdarzają się w Polsce profanacje cmentarzy żydowskich i synagog, malowane są antysemickie napisy na murach i bici są czarnoskórzy, Cyganie, Czeczeni. Można przeczytać o nieznanych sprawcach malujących na murach Lublina swastyki i gwiazdy Dawida na szubienicach. Są zdjęcia wlepek w windach i na klatkach schodowych, z ostrzeżeniami: ""Trucizna. Środek szkodliwy dla zdrowia wyłożony przeciwko szkodnikom: Murzynom, Cyganom, Żydom, lewakom, pedałom"". W Lublinie zapleczem kadrowym ONR są studenci Katolickiego Uniwersytetu Lubelskiego i Uniwersytetu Marii Curie-Skłodowskiej. Najwięcej chłopców nosi bluzy z emblematem ONR na osiedlach wojskowych. Sporo takich spotkać można na osiedlu Majdanek, sąsiadującym z dawnym obozem koncentracyjnym. Nikogo to nie dziwi. Ilu jest faszystów w Polsce? Na czerwcowy lubelski marsz pod hasłem ""Jutro będzie nasze"" przyszło ponad stu młodych ludzi. Znacznie więcej osób przychodzi we Wrocławiu, w Katowicach, Białymstoku, Łodzi i Warszawie. Większe miasta mają własne brygady, które wymieniają się informacjami w internecie. Tak zwoływali się na Marsz Niepodległości. Na Facebooku profil Obozu Narodowo-Radykalnego wspiera prawie 18 tysięcy zwolenników, Młodzieży Wszechpolskiej - 15 tysięcy, a Narodowego Odrodzenia Polski - 5 tysięcy (dla porównania - profil największej partii opozycyjnej, Prawa i Sprawiedliwości, ma 15 tys. zwolenników). - Neofaszyści już dawno przestali być marginesem - mówi Rafał Pankowski ze stowarzyszenia ""Nigdy więcej"". Pryskają kolejne bariery. Dzięki Janowi Pospieszalskiemu neofaszyści sforsowali już bramy telewizji publicznej, pojawiając się jako pełnoprawni uczestnicy debaty w jego programie ""Bliżej"" w TVP Info. Wspiera ich lubelska Solidarność, która w swojej siedzibie zorganizowała wspólną z nimi konferencję prasową. Są zapraszani jako paneliści na lubelskie uczelnie. - Może być jeszcze gorzej - przewiduje Pankowski. - Na fali kryzysu takie radykalne ruchy zdobywają coraz więcej zwolenników. Podatny grunt Historyk Holocaustu Robert Kuwałek zwraca uwagę, że idee faszystowskie trafiają w Lublinie na podatny grunt. Bo elementy naukowego rasizmu od wielu lat sączą się tu do głów młodych. Faszyści mają swoich lokalnych, utytułowanych mędrców, którzy ich wspierają. Najbardziej znanym lubelskim reprezentantem tego nurtu jest emerytowany profesor UMCS Tadeusz K. Głośno o nim było przed laty, gdy dowodził, że Żyd nie może być dobrym polskim patriotą: ""Obywatel polski żydowskiego pochodzenia nie jest i nigdy nie będzie Polakiem, już choćby ze względu na to, że nigdy się nie wyzbędzie swego żydowskiego patriotyzmu"". Studenci wspominają, że profesor krytycznie patrzył na kolegów z obco brzmiącymi nazwiskami i niearyjskimi rysami twarzy. Tłumaczył im, dlaczego mózgoczaszka ludów semickich jest mniejsza od czaszki ludów germańskich. Ale czy z tego powodu można od razu nazywać go antysemitą? Studenci stanęli murem za profesorem: - Niedopuszczalne byłoby, gdyby stracił pracę za wygłaszanie własnych poglądów. Profesor Barbary J. z tej samej uczelni nikt nie bronił. Profesor J. zdenerwowała się bardzo, gdy dr Marzena Z. poprosiła ją o skrócenie zajęć: ""Ty Żydówo! - odpowiedziała. - Jak pani śmie zwracać mi uwagę!"". Wybuchł skandal i sprawa trafiła do prokuratury. Szybko jednak została umorzona. Profesor J. nie mogła znieważyć Marzeny Z., nazywając ją ""Żydówą"" - ustaliła prokuratura - bowiem nie jest ona narodowości żydowskiej. Proste, prawda? Z tego samego powodu atak cegłówkami na mieszkanie dyrektora Pietrasiewicza uznano początkowo za chuligański wybryk, niemający związku z antysemityzmem. Podobnych spraw każdego roku ""Brunatna Księga"" odnotowuje kilkaset. W większości wypadków prokuratura decyduje o umorzeniu, zwykle z adnotacją: ""Nie wyczerpuje znamion przestępstwa"". - Sprawa kradzieży roweru czy słoika ogórków dla prokuratora jest łatwa - mówi Marcin Kornak. - Ale gdy w tle przestępstwa jest ideologia faszystowska albo antysemityzm, pojawiają się problemy. Dobry jest każdy pretekst, by się z tego wykręcić.","Zamieszki podczas Marszu Niepodległości w Warszawie, fot. Reuters",
https://wiadomosci.onet.pl/kiosk/zawsze-jest-ktos-kto-chce-kogos-zniszczyc/thd25,"Zawsze jest ktoś, kto chce kogoś zniszczyć","Clint Eastwood o Rosji, kiedy była modna, i Ameryce, kiedy jeszcze nie była sfiksowana na punkcie filmów o metalowych potworach.","Jörg Häntzschel: W najnowszym filmie ""J. Edgar"" opowiada Pan o życiu Edgara Hoovera w formie historii miłosnej. Wydarzenia historyczne pozostają w niej w tle. Clint Eastwood: Ten aspekt wydał mi się po prostu najciekawszy. Oczywiście polityczny wymiar też jest, są bolszewiccy szpiedzy i anarchiści, którzy próbują zniszczyć amerykańskie państwo. Jest też kilka paraleli do lęków, jakie odczuwamy po 9 września 2001 r. Ale najważniejszy dla mnie jest ten tajemniczy mężczyzna, ten eremita. W 1921 r. zaczął pracę w Biurze Śledczym. W tym czasie agenci nie nosili nawet broni. To on uczynił z FBI największą i najpotężniejszą agencję do walki z przestępczością kryminalną w Ameryce. W czasie tych 48 lat, które tam spędził, z mało kim utrzymywał kontakt poza swoją sekretarką i Clydem Tolsonem. Co się tam działo, co to były za kontakty? Czy kompleks władzy Hoovera i jego paranoja dają się wytłumaczyć jego skrywanym homoseksualizmem? W filmie pozostawia Pan to pytanie otwartym. Jeśli ten związek jest zauważalny, to znaczy, że istnieje. Mnie się to podoba. Oczywiście od dawna mówiło się, że Hoover jest homoseksualistą. Ale ja chciałem więcej, chciałem opowiedzieć historię miłości między dwoma mężczyznami. Kiedy każdy dzień swojego życia spędza się z tymi samymi ludźmi, to widocznie są oni ważni. Czy to jest cudowna męska przyjaźń czy związek homoseksualny? Nie wiem. Widz musi sam wyciągnąć wnioski. Kiedy oglądam film, nie chcę wiedzieć, co reżyser i aktorzy myśleli. To, że tak mało wiemy o życiu intymnym Hoovera, wynika z faktu, że homoseksualiści nie mogli wtedy liczyć na tak duże jak obecnie zrozumienie. Dziś homoseksualizm, podobnie jak wiele innych rzeczy, wyszedłby na światło dzienne znacznie wcześniej. Kilku apologetów Hoovera ostro skrytykowało Pański film. Kto wie, czy ich sposób postrzegania tego mężczyzny jest właściwy. Oni są tak samo głupi jak my. Ale oni go lubią. Ja też go lubię. Dokonał kilku dobrych rzeczy. I kilku złych. Był bardzo twardy w stosunku do tych, którzy mu się przeciwstawiali. Nienawidził takich ludzi jak Robert Kennedy, ale być może miał ku temu powody. Hoover był tajemniczym typem. Dlatego właśnie sprawia mi przyjemność bliższe poznanie tej postaci. Mówił Pan o podobieństwach do ery po 11 września. Film zmusza do myślenia o ustawie Patriot Act - kontrowersyjnych ustawach antyterrorystycznych, które wydał Bush w wyniku zamachu na WTC. Czyżby współczesna Ameryka zaczynała się od Hoovera? Tak właśnie myślałem, czytając scenariusz. Ale istnieją jeszcze inne aspekty. Przeczytałem wiele książek o ludziach takich jak anarchistka Emma Goldman [zmarła w 1940 roku - przyp. Onet]. W tamtych czasach wiele osób w USA zwróciło się ku Rosji: aktorzy sięgali po metodę Stanisławskiego, wszyscy słuchali Strawińskiego. Rosja była w modzie. A kiedy ludzie zachwycali się Rosją, oznaczało to automatycznie, że mają coś przeciwko Ameryce. Do tego w czasie drugiej wojny światowej oba kraje były sojusznikami. W czym więc tkwił problem? Potem zaczęła się zimna wojna, Stalin wymordował 30 mln ludzi. I wszyscy zadawali sobie pytanie, czy Rosja rzeczywiście jest taka super. Robi Pan filmy od 60 lat, a więc dłużej niż Hoover był w FBI. Co Pana nakręca? Po prostu je robię. Cóż miałbym robić innego? Mówiłem to już wiele razy: proszę mnie powstrzymać, kiedy stanie się to już nudne. Chętnie gram też w golfa, ale jestem zadowolony, że nie muszę tego robić cały czas. I że nie muszę każdego dnia wychodzić na pole golfowe z tymi samymi trzema typami: (tu naśladuje szczerbatego starca) ""Okay, hit the ball!"". Życie ma po prostu znacznie więcej do zaoferowania. Czy to prawda, że osobiście zachęcał Pan do bójki Leonardo DiCaprio i Armie Hammera? Tak, to się zgadza. Nakręciłem już wiele filmów akcji i wiem, jak to się robi. To nie była łatwa scena: faceci się biją, ale jednocześnie Hoover nie chce stracić Tolsona, ponieważ oprócz niego nie ma nikogo, z kim mógłby jeździć konno. Ale pocałunek pozostawiłem już ich inwencji. Mówi się, że DiCaprio zażądał za swój udział w tym filmie zamiast zwyczajowych 20 mln dolarów, tylko dwa. Czy zdarzyło się już kiedyś, że tak drastycznie obniżył Pan również swoje honorarium? Oczywiście, chociażby przy tym filmie. Wszystkim nam po prostu zależało, żeby został nakręcony. Gdyby chodziło o historię o inwazji Marsjan, a kręcenie filmu trwałoby 10 miesięcy, z pewnością powiedzielibyśmy: dobra, a teraz płaćcie! Trudno sobie wyobrazić, że film takiego reżysera i z takim głównym bohaterem ma trudności ze zdobyciem finansowania od studiów filmowych? Ale tak jest. Jeśli nie występują w nich metalowe potwory, studia mówią: ""Hmmmm..."". Wielu filmów, na których wyrośliśmy, takich jak ""Grona gniewu"" czy ""Podwójne ubezpieczenie"", dziś nie zrobiłoby żadne studio. Wtedy do kina chodzili jeszcze dorośli i nie było telewizji. Co Pan tak lubi w Leonardo DiCaprio? To świetny aktor. I jest zainteresowany samą pracą, mniej pieniędzmi. Dobiega już połowy trzydziestki i wie, że to jego najlepsze lata, więc powinien robić rzeczy, o których będzie się pamiętało. Widział i czytał wszystko o Hooverze. Jego charakteryzacja trwała pięć godzin, a pozbycie się makijażu trzy. Ciekawe jest to, że arcyprawicowy Hoover stworzył coś, czego dzisiejsi prawicowcy nienawidzą: ogromną centralną instytucję, której machinacje wymykają się demokratycznej kontroli. Wahadło zawsze wychyla się w dwie strony. Dzisiejsi konserwatyści są zupełnie inni niż wtedy. A liberałowie są mniej liberalni. Wierzą, że nasze problemy dadzą się rozwiązać za pomocą jeszcze większej liczby ustaw. Właściwie to powinni być przeciwni temu mnożeniu prawa, ponieważ teoretycznie są zwolennikami indywidualnej wolności. Ale dziś to raczej libertarianie reprezentują to myślenie. Łączą elementy z lewicy i prawicy. Ale jako trzecia partia nie mają oczywiście żadnych szans. Ameryka przeżywa obecnie trudny okres. Co Pan myśli czytając poranną prasę?","Edgar Hoover i portretujący go w filmie ""J. Edgar"" Leonardo Di Caprio, fot. Hulton Archive/Staff/Getty Images/FPM",
https://wiadomosci.onet.pl/kraj/ziobro-o-katastrofie-smolenskiej-nie-twierdze-ze-tam-wybuchly-bomby/qhyf1,"Ziobro o katastrofie smoleńskiej: nie twierdzę, że tam wybuchły bomby","Zbigniew Ziobro w dzisiejszym sondażu prezydenckim dla RMF FM zajął trzecie miejsce. Lider Solidarnej Polski od pewnego czasu forsuje ideę prawyborów na prawicy, tak aby wyłonić wspólnego kandydata. Pytany w TVN 24 czym różni się od PiS i Jarosława Kaczyńskiego, wskazała na sprawę smoleńską. - Nie twierdzę, że tam wybuchły jakieś bomby (na pokładzie Tu-154, który rozbił się pod Smoleńskiem - red.) czy uderzyła rakieta, bo to niezgodne z faktami, które znamy - stwierdził w ""Faktach po faktach"".","W dzisiejszym sondażu prezydenckim MillwardBrown SMG/KRC dla RFM FM największym poparciem cieszy się urzędująca głowa państwa. Bronisław Komorowski uzyskałby 46 procent głosów. Drugie miejsce zająłby Jarosław Kaczyński - 17 procent. Co 10. ankietowany oddałby swój głos na Zbigniewa Ziobro. 5 procent głosów zyskaliby Janusz Palikot oraz Waldemar Pawlak. O jeden procent mniej Janusz Korwin-Mikke i Leszek Miller. Na Pawła Kowala swój głos oddałby 1 procent ankietowanych. Cała sprawa z kandydatami na prezydenta - a przypomnijmy, że wybory będą dopiero w 2015 roku - zaczęła się od stwierdzenia Jarosława Kaczyńskiego, że ten nie wystartuje w wyborach. Wtedy rękawicę od razu podniósł Zbigniew Ziobro, który taki start zapowiedział. Co więcej, szef SP sugerował, że może być wspólnym kandydatem całej prawicy. Gdy Jarosława Kaczyński zmienił zdanie i jednak zapowiedział start w wyborach, wtedy Ziobro zaczął forsować ideę prawyborów na prawicy. W TVN 24 starał się nakreślić dokładnie ten pomysł. - Mam nadzieję, że będą prawybory, jak to się dzieje w dojrzałych demokracjach. To zawsze wzmacnia te partie, na które się na nie decydują. Skoro Jarosław Kaczyński w Wielki Piątek wycofał się z decyzji i zapowiedział start w wyborach prezydenckich, to przyjmujemy to do wiadomości, ale proponujemy w sposób demokratyczny by wyborcy prawicowi i centroprawicowi sami wybrali wspólnego kandydata polskiej prawicy - deklarował Ziobro. Na uwagę, że gdy prawybory przeprowadzała Platforma Obywatelska, to wtedy PiS ten pomysł krytykowało (Ziobro był wtedy wiceprezesem partii - red.), lider SP stwierdził, że tamte prawybory były fasadowe. - Prawybory nie dotyczą sytuacji, gdzie głosuje aktyw partyjny, ale wszyscy ci, którzy czują się wyborcami prawicowymi. A nie tak jak w PO, gdzie mogli głosować tylko członkowie partii. PO uczyniła pewien substytut prawyborów. Prawdziwe prawybory, to odwołanie się do głosu wszystkich obywateli - wyjaśnił. Odnosząc się natomiast do dzisiejszego sondażu, Ziobro stwierdził, że ""niedobrze byłoby, gdyby te głosy (17 proc. na Kaczyńskiego i 10 proc. na Ziobro) się rozdzieliły"". Ziobro był pytany czym różni się od Jarosława Kaczyńskiego i w jaki sposób zamierza przekonać do siebie wyborców. Było to hipotetyczne pytanie, bowiem PiS zapowiedziało już, że nie zgodzi się na żadne prawybory. Ziobro nie odpowiedział jednak wprost, czym rożni się od lidera PiS. - Różnić się można pięknie i rozmawiać ze sobą w sposób rzeczowy. Wśród polskiej prawicy nie powinno być wojny, powinien być konkurent, którego się szanuje - powiedział Ziobro dodając, że Jarosław Kaczyński często zmieniał zdanie, więc zmieni je też może ws. prawyborów.","Zbigniew Ziobro, fot. PAP/Leszek Szymański",
https://wiadomosci.onet.pl/swiat/slowacja-prawicowy-ekstremizm-coraz-bardziej-wyrafinowany/t29gb,Słowacja: prawicowy ekstremizm coraz bardziej wyrafinowany,"Prawicowy ekstremizm na Słowacji staje się coraz bardziej wyrafinowany, poparcie dla niego stale rośnie, a w kraju dochodzi do większej liczby przestępstw na tym tle - wynika z informacji rządu w Bratysławie.","Jak zauważa zatwierdzony w tym tygodniu raport słowackiego gabinetu o dyskryminacji rasowej, który ma trafić do ONZ, w roku 2011 zarejestrowano 243 czyny karalne o podłożu ekstremistycznym, o 166 więcej niż rok wcześniej. Większość z nich dotyczyła propagowania ideologii nawołujących do ograniczania praw i swobód. Słowacka policja w związku z tym nasiliła działania zapobiegające przemocy wobec Romów, Żydów oraz imigrantów spoza Unii Europejskiej, monitoruje też manifestacje skrajnej prawicy i nagłaśnianie przez media konflikty między słowacką większością a mniejszością romską - dodaje dokument. ""Obecnie grupy prawicowych ekstremistów zorganizowane są w diametralnie inny sposób w porównaniu ze stanem z lat 1990. W tamtym okresie chodziło bardziej o przypadkowe zgromadzenia bez trwałego celu i struktury. Ogół postrzegał takie osoby raczej jako awanturników albo bojówkarzy"" - podkreślają autorzy raportu. ""W ostatnich latach nastała jednak zmiana jakościowa w działaniach podmiotów, ukierunkowana na radykalizację, na starania o rozszerzenie swej bazy członkowskiej i realizację zadań bardziej wyrafinowanych"" - dodają. Działania policji i grupy słowackich ekstremistów bliżej przedstawia ""Koncepcja walki z ekstremizmem w latach 2011-2014"" słowackiego ministerstwa spraw wewnętrznych, przywoływana we fragmentach w raporcie dla ONZ. M.in. opisuje ona wykorzystanie w czasie pochodów i manifestacji narodowców tzw. stylu ""black block"", czyli jednakowej uniformizacji uczestników, co zapewnia im anonimowość, a także stosowanie od około dwóch lat zasady ""oporu bez przywódcy"" (ang. leaderless resistance), a więc zastąpienia hierarchicznej struktury komórkami, w której każdy członek może realizować wspólne cele indywidualnie. Oboma sposobami posługują się zarówno zarejestrowane, jak i niezarejestrowane organizacje. Do propagowania swej działalności słowaccy prawicowi ekstremiści wykorzystują też różne okazje publiczne, związane z obchodami ważnych dla ogółu rocznic, dzięki którym mogą prezentować się jako przedstawiciele wartości narodowych i historycznych. W ostatnim czasie - wspomina się - koncentrują się także na ""problemie romskim"", organizując protesty, często przy niemałym poparciu ludności miejscowej. W swej działalności prawicowi radykałowie wykorzystują oczywiście internet, internetowe narzędzia komunikacyjne oraz sieci społecznościowe. W ich wypowiedziach pojawia się negacja Holokaustu, propagowanie faszyzmu, ideologii nazistowskiej, rasizm i inne. ""Ekstremizm na Słowacji jest pod wyraźnym wpływem ekstremizmów w krajach sąsiednich: w Czechach, Polsce, Niemczech, Węgrzech, jak również w Serbii. Jego głównym przejawem są rosnąca liczba czynów karalnych i nietolerancyjny stosunek niektórych grup mieszkańców do pewnych grup mniejszościowych, szczególnie wobec członków mniejszości romskiej i cudzoziemców o odmiennej barwie skóry"" - zauważa MSW w Bratysławie. Opracowanie przedstawiające zarys rządowej koncepcji walki z ekstremizmem - oprócz ekstremizmu prawicowego - porusza także problematykę ekstremizmu lewicowego oraz fanatyzmu religijnego. Zdaniem raportu zwolennicy dwóch ostatnich prądów są jednak bardziej otwarci na inność i nie tak dobrze zorganizowani, jak ekstremiści prawicowi. Wszystkie nurty, mimo różnego tła ideologicznego, łączy - jak twierdzą autorzy dokumentu - negatywny stosunek do władzy prowadzący do konfrontacji z systemem politycznym, a także zakłócanie bezpieczeństwa demokratycznego państwa.","Flaga Słowacji, fot. AFP",
https://wiadomosci.onet.pl/swiat/powstanie-europejska-siec-partii-prawicowych/7d7p1,Powstanie europejska sieć partii prawicowych,"Przedstawiciele szeregu partii skrajnej prawicy, wśród nich włoskiej Ligi Północnej i belgijskiej Vlaams Belang, spotykają się dzisiaj i jutro w Wiedniu na zaproszenie Austriackiej Partii Wolności (FPOe), aby stworzyć własną ""sieć europejską"".","Andreas Moelzer, który stoi na czele delegacji FPOe do Parlamentu Europejskiego, powiedział agencji APA, że tematem spotkania będzie m.in. ""opór przeciwko islamizacji Europy i przeciwko masowej imigracji i antydemokratycznym aspektom Traktatu z Lizbony"". Spotkanie odbywa się przy drzwiach zamkniętych. Zostali na nie zaproszeni także przedstawiciele Szwedzkich Demokratów, skrajnie prawicowej partii, która w tym roku zdołała po raz pierwszy wejść do parlamentu tego kraju, Duńskiej Partii Ludowej i Słowackiej Partii Narodowej. Nie wszystkie europejskie partie skrajnej prawicy zostały zaproszone do udziału w spotkaniu.","Andreas Moelzer: szef delegacji FPOe do PE, fot. PAP/EPA",
https://wiadomosci.onet.pl/tylko-w-onecie/ruch-narodowy-zademonstrowal-sile-grozba-nazizmu-czy-lepsza-polska/39t2r,Ruch Narodowy zademonstrował siłę. Groźba nazizmu czy lepsza Polska?,"W minionym tygodniu swoją siłę demonstrowały najróżniejsze środowiska. Kobiety, katolicy, lewicowcy... To paradoks, że największym echem odbił się kongres grupy, która do tej pory interesowała opinię publiczną jedynie raz do roku. Jedno się nie zmieniło: niektórzy w Ruchu Narodowym widzą groźbę nazizmu, inni - nadzieję na lepszą Polskę.","Każdy z nich jest inny. Pierwszy doskonale czuje się w mediach. On lubi je, a one jego. Ma nienaganne maniery i spokojnie dyskutuje nawet z największymi ideowymi wrogami. Wzbudza sympatię, a po tym jak wystąpił w ""Tańcu z Gwiazdami""... stał się pierwszym narodowcem-celebrytą. Drugiemu zdarza się czasem powiedzieć o dwa słowa za dużo. ""Za dużo"" wedle krytyków, oczywiście, bo sam nie ma sobie nic do zarzucenia. Jak choćby wtedy, gdy na Facebooku pod wpisem informującym o Marszu Równości i demonstracji wyznawców Kryszny napisał ""Kill them all"" (pol. zabić ich wszystkich). Działaczom Ruchu Palikota, którzy złożyli doniesienie do prokuratury, zarzucił, że nie zrozumieli metafory. Niefortunny wpis miał być bowiem żartem, co zresztą sygnalizował sam autor, według którego ""»kill them all« powiedziano by w westernie"". Ostatni z trójki to urodzony mówca. Gdy przemawia do tłumu, wiadomo, że co chwilę będą rozlegały się burzliwe oklaski. Ale i najłatwiej od niego wyciągnąć jakieś ostre słowa. Słynie z kontrowersyjnych opinii. Przykłady można mnożyć. Gejowscy aktywiści? ""Pedały"". Homoseksualizm? ""Choroba, którą trzeba leczyć"". Albo najnowsza opinia o byłym idolu, Romanie Giertychu dla ""Super Expressu"": ""Sprzedał się za grubą kasę"". Ale Krzysztofa Bosaka, Artura Zawiszę i Roberta Winnickiego - trzech liderów Ruchu Narodowego - przede wszystkim coś łączy: chcą uczynić Polskę bardziej polską. Pragną rewolucji pod narodowymi sztandarami. Dlatego zwarli szyki. Wspólnie przewodzą Ruchowi Narodowemu, który tworzą m.in. ONR i NOP, ale także szereg innych organizacji. Bosak: popadamy w tyranię poprawności politycznej Krzysztof Bosak, w przeszłości prominentny polityk Ligi Polskich Rodzin, kolejne schodki na politycznej karierze pokonywał w imponującym tempie. W kontestowanej przez Ruch Narodowy III RP był m.in. jednym z jej najmłodszych posłów i członkiem rady programowej TVP. A dopiero niedawno stuknęła mu trzydziestka. - Poglądy patriotyczne wyniosłem z domu - mówi w rozmowie z Onetem Bosak. - W tym duchu zostałem wychowany. Potem w liceum zetknąłem się z Młodzieżą Wszechpolską, największą w tym czasie organizacją eurosceptyczną. Spędziłem tam fantastyczny czas. To, co działo się w minionym tygodniu po Kongresie Ruchu Narodowego, odbiera jako wielki sukces. - Zainteresowanie przerosło nasze oczekiwania, choć wiele było oczywiście negatywnych opinii. Nagle prawicowi publicyści chwycili za pióra i zaczęli nas krytykować. Nieoczekiwanie zmienił się za to sposób patrzenia na nas przez część lewicy, która nareszcie przestała etykietować nas faszyzmem - mówi z zadowoleniem Bosak. Biorąc pod uwagę niektóre komentarze, jakie padały w ostatnim tygodniu z ust polityków i publicystów, optymizm lidera Ruchu mógłby trochę dziwić. Mógłby - gdyby nie to, że niepochlebne opinie płynęły - według narodowców - głównie ze strony truchlejącego o swój los establishmentu i ludzi, którzy ze względu na swoje życiorysy nie powinni w ogóle zabierać głosu. Więc nie ma co się przejmować. ""Boją się nas tylko ci, którzy mają powody do obaw"" - powtarzają wszyscy trzej liderzy Ruchu Narodowego. Minister Obrony Narodowej, Bartłomiej Sienkiewicz, w umacniającym się środowisku narodowym dostrzega zagrożenie. W wywiadzie dla ""Gazety Wyborczej"" mówił: ""Oni rodzą nie politykę, ale coś, co jest jej odwrotnością, czyli chaos, antyspołeczeństwo. Rodzą przemoc, która zawsze uderza w najsłabszych"". Bosak przyjmuje te słowa z irytacją. - To jakieś brednie. Raporty sporządzane na podstawie statystyk wszystkich służb nie wykazują żadnych niebezpieczeństw, które mogłyby płynąć z naszej strony. Minister chyba jeszcze nie zdążył się wdrożyć w swoją funkcję. Niech poczyta raporty, to przekona się, że zagrożenie idzie z innego kierunku: skrajnie lewicowego i anarchistycznego - mówi Bosak. Po sugestii, że minister Sienkiewicz mógł mieć na myśli zachowanie grup, które mając na ustach narodowe hasła, głośnymi okrzykami obrażają przeciwników, Bosak się wzdryga. - Na tym polega debata publiczna. Słowa, które wartościują jakieś zjawiska negatywnie, są potrzebne. Jeśli z nich zrezygnujemy, to popadniemy w tyranie poprawności politycznej - uważa. Narodowcy w trakcie swoich manifestacji często stosują jednak bezpardonowy język. Wrogami są m.in. lewicowcy: (""Raz sierpem, raz młotem, w czerwoną hołotę"") oraz osoby homoseksualne (""Zakaz pedałowania"" czy wywieszony wczoraj w trakcie Parady Równości transparent, który ze względu na błąd ortograficzny przysporzył narodowcom sporych problemów: ""Chcemy męszczyzn, a nie ciot""). Ale w wystąpieniach Bosaka próżno szukać podobnego radykalnego języka. - Taki mam temperament. Ja dyskutuję spokojnie, ale są tacy, którym brakuje cierpliwości i wyrażają poglądy mniej bezkompromisowo. Mają do tego prawo - ucina. Ruch Narodowy przygotowuje właśnie wydarzenie, które znów obije się szerokim echem. Narodowcy będą ""Blokować komucha"", czyli starać się nie dopuścić do szykowanego przez SLD świętowania 90. urodzin gen. Wojciecha Jaruzelskiego w Sejmie. - Jaruzelski to komuch. Nie chcemy, by doszło do tego wydarzenia. Nie przekraczamy jednak granic. Nie nawołujemy do zabicia generała - mówi nam Zawisza. Trudno powiedzieć, czy pod tym względem w Ruchu Narodowym panuje jedność myślenia. Oczywiście nie w kwestii oceny postaci generała - lecz decyzji, co należałoby z generałem zrobić. Winnicki: dla zdrajców najsurowsze kary Bardziej radykalny od Zawiszy mógłby być Robert Winnicki, trzeci z liderów Ruchu, honorowy prezes Młodzieży Wszechpolskiej. On narodowo-chrześcijańskie poglądy zawdzięcza m.in. Radiu Maryja. - Moje poglądy kształtowały się od najwcześniejszych lat w domu, wśród opowieści rodzinnych, książek, jak choćby sienkiewiczowska Trylogia, od zamiłowania do historii - wspomina. Przyznaje, że jako nastolatek był ""zbuntowany"" głównie politycznie. Oburzałą go m.in. ""natowska inwazja na Serbię"" i ""macdonaldyzacja polskiej kultury"". - Wpływ na kształtowanie się moich poglądów w szkole średniej rzeczywiście miało też Radio Maryja - przyznaje. W trakcie zeszłorocznego Marszu Niepodległości Winnicki stwierdził, że bać powinni się ""lewacy i pedały"". Zdaniem niektórych tłum odkrzyknął wówczas: ""Niech zawisną!"". Pytamy honorowego prezesa MW, czy jeśli rzeczywiście takie słowa padły, to doszło do wyraźnego przekroczenia granicy. - W trakcie tamtego wystąpienia nie mówiłem tylko o wrogach ideologicznych. Wskazywałem też na wrogów Polski, którzy doprowadzili ten kraj do stanu, w jakim znajduje się obecnie. Jeśli ktoś zdradził nasz naród, to czy nie powinien ponieść najsurowszej kary? Ruchowi Narodowemu urósł tymczasem nowy wróg. To środowisko związane z Prawem i Sprawiedliwością. - Niechęć PiS-u mnie nie zaskoczyła. Nie spodziewałem się jednak tak dużej skali manipulacji, jakiej dopuścił się związany z ""Gazetą Polską"" portal niezalezna.pl. Nie zamieścił on żadnej wzmianki o Kongresie, poza wywleczeniem na wierzch wystąpienia pana Bohdana Poręby, który pod sam koniec opowiadał o inicjatywie powstania filmu o Jedwabnem (portal zarzucił, że Poręba, były działacz PZPR, był gościem honorowym Kongresu. Winnicki temu zaprzeczał - przyp. red). Zaskoczeniem nie były też krytykujące Ruch Narodowy słowa Romana Giertycha. Dla narodowców, były lider Ligi Polskich Rodzin i Młodzieży Wszechpolskiej, niegdysiejszy guru Winnickiego, to już jawnie zdeklarowany wróg. - Giertych wybrał swoją drogę. Buduje swój nowy wizerunek, chce być częścią rządzącego establishmentu. My wiemy o tym od kilku lat. Już dawno dostrzegliśmy, że zaczął świetnie odnajdywać się w elicie liberalno-lewicowej - mówi nam Winnicki. ""Związek dzisiejszych narodowców z Dmowskim jest problematyczny"" Zdystansowanie się Romana Giertycha od Ruchu to dla narodowców bolesny cios. Zwłaszcza że były szef Młodzieży Wszechpolskiej dla wielu członków nacjonalistycznych ugrupowań jeszcze niedawno był prawdziwym idolem. Tymczasem kilka dni temu Giertych w ""Radiu Zet"" zarzucił dzisiejszemu Ruchowi Narodowemu, że ma niewiele wspólnego z tradycją budowaną przez Romana Dmowskiego. To kultywujących postać współtwórcy Narodowej Endecji narodowców musiało zaboleć. O ustosunkowanie się do słów Romana Giertycha prosimy Michała Przeperskiego, historyka, redaktora naczelnego portalu histmag.org. - Związek pomiędzy liderami dzisiejszego Ruchu Narodowego oraz dawnymi narodowcami jest bardzo problematyczny. Polski nacjonalizm pojawił się jako ruch starający się przygotować Polaków na wyzwania nowoczesności. Roman Dmowski znajdował się w opozycji do polityków konserwatywnych, wśród liderów RN znajdziemy zaś osoby o poglądach tradycyjnych, zachowawczych - mówi historyk. Przeperskiemu przytaczamy też wypowiedź prof. Nałęcza, który zasugerował, że w Polsce za sprawą Ruchu Narodowego może się zrodzić nazizm. - Łącznie haseł nazistowskich z postulatami Ruchu Narodowego jest przekłamaniem. Choć na pewno warto uważnie przyglądać się działalności politycznej tego ugrupowania. Do Hitlera polskim narodowcom jest bardzo daleko, ale ich antydemokratyczne poglądy muszą niepokoić - dodaje historyk z portalu histmag.org ""Ruch Narodowy jest przesiąknięty frazesami o patriotyzmie"" Z dystansem do działań Ruchu Narodowego odnoszą się też środowiska konserwatywne. Arkadiusz Meller, redaktor naczelny portalu konserwatyzm.pl, mówi w rozmowie z Onetem, że część wydarzeń organizowanych przez narodowców uważa za wartościowe. Co do samego Ruchu pozostaje jednak sceptyczny. - Do tej pory nie doczekaliśmy się konkretnych postulatów. Funkcjonują jedynie slogany o ""Wielkiej Polsce"", ""Polsce od morza do morza"" czy ""zdradzie okrągłostołowej"". Ruch Narodowy jest przesiąknięty frazesami o patriotyzmie czy też kultem ""żołnierzy wyklętych"" - podkreśla Meller. Zdaniem Mellera należy przypominać historię Narodowych Sił Zbrojnych, ale ""uważanie siebie w XXI wieku za wcielenie »żołnierzy wyklętych« walczących z »komuną« uosabianą z gen. Jaruzelskim, któremu próbuje się uniemożliwić świętowanie swoich 90. urodzin w Sejmie poprzez akcję ""zablokuj komucha"", jest co najmniej groteskowe - przyznaje. Mellera martwi także forma działania narodowców. - Ruch prześciga się z PiS-em w tym, kto jest ""bardziej patriotyczny"". Tymczasem poza organizacją Marszu Niepodległości, który stał się swego rodzaju fetyszem oraz zakłócaniem w strojach goryli czy orangutanów spotkań na uniwersytetach ich aktywność jest niedostrzegalna. Redaktor naczelny portalu konserwatyzm.pl sugeruje, że znacznie lepiej byłoby wydawać książki i poważne periodyki. Starać się ""zawojować świat metapolityki, a nie tylko dawać ofertę »maszerowania«. - Ruch Narodowy przedstawia następującą ofertę polityczną - jesteśmy młodzi, bardziej patriotyczni i bezkompromisowi wobec ""lewactwa"", ""komuny"" i ""republiki okrągłego stołu"". Jeżeli chcecie być aktywni, to zapisujcie się, bierzcie udział w Marszu Niepodległości i marszach ""żołnierzy wyklętych"". Dla konserwatystów to zbyt mało, by poprzeć Ruch - zastrzega w rozmowie z Onetem Arkadiusz Meller. Narodowcy czują jednak, że właśnie teraz złapali wiatr w żagle. W jednym z niedawnych sondaży dla ""Rzeczpospolitej"" osiągnęli 2-procentowe poparcie. Z zadowoleniem przyjęto sam fakt zaistnienia w opinii publicznej. Na razie jednak Polacy trzymają Ruch Narodowy na dalekim aucie. Wkrótce w Onecie rozmowy z liderami Ruchu Narodowego.","Marsz Niepodległości, fot. Adam Stępień / Agencja Gazeta",
https://wiadomosci.onet.pl/swiat/austriacy-za-skrajna-prawica-w-rzadzie/1sg48,Austriacy za skrajną prawicą w rządzie,"43 proc. Austriaków chciałoby, żeby w rządzie, który zostanie utworzony po następnych wyborach, zapewne w 2013 roku, znalazła się skrajna prawica - Austriacka Partia Wolności (FPOe).","Poinformował o tym dziennik ""Der Standard"", powołując się na wyniki sondażu, przeprowadzonego na jego zlecenie przez Market-Institut w Linzu. Gazeta zwraca uwagę, że najwięcej przeciwników udziału FPOe w następnym rządzie jest wśród maturzystów i ludzi z wyższym wykształceniem, a także generalnie wśród wyborców, którzy nie ukończyli 30 lat. ""Der Standard"" odnotowuje też, że co dziesiąty zdeklarowany wyborca FPOe uważa, iż partia ta powinna pozostać w opozycji.",,
https://wiadomosci.onet.pl/kraj/marek-jurek-mozliwa-bedzie-szersza-wspolpraca-z-solidarna-polska/vt41d,Marek Jurek: możliwa będzie szersza współpraca z Solidarną Polską,"Szef Prawicy RP Marek Jurek deklaruje, że jeśli Solidarna Polska będzie zainteresowana rekonstruowaniem polskiej prawicy, to możliwa będzie szersza współpraca obu formacji. ""Znakiem sympatii"" wobec SP ma być budowa klubu Solidarnej Polski w podkarpackim sejmiku.","Radny sejmiku podkarpackiego Bogdan Romaniuk poinformował w poniedziałek, że rezygnuje z członkostwa w klubie PiS. Zapowiedział, że zamierza ""zaangażować się w budowanie w sejmiku klubu Solidarnej Polski"". Tłumacząc powody swojej decyzji podkreślił, że startował w wyborach samorządowych z listy PiS, ale jest członkiem Prawicy Rzeczypospolitej. - Jestem członkiem zarządu krajowego i wiceprezesem rady politycznej Prawicy Rzeczypospolitej i decyzję o budowaniu Solidarnej Polski mam uzgodnioną z prezesem partii Markiem Jurkiem - zaznaczył Romaniuk. Marek Jurek w rozmowie z PAP powiedział, że zachęcał Romaniuka do tego, żeby podjął się budowy klubu Solidarnej Polski w sejmiku podkarpackim. Jak zaznaczył, Romaniuk startował z listy PiS w wyborach samorządowych, ponieważ Prawica Rzeczypospolitej chciała ""pomóc PiS-owi w budowaniu większości i utworzeniu zarządu województwa podkarpackiego"". - Niestety wtedy do szerszego porozumienia nie doszło. PiS znalazł się w sytuacji, w której żadnej większości w tym województwie sformować nie może; tym bardziej jest potrzebne, żeby powstał nowy klub prawicowy, który - jak sądzę - prędzej czy później zagwarantuje taką większość, która będzie naprawdę dobrze reprezentować interesy tego województwa - powiedział Jurek. Podkreślił, że plan Romaniuka oraz ewentualna przyszła współpraca na forum sejmiku podkarpackiego to również ""znak sympatii"" ze strony Prawicy Rzeczypospolitej wobec obecnej aktywności Zbigniewa Ziobry i jego zwolenników. - Mamy nadzieję, że w bliskim czasie intencje Solidarnej Polski będą jasne. Myślę, że jeżeli oni będą zainteresowani tym, żeby rekonstruować polską prawicę, budować rzeczywistą prawicę republikańską, chrześcijańską, konserwatywną, to wtedy nasza współpraca będzie mogła być znacznie szersza - oświadczył Jurek. Zaznaczył przy tym, że wyjaśnienia wymaga m.in. to, czy partia Ziobry nie będzie ""jedynie repliką PiS"", a tworzenie klubu Solidarnej Polski w sejmiku nazwał ""akcją pilotażową"" ewentualnej przyszłej współpracy. Pytany, czy rozmawiał już z Ziobrą lub innym przedstawicielem Solidarnej Polski na temat ewentualnej szerszej współpracy, powiedział, że najpierw formacja Ziobry musi ""sama określić, czym chce być"". - Kolegom trzeba dać czas. Sam tworzyłem cztery lata temu partię, wiem, że to jest trudny proces - dodał. Jak powiedział, według jego wiedzy ""dobra grupa"" radnych sejmiku planuje przystąpienie do klubu Solidarnej Polski tworzonego przez Romaniuka. Zdaniem Jurka, ""samo powstanie Solidarnej Polski zmienia sytuację na polskiej prawicy"". ""Jaka będzie ich przyszłość, zobaczymy. Na razie postanowiliśmy podjąć tę odcinkową współpracę i poczekać na bardziej precyzyjne samookreślenie tego, czym Solidarna Polska będzie"" - powiedział lider Prawicy Rzeczypospolitej. W ocenie Romaniuka, oba środowiska (Prawicy Rzeczypospolitej i Solidarnej Polski) idą w tym samym kierunku. Jest to - według Romaniuka - perspektywa budowania szerokiego środowiska prawicowego, złożonego także m.in. z PJN. - Widzimy, że PiS straciło zdolność do zwyciężania samodzielnie w wyborach samorządowych czy parlamentarnych. Jest czas, w perspektywie 3-4-letniej, aby to wszystko, co jest po prawej stronie, poza PiS, łączyć, po to, aby zwyciężać dla Polski i regionu - powiedział radny. Zdaniem Romaniuka, PiS pod kierunkiem Jarosława Kaczyńskiego straciło zdolność łączenia różnych, prawicowych środowisk.","Marek Jurek, fot. Mieczysław Michalak / Agencja Gazeta",
https://wiadomosci.onet.pl/kiosk/skrajna-prawica-rosnie-w-sile-w-europie/7sddw,Skrajna prawica rośnie w siłę w Europie,"Badania przeprowadzone przez brytyjski think tank Demos wykazały, że w Europie rośnie liczba osób deklarujących się jako zwolennicy skrajnych partii i ugrupowań prawicowych.","Skrajna prawica rośnie w siłę w całej Europie wraz ze wzrostem niezadowolenia wywołanym problemami gospodarczymi i kryzysem - wykazują to badania przeprowadzone przed poświęconym temu tematowi spotkaniem polityków i naukowców w Brukseli. Raport przygotowany przez brytyjski ośrodek Demos był pierwszą w historii próbą poznania i analizy poglądów zwolenników skrajnej prawicy za pośrednictwem internetu. Na ogłoszenia wysyłane na konkretne grupy na Facebooku odpowiedziało ponad 10 tysięcy zwolenników 14 partii i organizacji z 11 krajów. Osoby te zgodziły się na wypełnienie szczegółowych ankiet. Badania potwierdzają, że w całej Europie rośnie liczba osób podzielających takie skrajne poglądy, przede wszystkim wśród młodych mężczyzn. Większość z nich bardzo sceptycznie podchodzi do własnych rządów i Unii Europejskiej, a ich lęki o przyszłość wyrażają się głównie w potrzebie identyfikacji kulturowej, dlatego też poczesne miejsce w ich poglądach zajmuje problem imigracji, zwłaszcza rosnące ich zdaniem wpływy islamu. - Stoimy na rozdrożach europejskiej historii - mówi Emine Bozkurt, holenderska eurodeputowana, która w Parlamencie Europejskim przewodniczy grupie do spraw walki z rasizmem. - W ciągu najbliższych pięciu lat okaże się, czy staniemy wobec dalszego wzrostu poziomu nienawiści, podziałów społecznych, ultranacjonalizmu, ksenofobii, antyislamizmu i antysemityzmu, czy też zdołamy pokonać tę straszną tendencję. Raport został ogłoszony nieco ponad trzy miesiące po tym, jak Andres Breivik - zwolennik skrajnie prawicowych ideologii - zastrzelił 69 osób na obozie młodzieżowym niedaleko Oslo. Choć po tych wydarzeniach wszystkie partie i organizacje zgodnie potępiły jego działania, śledztwo wykazało że kontaktował się, głównie za pośrednictwem Internetu, z wieloma środowiskami o nastawieniu nacjonalistycznym i antyimigracyjnym. Przedstawione w raporcie dane zostały zebrane głównie w lipcu i sierpniu, jeszcze przed pogłębieniem się kryzysu w strefie euro - kryzysu, który niewątpliwie pogłębi jeszcze tendencję do skupiania się bardziej na tożsamości narodowej i lokalnej, niż na szerszym, europejskim spojrzeniu. Raport stwierdza, że uczucia niechęci do imigrantów, zwłaszcza muzułmanów, są dziś powszechne w większości krajów Europy. - Na początku XX wieku oraz w latach 20. i 30. skrajnie prawicowe partie łączył antysemityzm - mówi Thomas Klau z Europejskiej Rady Spraw Zagranicznych. - Na początku XXI wieku podobna rolę odgrywa islamofobia. W ostatnich latach partie głoszące idee islamofobiczne i antyimigranckie wyszły poza swoje tradycyjne bastiony nie tylko we Francji, Włoszech i Austrii, ale także w tradycyjnie liberalnych krajach, takich jak Holandia czy kraje skandynawskie. Obecnie w ośmiu krajach UE partie takie mają znaczące przedstawicielstwa w parlamentach. Także w innych krajach pojawiają się coraz głośniejsze partie i organizacje, takie jak angielska English Defence League (EDL). Ale jak ostrzegają eksperci, kabiny do głosowania i uliczne demonstracje to tylko część większego zjawiska. Nowe pokolenie zwolenników zaczyna przyłączać się do tych organizacji w sieci i rozpowszechniać głoszone przez nie idee. Szczególnie pomocne są w tej dziedzinie portale społecznościowe, takie jak Facebook, na których liczba sympatyków poszczególnych partii jest znacznie większa niż liczba ich formalnych członków. Zjawisko skrajnej prawicy trudno ująć i opisać całościowo, co nie dziwi, jeśli wziąć pod uwagę wielość form i ""przykrywek"", pod jakimi działają tego typu organizacje. Z jednej strony mamy tu partie takie jak francuski Front Narodowy, znacząca siła obecna na francuskiej scenie politycznej od 25 lat i mogąca okazać się faworytem w przyszłorocznych wyborach prezydenckich; z drugiej - na wpół zorganizowane ruchy uliczne o luźnej strukturze, takie jak wspomniana wyżej EDL, która na kolejnych demonstracjach jest w stanie zgromadzić po kilkaset osób, czy francuski Bloc Identitaire, najbardziej znany z rozdawania bezdomnym zupy na wieprzowinie. Coraz częściej pojawiają się także grupy o bardzo luźnym stosunku do ideologii, takie jak małe partie powstające w ostatnich latach w krajach skandynawskich, reprezentujące zdecydowanie lewicowe podejście do kwestii majątkowych i gospodarczych, a jednocześnie sprzeciwiające się wszystkim formom wielokulturowości. Badania grupy Demos wykazały jednak, że czynnikiem łączącym wszystkie te organizacje i ugrupowania jest obecność w ich strukturach głównie ludzi młodych. Oprogramowanie na Facebooku pozwoliło zgromadzić na potrzeby tej analizy dane niemal 450 tysięcy zwolenników 14 różnych organizacji. Niemal dwie trzecie z nich nie przekroczyły jeszcze 30. roku życia (podczas gdy wśród wszystkich użytkowników Facebooka osoby poniżej trzydziestki stanowią tylko około 50 procent). Co więcej, trzy czwarte tych osób stanowili mężczyźni, wśród których znaczącą grupę - większą niż średnia w poszczególnych krajach - tworzyli bezrobotni. Kilka niezależnych, anonimowych badań potwierdziło także że powracającym motywem jest skupienie się na problemach związanych z imigracją, zwłaszcza na rosnącej liczbie muzułmanów. Co ciekawe, niechęć do imigrantów najsilniejsza była właśnie wśród ludzi młodych, co stoi w sprzeczności z większością wcześniejszych badań, które największą niechęć do przybyszów wykazywały wśród osób starszych. Ankieta składająca się z pytań otwartych wykazała także, że problemy związane z islamem i imigracją były powodem przyłączania się do organizacji skrajnie prawicowych znacznie częściej niż kwestie ekonomiczne. Wiele odpowiedzi sformułowanych było bardzo brutalnie: ""Obcokrajowcy powoli duszą nasz ukochany kraj. Mają mnóstwo dzieci i źle je wychowują"", napisał jeden ze zwolenników Duńskiej Partii Ludowej. Większość wypowiedzi skupia się jednak raczej na tym, że islam jest ""zaprzeczeniem idei liberalnej demokracji"" - tak stawia sprawę Geert Wilders, lider Partii Wolności, która już w sześć lat po powstaniu jest trzecią siłą holenderskiego parlamentu. - Takie twierdzenia są kluczem do poglądów nowych populistycznych nacjonalistów - mówi ekspert w dziedzinie organizacji skrajnie prawicowych, Matthew Goodwin z Nottingham University. - Łatwo trafiają do wyborców, a przy tym są zdecydowanym odejściem od nurtu dawnej, toksycznej skrajnej prawicy w rodzaju Brytyjskiej Partii Narodowej. Coraz więcej takich grup stara się prezentować swoją niechęć do imigracji w kategoriach możliwych do przyjęcia przez większą liczbę wyborców. Wyborców odstrasza wulgarny, rzucający się w oczy rasizm, co także wykazało wiele badań i sondaży. Tymczasem te nowe ugrupowania mówią wyborcom: ""Nam nie chodzi o rasizm; nie jesteś rasistą, jeśli po prosu bronisz swoich narodowych tradycji"". To dlatego ludzie tacy jak Geert Wilders nie tylko przyciągają wciąż nowych zwolenników, ale zdobywają także sojuszników wśród polityków mainstreamowych i mediów. Choć badania grupy Demos nie wykazały dużego wpływu gospodarki na wzrost popularności ruchów skrajnie prawicowych, analitycy uważają, że obecny kryzys w strefie euro na pewno przysporzy zwolenników populistycznym partiom antyeuropejskim, które chętnie grają na nastrojach nacjonalistycznych. - Dlaczego Austriacy, Niemcy czy Holendrzy mają ciągle dorzucać do worka bez dna, jakim są gospodarki krajów z południa Europy? - pytał ostatnio Heinz-Christian Strache, szef austriackiej Partii Wolności założonej przez nieżyjącego już Jörga Haidera. Jedno jest pewne: partie skrajnie prawicowe mają dziś w parlamentach Europy Zachodniej ponad dwukrotnie więcej posłów niż jeszcze 10 lat temu. Co więcej, zwiększają także zasięg działania w sensie geograficznym. - W ciągu ostatnich pięciu lat obserwujemy powstawanie tego typu partii także w krajach, które dotąd wydawały się odporne na te zmiany - komentuje Matthew Goodwin. - Szwedzcy Demokraci, Prawdziwi Finowie, wzrost poparcia dla skrajnej prawicy w Holandii czy choćby brytyjska EDL: to wszystko część tego samego zjawiska. Co więcej, jak twierdzą socjologowie, zjawisko to wyszło już dawno poza poziom prostego protestu wobec rzeczywistości politycznej. Wielu zwolenników takich ruchów wyraża troskę o istnienie tożsamości narodowej - problem jak dotąd ignorowany przez większość partii głównego nurtu. Gavan Titley, ekspert w dziedzinie polityki rasizmu w Europie i współautor książki ""The Crises of Multiculturalism"" (""Kryzys wielokulturowości"") twierdzi, że to właśnie politycy mainstreamowi są współodpowiedzialni za wzrost popularności skrajnej prawicy, bo zbyt łatwo poddają się presji islamofobii. - Język i nastawienie polityków wielu europejskich partii głównego nurtu w czasie ""wojny z terroryzmem"", zwłaszcza w jej pierwszych latach, położyły podwaliny pod sposób myślenia tych grup i organizacji, które dziś powołują się na ochronę wartości liberalnych, takich jak równość płci czy wolność słowa - komentuje. - Strategie ugrupowań rasistowskich szybko adaptują się do zmieniających się warunków politycznych, a ich członkowie nieustannie szukają nowych wartości, nowego języka i nowych argumentów, które pozwoliłyby im uzyskać poparcie wyborców - mówi Jamie Bartlet z grupy Demos, jeden z głównych autorów raportu. - W ciągu ostatniej dekady populacja europejskich muzułmanów, niezależnie od ich środowiska i pochodzenia, była przedstawiana jako ""wewnętrzny wróg"" albo przynajmniej jako grupa potencjalnie podejrzana. A takie podejście zaowocowało szybkim rozprzestrzenianiem się tego typu idei wśród młodych, internetowych aktywistów, znacznie liczniejszych niż formalni członkowie partii i organizacji. W Europie są ich setki tysięcy: rozczarowanych działaniami polityków głównego nurtu i europejskich instytucji politycznych, zaniepokojonych erozją kulturalnej i narodowej tożsamości. Tacy ludzie zwracają się ku ruchom populistycznym, które w ich odczuciu odpowiadają na te obawy. Co więcej, jak mówią autorzy raportu, tacy internetowi aktywiści pozostają często niezauważani przez polityków głównego nurtu - dlatego łatwo zapomnieć, że mają dużą motywację, są aktywni i rosną w siłę. Jak dodaje Jamie Bartlet, politycy w całej Europie powinni ""usiąść, posłuchać i zareagować"". Trendy wyborcze Dla partii politycznej posiadanie ogromnej liczby zwolenników w internecie to oczywiście plus, ale nie zawsze przekłada się to na konkretną ilość głosów w czasie wyborów. Badania grupy Demos dowodzą jednak, że 67 procent osób deklarujących się na Facebooku jako zwolennicy ugrupowań nacjonalistycznych i populistycznych stwierdziło, że w ostatnich wyborach głosowało na przedstawicieli tych partii.","Niemieccy neonaziści, fot. AFP",
https://wiadomosci.onet.pl/kraj/sellin-wierzy-w-powrot-ziobrystow-bedziemy-cierpliwie-czekac/syhw6,"Sellin wierzy w powrót ""ziobrystów"": będziemy cierpliwie czekać","- Jarosław Kaczyński dąży do jedności prawicy i robi to szczerze - mówił w Polskim Radiu Jarosław Sellin o sobotniej propozycji lidera PiS skierowanej do Zbigniewa Ziobro i Solidarnej Polski. - Apelujemy, by przyjęli propozycję powrotu do PiS. Będziemy cierpliwie czekać. Myślimy, że jest to możliwe - powiedział Sellin.","- Mamy przyspieszenie polityczne w Polsce, nie wiadomo jakiego wymiaru ono nabierze, ale może nie być pełnej kadencji. Mamy kryzys w ekipie rządzącej, rząd nie traktuje poważnie parlamentu, więc ludzie w poważnych sprawach wychodzą na ulice. Wiosna może być gorąca i trzeba być do tego przygotowanym - stwierdził Jarosław Sellin. Poseł PiS, po sobotnim ""wyciągnięciu ręki"" przez Jarosława Kaczyńskiego do polityków Solidarnej Polski, ponowił apele o powrót do Prawa i Sprawiedliwości. - Prawica powinna być jednością. Nasza najnowsza historia pokazuje, że prawica wygrywa, gdy idzie w jedności, stąd uchwała Jarosława Kaczyńskiego by tą jedność odbudować - dodał. Sellin przyznał, że Zbigniew Ziobro miał problem z ofertą: ""wracajcie do PiS-u"". Podczas marszu w obronie TV Trwam Ziobro łamiącym się głosem odpowiadała Kaczyńskiemu, że ""jesteśmy razem"", ale jako dwa niezależne ugrupowania. - PiS to jedyna poważna, zweryfikowana od 11 lat partia prawicowa. Wszystkie inne projekty się nie udawały. I ten nowy projekt Solidarnej Polski też się nie uda - mówił Sellin. Poseł podkreślał, że Jarosław Kaczyński dąży do jedności i robi to szczerze. Przypomniał przy tym, że powody odejścia ""ziobrystów"" z PiS są niezrozumiała dla większości elektoratu prawicowego. - Jedyne wyjaśnienie, to jakieś prywatne ambicje, a to nie powinno być najważniejsze. Wiadomo było, że rysuje się nowy projekt. Nie było tajemnicą działanie kolegów na ten nowy projekt, oni byli na to nastawieni. W czasie kampanii wyborczej wspierali konkretnych kandydatów z list PiS, żeby zdobyli mandaty i potem dokonać tego ruchu. Jak to się formalnie dokonało nie jest istotne, istotne, że się dokonało - powiedział polityk PiS. Sellin podał też przykład Marka Jurka i jego Prawicy RP. - Marek Jurek postanowił wrócić do współpracy z PiS i to mnie bardzo cieszy, bo to szanowany polityk pośród elektoratu prawicowego. Ja sam byłem poza PiS-em i zrozumiałem, że to był błąd - dodał po czym powtórzy propozycję skierowaną do Solidarnej Polski. - Apeluję, żeby przyjęli propozycję powrotu. Będziemy cierpliwie czekać. Myślimy, że jest to możliwe. Zbigniew Ziobro jest politykiem mającym zasługi, docenianie w elektoracie na prawicy. Żałuję, że nie możemy działać razem. Tam jest wielu ludzi, z którymi chciałbym działać politycznie. Mam nadzieję, że to się zmieni, że dojdzie do tej jedności. Im bardziej zbliża się czas jakiś decyzji wyborczych, to takie propozycje mogą być nieaktualne - powiedział Sellin.","Jarosław Sellin, fot. Wojciech Olkuśnik/Agencja Gazeta",
https://wiadomosci.onet.pl/ktory-z-politykow-krolowal-w-kwietniu-na-facebooku/mqgp8,Który z polityków królował w kwietniu na Facebooku?,"Wśród najpopularniejszych politycznych stron na Facebooku znalazł się m.in. Ruch Palikota, Ryszard Kalisz oraz liczne strony prawicowe. Wzrost zaangażowania Skąd wynika popularność właśnie tych stron? Sprawdź, co w swoim raporcie ujęła firma Sotrender.","W kwietniu bardzo silnie angażowały się na Facebooku strony, które skupiają się wokół konkretnych polityków, czy frakcji politycznych. Jak podkreślono w raporcie, oprócz Ruchu Palikota (na Facebooku występującego jako Ruch Poparcia Palikota - red.) i Ryszarda Kalisza, najbardziej angażują się strony, które są związane z prawicą. ""Wynika to zarówno z faktu, że radykalne prawicowe poglądy rzadziej są obecne w mediach głównego nurtu, a także z tego, że aktywność w mediach społecznościowych daje zwolennikom takiej, a nie innej opcji, szansę polemiki w czasie rzeczywistym z tym, co znajdują na swój temat i tematy dla nich ważne, w głównych serwisach informacyjnych i gazetach"" - czytamy w raporcie firmy Sotrender. Kwiecień to ważny miesiąc dla wielu stron na Facebooku, gdyż właśnie na ten miesiąc przypada rocznica katastrofy smoleńskiej. A to wydarzenie budzi bardzo duże zainteresowanie, co przekłada się na wzmożoną aktywność na tychże stronach. Oprócz wspomnianych stron, wzrost zaangażowania pojawił się wśród fanów Prawa i Sprawiedliwości oraz Kancelarii Premiera. Pokazuje to, że dyskusja polityczna w kraju przeniosła się do mediów społecznościowych. Przedstawione dane pochodzą od firmy Sotrender, która jest produktem spółki SmartNet Research & Solutions, specjalizującej się w badaniach i doradztwie w obszarze Internetu i sieci społecznych. Dowiedz się więcej!",fot.Ruch Poparcia Palikota na Facebooku,
https://wiadomosci.onet.pl/tylko-w-onecie/europa-po-wyborach-lepszy-krok-w-tyl-dzis-niz-piec-krokow-w-tyl-pojutrze-komentarz/m44xmyv,Europa po wyborach. Lepszy krok w tył dziś niż pięć kroków w tył pojutrze [KOMENTARZ],"Wyniki wyborów do Parlamentu Europejskiego oznaczają, że elity europejskie po raz kolejny uciekły spod topora skrajnej prawicy. Na dłuższą metę nie da się jednak rządzić, cały czas trzęsąc się ze strachu, że ktoś wysadzi w powietrze cały projekt europejski. Być może należy zrobić krok w tył. Albo choć zatrzymać nierozumny krok naprzód, jeśli ceną za ów krok byłoby to, iż z czasem ktoś inny zrobiłby pięć kroków w tył.","Wyniki wyborów europejskich i obecny kryzys idei europejskiej to bezpośredni wynik debaty, która przetoczyła się przez nasz kontynent ćwierć wieku temu. 25 lat temu spór o przyszłość lewicy toczyli ze sobą przywódca brytyjskiej Partii Pracy Tony Blair oraz przywódca francuskiej Partii Socjalistycznej Lionel Jospin. Blair uważał, że lewica, aby przejąć władzę po epoce dominacji prawicy, musi przesunąć się do centrum. Jospin był zdania, że lewica przesuwając się do centrum, straci swą tożsamość i że taktycznie co prawda może się to opłacać, ale koszty z czasem okażą się bardzo duże. Zwyciężyła koncepcja Blaira. Nastąpiła dekada rządów lewicy w Europie. I tylko wyborcy coraz mniej rozumieli, po co mają iść do wyborów, skoro niezależnie od tego, czy głosują na chadeków, socjalistów, czy socjaldemokratów i tak mieli w efekcie turboliberlizm i turbokapitalizm. Póki co Blair był jednak na fali. Mniej więcej 10 lat później na europejskiej skrajnej prawicy zaczynają dochodzić do głosu politycy nowego, młodszego pokolenia, którzy widząc, jak lewica przestała być lewicowa, zaczynają zagospodarowywać retorykę i hasła lewicy, równocześnie mniej lub bardziej starannie maskując swoje faszyzujące oblicze. W Holandii sytuacja jest nieco inna. Oto pojawia się tam niezwykle charyzmatyczny polityk - Pim Fortuyn. Fortuyn nazywany był przez europejski mainstream przedstawicielem skrajnej prawicy, choć sam odżegnywał się od polityków takich, jak chociażby świętujący triumfy mniej więcej w tym samym czasie, tyle że w Austrii, Jorg Heider. Głównym hasłem Fortuyna było zahamowanie fali imigracji muzułmańskiej. Fortuyn widział w islamie zagrożenie dla wolności obywatelskich, w tym praw kobiet i mniejszości seksualnych. Był przeciw przeregulowaniu Unii Europejskiej, a ostrze jego krytyki wymierzone było również w holenderskie elity, które oceniał jako wsobne i oderwane od rzeczywistości. Równocześnie opowiadał się za dopuszczalnością małżeństw homoseksualnych, prawami LGBT, świeckością państwa, liberalizmem gospodarczym, deregulacją rynku, wolnością słowa rozumianą również jako brak krępującej tę wolność politycznej poprawności. Fortuyna z obecnie istniejącą skrajną prawicą – w tym też i polską – nie łączy więc, poza homoseksualizmem (w wypadku Fortuyna – otwarcie deklarowanym) – w zasadzie nic. Jego karierę przerwało zabójstwo dokonane przez aktywistę na rzecz ekologii i praw zwierząt Volkerta van der Graafa, który uważał Fortuyna za faszystę. Dziś, gdy nawet Angela Merkel przyznała, iż mniejszość muzułmańska ma problemy z akceptacją europejskiej kultury, a multi-kulti się nie sprawdziło, Fortuyn byłby politykiem mieszczącym się nawet nie na skrajnej prawicy, ale takim, który śmiało pasowałby do centroprawicy. Być może zresztą dlatego dla mainstreamu był on zagrożeniem znacznie większym niż w Austrii kiedykolwiek mógłby stać się Jorg Heider. Histora Fortuyna i obiektywna ocena tego, co głosił, każe zadać sobie pytanie, czy współcześnie debata przesunęła się aż tak bardzo na prawo, czy też może kiedyś była tak bardzo przechylona na lewo. Niestety obie odpowiedzi są prawdziwe. Fortuyn nie był politykiem skrajnej prawicy. Europejskie elity przegapiły jednak ten moment, gdy można było polityków takich jak on włączać do systemu i dziś w efekcie mamy do czynienia z prawdziwą już skrajną prawicą. Równocześnie z drugiej strony – jeśli choćby przyjrzeć się hasłom przywódcy Partii Pracy w Wielkiej Brytanii Jeremy’ego Corbyna czy – nieco bliżej – retoryce przywódców młodzieżówki SPD w Niemczech albo skrajnej młodej lewicy w Polsce widać, że w blokach startowych są już obok jawnych neofaszystów prawdziwi wielbiciele internacjonalizmu (cokolwiek to dziś znaczy), a czasem i wprost komunizmu. Odpowiedzią na to byłby powrót tradycyjnej lewicy na nieco bardziej lewicowe pozycje, a prawicy – na pozycje prawicowe. Być może jednak 25 lat temu rację miał jednak Jospin, a nie Blair. Równocześnie z procesem opisanym powyżej – tyle, że z pewnym poślizgiem czasowym – narastał spór zwolenników globalizacji z tymi, którzy opowiadają się za silnymi państwami narodowymi. Niektórzy twierdzili, że spór ten zastąpił ten tradycyjny na osi lewica – prawica. Zamiana miejsc pomiędzy prawicą, która podjęła hasła lewicy z lewicą, która bezkrytyczną miłością pokochała liberalizm, dowodzi jednak nie końca, a żywotności owego tradycyjnego podziału. Pomijając już jednak fakt, iż tezę o zacieraniu się różnic pomiędzy lewicą a prawicą uważam za z gruntu fałszywą (czego dodatkowym dowodem jest radykalizacja na skrzydłach obu stron), to istotnie jednak w Europie, w tym i w Polsce, toczy się spór, pomiędzy tymi, którzy chcieliby roztopienia państw w nowym europejskim superpaństwie, a tymi, dla których ich ojczyzny są świętością. I tak jak wzrost skrajności na osi lewica – prawica jest odpowiedzą na próby przesuwania wszystkiego ku centrum, tak powrót do nacjonalizmu stał się skrajną odpowiedzią na zacieranie się granic, w wyniku czego rosnące grupy ludzi wpadały – jedni w biedę, a drudzy – w niepokój o przyszłość i własną tożsamość. Skrajności to do siebie mają, że nie znają umiaru. Europejska prawica zamiast więc sceptycyzmu wobec projektu dalszego zacieśniania integracji europejskiej wpadła w sceptycyzm wobec samej idei europejskiej. Póki co siły kontestujące UE nie są większością. Wyniki wyborów w skali kontynentu nie są na tle wyników z 2014 r. katastrofą tradycyjnych partii, ale tym niemniej trzeba odnotować, że dwie główne (Europejska Partia Ludowa i Socjaliści i Demokraci) nie będą miały, jak do tej pory, większości 50 proc. mandatów w Parlamencie Europejskim. Z pomocą liberałów bądź zielonych będą co prawda w stanie uzyskać większość, ale trudno nie odnotować ich kolejnego osłabienia. Wśród elit słychać oddech ulgi. Tyle że nie sposób rządzić wiecznie w strachu, że za moment nadejdzie polityczny Armagedon. Unia Europejska nie stawi czoła wyzwaniom płynącym z Chin, z Rosji oraz ze Stanów Zjednoczonych, jeśli jedyną odpowiedzią elit na wzrost siły skrajnej, antyunijnej prawicy będzie ucieczka do przodu, tj. pogłębianie integracji i równoczesna paniczna obawa przed tymi, którym z tego właśnie powodu rośnie poparcie. Być może odpowiedź na powyżej opisany dylemat jest podobna do tej, co w przypadku podziału na osi lewica – prawica. Byłby to powrót do tego, co było i działało, zamiast szukania nowego, które albo nie zadziała, albo wysadzi całą konstrukcję w powietrze. Niewykluczone skądinąd, że sygnał do zrobienia kroku wstecz (lub też, w każdym razie, nierobienia kolejnych kroków naprzód) nadejdzie z Niemiec, gdzie elity są, po doświadczeniu faszyzmu, chyba bardziej niż w innych państwach wyczulone na wsłuchiwanie się w nastroje opinii publicznej. Nie po to jednak, by im ulegać (jak PiS w Polsce), lecz po to, by mądrze manewrując, dokonywać stosownej korekty kursu i w efekcie spychać skrajności do narożnika (a nie samemu się nimi stawać). Jeszcze ważniejszy od zatrzymania ofensywy AfD, która osiągnęła wynik gorszy od spodziewanego, jest jednak, prawie niezauważony w Polsce, wywiad nowej przewodniczącej rządzącej CDU Annegret Kramp-Karrenbauer sprzed kilku tygodni. W wywiadzie wyraźnie odcięła się od najdalej idących pomysłów prezydenta Francji Emmanuela Macrona, dając jasny sygnał, iż szuka drogi, która pogodziłaby wizję przyspieszonej, głębszej integracji z ideami wyrażanymi np. przez rząd PiS. By jednak wizje nowej szefowej CDU zwyciężyły, muszą zostać najpierw usłyszane. Byłoby więc dobrze, aby PiS – skoro już wybory wygrał – podjął dialog z Berlinem, a nie zajmował się wyłącznie ściganiem się z naszym rodzimym AfD.",,
https://wiadomosci.onet.pl/kraj/znany-polityk-nie-startuje-zabraklo-450-glosow/jlpzz,Znany polityk nie startuje. Zabrakło 450 głosów,"Prawica RP, ugrupowanie byłego polityka Prawa i Sprawiedliwości Marka Jurka nie wystartuje w wyborach do Sejmu. Partii, która złożyła w Państwowej Komisji Wyborczej 26 list, zabrakło 450 głosów - poinformował tvn24.pl","Mimo, że Prawica RP złożyła o pięć list więcej niż wymagane minimum to odrzucenie jakiejkolwiek z nich oznaczało automatyczne odrzucenie wniosku o zarejestrowanie. Stało się tak, bo tylko pod 21 z nich zebrano po 5 tysięcy podpisów. Lider partii, Marek Jurek w rozmowie z tvn24.pl poinformował, że PKW odrzuciła podpisy zebrane we Wrocławiu. Według niego zabrakło około 450 głosów. Partia może wystartować w wyborach do sejmu, kiedy złoży listy do co najmniej połowy okręgów (21). Partii Marka Jurka, której wniosek nadal jest rozpatrywany, po odrzuceniu wrocławskiej listy może udać się zarejestrować maksymalnie 20 list. Marek Jurek zapowiedział, że mimo niepowodzenia w wyborach do sejmu, politycy jego partii będą startować w wyborach do senatu. W rozmowie z dziennikarzami tvn24.pl nie chciał powiedzieć czy udzieli poparcia, którejś ze startujących partii. Partie zarejestrowały listy. Zabraknie Jurka I Korwin-Mikkego? PO, PiS, PSL, SLD, PJN, Polska Partia Pracy i Ruch Palikota zarejestrowały swoje listy kandydatów do Sejmu i kandydatów do Senatu, którzy wystartują w październikowych wyborach parlamentarnych. Termin zgłaszania list minął wczoraj. Nadal nie wiadomo czy w terminie zmieściła się Nowa Prawica. Partia Korwin-Mikkego złożyła 22 listy, jednak komisja dotąd przyjęła jedynie 19 z nich.","Marek Jurek, fot. Mieczysław Michalak / Agencja Gazeta",
https://wiadomosci.onet.pl/tylko-w-onecie/skrajna-prawica-u-bram-w-niemczech/x71jn6l,Skrajna prawica u bram w Niemczech,"U naszego zachodniego sąsiada po raz pierwszy w historii socjaldemokraci z SPD spadli na trzecie miejsce, skrajna prawica wskoczyła zaś na drugie. To symboliczny przełom. 4 marca zdecyduje się, czy powstanie nowa wielka koalicja. Chodzi o odsunięcie perspektywy przyspieszonych wyborów, w których mogłoby dojść do marginalizacji SPD i przypieczętowania sukcesu skrajnej prawicy. Czy Polski rząd przygotowany jest na taki scenariusz?","U naszego zachodniego sąsiada pękła symboliczna tama. Dwa dominujące miejsca na scenie politycznej dotąd zarezerwowane były dla chadeków i socjaldemokratów. Tymczasem ukazał się sondaż, który po raz pierwszy w historii powojennej niemieckiej demokracji tę żelazną zasadę podważył. Socjaldemokratów wyprzedziła skrajnie prawicowa AfD. W badaniu ośrodka Insa dla ""Bilda"" utrzymali prowadzenie chadecy z CDU/CSU pod przywództwem Angeli Merkel 32 proc., socjaldemokraci dostali 15,5 proc., zaś AfD 16 proc. AfD to partia antyimigrancka, próbująca ""z dumą"" mówić o ""osiągnięciach niemieckich żołnierzy w II wojnie światowej"" (wypowiedź lidera Alexandra Gaulanda), agresywna w dyskusjach i kontestująca całą dotychczasową scenę polityczną. Popularność zyskuje zbieraniem głosów także po SPD, a właściwie po całej lewicy niemieckiej (chadekom zabrała ponad milion głosów w ostatnich wyborach). We wrześniowych wyborach minionego roku, socjaldemokraci Martina Schulza stracili aż pół miliona głosów na rzecz AfD, a Die Linke aż 430 tys. Powody spadku popularności SPD są przynajmniej trojakie. Pierwszym jest rozłam z 2005 roku i powstanie Die Linke, co rozproszyło głosy lewicowych wyborców. Drugi powód tąpnięcia to tzw. GroKo, czyli wielka koalicja z chadekami, na której zyskiwał jedynie silniejszy partner, a traciło SPD – szczególnie w okresie kryzysu. Wyborcy po kilku kadencjach przestali dostrzegać różnice między jednoczesnymi przeciwnikami i sojusznikami. Jeśli byli źli na rząd albo po prostu się im znudził, co jest naturalną rzeczą w polityce, to szukali wyrażenia sprzeciwu gdzie indziej. Najgłośniej kontestowali populiści. I ostatni strukturalny powód kryzysu socjaldemokratów, to napływ uchodźców, na czym w krótkim czasie popularność zbudowała AfD. Jakby tego było mało, SPD pod przywództwem Martin Schulz zaczęło podejmować decyzje sprzeczne wobec wcześniejszych deklaracji. Najpierw Schulz podczas wieczoru wyborczego wykluczył możliwość koalicji z partią Angeli Merkel. Później – gdy upadły jej negocjacje z Zielonym i liberałami z FDP – postanowił w poczuciu odpowiedzialności za państwo i za partię zmienić stanowisko i zaczął namawiać do powrotu do wielkiej koalicji z chadecją. To zdezorientowało wyborców. Przy okazji pojawiło się kilka skandali personalnych, gdy koalicjanci najpierw podzielili stołki, a dopiero później chcieli zdecydować o tym, czy w ogóle rząd powstanie. Schulz musiał ustąpić. To niewiele zmienia na dziś, bo nowy szef Partii Olaf Scholz i nowa przywódczyni klubu socjaldemokratów w Budenstagu Andrea Nahles nie mają tak silnego mandatu, bo nie zostali wybrani przez partię, tylko nominowani przez Schulza. SPD znalazło się w pułapce. Za nic nie może iść do wyborów, bo straci na tym, a za porażkę zostanie dodatkowo ukarane. Decyzja o koalicji niechybnie prowadzi do zawirowań w partii i rywalizacji obozu ""starych"" (za koalicją) i ""młodych"" (przeciw), a więc SPD i w tym wypadku traci. 4 marca mamy wewnętrzne referendum, w których wszyscy członkowie partii zdecydują o wejściu, bądź nie, do koalicji z CDU/CSU. Rosnące poparcie dla populistów AfD uprawdopodobnia powstanie nowego rządu chadeków z socjaldemokratami, ale wszystko wciąż jest możliwe. Najważniejsze pytanie brzmi: co będzie w Niemczech, w Europie i w Polsce, jeśli SPD trwale zejdzie na dalszy plan? Jakie to będzie państwo, w którym tradycyjna prawica rywalizuje o przywództwo ze skrajną? Dotąd Niemcy były oazą stabilności w rozmemłanej Unii Europejskiej. Jak będzie teraz? Jak to wpłynie na reformę eurozony, którą przeprowadzić chce Emannuel Macron? A Polska? Polski rząd w ogóle wie, że coś takiego się dzieje? Ma jakieś stanowisko w tej sprawie? Polski rząd na razie gasi benzyną pożary, który bezmyślnie sam wywołuje nowy proeuropejski premier. Pozwolił na uchwalenie prawa w oczywisty sposób narażającego nas na konflikt z ostatnimi sojusznikami, z którymi jeszcze nie mieliśmy dyplomatycznej wojny (USA, Izrael) i nie umie do dziś przeprosić za głupi błąd. Zamiast tego rząd ogłasza, że uchwalił nowe prawo, absolutnie niezbędne, po to, żeby nie weszło w życie. Naszym ustrojem jest Prawo i Sprawiedliwość. Od Jarosława Kaczyńskiego ze względów pokoleniowych nie trzeba wymagać, żeby wiedział, że słowo ""collaborator"" używa się w angielskim w szerszym znaczeniu niż w polskim. Nie tylko jako kolaborant, ale też - neutralnie - jako współpracownik. I gdyby tak się nasz nowoczesny Morawiecki wyraził na temat Żydów (i Ukraińców, Rosjan i Polaków) nie byłoby tematu, choć dobrego wrażenia też by nie zrobił. To był taki wielki problem dla nowoczesnego premiera wyrazić się bardziej empatycznie na elitarnej międzynarodowej konferencji? Użycie słowa ""perpetrator"", czyli ""sprawca"" było dowodem na kiepską znajomość historii, albo języka obcego. Sprawca, który pod przymusem prowadził na rzeź ofiary? Ci Polacy, którzy wydawali Żydów robili to bez przymusu. Resztę pracy już wykonują polscy patrioci na koncie facebookowym izraelskiego dziennikarza, który zadał pytanie premierowi. Oby zajęci niszczeniem własnego kraju politycy PiS, nie znaleźli się niedługo w sytuacji, w której po swojej zachodniej granicy, nie mają już przychylnego rządu (który wszystko będzie tolerował i pilnował, czy biznes z Polską się kręci), ale spotkają nowy typ polityków, który bardziej przypomina ich samych. Polski PiS z niemieckim PiS-em to nie będzie raczej wielka koalicja. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Lider AFD Jörg Meuthen,
https://wiadomosci.onet.pl/kraj/ofensywa-sld-zaczynaja-od-debat/nrqny,Ofensywa SLD. Zaczynają od debat,"Począwszy od najbliższego czwartku z inicjatywy SLD raz w miesiącu będą się odbywały debaty programowe z udziałem środowisk lewicowych - informuje ""Rzeczpospolita"".","Spotkania mają być przygotowaniem do kongresu lewicy społecznej, zapowiedzianego na 2013 r. przez szefa Sojuszu Leszka Millera. Sekretarz generalny partii Krzysztof Gawkowski nazywa je czwartkowymi lunchami. Nie kryje, że celem jest ustabilizowanie poparcia dla SLD na poziomie 15 proc. w 2013 r. - A później chcemy powalczyć o więcej - mówi. Stosunki państwo-Kościół będą tematem pierwszej debaty. Bo to jest zasadnicza sprawa, która odróżnia nas od prawicy - tłumaczy europosłanka SLD prof. Joanna Senyszyn, która wygłosi wstęp do dyskusji stawiając tezę, że Polska jest państwem wyznaniowym.",,
https://wiadomosci.onet.pl/swiat/greccy-politycy-oburzeni-apelem-ftd/vh3yx,"Greccy politycy oburzeni apelem ""FTD""","Greccy politycy jednym głosem wyrazili oburzenie z powodu prowokacji, jaką jest według nich zamieszczenie w niemieckim wydaniu ""FT"", ""Financial Times Deutschland"", apelu o głosowanie w niedzielnych wyborach na prawicę, a przeciwko radykalnej lewicy.","W komentarzu redakcyjnym zamieszczonym na pierwszej stronie po niemiecku i grecku dziennik wyjaśnia, że robi wyjątek, radząc Grekom, by zagłosowali przeciwko Koalicji Radykalnej Lewicy (SYRIZA) w sytuacji, gdy niedzielne wybory będą decydujące. ""FTD"" i większość Greków mają wspólny interes: ich kraj musi utrzymać euro"" - pisze gazeta. ""Jedynie dzięki partiom, które akceptują warunki kredytodawców, wasz kraj może utrzymać euro"" - dodaje. ""Stawcie opór demagogii Aleksisa Ciprasa i jego Syrizie. Nie ufajcie obietnicom, na podstawie których można tak po prostu, bez konsekwencji, zerwać porozumienia"" - pisze ""FTD"". Gazeta otwarcie wzywa Greków do głosowania na konserwatywną Nową Demokrację Antonisa Samarasa. ""Nie jest to łatwa decyzja"", zwłaszcza że ""partia ta przez dekady prowadziła złą politykę"" - podkreśla dziennik. Ale - jak zastrzega zarazem - ""wasz kraj będzie lepiej funkcjonował z koalicją pod przewodnictwem Samarasa niż Ciprasa, który chce wrócić ku przeszłości i odwołuje się do złudzeń świata, który nie istnieje"". W oficjalnym komunikacie SYRIZA ostro skrytykowała komentarz ""FTD"". Według ugrupowania jest on ""bez precedensu, uderza w narodową godność i ma na celu podkopanie demokracji"" w Grecji. ""Jedyne, co jeszcze może się stać po tym prowokacyjnym i obraźliwym komentarzu"": kanclerz Niemiec Angela Merkel i jej minister finansów Wolfgang Schaeuble powinni ""przyjechać i rozdawać karty do głosowania na prawicę"" - ironizował jeden z przedstawicieli kierownictwa Syrizy Dymitris Papadimulis. Prawica, która idzie łeb w łeb z Syrizą, podobnie jak socjaliści skrytykowała artykuł. Oceniła, że w tym przypadku ""FTD"" działał na korzyść lewicy. ""Jesteśmy dumnym narodem (...), nie chcemy rad (...) nie chcemy prowokacji, ani machinacji"" - oświadczył rzecznik konserwatywnej Nowej Demokracji. Niedawna minister ds. rozwoju i żeglugi Anna Diamantopulu z Ogólnogreckiego Ruchu Socjalistycznego (PASOK) oceniła, że komentarz ""FTD"" jest ""wyjątkowo niestosowny""; zarzuciła dziennikowi, że jest ""dodatkiem gazety »Awgi«"", organu Syrizy. Przywódca Syrizy Aleksis Cipras obiecał w czwartek swym zwolennikom, że wybory 17 czerwca doprowadzą do zmiany warunków porozumienia, jakie Grecja podpisała z UE i MFW, ale nie spowodują wystąpienia kraju ani ze strefy euro, ani z UE. SYRIZA, która w wyborach 6 maja zajęła drugie miejsce, po Nowej Demokracji, uważa, że memorandum podpisane między Grecją a ""trojką"" (Komisja Europejska, Europejski Bank Centralny i Międzynarodowy Fundusz Walutowy) powinno zostać zastąpione przez Narodowy Plan Odnowy i Rozwoju. To stanowisko było jednym z głównych powodów, dla których próby utworzenia rządu koalicyjnego po poprzednich wyborach zakończyły się fiaskiem. Według wielu komentatorów może ono też doprowadzić do sytuacji, w której - jeśli SYRIZA zwycięży w wyborach i zdoła utworzyć rząd na swoich warunkach - Grecja będzie zmuszona do opuszczenia strefy euro. Cipras nie zgadza się jednak z takim scenariuszem i podczas wystąpień przedwyborczych konsekwentnie utrzymuje, że koszt wystąpienia Grecji ze strefy euro byłby niewspółmiernie wysoki i że Unii bardziej opłaca się zgodzić na powtórne negocjacje.",fot .PAP/EPA,
https://wiadomosci.onet.pl/kraj/ruch-narodowy-chcemy-byc-taranem-przeciwko-lewactwu/lf6ww,Ruch Narodowy: chcemy być taranem przeciwko lewactwu,"Ruch Narodowy chce być radykalnym biegunem tożsamościowym, takim taranem, który będzie szedł przeciwko lewactwu - zadeklarował w debacie szef Młodzieży Wszechpolskiej Robert Winnicki. Za integracją prawicy opowiedział się PiS. Współpracy z Ruchem nie wykluczyła SP.","W warszawskich ""Hybrydach"" odbyła się debata ""Polska prawica - razem czy osobno?"" zorganizowana z inicjatywy organizacji studenckiej Młodzi dla Polski działającej na Uniwersytecie Warszawskim. W debacie uczestniczyli: poseł PiS Maks Kraczkowski, poseł Solidarnej Polski Patryk Jaki, prezes Młodzieży Wszechpolskiej Robert Winnicki i polityk PJN Paweł Poncyljusz. ""Oczywiście osobno"" - tak Winnicki, który jest w radzie decyzyjnej Ruchu Narodowego, odpowiedział na pytanie zawarte w tytule debaty. - Ale mam pozytywne przesłanie, abyśmy nie skończyli tak jak Francja, Niemcy, które są sprawnie umierającymi narodami, to dajcie nam być radykalnym biegunem tożsamościowym, takim taranem, który będzie szedł przeciwko lewactwu (...), a sami zajmijcie miejsce centroprawicy, czyli w centrum sceny politycznej - mówił, zwracając się do uczestniczących w debacie przedstawicieli PiS, SP i PJN. Przekonywał, że ""aby odzyskać Polskę, trzeba zmienić model zaangażowania Polaków, a nie zastanawiać się, jakie hasło w danym momencie »chwyci«"". Winnicki podkreślał, że ""trzeba stworzyć pewną masę krytyczną ludzi aktywnych w całym kraju dążących do realizacji pewnej idei"". Jak ocenił, dotąd prawica polska się tym nie zajmowała. Szef MW mówił, że ""trzeba zacząć tworzyć alternatywne scenariusze dla Polski"", wypracowywać alternatywny model społeczno-kulturowy ""wobec degrengolady i zapaści, w jakiej są i do jakiej zmierzają społeczeństwa zachodnie"". Jego zdaniem prawica może się zgodzić w kwestii blokady budowy federalnego państwa unijnego. - To znaczy, że ani kroku dalej w kierunku federacji - mówił. Winnicki przekonywał, że polska prawica powinna zacząć opracowywać ""scenariusze alternatywne wobec Polski w UE"", która to - jak mówił - jest zdominowana przez ""brukselski socjalizm, etatyzm i hegemonię kulturowo-światopoglądową"". Współpracy z Ruchem Narodowym na tym etapie nie wyobraża sobie Paweł Poncyljusz. - Lepiej by było, abyśmy sobie szli każdy swoją drogą - powiedział. Nie wykluczył jednak, że w przyszłości pojawią się jakieś kwestie wspólne dla Ruchu i PJN. Zastrzegł, że chętnie przeczyta manifest polityczny i założenia programowe powstającego Ruchu Narodowego. Poseł PiS Maks Kraczkowski opowiedział się z kolei za integracją prawicy. - Prawica powinna pójść po rozum do głowy i zastanowić się, jakie są pryncypia - przekonywał. Wśród najbardziej palących kwestii, które powinny skłaniać do współpracy, wymienił ""rozpad polskiej rodziny"", ""wyludnianie się Polski"" i opuszczanie naszego kraju przez młodych ludzi. By możliwa była integracja prawicy, jak przekonywał Kraczkowski, czasem trzeba powściągnąć swoje osobiste ambicje. - Wychodzenie kolejnych ambitnych, często niezwykle zdolnych polityków poza pewien kanon podporządkowania się regułom politycznym powoduje, że osłabia się główny nurt - ocenił poseł. - To nie jest tak, że mam nad łóżkiem portret Jarosława Kaczyńskiego, ale uważam, że wielką zasługą tego człowieka jest to, że potrafił połączyć interes prawicy w służbie społeczeństwa - mówił. Przedstawiciel Solidarnej Polski Patryk Jaki deklarował, że jego formacja jest gotowa do współpracy w określonych dziedzinach z każdym z ugrupowań, których przedstawiciele wzięli udział we wtorkowej debacie. - Jestem przekonany, że jesteśmy w stanie ustanowić wspólny kanon pryncypiów, który będzie wspólną płaszczyzną do współpracy - ocenił. Jak mówił, wszystkie formacje na pewno są w stanie się zgodzić, że w Polsce ""następuje kryzys instytucji państwa"", choćby w dziedzinie wymiaru sprawiedliwości. Wymienił też kwestię ""rugowania lekcji historii ze szkół"". Zdaniem Jakiego należy też działać na rzecz zwiększenia zaangażowania młodych ludzi w życie społeczne, dzięki czemu - przekonywał - zdobywać będą coraz większą wiedzę o mechanizmach rządzenia Polską. - SP jest otwarta na współpracę ze wszystkimi panami - skończył. Działacze Ruchu Narodowego zapowiedzieli, że na przełomie maja i czerwca w Warszawie zorganizują kongres zjednoczeniowy. Ruch - twierdzą jego przedstawiciele - ma już władze, buduje struktury w terenie. Jego liderzy planują m.in. debaty na uniwersytetach. Ruch tworzą ogólnopolskie organizacje prawicowe, m.in.: Młodzież Wszechpolska, Obóz Narodowo-Radykalny, Stowarzyszenie Marsz Niepodległości, Unia Polityki Realnej, Ruch Wolności oraz organizacje lokalne, takie jak Narodowy Szczecin, Narodowa Łódź itp. W radzie decyzyjnej, stanowiącej kierownictwo Ruchu znaleźli się - oprócz prezesa Młodzieży Wszechpolskiej Roberta Winnickiego i lidera ONR Przemysława Holochera - także Krzysztof Bosak, prezes stowarzyszenia Marsz Niepodległości Witold Tumanowicz i Artur Zawisza.","Robert Winnicki, fot. Sławomir Kamiński / Agencja Gazeta",
https://wiadomosci.onet.pl/swiat/niemcy-30-islamskich-radykalow-zatrzymano-po-ataku-na-wiec-prawicy/bt6eh,Niemcy: 30 islamskich radykałów zatrzymano po ataku na wiec prawicy,"Około 30 islamskich radykałów zatrzymano we wtorek w miejscowości Solingen, na zachodzie Niemiec, po starciach z siłami bezpieczeństwa, do których doszło w związku z demonstracją skrajnie prawicowego ugrupowania Pro NRW.","Grupa salafitów obrzuciła policjantów kamieniami i przełamała policyjny kordon, który oddzielał przemarsz skrajnej prawicy od kontrdemonstracji muzułmańskich radykałów - poinformowała rzeczniczka policji w landzie Nadrenia Północna-Westfalia Anja Meis. Według niej starcia wybuchły, gdy demonstranci ze skrajnie prawicowego ugrupowania Pro NRW zaczęli pokazywać karykatury proroka Mahometa autorstwa duńskiego rysownika Kurta Westergaarda. Po pierwszej publikacji w 2005 roku wywołały one gwałtowne protesty muzułmanów w wielu krajach. Prawo islamskie zakazuje przedstawiania postaci Mahometa.","Islamscy radykałowie zatrzymani przez niemiecką policję, fot. PAP/EPA",
https://wiadomosci.onet.pl/kraj/cbos-coraz-wiecej-mlodych-polakow-deklaruje-prawicowe-poglady/pp2fe1,CBOS: coraz więcej młodych Polaków deklaruje prawicowe poglądy,"Od 2014 r. rośnie odsetek młodzieży, która deklaruje przynależność do prawicy, jako prawicowe określa swoje poglądy już jedna trzecia młodych Polaków - wynika z analizy CBOS, dotyczącej poglądów politycznych osób w wieku 18-24 lata.","Jak czytamy w komunikacie z badania, w pierwszych trzech kwartałach br. jako prawicowe swoje poglądy polityczne określiło 33 proc. ankietowanych w wieku od 18 do 24 lat. Odsetek zwolenników prawicy wśród młodych przewyższył tym samym udział deklarujących prawicowość wśród ogółu badanych Polaków (31 proc.). Jak wskazują wyniki badań z lat 1990-2015, od 2003 r. poglądy prawicowe nieprzerwanie dominują w polskim społeczeństwie nad lewicowymi (odsetek badanych przyznających się do lewicowych poglądów od 12 lat nie przekroczył poziomu 20 proc.), zaś od 2013 r. mamy do czynienia z dalszym wzmacnianiem się tej tendencji (w tym roku prawicowe poglądy deklarowało ponad dwukrotnie więcej ankietowanych niż lewicowe). Innym trendem, na który wskazało CBOS, jest radykalizacja zwolenników prawicy. W pierwszych trzech kwartałach 2015 r. odsetek badanych deklarujących skrajne poglądy prawicowe osiągnął 12 proc., czyli aż 37 proc. ogółu zwolenników prawicy. Jak zaznaczają badacze, to najwyższy wynik, odkąd CBOS analizuje tę kwestię. Podobnej radykalizacji nie odnotowano wśród osób deklarujących poglądy lewicowe, wśród których udział deklarujących się jako zwolennicy skrajnej lewicy utrzymuje się na poziomie ok. 3 proc. ogółu badanych i poniżej 25 proc. zwolenników lewicy. Na tym tle młodzi Polacy pozostają - według CBOS - grupą stosunkowo umiarkowaną. Udział skrajnych odpowiedzi w deklaracjach lewicowych i prawicowych osób młodych jest zdecydowanie mniejszy niż odsetek takich odpowiedzi w deklaracjach ogółu Polaków. Rzadziej niż ogół badanych deklarują oni zarówno poglądy lewicowe, jak i prawicowe, częściej natomiast identyfikują się jako centrowcy lub wybierają odpowiedź ""trudno powiedzieć"" - ocenili autorzy raportu. Wśród młodych dużo mniejszą popularnością niż wśród ogółu Polaków cieszy się Prawo i Sprawiedliwość (oddanie głosu na tę partię deklarowało w ostatnich 4 miesiącach średnio zaledwie 11 proc. badanych w wieku 18-24 lat; odsetek wyborców PiS wśród ogółu badanych wyniósł dwukrotnie więcej - 22 proc.). Nieznacznie niższy odsetek przebadanych młodych deklarował głosowanie na PO (15 proc. wobec 17 wśród ogółu badanych). Młodzi częściej popierają natomiast ugrupowanie Pawła Kukiza (15 proc. wobec 8 proc. wśród ogółu badanych) oraz partię KORWiN (5 proc. wśród młodych, 1 proc. wśród ogółu badanych). Młodzi deklarujący się jako prawicowcy najczęściej wybierali komitet Kukiz'15 (24 proc.), PiS (18 proc.) i PO (10 proc.). Wśród młodych deklarujących poglądy centrowe dominuje PO (24 proc.) i komitet Kukiza (15 proc.). PO uzyskała najwyższy wynik także wśród młodych przyznających się do lewicowości (27 proc.), na drugim miejscu w tej grupie uplasowała się Zjednoczona Lewica (14 proc.), a na trzecim - partia KORWiN (8 proc.). Badani w wieku od 18 do 24 lat częściej niż ogół Polaków deklarują brak lub niewielkie zainteresowanie polityką. Według CBOS w latach 1989–2015 rzadziej niż ogół badanych odpowiadali, że ich zainteresowanie polityką jest bardzo duże (1–3 proc.) lub duże (4–10 proc.). Rzadziej niż ogół deklarowali też, iż polityka średnio ich ciekawi (34–47 proc.). Częściej natomiast swoje zainteresowanie tą dziedziną określali jako nikłe (25–37 proc.) lub żadne (16–27 proc.). W ostatnich dwóch latach zainteresowanie młodych polityką nieznacznie rosło, podobnie jak wśród ogółu Polaków. Młodzi rzadziej niż ogół populacji deklarowali udział w październikowych wyborach parlamentarnych. W ostatnich 4 miesiącach pójście do wyborów deklarowało średnio 63 proc. Polaków, 18 proc. nie wiedziało, czy weźmie udział w wyborach, zaś 19 deklarowało, że na pewno nie weźmie w nich udziału. Młodzi Polacy te same odpowiedzi wybierali odpowiednio w 58, 25 i 17 proc. przypadków. Analiza CBOS bazuje na zestawieniach zbiorów z 12 comiesięcznych badań zrealizowanych w danym roku kalendarzowym i obejmuje okres od roku 1989 do IX 2015.",CBOS: coraz więcej młodych Polaków deklaruje prawicowe poglądy,
https://wiadomosci.onet.pl/swiat/faz-polski-kosciol-powraca-do-roli-inicjatora-pojednania/x0j17,"""FAZ"": Polski Kościół powraca do roli inicjatora pojednania","Poprzez zbliżenie z Rosyjską Cerkwią Prawosławną przewodniczący episkopatu Polski abp Józef Michalik nawiązuje do starej światłej roli Kościoła jako inicjatora pojednania między narodami - ocenia w środę niemiecki dziennik ""Frankfurter Allgemeine Zeitung"". Według korespondenta gazety arcybiskup Michalik, który uznawany był przez publicystów za ""ultrakonserwatystę"", ""zrobił coś nieoczekiwanego"".","""Bezpośrednio przed wizytą moskiewskiego patriarchy Cyryla w Warszawie opowiedział się w jednym z wywiadów za pojednaniem z Rosją, wywołując tym subtelną lecz trwałą falę szoku wśród polskiej prawicy. Wrogość wobec Rosji jest bowiem dla (Jarosława) Kaczyńskiego i jego zwolenników tym, czym jeszcze do niedawna był strach przed Niemcami: flagą na wyimaginowanym polu bitwy o historię, proporcem tradycyjnej prawicy, osłabionej przez nowoczesność i urbanizację"" - pisze ""FAZ"". Dziennik dodaje, że hierarcha posunął się jeszcze dalej, ""atakując kluczową tezę prawicy"", jaką są powtarzane sugestie, iż katastrofa smoleńska ""była tak naprawdę mordem, popełnionym przez Rosję, a polscy liberałowie byli co najmniej wspólnikami"". ""Zdystansowanie się przez Michalika od tej tezy grozi trwałym zaburzeniem związków między polityczną prawicą a konserwatywnym klerem w Polsce"" - pisze niemiecka gazeta. Przypomina o historycznej roli Kościoła w Polsce. ""Przez stulecia niemieckiego, rosyjskiego i austriackiego panowania katolicka hierarchia słusznie uważała się za jedyny autentyczny głos uciskanego narodu - także w wymiarze politycznym. To zespolenie ludu i Kościoła osiągnęło punkt kulminacyjny pod koniec lat 70., gdy polski papież zainspirował Polaków do protestu przeciwko komunistycznej dyktaturze, a głęboko wierzący elektryk ze stoczni Lech Wałęsa, noszący w klapie marynarki wizerunek Matki Boskiej, poprowadził wolny związek zawodowy Solidarność do zwycięstwa"" - pisze ""FAZ"". Dodaje, że dopóki żył Jan Paweł II ""demokratyczna Polska była pod ogromnym wpływem Kościoła"", co z jednej strony znajdowało wyraz ""w głębokim społecznym antyliberalizmie"", zaś z drugiej strony, w stosunkach z zagranicą dominacja Kościoła wpływała na politykę pojednania. ""To polscy biskupi pod kierunkiem prymasa Wyszyńskiego wbrew komunistycznemu reżimowi zainicjowali w 1965 r. swym słynnym listem do niemieckich biskupów pojednanie z zaciekłym wrogiem na Zachodzie, a Karol Wojtyła odwiódł polską prawicę od jej tradycyjnego antysemityzmu i słowami o »dwóch płucach Europy« zainicjował otwarcie kraju (Polski) na Zachód"" - pisze ""FAZ"". ""Teraz jednak, siedem lat po śmierci tego papieża, przez kraj przelewa się fala antyklerykalizmu. Polska otworzyła się na zachodnie wpływy"" - dodaje niemiecki dziennik, oceniając, że punktem zwrotnym był konflikt z sierpnia 2010 r. o usunięcie spod Pałacu Prezydenckiego krzyża, przypominającego o katastrofie smoleńskiej. ""W wyborach parlamentarnych w 2011 r. wrogi Kościołowi ruch politycznego clowna Janusza Palikota (...) zdobył 10 proc. głosów i wprowadził do parlamentu zdeklarowanego geja oraz transseksualistę. Także w innych partiach narastają laickie trendy i tylko narodowi konserwatyści uważają jeszcze, że polskość jest nierozerwalnie związana z katolicyzmem"" - pisze gazeta. ""Prawo do reprezentowania całego narodu, które polski Kościół mógł sobie rościć przez stulecia egzystencjalnych cierpień, może w czasach pluralizmu przekształcić się w banalną partyjno-polityczną jednostronność. Sondaże pokazują, że Polakom się to nie podoba i być może to skłoniło arcybiskupa Michalika do tego, by uczynić Kościół orędownikiem pojednania z Rosją. Wkracza on na tę samą ścieżkę, którą szli jego poprzednicy, gdy w czasach zimnej wojny napisali do niemieckich braci: »Przebaczamy i prosimy o przebaczenie«"" - komentuje niemiecki dziennik.","Abp Józef Michalik, fot. Mateusz Baj/Agencja Gazeta",
https://wiadomosci.onet.pl/kraj/rz-wojna-na-prawicy-czy-ojciec-rydzyk-pogodzi-sie-z-gazeta-polska/e31xx,"""Rz"": Wojna na prawicy. Czy ojciec Rydzyk pogodzi się z ""Gazetą Polską""?","Trwa brutalna walka między o. Tadeuszem Rydzykiem a Tomaszem Sakiewiczem. Obaj od lat umacniają swoje pozycje jako medialnych magnatów mogących mobilizować prawicowy elektorat. Dlaczego marzeniem obu stało się unicestwienie drugiego? - zastanawia się ""Rzeczpospolita"".","Według autora tekstu Andrzeja Stankiewicza, założyciel Radia Maryja o. Rydzyk i redaktor naczelny ""Gazety Polskiej"" Tomasz Sakiewicz znają się od dawna, ale nigdy nie doszli do porozumienia. Czasem ""płynęli w jednym kierunku"", lecz było to raczej niezamierzone. Dziś rozwija się między nimi ""czwarta wojna ojczyźniana"". ""Rzeczpospolita"" przypomina początki obu wiodących dziś prawicowych mediów. ""Gazetę Polską"" w 1993 roku założył Piotr Wierzbicki, znany działacz opozycji z czasów PRL. Wcześniej w Toruniu pierwsze kroki stawiało Radio Maryja. - Była końcówka 1993 roku, kiedy dotarła do nas informacja, że jest dynamiczny ksiądz, który prowadzi fajne radio - mówi w rozmowie z ""Rz"" ówczesny dziennikarz ""GP"". Wkrótce postanowiono go odwiedzić. Wyprawa jednak okazała się niewypałem. - Rydzyk nie zrobił na nas najlepszego wrażenia. Nie budził zaufania. Gospodarz także nie nabrał najlepszego zdania o nas - opowiada jeden z uczestników delegacji. Wówczas przedstawiciele ""Gazety Polskiej"" wystąpili jednak na antenie stacji. Po raz pierwszy... i równocześnie ostatni. ""Rzeczpospolita"" wskazuje ten moment jako zaczątek konfliktu. Przypomina późniejsze wzajemne oskarżenia Rydzyka i Sakiewicza. ""Antysemici"" - to o dziennikarzach ""Gazety Polskiej"", ""okazał się hochsztaplerem"" - to z kolei o szefie Radia Maryja i TV Trwam. W kolejnych latach dochodziło do kolejnych wojenek. Próbę ocieplenia stosunków podjęto dopiero w 2005 roku, po wyborach wygranych przez Prawo i Sprawiedliwość. Według Andrzeja Stankiewicza, o. Rydzyk docenił ""Gazetę Polską"" za poinformowanie o współpracy wicedyrektora telewizji TVN Milana Suboticia z WSI. Szef Radia Maryja miał się wówczas ""delektować ciosem w TVN"". Później doszło do jednak do kolejnych konfliktów. Dziś na linii ""Gazeta Polska"" - o. Rydzyk nadal trwa wojna. Tomasz Sakiewicz wraz z innymi prawicowymi dziennikarzami założył niedawno własną telewizję - TV Republika. Szef konkurencyjnej TV Trwam potraktował to jako wyzwanie. Czy pokój na prawicy jest jeszcze możliwy? Więcej w weekendowym wydaniu ""Rzeczpospolitej"".","Tadeusz Rydzyk, fot. Sławomir Kamiński / Agencja Gazeta",
https://wiadomosci.onet.pl/tylko-w-onecie/giertych-pis-weszlo-na-droge-konfliktu-z-kosciolem/fesw6,Giertych: PiS weszło na drogę konfliktu z Kościołem,"- Nie wierzę w przemiany Kaczyńskiego ani gospodarczy wizerunek PiS. Ponadto PiS weszło na drogę konfliktu z Kościołem o kwestie pojednania z prawosławiem. Brutalne ataki na księdza arcybiskupa Michalika są przykładem, że ta partia widzi agentów i spiski u wszystkich, którzy są samodzielni. Polska prawica byłaby lepsza bez Jarosława Kaczyńskiego - powiedział Roman Giertych w drugiej części rozmowy z Onetem. Były polityk LPR ujawnia też kulisy zakończenia koalicji rządowej między jego byłą partią a PiS i Samoobroną. - To ja zadecydowałem o zerwaniu koalicji. (...) To nie Kaczyński mnie wyrzucił, ale to ja już nie chciałem współpracować z PiS - twierdzi.","Z Romanem Giertychem - adwokatem, byłym wicepremierem i szefem ministerstwa edukacji narodowej, byłym szefem LPR - rozmawia Jacek Nizinkiewicz Jacek Nizinkiewicz: Czy dokłada się pan do życzeń Ruchu Palikota, którego posłowie na rozpoczęcie roku szkolnego życzyli dzieciom odwołania minister edukacji narodowej? Roman Giertych: Za drożyznę podręczników odpowiada była pani minister Katarzyna Hall. Oceniam panią minister Krystynę Szumilas negatywnie. Nie tak negatywnie jak panią Katarzynę Hall, która przez cztery lata nie zrobiła nic dobrego, ale mimo wszystko dałbym pani minister Szumilas szansę. Podoba mi się pomysł z e-podręcznikami. Wycofałbym się na miejscu PO z reformy sześciolatków w szkołach. Tę reformę chciał wprowadzić PiS. Miała być szykowana na wrzesień 2007 r. Moją pierwszą decyzją z maja 2006 r. było zablokowanie tej ustawy, bo mój poprzednik z PiS chciał tę reformę realizować. To nie jest tylko błąd PO, ale był to też błąd PiS. Polskie szkoły nie są przygotowane na reformę sześciolatków. A wracając do minister Szumilas? - Najlepiej byłoby, gdyby Donald Tusk ręcznie pokierował Ministerstwem Edukacji Narodowej. Czy powinny zostać zlikwidowane gimnazja? - Byłem przeciwnikiem wprowadzenia gimnazjów, ale mam spore wątpliwości, czy należy je dzisiaj likwidować. PiS chce likwidacji gimnazjów. To dobry pomysł? - Najłatwiej jest coś zmienić, likwidować i burzyć co pięć lat. Zamiast gimnazjów rządzący powinni zająć się zmianami matur i egzaminów wstępnych na uczelnie wyższe. Nie powinno być testów, a uczelnie powinny wrócić do egzaminów wstępnych. Żałuje pan, że mundurki się nie przyjęły? - Ja nie chodzę w mundurku, więc osobiście nie żałuję. Moje córki chodzą do prywatnej szkoły i noszą mundurki. Współczuję tym rodzicom, którzy muszą codziennie ubierać swoje dzieci do szkoły, bo mają z tym problem. Szkoda, że w większości szkół mundurki się nie przyjęły. Podziękować należy pani Hall. Dlaczego w szkołach rośnie przemoc? - Dlatego, że zrezygnowano z programu ""Zero tolerancji dla przemocy w szkole"". Kiedy wprowadzaliśmy ten program, to bezpieczeństwo w szkołach rosło o 20 proc. Jaki poziom reprezentuje dzisiaj kadra nauczycielska? - To, co dobrego stało się za rządów PO, to wzrost wynagrodzenia dla kadry nauczycielskiej. To zatrzymało postępującą selekcję negatywną w nauczycielstwie. Kryzys doprowadzi do sytuacji, w której zawód nauczyciela będzie zawodem poszukiwanym. Ludzie będą starali się zostać nauczycielami. Ci, którzy będą się przebijać, będą chcieli zostać nauczycielami. Przypomnę tylko, że jako minister edukacji w 2007 r. wprowadziłem pierwszą znaczącą podwyżkę pensji nauczycieli, co kontynuowała PO. Jak pan reaguje na zamykanie kolejnych szkół? - Kiedy byłem ministrem, zakazałem zamykania szkół. Nie zgadzałem się na likwidację szkół powyżej 30 dzieci. Ale demografia jest nieubłagana. Wróćmy do polityki. Zaskoczyło pana, że afera taśmowa nie zaszkodziła PSL? - PSL to wciąż wschodząca, a nie schodząca partia. Ludowcy w głębokim poważaniu mają tego typu afery, jak afera taśmowa. Pomysłem PSL na utrzymywanie się na powierzchni jest obejmowanie stanowisk administracyjnych przez członków partii, kiedy PSL jest u władzy. Z LPR w koalicji z PiS i Samoobroną było inaczej? - Nasi też dostawali. Każda partia obsadza urzędy swoimi, ale PSL doprowadził tę sztukę do perfekcji. W Polsce coraz mniej akceptowalne jest obejmowanie stanowisk administracyjnych przez politycznych nominatów. A czy PSL powinien być akceptowalnym koalicjantem dla PO? - A kogo miałby sobie wziąć do koalicji Donald Tusk? Ruch Palikota lub SLD. - Ruch Palikota to menażeria, z którą Tusk nie będzie chciał nigdy wejść w koalicję. Ruch Palikota w wyborach do Sejmu dostał więcej głosów od LPR-u. - Polaka Partia Przyjaciół Piwa też sobie nieźle radziła. SLD będzie miało wynik rzędu 12-13 proc. Jak na komunistów, to bardzo dobry wynik. Alternatywa dla PO jest dzisiaj tylko PiS? - Nie wierzę w przemiany Kaczyńskiego ani gospodarczy wizerunek PiS. Ponadto PiS weszło na drogę konfliktu z Kościołem o kwestie pojednania z prawosławiem. Brutalne ataki na księdza arcybiskupa Michalika są przykładem, że ta partia widzi agentów i spiski u wszystkich, którzy są samodzielni. Dzisiaj powie pan już wszystko, żeby zemścić się na Kaczyńskim? - Nie mam powodów, żeby mścić się na Kaczyńskim. Kaczyński pozbawił pana i LPR władzy, a co za tym poszło - na trwałe został pan ze swoim środowiskiem wykluczony z życia politycznego. Musiało to pana zaboleć. - To ja zadecydowałem o zerwaniu koalicji LPR z PiS i Samoobroną. To nie Kaczyński mnie wyrzucił, ale to ja już nie chciałem współpracować z PiS. Zakwestionowałem metody PiS, czyli akcję CBA względem świętej pamięci Andrzeja Leppera, co de facto było wypowiedzeniem wojny Kaczyńskiemu. I dziś twierdzi pan, że polska prawica byłaby lepsza bez Jarosława Kaczyńskiego? - Tak. I nie spocznie pan, dopóki Kaczyński nie znajdzie się obok pana na politycznym marginesie? - Ja nie mszczę się na Kaczyńskim. Nie atakuję prezesa. Pan pyta, ja odpowiadam. Solidarna Polska może przejąć rząd prawicowych dusz w Polsce? - Solidarna Polska to chłopięca partia. Partia Zbigniewa Ziobry, Jacka Kurskiego, Beaty Kempy, Marzeny Wróbel jest chłopięca? Dlaczego? - Poprawiam się z chłopięca na dziecięca. Solidarna Polska jest dziecięcą partia. To polityczne dzieciaczki. Tak mi się kojarzą. To co z polską prawicą? LPR z grobu już nie powstanie? - Nie jestem w LPR od pięciu lat i nie wiem, co dzieje się z tą partią. Reprezentantem polskiej prawicy powinna być PO. Platforma może być niczym amerykańska partia republikańska, w której są i skrajni prawicowcy, i lewicowcy w stylu Palikota. Czy ojciec Rydzyk, którego był pan w swoim czasie podopiecznym, poprze Solidarną Polskę czy PiS? - Nigdy nie byłem podopiecznym ojca Rydzyka. Byłem obrońcą ojca Rydzyka w sprawie karnej. W tej sprawie umorzono postępowanie ojcu Rydzykowi. Czyim pan nie był adwokatem? - Co poradzę, że ludzie się do mnie zwracają? Czy dzisiaj broniłby pan prawa TV Trwam do miejsca ma cyfrowym multipleksie? - KRRiT popełniła polityczny błąd, nie przyznając miejsca na multipleksie TV Trwam. KRRiT jest ciałem politycznym? - Oczywiście. Cieszy się pan problemów Unii Europejskiej, której był pan zagorzałym przeciwnikiem? - Unia Europejska przyniosła nam korzyści dzięki temu, że nie przyjęliśmy euro. Moja formacja miała w tym wielki udział, gdyż taki był warunek koalicji z PiS. UE powinna się rozszerzać na kolejne państwa. Nie zgadzam się z Radosławem Sikorskim, że Polska powinna przyjąć euro. Powinniśmy wycofać się z deklaracji przyjęcia euro. Federalizm UE jest nierealny. Jeśli ktoś myśli, że UE może działać na wzór USA, to nie zna Europy. Jak pan ocenia dwa lata prezydentury Bronisława Komorowskiego? - Ambiwalentnie. Prezydent Komorowski nie powinien otaczać się ludźmi Unii Wolności, bo to robi wrażenie jakby jego kancelaria była zbyt jedno środowiskowa. Ucieszyło mnie natomiast, że prezydent Komorowski potrafił docenić pozytywną role Romana Dmowskiego w odbudowie niepodległej Polski. Dziękuję za rozmowę. Koniec części drugiej. Rozmawiał: Jacek Nizinkiewicz","Roman Giertych, fot. Wojciech Olkuśnik / Agencja Gazeta",
https://wiadomosci.onet.pl/swiat/twierdza-europa-skrajna-prawica-laczy-sily/b7n1kh8,"""Twierdza Europa"". Skrajna prawica łączy siły","Mimo protestów organizacji żydowskich i antyfaszystowskich europejscy prawicowi ekstremiści powołali do życia organizację dachową pod nazwą ""Twierdza Europa"". Spotkanie organizacyjne odbyło się w Niedzielę Wielkanocną w centrum stolicy Bułgarii, Sofii.","Wśród zaproszonych znajdowali się narodowcy z Polski – Szturmowcy, z Niemiec przedstawiciele skrajnie prawicowego ugrupowania Die Rechte (Prawica), z Francji – nacjonaliści z Les Nationalistes, ponadto ruch Légió Hungária z Węgier oraz Narodni i socialni fronta z Czech. - Naszym głównym celem jest ratowanie Europy przed totalną zagładą - powiedział Zwezdomir Andronow, szef skrajnie prawicowego Bułgarskiego Związku Narodowego (BNS). To nacjonalistyczne ugrupowanie, które było organizatorem spotkania w Sofii, nie zasiada w parlamencie Bułgarii. - Priorytetowe jest dla nas fizyczne, kulturowe i duchowe przetrwanie naszych narodów i europejskiej cywilizacji – tak według bułgarskiej stacji telewizyjnej bTV argumentował Andronow. Spotkanie europejskiej skrajnej prawicy w Sofii poprzedziły ostre protesty Organizacji Żydów w Bułgarii Shalom. Piętnowały je także Światowy Kongres Żydów i bułgarski oddział żydowskiego stowarzyszenia B'nai B'rith (Synowie Przymierza).",Manifestacja niemieckiej Die Rechte,
https://wiadomosci.onet.pl/tylko-w-onecie/kurski-walesa-oficjalnie-kazal-filmowac-bo-chcial-miec-na-wszystkich-haka/80tp5,"Kurski: Wałęsa oficjalnie kazał filmować, bo chciał mieć na wszystkich haka","- Smutno, bo gdy myślę o 4 czerwca, to mam w pamięci obalenie rządu Jana Olszewskiego w 1992 r. (...) Z historycznego punktu widzenia pewnie ważniejsza jest data 4 czerwca 1989 r. i pierwsze wolne, choć nie w pełni, wybory w Polsce, ale trzy lata później Polska straciła szansę na normalność - powiedział w pierwszej części rozmowy z Onetem Jacek Kurski zapytany o to, czy 4 czerwca jest dla niego smutnym, czy wesołym dniem. Polityk wspomina też o ""nocnej zmianie"" i relacjonuje, że ""Wałęsa oficjalnie kazał filmować, bo chciał mieć na wszystkich haka"".","Z Jackiem Kurskim- posłem do Parlamentu Europejskiego, wiceprezesem Solidarnej Polski, autorem filmu ""Nocna Zmiana"" - rozmawia Jacek Nizinkiewicz. Jacek Nizinkiewicz: Data 4 czerwca kojarzy się panu smutno, czy radośnie? Jacek Kurski: Smutno, bo gdy myślę o 4 czerwca, to mam w pamięci obalenie rządu Jana Olszewskiego w 1992 r. . Z historycznego punktu widzenia pewnie ważniejsza jest data 4 czerwca 1989 r. i pierwsze wolne, choć nie w pełni, wybory w Polsce, ale trzy lata później Polska straciła szansę na normalność. Obalenie gabinetu Olszewskiego przekreśliło szansę Polski wolnej od zobowiązań z przeszłości. Rząd Olszewskiego był pierwszym i jedynym rządem do czasu gabinetu PiS, który odcinał się od komunizmu. Niestety rząd Olszewskiego został zdmuchnięty przez konglomerację SLD- PSL- UD- KLD- KPN -PPG. - Potrafi pan wymienić jakieś zasługi rządu Jana Olszewskiego? - To był pierwszy rząd, który jasno zarysował potrzebę wstąpienia Polski do Paktu Północnoatlantyckiego, odchodził od złodziejskiej prywatyzacji… - Olszewskiemu udało się odejście od złodziejskiej prywatyzacji? - Rząd Olszewskiego również miał swoje wpadki na tym polu, bo nie ustrzegł się błędów przy prywatyzacji Fiata w Tychach. Ale udało się odejść od polityki Leszka Balcerowicza, zdewaluować złotówkę, a poprzez wzrost eksportu napędzić wzrost gospodarczy. - Wzrost gospodarczy w 1992 r. jest zasługą pięciomiesięcznych rządów Jana Olszewskiego? - Po raz pierwszy wolna Polska zanotowała wtedy wzrost gospodarczy. A przede wszystkim był to rząd, który sprzeciwił się montowaniu Sowietów, wraz z ich agenturą, w Polsce w bazach sowieckich, za zgodą samego Lecha Wałęsy. To również rząd Olszewskiego, jako pierwszy, przestał traktować wieś, jako strefę zaprogramowanego zaniedbania i amortyzatora reform. - A nie jest tak, że na intencjach się skończyło? - Przynajmniej tamten rząd miał takie intencje, w przeciwieństwie do poprzednich i przyszłych. - To Jarosław Kaczyński zrobił Olszewskiego premierem, ale szybko się z nim pokłócił i nawet chciał zmienić premiera na Jerzego Eysymontta. Obecny prezes PiS, pośrednio nie wzmacniając rządu Olszewskiego, nie przyczynił się do jego obalenia? - Kaczyński miał w rządzie trzech ministrów, ale był niezwykle krytyczny względem rządu Olszewskiego. - Dlaczego Kaczyński, który dzisiaj chwali rząd Olszewskiego, był wtedy względem niego tak krytyczny? - Kaczyński krytykował polityczną niekonsekwencję i brak pewnego realizmu rządu Olszewskiego. Pamiętam, że kiedy robiłem wywiad wraz z Piotrem Semką z Jarosławem Kaczyńskim do książki ""Lewy Czerwcowy"", to obecny prezes PiS był bardzo krytyczny względem ówczesnego gabinetu, mimo że ładnie i lojalnie bronił go 4 czerwca. - Jaki problem Kaczyński miał z Olszewskim? - Olszewski wybił się Kaczyńskiemu na niepodległość i to był problem. - Dlaczego to był problem? - Ponieważ Olszewski podjął się walki o przywództwo na prawicy kosztem Kaczyńskiego. Mimo, że Kaczyński ostatecznie bronił rządu Olszewskiego, to później nie rozpaczał po jego upadku. - Dlaczego rząd Olszewskiego nie ustrzegł się przed upadkiem? - Błędem rządu Olszewskiego było nie zapewnienie sobie bazy większościowej, kiedy było czym płacić politycznie. Z jednej strony premier Olszewski tolerował w rządzie nie swoich ludzi jak np. Andrzeja Olechowskiego - ministra finansów, czy Krzysztofa Skubiszewskiego -ministra spraw zagranicznych, Andrzeja Zaorskiego, jako szefa Radiokomitetu, a z drugiej strony nie był w stanie poszerzyć koalicji o posłów tzw. małej koalicji KLD, UD, czy PPG. Zaskakujące było, że rząd mniejszościowy rzucając wyzwanie potężnym siłom, układom politycznym, gospodarczym, służbom, agenturze sowieckiej - nie zapewnił sobie większości w rządzie. Ten oczywisty błąd Olszewskiego krytykował wtedy, zresztą słusznie, Kaczyński. - Jan Olszewski jest dla pana najlepszym premierem Polski po 1989 r.? - Polska nie miała jeszcze najlepszego premiera. - Chce pan powiedzieć, że czekamy na Zbigniewa Ziobro czy Jacka Kurskiego? - (śmiech). Spośród tych premierów, którzy byli, w sensie intencji, Jan Olszewski jest postacią czystą i świetlaną. Nie ukrywam, że pamięć o legendzie tego rządu została zachowana w niemałym stopniu dzięki mnie. - Filmem ""Nocna Zmiana""? - ""Nocną Zmianą"" uratowałem pozytywną prawdę o rządzie Jana Olszewskiego, która była zakrzyczana przez medialny lincz większości ówczesnych dziennikarzy. - Jak narodził się pomysł zrealizowania tego ""dzieła""? - W marcu 1994 r. byłem na prywatnym spotkaniu u Adama Glapińskiego, byłego ministra rządu Jana Olszewskiego i Jana Krzysztofa Bieleckiego, który pokazał mi na taśmie VHS fragment dziwnej narady u Lecha Wałęsy, w której nie było wiadomo o co chodzi. Zorientowałem się, że to narada tuż sprzed obalenia rządu Olszewskiego skopiowana przez montażystę, programu ""Prosto z Belwederu"", dworskiej kroniki prezydenta pokazującej co prezydent Wałęsa zrobił w ostatnim tygodniu. - Scena zrobiła na panu wrażenie od razu? - Nie, na początku ta scena sprawiała, że nie było wiadomo, o co chodzi. Ale po oczyszczaniu materiału, przefiltrowaniu fatalnego efektownego dźwięku i odczytaniu dialogów okazało się, że w pełnym kontekście odwołania rządu Olszewskiego, scena ma kluczowe znaczenie. Wiedziałem, że jeśli przedstawi się całość zdarzeń, zrekonstruuje poprzedzającą uchwałę lustracyjną Sejmu historię to narada u Wałęsy m.in. z Tuskiem, Pawlakiem, Mazowieckim, Moczulskim, Niesiołowskim będzie piorunującą kulminacją. W maju 1994 r. przystąpiłem do montażu. - Był pan jeszcze dziennikarzem, czy już politykiem? - Oczywiście, że dziennikarzem. Przecież 4 czerwca '92 byłem asystentem dyrektora TAI i prowadziłem z Piotrem Semką program w TVP1 ""Reflex"". Mało tego, byliśmy wtedy ze swoją kamerą w Sejmie. Siłą dokumentu ""Nocnej Zmiany"" jest, to, że od pewnego momentu ogląda się go jak film fabularny, dzięki ujęciu z kilku kamer. Klasyczny dokument niskobudżetowy pokazuje głównego bohatera jedną kamerą. Mi udało się zgromadzić dużo własnych dokumentów, dokumenty TAI-owskie, dokumenty z Sejmu z dnia obalania rządu oraz materiał Wojciecha Ostapowicza, który filmował to, co się działo w kuluarach, plus tajne sceny filmowane przez kamerę prezydencką. Miałem dzięki temu w scenach z 4 i 5 czerwca obraz i tempo jak w filmie fabularnym. Dobrze to widać we fragmencie, w którym oczekuje się na przyjazd kolumny samochodów z Lechem Wałęsą 5 czerwca pod Sejm. Wałęsa wysiada, przejmuje go inna kamera, która pokazuje Wałęsę wbiegającego po schodach Sejmu i doprowadza go do drzwi w sejmie z tabliczką ""Prezydent RP"".  Ale trzecia kamera kręci już rozmowę Wałęsy za tymi zamkniętymi drzwiami. Udało mi się zgromadzić prawie wszystkie ujęcia filmowe z 4 i 5 czerwca. Dzięki temu ""Nocna Zmiana"" jest dokumentem unikatowym, abstrahując od historycznego kontentu zapisu. - A jak się panu udało dotrzeć do obrazów z narad  rozmów prezydenta Wałęsy? - Stefan Niesiołowski, który był na chwilę doproszony do tamtej narady, który wczoraj w Siódmym Dniu Tygodnia mówił o ukrytej kamerze, zdziwi się, jak przeczyta w tym wywiadzie, że nie było ukrytej kamery, ale zdjęcia rozmowy były filmowane na polecenia samego Lecha Wałęsy. - Po co prezydent filmował swoje narady? - Z bardzo prostego powodu. Wałęsa obalając rząd Olszewskiego, wiedział, że spadnie na niego odium zdrady obozu, który wybrał go na prezydenta RP, jako człowieka, który miał zdekomunizować Polskę, przewietrzyć Warszawę i zlikwidować postkomunistyczne układy. Wałęsa chciał mieć na widelcu Tuska, Mazowieckiego, Moczulskiego i innych. Nie chciał, żeby wina spadła tylko na niego. Dlatego ta tajna narada była filmowana kamerą OTV Gdańsk oddelegowaną na stałe do Belwederu przez operatora, któremu obiecałem, że na 25-lecie ""Nocnej Zmiany"" jak będzie już na emeryturze (bo dziś się jeszcze zwyczajnie boi o robotę, takie czasy!) zrobimy mu uroczysty event i pokażemy, kto sfilmował kultowe sceny kluczowe dla fragmentu losów Polski. - A już myślałem, że wprowadzicie na 25-lecie ""Nocną Zmianę"" do kin w 3D. - (śmiech). W 3D ""Nocnej Zmiany"" nie będzie. Wałęsa oficjalnie kazał filmować, bo chciał mieć na wszystkich haka. - Antoni Macierewicz nie chciał inwigilować prezydenta? Podległe Macierewiczowi, jako szefowi MSWiA, jednostki wojskowe rozpoczęły przygotowania do wyprowadzenia wojsk na ulicę? W Nadwiślańskich Jednostkach Wojskowych był podwyższony stan gotowości bojowej, które miały obstawiać Belweder, Sejm i TVP… - To niechlujne brednie przeciwników obozu Olszewskiego i prawicy. Macierewicz jako minister spraw wewnętrznych 4 czerwca mógł już mniej niż niż drużynowy zastępu harcerskiego. 5 czerwca jakiś strażnik na bramie go nie wpuścił do ministerstwa i Macierewicz się poddał. To czarna legenda tworzona przez środowisko ""Gazety Wyborczej"". - Jako dziennikarz, tworzył pan film pod tezę i dał upust swoim poglądom politycznym? - W filmie nie ma ani słowa mojego komentarza. Nie robiłem ""Nocnej Zmiany"" pod tezę. ""Nocna zmiana"" to dowód dziennikarskiej pasji, ale i rzetelności. Gdybym był złośliwy to dysponując tamtym materiałem mógłbym ośmieszyć i pokazać służalczość pewnego dziennikarskiego celebryty. Raz na rok, dwa lat  napaleni ludzie gdzieś w Polsce puszczają mi uroczyście ten film na prywatnym, sąsiedzkim czy środowiskowym pokazie i rzeczywiście wciąż wbija w fotel. - Jaki był główny powód obalenia rządu Olszewskiego? - Kasa i władza. Olszewski zapowiadał ucięcie dzikiej prywatyzacji i nie zgadzał się na agenturę rosyjską w Polsce, czyli podpisanie klauzuli protokołu finansowego  polsko-rosyjskiego traktatu, który przekazywał bazy, opuszczane przez wojska rosyjskie wycofujące się z Polski, w ręce polsko-rosyjskich spółek joint-venture czyli ordynarnych aktywów wywiadowczych KGB. - Kto obalił rząd Olszewskiego? - Część obozu solidarnościowego, która bała się lustracji i przewartościowania na scenie politycznej. Elity lewicy obozu solidarności plus Wałęsa, Mazowiecki i Tusk na czele obaliły rząd Olszewskiego. W obawie przed agenturalną przeszłością. - Donald Tusk bał się agenturalnej przeszłości? - Akurat Donald Tusk nie miał się czego obawiać, bo nie miał agenturalnej przeszłości. Prawie nikt, z wyjątkiem trzech osób, z jego otoczenia nie miał agenturalnej przeszłości. Ale chętnie korzystał z owoców obalenia tego rządu, przez co również zapisał się haniebnie w polskiej historii najnowszej. - Ale pamięta pan, że rząd Olszewskiego miał zostać odwołany wcześniej, przed ""Nocą Teczek""? - Tak, Wałęsa chciał obalić rząd Olszewskiego po szyfrogramie jaki premier wysłał mu sprzeciwiając się przekazywaniu baz w Polsce sowietom. - A prawda nie jest dużo prostsza? Rząd Olszewskiego nie był po prostu słabym rządem? - Rząd Tuska trwa dwanaście razy dłużej od rządu Olszewskiego i jakoś nikt go nie obala, mimo że to żenujący rząd dla Polski. Błędem Olszewskiego był brak większości w Sejmie i nie szukanie tej większości. A poza tym naruszył interesy agentury i nomenklatury. Ustawa lustracyjna wyskoczyła na zasadzie czystej donkiszoterii, kiedy los rządu był już przesądzony. don Kichotem okazał się Janusz Korwin- Mikke. - A ujawnienie przez Antoniego Macierewicza 66 nazwisk, posłów, senatorów, ministrów, którzy byli agentami SB, było słuszne i uczciwe? - Ja realizując uchwałę lustracyjną starałbym się działać w sposób, który scementowałby prawicę solidarnościową, a nie ja rozwalił. Na pewno można było zrobić to lepiej. Polityka ocenia się po skutkach działań a nie po intencjach. Dotyczy to wszystkich, zarówno przywódców Powstania Warszawskiego, jak i wykonawców uchwały lustracyjnej z ‘92 roku. Przerażenie Wałęsy, widoczne choćby w pokazanych w filmie jego pierwszym oświadczeniu dla PAP i wycofanym zeń z 4 czerwca, w którym przyznawał się do jakiejś formy współpracy, wskazywało na możliwość manewru i gry w obrębie obozu solidarnościowego. Zabrakło na to czasu, ale i kwalifikacji politycznych i psychologiczno-emocjonalnych. Jeśli na listę wpisuje się osobę numer  jeden w państwie, osobę numer dwa w państwie oraz lidera dużej partii potencjalnie koalicyjnej a nie ma się większości, to znaczy że samemu przesadza się o upadku rządu. Na liście nie powinien nigdy znaleźć się marszałek Wiesław Chrzanowski, który był zarejestrowany, ale nie współpracował. - Macierewicz nie użył lustracji do walki o przywództwo z marszałkiem Chrzanowskim? - Nie wiem, ale wiem, że marszałek Chrzanowski nigdy nie powinien znaleźć się na tamtej liście. Macierewicz nie powinien do jednego worka wrzucać agentury i tych, którzy mimo, że formalnie zarejestrowani, byli czyści. Powinien dokonać autorskiej selekcji mimo, że uchwała mówiła o zarejestrowanych TW. Ale przecież to uchwały są dla Polski, a nie Polska dla uchwał. Na obronę Macierewicza można zapisać brak czasu i lincz ze strony mediów, ale to mimo wszystko mało. - Pojawi się pan w Sejmie na obchodach upamiętania obalenia rządu Olszewskiego? - Nie zostałem zaproszony. Trudno, nie jestem tak małostkowy jak niektórzy polscy politycy. - To PiS-owskie święto? - Nie, ale nie mam zwyczaju chodzić gdzieś, gdzie nie zostałem zaproszony. - Nie ma pan wrażenia, że mitologizuje się rząd Olszewskiego i jego obalenie? - Rozmawia pan z człowiekiem, który ma duże zasługi dla legendy tego rządu. Nie będę się tłumaczył z czegoś dobrego co zrobiłem. Do trzech razy sztuka. Olszewski 5 miesięcy i utrata władzy nie bez własnego udziału. Kaczyński 2 lata i utrata władzy na własne życzenie. W końcu uda się wprowadzić premiera prawicowego, który sprawi że Polska będzie państwem prawym i uczciwym rządzonym przez kompetentnych ludzi. To będzie wkrótce dzięki pokoleniu Solidarnej Polski. - A Polska nie jest państwem prawym i uczciwym? - Oczywiście, że nie jest. Polska nie jest krajem prawym, uczciwym i równych szans. Ale to się zmieni, kiedy Solidarna Polska dojdzie do władzy. Koniec części pierwszej.","Jacek Kurski, fot. Łukasz Giza / Agencja Gazeta",
https://wiadomosci.onet.pl/kraj/europosel-pis-o-ziobrze-to-wisialo-w-powietrzu-od-tygodnia-zrozumialem-ze-cos-sie/1c41n,"Europoseł PiS o Ziobrze: to wisiało w powietrzu od tygodnia. Zrozumiałem, że coś się święci","- Zbigniew Ziobro zademonstrował na zewnątrz brak jedności, która dla naszej partii jest sprawą absolutnie fundamentalną. Wiemy, że wyborcy prawicy nauczeni bardzo bolesnymi doświadczeniami z lat 90., kiedy prawica była podzielona, rozdrobniona, zwaśniona i skłócona, kiedy każdy chciał być szefem partii i kapitanem małego statku, zamiast pierwszym oficerem, żądali od polityków jedności - powiedział w wywiadzie dla ""Naszego Dziennika"" Ryszard Czarnecki, europoseł PiS. - Bardzo byłem zmartwiony wywiadami, których Ziobro udzielił gazetom. To wisiało w powietrzu od ubiegłego tygodnia, zrozumiałem, że coś się święci - dodał.","- Krytyczne wypowiedzi Tadeusza Cymańskiego odbierałem jako element szerszej akcji politycznej. Świat jest mały i gdy usłyszałem, że Zbigniew Ziobro dzwoni do dziennikarzy i umawia z nimi na wywiady, które koniecznie muszą się ukazać przed wyborami do Klubu Parlamentarnego PiS, zrozumiałem, że coś się święci. Dlatego nie byłem zaskoczony, ale zasmucony - komentuje Czarnecki. Europoseł zaznacza jednocześnie, że porażka PiS w wyborach jest sprawą wewnętrzną partii i należy się z nią uporać wewnątrz jej struktur, a nie ""biegać z tym do mediów"". - Proszę zwrócić uwagę, że od tygodnia trwa medialny festiwal z moją formacją w roli głównej. Najpierw Tadeusz Cymański, teraz Zbigniew Ziobro koncentrują uwagę środków masowego przekazu na PiS, a w tym samym czasie mediom umyka to, co jest istotne. - powiedział polityk PiS. - To, co robi Zbigniew Ziobro, burzy jedność polskiej prawicy. Mówienie nawet o potencjalnej budowie nowej formacji jest spełnieniem marzeń liberałów i lewicy o prawicy podzielonej i skłóconej. Dla mnie to takie déjá vu z lat 90., gdy prawica była podzielona - podsumował obecną sytuację Czarnecki. Cały obszerny wywiad w ""Naszym Dzienniku"".","Ryszard Czarnecki, fot. Sławomir Kamiński / Agencja Gazeta",
https://wiadomosci.onet.pl/kraj/znany-polityk-poprze-pis-rozmawiamy-o-tym/4h091,"Znany polityk poprze PiS? ""Rozmawiamy o tym""","Marek Jurek, przewodniczący Prawicy RP, której udało się zarejestrować listy jedynie w kilkunastu okręgach wyborczych przyznał w programie ""Tak jest"" na antenie TVN24, że prowadzi rozmowy w sprawie poparcia dla kandydatów Prawa i Sprawiedliwości. - Rozmawiamy z sześcioma kandydatami i jeżeli ktoś gwarantuje poważny stosunek do cywilizacji chrześcijańskiej to będziemy udzielać tego poparcia - przyznał.","Były Marszałek Sejmu, jeszcze do niedawna związany z Prawem i Sprawiedliwością przyznał, że jego ugrupowanie rozmawiało wcześniej o możliwości wystawienia swoich kandydatów na listach PiS, jednak największa opozycyjna partia odrzuciła taką możliwość. - My nigdy nie odmawialiśmy porozumienia z PiS. To jest osobista decyzja Kaczyńskiego lub jego współpracowników - wyjaśnił Jurek. Polityk przyznał też, że jego ugrupowanie koncentruje się teraz wyłącznie na kampanii wyborczej do senatu. - Jesteśmy w kampanii, prowadzimy ją. Do senatu mamy 10 kandydatów i będziemy aktywnie wspierać ich kampanię - powiedział. Dodał również, że to właśnie wybory do senatu pokażą realny polityczny kształt kraju. - Wynik dominujących partii do senatu będzie całkiem inny. Ta realna Polska po wyborach do senatu będzie wyglądać całkiem inaczej - stwierdził. Partia Jurka nie wystartuje. Zabrakło 450 głosów. Prawica RP, ugrupowanie byłego polityka Prawa i Sprawiedliwości Marka Jurka nie wystartuje w wyborach do Sejmu. Partii, która złożyła w Państwowej Komisji Wyborczej 26 list, zabrakło 450 głosów. Mimo, że Prawica RP złożyła o pięć list więcej niż wymagane minimum to odrzucenie jakiejkolwiek z nich oznaczało automatyczne odrzucenie wniosku o zarejestrowanie. Stało się tak, bo tylko pod 21 z nich zebrano po 5 tysięcy podpisów. Lider partii, Marek Jurek w rozmowie z tvn24.pl poinformował, że PKW odrzuciła podpisy zebrane we Wrocławiu. Według niego zabrakło około 450 głosów. Partia może wystartować w wyborach do sejmu, kiedy złoży listy do co najmniej połowy okręgów (21).","Marek Jurek, fot. Wojciech Olkuśnik / Agencja Gazeta",
https://wiadomosci.onet.pl/swiat/wlochy-plakaty-wychwalajace-faszyzm-na-ulicach-rzymu/hdjrt,Włochy: plakaty wychwalające faszyzm na ulicach Rzymu,"Konsternację wielu rzymian wywołały rozwieszone w centrum Wiecznego Miasta plakaty, wychwalające Republikę Salo, marionetkowe państwo, utworzone w 1943 r. w północnych Włoszech przez przywódcę faszyzmu Benito Mussoliniego, przy wsparciu hitlerowców.","Plakaty pojawiły się tuż przed przypadającym w środę Świętem Wyzwolenia, upamiętniającym zwycięstwo antyfaszystowskiej partyzantki w 1945 roku. To co roku szczególny moment, w którym wciąż dochodzą do głosu głębokie podziały we włoskim społeczeństwie w ocenie historii najnowszej a zwłaszcza działalności lewicowej partyzantki antyfaszystowskiej. Włosi nieprzerwanie spierają się o rodzimy faszyzm Mussoliniego, który zdaniem części prawicy oraz niektórych jej zwolenników nie zasługuje wyłącznie na kategoryczne potępienie, mimo ustaw rasowych i zakładania obozów koncentracyjnych. Niektórzy prawicowi politycy nie uczestniczą w obchodach 25 kwietnia. W tym roku rosnącą tradycyjnie przed Świętem Wyzwolenia atmosferę napięcia rozbudziły dodatkowo plakaty rozwieszone między innymi w rejonie Kapitolu i Placu Weneckiego. Na tle historycznego zdjęcia z czasów Republiki Salo widnieje napis: ""Wszyscy bohaterowie są młodzi i piękni"". Pod nim zaś umieszczono dedykację: ""Chłopcom z Salo"". Nie jest jasne, która z sił skrajnej włoskiej prawicy stoi za tymi niepodpisanymi plakatami, przed którymi rzymianie zatrzymują się z niedowierzaniem i to tym większym, że wiszą one na oficjalnych tablicach władz Wiecznego Miasta.",,
https://wiadomosci.onet.pl/kraj/kgp-nie-ma-informacji-o-przyjezdzie-antyfaszystow-z-niemiec-11-listopada/bql3f,KGP: nie ma informacji o przyjeździe antyfaszystów z Niemiec 11 listopada,"Policja, która przygotowuje się do zabezpieczenia manifestacji w Święto Niepodległości w Warszawie, nie ma informacji o przyjeździe do Polski antyfaszystów z Niemiec - poinformował komendant główny policji nadinsp. Marek Działoszyński.","W stołecznym ratuszu zgłoszono na 11 listopada trzy duże manifestacje i kilka innych zgromadzeń publicznych. Jeden z marszów poprowadzi prezydent Bronisław Komorowski; demonstracje zapowiadają też prawica i lewica. Komendant główny policji podkreślił, że za bezpieczeństwo manifestacji odpowiadają ich organizatorzy i wyznaczone przez nich służby porządkowe. - Policja oczywiście będzie dbała o to, żeby te manifestacje przebiegły bezpiecznie i żeby nikt nie próbował zakłócać ich przebiegu. Będziemy także dbali o bezpieczeństwo mieszkańców stolicy, którzy nie będą mieli ochoty manifestować. Miasto musi funkcjonować normalnie - powiedział Działoszyński. Podkreślił, że policja już od dłuższego czasu przygotowuje się do obchodów święta, m.in. ""podejmuje szereg rozmów"". - Czynimy to nie po to, żeby kogokolwiek inwigilować, ale po to, żeby dowiedzieć się o zamiarach, o liczbie uczestników, o sposobach dojazdu - po to, żeby wskazać miejsca parkingowe, zabezpieczyć trasy i pomagać wszystkim tym, którzy będą chcieli normalnie manifestować swoje uczucia patriotyczne - powiedział Działoszyński. Przed rokiem do policji docierały informacje o tym, że do Warszawy przyjadą grupy o skrajnych poglądach politycznych m.in. z Niemiec. Jak powiedział Działoszyński, w tym roku policja nie ma takich informacji. - Antyfaszyści niemieccy podobno w tym roku nie są zainteresowani udziałem w tych manifestacjach - dodał. Hanna Kubicka z ""Porozumienia 11 listopada"", które w ubiegłych latach organizowało blokady prawicowego ""Marszu Niepodległości"", powiedziała, że w najbliższą sobotę niemiecka skrajnie prawicowa partia NPD organizuje marsz we Frankfurcie nad Odrą. - W związku z tym ruch antyfaszystów w Niemczech organizuje się na 10 listopada na blokadę NPD - podkreśliła. - Przekazaliśmy sobie nawzajem wyrazy solidarności, liczymy na to, że może ktoś przyjedzie, ale trudno nam powiedzieć, czy oni dadzą radę zrobić dwie rzeczy w takim krótkim odstępie czasu - dodała Kubicka. W 2011 r. w zabezpieczeniu demonstracji uczestniczyło ponad 3,1 tys. policjantów z KSP oraz z dziewięciu dużych miast. Policja nadała tamtej operacji kryptonim ""Niepodległość"". - Także w tym roku musimy skierować do działania większą liczbę policjantów. Każde z tych zgromadzeń musi być zabezpieczone - powiedział rzecznik KGP insp. Mariusz Sokołowski. Jak dodał, organizatorzy zgromadzeń zapewniają, że będą one miały pokojowy charakter. - Każdy ma prawo do manifestowania i demonstrowania swoich poglądów. Apelujemy o to, żeby nie łamać prawa. Jeśli dojdzie do łamania prawa, policja będzie szybko i stanowczo reagować - zapowiedział Sokołowski. Na czwartkowej konferencji prasowej w Sejmie wiceszef sejmowej komisji spraw wewnętrznych Jarosław Zieliński zaapelował do premiera, szefa MSW i policji, by nie wpuszczono do Polski przedstawicieli środowisk lewicowych, których zamiarem miałoby być ""dezorganizowanie"" Święta Niepodległości. - Z prasy dowiadujemy się, że przed Świętem Niepodległości znowu wybierają się do Polski grupy anarchistów, z Niemiec, Austrii i obawiamy się, że może dojść do powtórki z sytuacji, która miała miejsce przed rokiem - mówił Zieliński na konferencji prasowej w Sejmie. Zdaniem Zielińskiego, ""jest uzasadnione, aby nie wpuścić do Polski grup, które z góry zakładają, że będą dezorganizowały porządek publiczny"". Przed rokiem w stolicy odbył się m.in. wiec ""Kolorowa Niepodległa"", zorganizowany przez Porozumienie 11 Listopada, a także Marsz Niepodległości zorganizowany przez Obóz Narodowo-Radykalny i Młodzież Wszechpolską. W wyniku starć demonstrantów z policją 40 funkcjonariuszy zostało lekko rannych. Do szpitali trafiło 30 osób. Zatrzymano 210 osób.",Fot. Wojciech Olkuśnik / Agencja Gazeta,
