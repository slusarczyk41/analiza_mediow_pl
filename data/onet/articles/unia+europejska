https://wiadomosci.onet.pl/swiat/o-swiecie-w-onecie-czy-polska-jest-na-drodze-do-wyjscia-z-unii/7b0fr1l,"O świecie w Onecie. W Brukseli pytają, czy Polska jest na drodze do wyjścia z Unii? [Podcast]","- Intencji wyprowadzenia Polski z Unii raczej nie ma, ale to jest sytuacja, która sama siebie napędza i przypomina wydarzenia w Wielkiej Brytanii, które poprzedziły referendum brexitowe – powiedział Adam Jasser, rozpoczynając rozmowę z Michałem Broniatowskim w cotygodniowym podcaście ""O świecie w Onecie"".",,O świecie w Onecie. Czy Polska jest na drodze do wyjścia z Unii?,
https://wiadomosci.onet.pl/swiat/szef-rady-europejskiej-20-lutego-odbedzie-sie-specjalny-szczyt-ue/h5rzpnf,Szef Rady Europejskiej: 20 lutego odbędzie się specjalny szczyt UE,"Szef Rady Europejskiej Charles Michel zapowiedział na 20 lutego specjalny szczyt UE ws. unijnego budżetu na lata 2021-2027. Liczy, że mimo rozbieżnych zdań co do kształtu przyszłych wieloletnich ram finansowych UE krajom członkowskim uda się znaleźć kompromis.","""Zwołam specjalne spotkanie Rady Europejskiej, które rozpocznie się 20 lutego 2020 r. Ze zdrowym rozsądkiem i determinacją możemy zawrzeć umowę w sprawie unijnego budżetu, która przyniesie korzyści wszystkim Europejczykom. Wszystkie strony będą musiały wykazać się gotowością do kompromisu"" - napisał Michel na Twitterze. Przewodniczący Rady Europejskiej opublikował też list skierowany do unijnych przywódców. Napisał w nim, że każde odroczenie rozmów w sprawie budżetu spowodowałoby ""poważne problemy praktyczne i polityczne oraz zagroziłoby kontynuacji obecnych programów i polityk, a także uruchomieniu nowych"". Podkreślił, że jest w pełni świadomy, że negocjacje te należą do najtrudniejszych, z jakimi UE musi się zmierzyć. Po grudniowym szczycie unijnym Michel przejął prowadzenie negocjacji w tej sprawie od fińskiej prezydencji, która, tak jak poprzednie prezydencje, nie była w stanie doprowadzić do zbliżenia stanowisk podzielonych stolic. W sporze po jednej stronie są płatnicy netto, czyli kraje, które więcej wpłacają do unijnego budżetu, niż z niego wypłacają, z Niemcami, Holandią, Danią i Finlandią na czele. Państwa te chciałyby, aby limit wydatków na następne siedem lat odpowiadał ok. 1 proc. połączonego dochodu narodowego brutto (DNB) 27 państw członkowskich. Po drugiej stronie jest licząca 17 państw grupa tzw. przyjaciół polityki spójności, która sprzeciwia się cięciom wskazując, że różnice w rozwoju pomiędzy poszczególnymi regionami w UE są tak duże, że nie można zmniejszać wydatków na ten cel i ogólnie budżetu UE. W skład tej grupy, poza Polską, wchodzą: Bułgaria, Rumunia, Węgry, Czechy, Słowacja, Łotwa, Litwa, Estonia, Grecja, Chorwacja, Włochy, Portugalia, Malta, Cypr, Słowenia i Hiszpania.",Charles Michel,
https://wiadomosci.onet.pl/kraj/msz-polski-slowa-christian-wigand-o-polsce-calkowicie-niedopuszczalne/3lyfkbj,MSZ Polski: wypowiedź rzecznika KE całkowicie niedopuszczalna,"Christian Wigand stwierdził, że niezależność i prawomocność TK w Polsce została ""poważnie podważona"". W odpowiedzi na jego słowa, MSZ oświadczył, że komentarz rzecznika Komisji Europejskiej rząd RP ocenia jako ""całkowicie niedopuszczalny"".","Z kolei rzecznik Wigand w piątek na konferencji prasowej w piątek w Brukseli, twierdząc odpowiedział na pytanie: ""czy KE nie ma wątpliwości, co do prawomocności Sądu Najwyższego w Polsce, ale ma je w odniesieniu do Trybunału Konstytucyjnego"". Rzecznik KE wskazał, że rozwój sytuacji dotyczący praworządności w Polsce jest dowodem na to, że potrzebny jest natychmiast konstruktywny i uczciwy dialog w tej kwestii. Wigand dodał, że wiceszefowa KE Viera Jourova będzie w Polsce w przyszłym tygodniu i jest gotowa na taki dialog. Mówił też, że niezależność i prawomocność TK w Polsce została ""poważnie podważona"" i nie może on wydawać już ""efektywnej konstytucyjnej oceny"". Wezwał, w imieniu KE, do ""przywrócenia niezależności i prawomocności Trybunału Konstytucyjnego"". W związku z tą wypowiedzią w sobotę do MSZ został wezwany szef Przedstawicielstwa Komisji Europejskiej w Polsce Marek Prawda. - Traktujemy tę wypowiedź jako bardzo poważną niekonsekwencję i jako bardzo poważne stosowanie podwójnych standardów w stosunku do tego, jakie oczekiwanie są stosowane wobec Polski, a jakie oczekiwania i jakie standardy Komisja stosuje wobec samej siebie – powiedział Jabłoński po tym spotkaniu. Podkreślił przy tym, że ""Komisja jest także organem politycznym"". - Jej wypowiedzi mają pewien charakter ocenny, do czego oczywiście indywidualne osoby mają prawo, ale jeżeli sama Komisja oczekuje od państw członkowskich pewnych zachowań, to sama tego standardu powinna również przestrzegać - dodał. - Tego właśnie oczekujemy od KE i jesteśmy gotowi do dialogu - zaznaczył Jabłoński. Podkreślił, że polskie władze ""konsekwentnie od wielu miesięcy"" wyjaśniają, jakie są szczegóły dotyczące polskiego prawa, porównują je i przedstawiają przepisy obowiązujące od lat w wielu innych krajach w UE, zamierzają kontynuować to działanie. Jabłoński podkreślił w rozmowie z dziennikarzami, że wezwanie szefa Przedstawicielstwa KE w Polsce to krok nie spotykany często, ale normalny w relacjach dyplomatycznych. Ocenił, że rozmowa odbyła się ""w atmosferze bardzo rzeczowej i konkretnej"". Dziennikarze pytali, czy wypowiedź rzecznika KE nie była uzasadniona, zwłaszcza w kontekście informacji medialnych o spotkaniu prezesa PiS Jarosława Kaczyńskiego z prezes TK Julią Przyłębską w jej mieszkaniu w czasie, gdy marszałek Sejmu składała do TK wniosek o rozstrzygnięcie sporu kompetencyjnego oraz alarmujących wypowiedziach sędziów TK, że dochodzi do manipulacji składami orzekającymi przez Przyłębską. Jabłoński odpowiedział, że poprzedni prezesi Trybunału ""również spotykali się w różnych formatach z politykami partii i również sędziowie TSUE spotykają się z politykami europejskimi"". - Jeśli KE (...) będzie opierała swoją ocenę na plotkach medialnych, niepotwierdzonych, to będzie to zła sytuacja - ocenił. Dodał, że według jego informacji nieprawdą jest to, że dochodzi do manipulacji dot. wyznaczania składów sędziowskich w TK. Wiceszef MSZ był też pytany, co się stanie, jeśli TSUE wyda decyzję dot. zamrożenia działania izby dyscyplinarnej SN. - Otrzymaliśmy wczoraj odpis wniosku o zastosowania wniosków tymczasowych i termin na udzielenie odpowiedzi; tej odpowiedzi udzielimy w odpowiednim czasie, zobaczymy jaka będzie reakcja - powiedział. Jak dodał, termin ten upływa 6 lutego. Podkreślił, że właśnie przygotowywana jest zaplanowana na przyszły tydzień wizyta wiceszefowej KE Viery Jourovej. Podkreślił, że program wizyty jest jeszcze ustalany, ale wie, że Jourova zwróciła się o możliwość odbycia spotkań z przedstawicielami Sejmu, Senatu, polskiego rządu oraz z I prezes SN i rzecznikiem praw obywatelskich. Jak zaznaczył, nie było jak dotąd wniosku o spotkanie z premierem. Dodatkowo - jak zaznaczył - chęć spotkania z Jourovą wyrazili przedstawiciele KRS, prezesi izby dyscyplinarnej i kontroli nadzwyczajnej SN i prezes TK. Prawda po spotkaniu powiedział, że rozmawiał z wiceszefem MSZ o krytycznym stosunku i stanowisku polskiego rządu oraz o tezach przedstawionych przez rzecznika KE. - Przyjąłem to do wiadomości i przekażę Komisji Europejskiej - poinformował. Dodał, że oprócz tego rozmawiali o planowanej wizycie w Polsce wiceszefowej KE Very Jourovej. Zaznaczył, że jest ona zainteresowana rozmowami nie tylko na temat praworządności, ale także o wszystkim, co jest w jej zakresie kompetencji, bo to jest jej pierwsza wizyta w Polsce w nowej roli. - Bardzo by nam zależało, żeby elementem tego spotkania było kontynuowanie szczerego dialogu - podkreślił. Oznajmił, że ""Komisja Europejska – co nie jest żadną tajemnicą – jest ogromnie zaniepokojona tym wszystkim, co dzieje się w zakresie praworządności"". ""- Komisja Europejska jest wspólnotą prawa i nie może nie reagować na zagrożenia, jakie wynikają dla sędziów. Ma dobrze znane stanowisko, to stanowisko przedstawiłem panu ministrowi - wskazał",Paweł Jabłoński,
https://wiadomosci.onet.pl/politico/o-co-chodzi-w-krwawej-wojnie-domowej-w-libii-w-punktach/z6bw3tv,Kto do kogo strzela w krwawej wojnie domowej w Libii,"Kanclerz Niemiec Angela Merkel, zaprosiła wszystkie strony wojujące w wojnie domowej w Libii – oraz te, które manipulują nią zza granicy – na konferencję pokojową, która odbywa się dzisiaj w Berlinie. Celem jest zakończenie wojny, ale też przywrócenie wpływów Unii Europejskiej w kraju, w którym pierwsze skrzypce chcą przejąć Rosja i Turcja, pisze Zia Weise z POLITICO.","Artykuł w oryginale na stronie POLITICO.eu Unia Europejska ma problem z wypracowaniem wspólnego stanowiska w sprawie kryzysu w Libii, pomimo że kraj ten leży w pobliżu jej wybrzeży. Jej bierność sprawia, że w tym zamożnym w ropę północnoafrykańskim kraju w coraz większym stopniu karty zaczynają rozdawać Turcja i Rosja – choć podejmowane przez nich próby wynegocjowania długoterminowego zawieszenia broni utknęły na początku tego tygodnia w martwym punkcie. Konferencja pokojowa w Berlinie jest kolejną próbą rozwiązania trwającego od dziewięciu lat konfliktu. Przedstawiamy krótki przewodnik po libijskim kryzysie i jego międzynarodowych wymiarach. O kontrolę nad Libią konkurują dwa rządy. Rząd Zgody Narodowej (GNA) z siedzibą w Trypolisie, kierowany przez premiera Fajiza as-Sarradża jest uznawany przez ONZ i wspierany przez liczne zbrojne milicje. Konkurencyjna administracja na wschodzie kraju jest sprzymierzona z watażką, generałem Chalifą Haftarem, który dowodzi tak zwaną Libijską Armią Narodową (LNA). Haftar, niegdysiejszy zausznik Kaddafiego, przedstawia się jako zapora przed ekstremistami, natomiast oponenci widzą w nim potencjalnego dyktatora. GNA ma tymczasem problemy z potwierdzeniem swojej władzy i jest trapiony przez wewnętrzne konflikty. Obie strony mogą liczyć na wsparcie z zagranicy. Libia stała się państwem upadłym po obaleniu w 2011 r., nie bez pomocy nalotów NATO, dyktatora Muammara Kaddafiego. Kolejne rządy nie były w stanie zapanować nad rozlicznymi milicjami, które sprawują realną władzę w kraju. Pomimo embarga, broń jest powszechnie dostępna. Do eskalacji przemocy doszło w 2014 r., po wyborach, których wyniki były powszechnie kwestionowane. Kraj został praktycznie podzielony na pół, a as-Sarradż objął władzę w GNA w 2016 r. Haftar podjął w tym czasie szeroko zakrojoną ofensywę wojskową, dzięki której pod jego kontrolą znalazły się znaczne połacie kraju. Na krótko do gry włączyło się również Państwo Islamskie, ale zostało pokonane. W kwietniu ubiegłego roku próba zdobycia przez Haftara Trypolisu doprowadziła do kolejnej eskalacji konfliktu. Po dziewięciomiesięcznej ofensywie zapanowała krucha równowaga. Tymczasowe zawieszenie broni wynegocjowane w ubiegłym tygodniu przez Turcję i Rosję wydaje się utrzymywać mimo drobnych starć. W ostatnich latach konflikt w Libii przerodził się w zdalnie sterowaną wojnę, a liczne zagraniczne mocarstwa bronią w tym kraju swoich interesów ideologicznych i ekonomicznych. Administracja as-Sarradża jest popierana przez ONZ i mocarstwa zachodnie, w tym USA, ale opiera się głównie na Turcji, Katarze i Włochach. Haftar może liczyć na wsparcie Egiptu, Zjednoczonych Emiratów Arabskich (UAE), Rosji, Arabii Saudyjskiej, Jordanii i Francji. UAE znacząco wspierają Haftara z powietrza i dostarcza mu zaawansowane systemy uzbrojenia, twierdzi ONZ. Arabia Saudyjska ma nie szczędzić mu funduszy, zaś Egipt wysyła ludzi i sprzęt przez dziurawą granicę z Libią. Wsparcie wojskowe ma zapewniać generałowi również Francja. W ubiegłym roku w jednej z baz LNA znaleziono francuskie pociski, ale rząd zaprzeczył, jakoby zaopatrywał Haftara w broń. Z kolei Rosja jest oskarżana o wysyłanie do kraju najemników. Ankara wysyła do Trypolisu doradców wojskowych, a w czwartek podała, że w ślad za nimi wyśle również żołnierzy. Na początku stycznia turecki parlament zaaprobował misję wojskową w Libii. Turecki rząd już zaopatruje Trypolis między innymi w drony. Pojawiają się również doniesienia, że w obronie as-Sarradża walczą sprzymierzeni z Turcją Syryjczycy. Włochy, byłe mocarstwo kolonialne w Libii postrzega stabilizację tego kraju jako kwestię bezpieczeństwa narodowego. Stawiają na rząd as-Sarradża, by zabezpieczyć swoje interesy, w tym dostęp do złóż ropy. Innym powodem do obaw jest migracja. W ubiegłym roku Rzym odnowił kontrowersyjne porozumienie migracyjne z GNA. Francuski rząd oficjalnie zaprzecza jakoby popierał Haftara, ale uważa watażkę za najlepsze narzędzie do walki z ekstremizmem. Francja również ma interesy naftowe w Libii. Arabia Saudyjska, Egipt i UAE widzą w Haftarze sojusznika w walce z rozprzestrzenianiem się politycznego islamu, a w szczególności z Bractwem Muzułmańskim, które traktują jako organizację terrorystyczną. W skład GNA wchodzi ugrupowanie powiązane z Bractwem. Po drugiej stronie barykady znajdują się Turcja i Katar, które wspierają Bractwo. Poza przyczynami ideologicznymi Turcja ma jeszcze jeden powód, by popierać GNA. Ankara i rząd as-Sarradża podpisały ostatnio kontrowersyjną umowę morską, na mocy której Turcja może sobie rościć prawa do wschodnich akwenów Morza Śródziemnego, które mają skrywać ogromne złoża gazu. USA oficjalnie popierają as-Sarradża, ale za rządów Donalda Trumpa starają się trzymać z dala od konfliktu. W ubiegłym roku prezydent wprawił jednak w osłupienie sojuszników, kiedy pochwalił Haftara w rozmowie telefonicznej. Tymczasem Rosja, wykorzystując brak jednolitego stanowiska Zachodu, próbuje rozszerzać swoje wpływy w regionie. Konkurencyjne rządy walczą również o kontrolę nad złożami ropy w kraju, które są największe w Afryce i stanowią fundament libijskiej gospodarki. Haftar zajął tak zwany libijski półksiężyc naftowy, w którym zlokalizowana jest większość rezerw. Rezolucja ONZ wskazuje państwowy libijski koncern naftowy, National Oil Corporation (NOC) z siedzibą w Trypolisie, jako jedyny podmiot, który może zarządzać złożami i sprzedawać krajową ropę. Haftar kilkakrotnie próbował jednak złamać ten monopol. Z NOC współpracuje kilka międzynarodowych firm. Włoski Eni jest największym zagranicznym producentem ropy obecnym w tym kraju, ale musi się liczyć z konkurencją francuskiego Totala, który rozszerza swoje operacje w Libii. Walki kilkakrotnie zmusiły Eni w ostatnich miesiącach do zaprzestania wydobycia, a niepewna sytuacja opóźniła również jej umowę pomiędzy z BP, której celem ma być zwiększenie produkcji. Do tego dochodzi jeszcze rosyjski Taftnet, który pod koniec ubiegłego roku wznowił prace poszukiwawcze. Ustabilizowanie sytuacji w Libii jest kluczową kwestią bezpieczeństwa dla UE i jej państw członkowskich. Rozrywany przez wojnę kraj służy dziś jako główny punkt przerzutowy dla nieuregulowanej imigracji z północnej Afryki do Europy, w szczególności do Włoch. W Libii jest również mnóstwo broni i choć tamtejsza organizacja powiązana z Państwem Islamskim została pokonana, ekstremizm pozostaje powodem do obaw. Ponieważ jednak Francja i Włochy wspierają przeciwne strony, Unia ma problem z odpowiedzią na chaos, w którym pogrążyła się Libia; w ubiegłym roku francuski rząd zablokował unijną rezolucję, wzywającą Haftara do wstrzymania ofensywy na Trypolis. Apel o europejskie wsparcie, o które w ubiegłym roku zwrócił się as-Sarradż, pozostał w dużej mierze bez odpowiedzi. Bruksela skupia się przede wszystkim na kontrolowaniu migracji, ale jej współpraca z libijską strażą przybrzeżną jest przedmiotem intensywnej krytyki ze strony obrońców praw człowieka. Agencja Associated Press odkryła niedawno, że duże sumy z unijnego budżetu trafiają do kieszeni bojówkarzy i oficerów straży przybrzeżnej, którzy wykorzystują i prześladują imigrantów. W tym miesiącu nastąpiło wzmożenie dyplomatyczne wokół Libii. Merkel między innymi w tej sprawie pojechała do Moskwy, a zarówno as-Sarradż jak i Haftar byli w Rzymie, choć się nie spotkali. Wspierany przez ONZ przywódca był również w Brukseli na rozmowach z unijnymi politykami, ale europejskie wysiłki nie przyniosły jak dotąd żadnego rezultatu. Tymczasem coraz śmielej poczynają sobie Turcja i Rosja. Dzięki wspólnemu wysiłkowi dyplomatycznemu Władimira Putina i jego tureckiego odpowiednika, Recepa Tayyipa Erdoğana, udało się w ubiegłym tygodniu wynegocjować rozejm, a Haftar i as-Sarradż pojechali do Moskwy na rozmowy. Haftar opuścił Rosję bez podpisania porozumienia o trwałym zawieszeniu broni, ale według Niemiec popiera tymczasowy rozejm. Porażka rozmów w Moskwie daje Europejczykom nową szansę, by wrócić do gry. Rozmowy w sprawie Libii w stolicy Niemiec odbywają się w ramach tak zwanego procesu berlińskiego, zainicjowanej w ubiegłym roku mediacji, która ma wesprzeć nadzorowany przez ONZ proces pokojowy. Na konferencji spotykają się przedstawiciele wielu krajów, które mają interesy w Libii. Niemiecki minister spraw zagranicznych, Heiko Maas, pojechał w czwartek do Benghazi, by spotkać się z Haftarem i powiedział, że generał zgodził się przybyć do Berlina. Także as-Sarradź ogłosił w czwartek, że weźmie udział w rozmowach.",Wojna domowa w Libii,
https://wiadomosci.onet.pl/kraj/beata-mazurek-komentuje-wpis-donalda-tuska-zalosne-konwulsje-lipnego-moralisty/1q1be22,Beata Mazurek komentuje wpis Donalda Tuska: żałosne konwulsje lipnego moralisty,"Wpis byłego premiera Donalda Tuska na Twitterze, to ""żałosne konwulsje lipnego moralisty i politycznego obłudnika"" - podkreśliła w sobotę europosłanka PiS Beata Mazurek. To reakcja na wczorajszy wpis Tuska, który w mocnych słowach zaatakował na Twitterze rządzących w Polsce, zarzucając im m.in. ""niszczenie sądów' i ""bezkarną kradzież"".","""Wyprowadzają Polskę z Unii, niszczą sądy, by bezkarnie kraść, szczują jednych Polaków przeciw drugim. Głosujesz na nich? Masz prawo. Ale nie masz prawa dłużej udawać, że tego nie widzisz. Bo widzisz"" - napisał Donald Tusk. Choć nazwa PiS nie pada, to prawdopodobnie tę partię miał na myśli. Wpis Tuska skomentowała w sobotę europosłanka PiS Beata Mazurek. ""Żałosne konwulsje lipnego moralisty i politycznego obłudnika. Kłamca, który jak się pomyli, to może powie prawdę. Tusk pisze o szczuciu, dzieleniu, złodziejstwie - powinien spojrzeć w lustro, to zobaczy idealnego adresata. Na szczęście jego polityczne znaczenie, to już tylko prymitywne wpisy"" - napisała Mazurek. Poseł PiS Radosław Fogiel ocenił, że wpis Tuska, to próba ""zamieszania w kotle polskiej polityki"". - Poziom egzaltacji jest zupełnie niestosowny. Tego typu oskarżenia raczej zwykle piszą anonimowi internauci w komentarzach, bijący się w imieniu swoich partii, a nie - wydawałoby się - poważny polityk - mówił. ""Jest to na granicy tego, co nazywamy trollingiem"" - dodał. Zdaniem posła KO Michała Szczerby, Tusk dobrze analizuje i diagnozuje obecną sytuację w Polsce. - Ja bym ją zdiagnozował słowami: złodziej na złodzieju i złodziejem pogania - oświadczył Szczerba, przywołując informacje medialne, że z Centralnego Biura Antykorupcyjnego wyprowadzono 10 mln zł.",Beata Mazurek,
https://wiadomosci.onet.pl/kraj/polska-ma-dostac-2-mld-euro-z-funduszu-sprawiedliwej-transformacji/y1zj3t4,Polska dostanie najwięcej pieniędzy za odejście od węgla,"Polska z Funduszu Sprawiedliwej Transformacji ma otrzymać aż 2 mld euro - informuje dzisiejszy ""Dziennik Gazeta Prawna"". Jest to najwięcej ze wszystkich państw członkowskich. Warunkiem, aby otrzymać taką kwotę, jest zobowiązanie się przez Polskę do realizowania celu neutralności klimatycznej do 2050 r.","Fundusz Sprawiedliwej Transformacji ma wspierać odchodzenie od węgla przez kraje członkowskie UE. Przeznaczono na niego łącznie 7,5 mld. 2 mld dla Polski to nie wszystko. Jak szacuje Ministerstwo Klimatu, łącznie mechanizmy proponowane przez Brukselę mogą dać 24,5 mld euro, bo oprócz środków z funduszu dojdą jeszcze środki z programów pożyczkowych i inwestycyjnych oraz obligatoryjny wkład z polityki spójności. Według informacji ""DGP"", która zapoznała się z nieoficjalnym dokumentem Komisji Europejskiej zawierającym propozycje podziału środków, Polska ma otrzymać największą część z funduszu. Niemcy dostaną 877 mln euro, Rumunia 757 mln euro, a Czechy 581 mln euro. Środki z funduszu sa silnie powiązane z celem neutralności klimatycznej do 2050 r. Przypomnijmy, że grudniu Polska jako jedyny kraj członkowski nie zgodziła się na dążenie do zeroemisyjności. Nawet jeśli rząd podtrzyma swoje stanowisko, to aby dostać pieniądze z FST, będzie musiał wykazać takie dążenie w planach transformacyjnych. Źródło: ""Dziennik Gazeta Prawna""",,
https://wiadomosci.onet.pl/swiat/europarlament-polska-byla-ofiara-a-nie-sprawca-ii-wojny-swiatowej/ecsbw24,"Debata w UE po ataku Rosji na Polskę. KE wyraża solidarność z Warszawą. "" Polska była ofiarą, a nie sprawcą wojny""","W debacie na ten temat, którą sprowokowały kontrowersyjne wypowiedzi prezydenta Rosji Władimira Putina wzięło udział ponad pół setki eurodeputowanych. Nie wszyscy mówili jednym głosem, ale zdecydowana większość wskazywała na rosyjską współodpowiedzialność za wywołanie konfliktu poprzez zawarcie paktu pakt Ribbentrop-Mołotow.","Solidarność z Polską w związku z atakami Rosji wyraziła wiceprzewodnicząca KE Viera Jourova. ""Komisja Europejska w pełni odrzuca wszelkie fałszywe twierdzenia, które próbują zniekształcać historię II wojny światowej lub przedstawiać ofiary, takie jak Polska, jako sprawców"" - podkreśliła czeska polityk. Stwierdziła przy tym, że historia jest złożona i nie wolno zapominać o roli żołnierzy sowieckich podczas kluczowego momentu wojny, gdy Józef Stalin i Adolf Hitler stali się wrogami. Jak oceniła to właśnie żołnierze sowieccy ""wypchnęli nazistów z Europy Środkowo-Wschodniej i wyzwolili obóz zagłady Auschwitz-Birkenau"". Jourova przestrzegała, że zniekształcanie faktów historycznych to zagrożenie dla społeczeństw demokratycznych. - Sojusz niemiecko-sowiecki umożliwił atak na Polskę przez nazistowskie Niemcy 1 września 1939 roku, a następnie wojska sowieckie 17 września. Wydarzenia te zapoczątkowały drugą wojnę światową - to fakty - zaznaczyła wiceszefowa KE. O odpowiedzialności Rosji i pakcie Ribbentrop-Mołotow mówiła też łotewska eurodeputowana Sandra Kalniete z Europejskiej Partii Ludowej. - Związek Sowiecki jest współodpowiedzialny za wywołanie II wojny światowej - podkreśliła. Przeciwko zamianie ról katów i ofiar protestował niemiecki eurodeputowany Reinhard Buetikofer. - Ten rodzaj konwersji, przerzucanie winy historycznej może stać się pierwszym krokiem do identyfikacji celów dla agresji. UE powinna być czujna - apelował. Europosłanka PiS Anna Fotyga mówiła, że od samego początku obie strony paktu Ribbentrop-Mołotow posługiwały się kłamstwami, oszustwami, oszczerczymi kampaniami, by zdyskredytować swoich oponentów i swoje ofiary. - Dokonując Holokaustu Hitler oskarżał Żydów, że to oni wywołali II wojnę światową - wskazywała była minister spraw zagranicznych. Jak zaznaczyła Putin w swojej oszczerczej kampanii wobec Polski i innych państw posługuje się dokładnie tymi samymi metodami, które były stosowane przez Hitlera i Stalina. Szef delegacji PO w PE Andrzej Halicki, który zainicjował dyskusję dziękował za okazaną solidarność. - Tej solidarności naprawdę potrzebujemy. Chciałem podziękować Radzie, pani komisarz za bardzo jednoznaczny głos, bo musimy być razem, gdy podejmowane są próby fałszowania historii - oświadczył eurodeputowany. Jak podkreślił cała debata nie jest o historii, ale o bezpieczeństwie, bo ci, którzy chcą akceptować totalitaryzmy, czy to stalinowski, czy nazistowski, sami chcą budować rządy autorytarne i wykorzystywać je na zgubę milionów Europejczyków. Były premier Leszek Miller (SLD) wskazywał, że gdy 30 lat temu Zjazd Deputowanych Ludowych ZSRR potępił pakt Ribbentrop-Mołotow, który Stalin określił jako ""krwią scementowaną przyjaźń"" pomiędzy dwoma krajami, wydawało się, że ten rozdział historii jest zamknięty. - Dziś następuje próba rewizji tamtych ocen, w tym także fałszowania prawdy historycznej w odniesieniu do Polski. Udział mojego kraju w walce przeciwko Hitlerowi nie może kwestionowany - oświadczył Miller. Wygłoszone przez prezydenta Rosji przed świętami komentarze dotyczące przyczyn II wojny światowej zostały uznane na Zachodzie za próbę pisania historii na nowo i wybielanie sowieckiej kolaboracji z nazistami. Putin w wygłoszonym w środę orędziu kolejny raz poruszył temat roli Związku Sowieckiego w pokonaniu Niemiec hitlerowskich. - Mamy obowiązek bronienia prawdy o zwycięstwie, inaczej cóż powiemy naszym dzieciom, jeśli kłamstwo, jak zaraza, rozpełznie się po całym świecie - oświadczył.","Europarlament po ataku Putina: Polska była ofiarą, a nie sprawcą II wojny światowej",
https://wiadomosci.onet.pl/tylko-w-onecie/michal-kaminski-w-onet-rano-reakcja-pis-jest-nielogiczna/y64m56b,"Michał Kamiński w ""Onet Rano."": reakcja PiS jest nielogiczna","- Unia Europejska nie jest dla Polski za granicą – powiedział Michał Kamiński w programie ""Onet Rano."", pytany przez Iwonę Kutynę o reakcje polityków PiS na decyzję Komisji Europejskiej, która chce, by Trybunał Sprawiedliwości UE zamroził działania Izby Dyscyplinarnej Sądu Najwyższego. - Każdy, kto głosował za wejściem polski do UE - a PiS za tym było – zgodził się na prymat prawa europejskiego nad prawem krajowym. To jest bezsporne – stwierdził wicemarszałek Senatu. - Reakcja PiS w tej kwestii jest nielogiczna – dodał. Chcesz dowiedzieć się więcej? Kliknij tutaj: vod.pl.",,,
https://wiadomosci.onet.pl/swiat/podkupywanie-sceptykow-klimatycznych-w-ue/dln0z66,Podkupywanie sceptyków klimatycznych w UE,"Czy Polskę uda się przekonać do celu neutralności klimatycznej? Komisja Europejska ogłosiła projekt wspierania transformacji energetycznej, który ma być jedną z głównych zachęt dla Warszawy.","Komisja Europejska przedstawiła plany wygenerowania jednego biliona euro inwestycji, które w ciągu najbliższej dekady mają pomóc Unii Europejskiej w drodze do osiągnięcia neutralności klimatycznej w 2050 r. Jednak takie finansowanie Zielonego Ładu jest oparte m.in. na przyszłej unijnej siedmiolatce budżetowej, w której – te zamiary ogłoszono już dużo wcześniej – wydatkowanie funduszy miałoby być powiązane z przedsięwzięciami proklimatycznymi. Natomiast źródłem prawdziwie dodatkowych – i w miarę szybko osiągalnych – pieniędzy powinien być „mechanizm sprawiedliwej transformacji”. Szczyt UE już w grudniu zeszłego roku zdecydował, że ten „mechanizm” powinien wygenerować 100 mld euro inwestycji (w latach 2021-27) na wsparcie dla regionów najbardziej dotkniętych transformacją energetyczną, czyli m.in. dla Górnego Śląska i Zagłębia. – To nie będą pieniądze na zwykłe wspieranie transformacji, ani na zwykłą polityką regionalną – powiedziała dziś komisarz UE ds. polityki spójności Elisa Ferriera. W tej kopercie finansowej chodzi bowiem nie tyle o pieniądze np. na modernizację ciepłowni, lecz na zapobieganie dotkliwym kosztom społecznym przykładowo przez tworzenie nowych miejsc pracy poza górnictwem. – To wsparcie ma przynieść korzyści obszarom o wysokim zatrudnieniu w wydobyciu węgla kamiennego, brunatnego, łupków roponośnych i torfu, a także w regionach z silnymi branżami intensywnie wykorzystującymi węgiel – zapowiedziała Komisja Europejska. „Mechanizm sprawiedliwej transformacji” na opierać się na dodatkowych 7,5 mld euro (pozostaje pytanie, czy główni płatnicy do budżetu UE będą skorzy dorzucić tę sumę) oraz funduszach przewidzianych teraz w projekcie budżetu UE m.in. na politykę strukturalną, co miałoby dać wspólnie 30-50 mld euro. A reszta to m.in. tanie pożyczki z Europejskiego Banku Inwestycyjnego. Jednak Komisja Europejska nie podała żadnych szacunków, ile z „mechanizmu sprawiedliwej transformacji” może przypaść poszczególnym krajom Unii. A od tego będą mocno zależeć losy tego projektu w negocjacjach Parlamentu Europejskiego oraz unijnych państw członkowskich UE. Niewykluczone, że szczegółowe kwoty będą zmieniać się w zależności od ustaleń, pod jakimi warunkami można będzie po nie sięgać. Na podstawie ogólnych wskaźników gospodarczych można przypuszczać, że Polska mogłaby liczyć na mniej więcej ćwierć unijnej puli, ale bez szczegółowych danych i wyliczeń to razie tylko spekulacje. Aby uzyskać wsparcie z funduszów sprawiedliwej „transformacji”, kraje Unii będą musiały przygotować plany szczegółowo opisujące proces reform energetycznych i konkretne działania zmierzające do osiągnięcia gospodarki neutralnej dla klimatu. Szkopuł w tym, że Polska na razie – na poziomie politycznych zobowiązań szczytu UE – nie zdeklarowała się w sprawie unijnej walki o neutralność w 2050 r. Premier Mateusz Morawiecki przekonywał, że Polska może osiągnąć tę neutralność w wolniejszym tempie, dopiero w drugiej połowie stulecia. Rada Europejska na swym grudniowym szczycie UE, jak zawsze na zasadzie konsensusu (a zatem za zgodą Polski), zatwierdziła „cel polegający na osiągnięciu przez UE neutralności klimatycznej do 2050 r.”. Jednocześnie odnotowała, że „na tym etapie jedno państwo członkowskie nie może zobowiązać się do realizacji tego celu; Rada Europejska wróci do tej kwestii w czerwcu 2020 r.” To ze strony Polski zagrywka w sprawie pieniędzy głównie z nowego unijnego budżetu. Gdyby Polska na dobre odmówiła wdrażania celów klimatycznych, teoretycznie pozostałe państwa musiałyby wziąć na siebie większy ciężar – zrekompensować emisje w Polsce i doprowadzić do neutralności Unii jako całości. Dlatego polscy negocjatorzy liczą na „marchewki” – skoro reszcie Unii zależy, by różnica między wysiłkiem redukcyjnym Polski i reszty była jak najmniejsza, będzie gotowa więcej płacić. Ale część płatników już pokazuje „kije” – Bruksela nawet bez oficjalnego zatwierdzania nowych celów już jest w stanie podbić cel redukcyjny do ponad 50 proc. w 2030 r., więc pozycja Polski jest słaba. Emmanuel Macron w grudniu ostrzegał, że Polska może stracić dostęp do wsparcia z „mechanizmu sprawiedliwej transformacji”, o ile nie poprze neutralności klimatycznej. Finansowanie Zielonego Ładu to także reforma zasad legalnego wsparcia państwa dla przemysłu, by ułatwić Unii odchodzenie od emisji gazów cieplarnianych. Pomoc publiczna jest w UE ściśle regulowana, by nie za bardzo zaburzać grę wolnorynkową.",,
https://wiadomosci.onet.pl/swiat/bruksela-wraca-do-mocnej-obrony-sedziow-w-polsce-opinia/0nkbf7p,Bruksela wraca do mocnej obrony sędziów w Polsce [OPINIA],Komisja Europejska prosi Trybunał Sprawiedliwości UE o zastosowanie środka tymczasowego uderzającego w nowy system dyscyplinowania sędziów. Czy nadciąga nowa eskalacja między Brukselą i władzami Polski? - zastanawia się Tomasz Bielecki w Deutsche Welle.,"Dokładna treść wniosku do TSUE, który na dniach zostanie oficjalnie skierowany do Luksemburga, pozostaje poufna. Środek tymczasowy (czyli zabezpieczenie) zamroziłby – doraźnie i do czasu pełnego wyroku TSUE – sporne zapisy już obecnie obowiązującego prawa o systemie dyscyplinarnym dla sędziów, które Komisja Europejska zaskarżyła do TSUE ostatniej jesieni. Ale jak od dawna przekonywali unijni eksperci, to zabezpieczenie mogłoby jednocześnie (choć pośrednio) sparaliżować ewentualne nowe przepisy, które już zatwierdził Sejm (i będą procedowane w Senacie). TSUE swym postanowieniem o środku tymczasowym może bowiem zawiesić działanie Izby Dyscyplinarnej Sądu Najwyższego. A przecież m.in. na tej izbie zasadza się nowy projekt analizowany przez Komisję Wenecką i będący powodem demonstracji sędziowskich w Polsce. Postanowienie TSUE w sprawie wniosku o środki tymczasowe może teoretycznie zapaść nawet w najbliższych kilkunastu dniach, choć częściej zajmuje to unijnemu Trybunałowi po kilka tygodni. Gdy Komisja Europejska w październiku 2019 r., czyli jeszcze pod kierownictwem Jeana-Claude’a Junckera, skierowała skargę do TSUE na obecny system dyscyplinarny, to – choć między komisarzami prowadzono takie dyskusje – nie dołączyła do skargi wniosku o środki tymczasowe. Poprosiła tylko o rozpatrzenie tej sprawy w trybie przyspieszonym, ale prezes TSUE Koen Lenaerts w listopadzie odrzucił ten wniosek, co oznacza, że – o ile nie zmieni tej decyzji, a TSUE może to zrobić z urzędu – wyrok może zapaść nie po kilku, lecz nawet po kilkunastu miesiącach. O złożenie wniosku o środki tymczasowe do TSUE w grudniu zaapelowała do nowej szefowej Komisji Europejskiej Ursuli von der Leyen grupa ekspertów od prawa unijnego, stowarzyszeń sędziowskich oraz organizacji pozarządowych. Ponadto ten apel stał się żelaznym punktem demonstracji na rzecz praworządności w Polsce. – Czytałem to pismo. Analizujemy sprawę. Jesteśmy otwarci na środki tymczasowe, jeśli będą potrzebne – zadeklarował przed miesiącem komisarz UE ds. sprawiedliwości Didier Reynders. Jak wynika z naszych rozmów w Brukseli, służby prawne Komisji co najmniej do końca grudnia były sceptyczne wobec deklaracji Reyndersa, ponieważ obawiały się, że TSUE odrzuci wniosek o zabezpieczenie, dla którego przesłanką z powinna być zupełna nieodwracalność zmian wprowadzanych poprzez kwestionowane przepisy. A Komisja Europejska, która na co dzień musi walczyć o swą wiarygodność w oczach krajów członkowskich i obywateli Unii, zazwyczaj bardzo zabiega, by jak najrzadziej przegrywać przed unijnym Trybunałem. Jednak wniosek o środki tymczasowe to nie tylko ryzyko prawne dla Brukseli, ale i wyzwanie polityczne dla planowanego „nowego otwarcia” z Warszawą (ze względu na bardzo prawdopodobne zaostrzenie stosunków z władzami Polski). Dlatego o podjęciu dzisiejszej decyzji ostatecznie przesądziła sama von der Leyen, choć do niedawna mocno stawiała na odwilż z rządem Mateusza Morawieckiego pomimo – wytkanych wcześniej przez Brukselę – zagrożeń dla niezawisłości wymiaru sprawiedliwości w Polsce. Jednak najnowszy projekt dyscyplinowania sędziów (nazywany przez opozycję „ustawą kagańcową”) sprawił, że von der Leyen poczuła się zmuszona do odejścia od miękkiej linii wobec władz Polski. Jak wynika z naszych informacji, aż do dziś rana gabinety większości komisarzy UE (a zatem najprawdopodobniej i ci komisarze) nie zostały poinformowane, że tematem obrad Komisji Europejskiej będzie wniosek do TSUE. Sprawa była znana ścisłemu kierownictwu Komisji oraz współpracownikom von der Leyen, która wyciągnęła tę sprawę na niecałe dwie godziny przed posiedzeniem Komisji. Doraźne postanowienie o zabezpieczeniu ma prawo podjąć wiceprezes TSUE (i to czasem nawet przed oficjalnym wysłuchaniem strony zaskarżonej). Jednak w kwestii tak drażliwej, jak praworządność w Polsce, ostatecznie rozstrzygnięcie o środku tymczasowym może zostać oddane w ręce Wielkiej Izby TSUE, czyli 15-osobowego składu Trybunału z jego prezesem i wiceprezesem.","Zdjęcie z manifestacji w obronie sądów - Rzeszów, grudzień 2019 r.",
https://wiadomosci.onet.pl/swiat/komisja-europejska-chce-zamrozenia-izby-dyscyplinarnej-sadu-najwyzszego-w-polsce/ykw9kkx,Komisja Europejska wystąpi do sądu UE o zawieszenie Izby Dyscyplinarnej polskiego Sądu Najwyższego,"Bruksela chce, by Trybunał Sprawiedliwości UE zamroził działania Izby Dyscyplinarnej Sądu Najwyższego. Zdaniem KE nowy system wpływa na prawo sędziów do obrony i nie zapewnia niezależności izbie.","- Kolegium postanowiło upoważnić służby prawne do wystąpienia o środki tymczasowe do Trybunału Sprawiedliwości związane z procedurą o naruszenie prawa UE, zainicjowaną przez KE w sprawie reżimu dyscyplinarnego dla polskich sędziów - powiedział na konferencji prasowej w Strasburgu unijny komisarz Nicolas Schmit. KE 10 października 2019 r. zdecydowała o skierowaniu skargi do TSUE w sprawie systemu dyscyplinarnego dla sędziów w Polsce, ""aby chronić sędziów przed kontrolą polityczną"". Jak uzasadniała, nowy system środków dyscyplinarnych nie zapewnia niezależności i bezstronności Izby Dyscyplinarnej Sądu Najwyższego, w skład której wchodzą wyłącznie sędziowie wybrani przez Krajową Radę Sądownictwa, którą z kolei powołuje Sejm w procedurze o charakterze politycznym. Komisja wystąpiła wówczas do TSUE o zajęcie się sprawą w trybie przyspieszonym, ale jej wniosek dotychczas nie został uwzględniony. Od przedstawienia projektu i potem przyjęcia w grudniu przez Sejm ustawy, która zaostrza środki dyscyplinarne wobec sędziów, umożliwiając wydalenie ich z zawodu, rosła presja na Komisję, by ta wystąpiła o środki tymczasowe do TSUE. - Powód decyzji KE jest bardzo prosty. Mieliśmy orzeczenie polskiego Sądu Najwyższego oparte na orzeczeniu Trybunału Sprawiedliwości, a mimo to odnotowaliśmy, że Izba Dyscyplinarna dalej funkcjonowała, stwarzając ryzyko powodowania nieodwracalnych szkód - powiedział rzecznik Komisji Europejskiej Eric Mamer. W grudniu Sąd Najwyższy wydał wyrok, w którym stwierdził, że Krajowa Rada Sądownictwa w obecnym składzie nie jest organem bezstronnym i niezawisłym od władzy ustawodawczej i wykonawczej, a Izba Dyscyplinarna SN nie jest sądem w rozumieniu prawa Unii Europejskiej. Była to konsekwencja orzeczenia Trybunału Sprawiedliwości UE, który 19 listopada wskazał, że Sąd Najwyższy ma badać niezależność nowej Izby Dyscyplinarnej powołanej przez KRS. W efekcie prezes SN wezwała sędziów Izby Dyscyplinarnej do ""powstrzymania się od wszelkich czynności orzeczniczych w prowadzonych sprawach"", apel ten został jednak odrzucony i Izba Dyscyplinarna działa nadal. Jej prezes Tomasz Przesławski oświadczył wówczas, że Izba Dyscyplinarna SN w dalszym ciągu wykonywać będzie powierzone jej przez konstytucyjne organy RP czynności orzecznicze, mając na uwadze dobro wymiaru sprawiedliwości oraz poczucie odpowiedzialności za bezpieczeństwo prawne. Wiceszefowa KE ds. wartości Viera Jourova kolejny raz zadeklarowała we wtorek chęć rozmowy z polskimi władzami w sprawie praworządności. Czeszka jeszcze w zeszłym roku ogłosiła, że w styczniu chce się udać na rozmowy do Warszawy w tej sprawie. ""Jesteśmy gotowi do podjęcia konstruktywnego, uczciwego dialogu opartego na szacunku wobec Polski"" - napisała na Twitterze Jourova. Zastrzegła, że wniosek KE został złożony w kontekście trwającego postępowania o naruszenie prawa UE dotyczącego nowego systemu dyscyplinarnego dla polskich sędziów. ""Nie ma to związku z nowym projektem ustawy, nad którym obecnie debatuje polski Senat"" - zaznaczyła. Trybunał Sprawiedliwości już raz zgodził się na środki tymczasowe w sprawie przepisów dotyczących wymiaru sprawiedliwości w Polsce. Decyzja TSUE z grudnia 2018 r. dotycząca obniżenia wieku przejścia sędziów Sądu Najwyższego w stan spoczynku doprowadziła do wycofania się z tych zmian. Środki tymczasowe, o jakie ma poprosić Komisja, jeśli TSUE się na nie zgodził, zamrożą funkcjonowanie Izby Dyscyplinarnej SN do czasu ostatecznego rozstrzygnięcia sporu w tej sprawie. Do sprawy odniósł się rzecznik rządu: ""Wniosek KE dotyczy skargi z 10 2019 r. Rząd podtrzymuje liczne argumenty potwierdzające zgodność rozwiązań z prawem UE. Wskazujemy również na konieczność zapewnienia skutecznego realizowania wymiaru sprawiedliwości oraz niezależność krajów UE w zakresie regulacji w tym obszarze"". - To nie jest działanie dot. procedowanych aktualnie ustaw, a skargi z jesieni z 2019 r. Podtrzymuje argumenty dot. niezasadności skargi KE - podkreślono w oświadczeniu. - Wymiar sprawiedliwości jest domeną Polski. Naszym zdaniem KE nie ma prawa podważać przepisów dot. wymiaru sprawiedliwości w krajach członkowskich - podkreślono. Obecny na konferencji ministerstwa Sebastian Kaleta ocenił, że KE nie ma prawa ingerować w zmiany wprowadzane w polskim sądownictwie. - Kształt KRS jest budowany analogicznie do hiszpańskiego - mówił wiceminister sprawiedliwości. Z kolei jutro Parlament Europejski będzie debatować o praworządności w Polsce i na Węgrzech, a następnego dnia zagłosuje nad rezolucją wzywającą Komisję Europejską, by – jeśli trzeba – sięgała po wnioski o środki tymczasowe do TSUE. Europosłowie PiS bez powodzenia próbowali wprowadzić do porządku obrad debatę o Francji, powołując się na obrazki z – jak tłumaczyli brutalnej - akcji policji wobec strajkujących adwokatów w Paryżu.",Przewodnicząca Komisji Europejskiej Ursula von der Leyen,
https://wiadomosci.onet.pl/swiat/francja-gotowa-do-rozmow-na-temat-rozszerzenia-unii-europejskiej/0s0vvbj,Francja gotowa do rozmów na temat rozszerzenia Unii Europejskiej,"Dziennik ""Le Monde” pisze w sobotę, że ""Francja gotowa jest do rozmów na temat rozszerzenia Unii Europejskiej”, oraz że ""Paryż chce dokonać przeglądu procedur akcesyjnych przed negocjacjami z Macedonią Północną i Albanią"".","W piątek prezydent Francji Emmanuel Macron spotkał się z Charlesem Michelem, przewodniczącym Rady Europejskiej oraz Xavierem Bettelem, premierem Luksemburga. Po spotkaniu nie wydano oficjalnego komunikatu, jednak – jak twierdzą źródła poinformowane - jednym z tematów rozmów było dalsze rozszerzanie UE o Macedonię Północną i Albanię. W październiku 2019 roku Francja zablokowała otwarcie negocjacji akcesyjnych Unii Europejskiej z tymi krajami. Decyzja prezydenta Macrona wywołała wówczas negatywne komentarze unijnych przywódców, m.in. Jeana-Claude’a Junckera, ówczesnego przewodniczącego Komisji Europejskiej. ""Stanowisko Paryża uległo zmianie” – pisze ""Le Monde”. Przewodniczący Rady Europejskiej zasugerował to już w czwartek w Chorwacji: - Jeśli dojdziemy do porozumienia odnośnie zmiany procesu rozszerzenia UE, dojdziemy do porozumienia w sprawie przyjęcia Macedonii Północnej oraz Albanii – mówił Michel cytowany przez „Le Monde”. Według dziennika, prezydent Macron poruszył również temat rozszerzenia UE z prezydentem Chorwacji Andrejem Plenkovicem, który 7 stycznia przyjechał z wizytą do Paryża. ""Paryż chciałby uproszczenia procedur akcesyjnych” – pisze ""Le Monde”. Rozmowy na temat dalszego rozszerzania UE odbył w środę z francuskimi politykami nowy węgierski komisarz ds. rozszerzenia UE Oliver Varhelyi. W marcu zaplanowany jest szczyt Rady Europejskiej w Brukseli, a w maju w Zagrzebiu ma się odbyć nieoficjalny szczyt na temat dalszego rozszerzania Wspólnoty. ""Le Monde” podkreśla zaniepokojenie Chorwacji rosnącymi wpływami rosyjskimi, arabskimi i chińskimi w regionie Bałkanów. ""Paryż nie chce sprzeciwiać się bezwarunkowo (dalszemu rozszerzaniu UE), ale wzywa do refleksji i reformy w celu lepszej integracji” – cytuje „Le Monde” francuskie źródło rządowe.",,
https://wiadomosci.onet.pl/politico/europejscy-politycy-nie-atakuja-trumpa-za-zabojstwo-sulejmaniego-ale-prywatnie/vt2lykm,Dlaczego Europa nienawidzi Trumpa bardziej niż Iran?,"Bruksela i unijne stolice zareagowały trzeźwo i powściągliwie na zabójstwo Kasema Sulejmaniego, wzywając głównie Iran do powstrzymania się od eskalacji, ale prywatnie politycy kipią ze złości z powodu postępowania prezydenta USA, pisze Matthew Karnitschnig z POLITICO.","Artykuł w oryginale na stronie POLITICO.eu Bezmyślne, nielegalne, bez sensu. To tylko skrócony zestaw przymiotników, jakich do opisania zabójstwa irańskiego wojskowego przywódcy Kasema Sulejmaniego, używają europejscy politycy – oczywiście nie w oficjalnych oświadczeniach. Co się stało? Europejski establishment wyżywał się przecież bezlitośnie na Trumpie od momentu objęcia przez niego urzędu i bez ogródek wyrażał ""poważne zaniepokojenie"" po jego decyzji o wycofaniu się z paryskiego porozumienia klimatycznego i irańskiego układu nuklearnego lub po nałożeniu ceł na unijną stal. Nikt nie przewidział jednak nadejścia takiej eskalacji. W ciągu kilku godzin od zabójstwa Sulejmaniego szok Europy przerodził się we wściekłość na Donalda Trumpa, bo jedną z pośrednich ofiar amerykańskiego ataku mogą okazać się stosunki transatlantyckie. Jak bardzo jest źle? Nawet po tym, jak najwyższy przywódca Iranu zapowiedział ""poważny"" odwet za piątkowe zabójstwo, szef polityki zagranicznej UE Josep Borrel, zaprosił irańskiego ministra spraw zagranicznych Mohammada Javada Zarifa na spotkanie w Brukseli. Tu należy zauważyć, że Stany Zjednoczone, które niedawno nałożyły na Zarifa sankcje, nie wydadzą mu nawet wizy na wizytę w ONZ. Angela Merkel, będąca de facto najwyższym przywódcą Europy, zareagowała na kryzys, umawiając się na ""spotkanie robocze"" jeszcze w tym tygodniu – w Moskwie. Wygląda na to, że Berlin doszedł do wniosku, że spotkanie z Władimirem Putinem (który w tym tygodniu spotkał się z syryjskim przywódcą Baszarem al-Assadem, by uczcić ich wspólny sukces w stłumieniu wojny domowej w Syrii) będzie bardziej owocne niż podróż do Waszyngtonu, na papierze wciąż najważniejszego sojusznika Niemiec. Były niemiecki minister spraw zagranicznych Sigmar Gabriel określił atak na Sulejmaniego jako ""moment 1914"", czyniąc aluzję do wybuchu I wojny światowej, którą również sprowokował zamach. Lider niemieckich socjaldemokratów w Niemczech, partner koalicyjny Merkel, wezwał Stany Zjednoczone do usunięcia z kraju arsenału jądrowego. Choć inni wysocy rangą urzędnicy SPD, w tym były przewodniczący Parlamentu Europejskiego Martin Schulz, opowiadali się w przeszłości za takim posunięciem, to jednak moment pojawienia się takiego żądania unaocznia stopień niemieckiego zniecierpliwienia postępowaniem Trumpa. Pod jego rządami stosunki transatlantyckie ""zasadniczo się zmieniły"", powiedział we wtorek współprzewodniczący SPD Norbert Walter-Borjans. Borrell, który był ministrem spraw zagranicznych Hiszpanii przed objęciem teki polityki zagranicznej UE, tak opisał stosunki Europy z USA w wywiadzie dla POLITICO w ubiegłym roku: – Gdziekolwiek spojrzysz, jest kompletna niezgoda między Stanami i Europą. To jest po prostu rozwód w sferze wartości. W 2003 r. wojna w Iraku doprowadziła do głębokiego rozdarcia między Stanami Zjednoczonymi a Niemcami i Francją, ale inni europejscy sojusznicy, w tym Wielka Brytania, Włochy, Hiszpania i Polska, chętnie dołączyli do tzw. koalicji chętnych. Wątpliwe uzasadnienie tamtej nieszczęsnej ekspedycji jest tylko jednym z powodów, dla których tym razem Europejczycy nie stoją w kolejce, by poprzeć Stany Zjednoczone, nawet w retoryce. Głównym powodem jest zwykła nieufność wobec Trumpa. Gérard Araud, były ambasador Francji w USA, przestrzegł Europejczyków, aby nie dali się zaślepić niechęcią do Trumpa i nie tracili z oczu podstawowych kwestii. Zauważył on w tym tygodniu, że Europa ma takie same obawy w sprawie Iranu, jak Stany Zjednoczone, od jego wsparcia dla terroryzmu po jego nuklearne aspiracje. – Cokolwiek myślimy o Trumpie i o zabójstwie Sulejmaniego, zasadniczą rzeczywistością poprzedzającą wypowiedzenie JCPOA przez USA było agresywne zachowanie Iranu – powiedział, używając akronimu, pod jakim znany jest nuklearny układ Iranu z globalnymi potęgami. Jednak, jak dotąd, reakcja Europy koncentrowała się na próbach uspokojenia Iranu, a nie okazywaniu solidarności z USA. We wtorek prezydent Francji Emmanuel Macron, który w zeszłym roku na próżno próbował doprowadzić do spotkania Trumpa z irańskimi liderami, spędził około godziny na rozmowie telefonicznej z prezydentem Iranu Hassanem Rouhanim. Macron wyraził głębokie zaniepokojenie sytuacją w regionie i wezwał Iran do ""powstrzymania się od podejmowania wszelkich działań, które mogłyby pogłębić rosnące napięcia"", napisało w oświadczeniu jego biuro. Odmowa Europy, by stanąć po stronie Ameryki w sprawie Iranu, nie pozostała niezauważona w Waszyngtonie. – Szczerze mówiąc, Europejczycy nie okazali się tak pomocni, jak bym sobie tego życzył – powiedział w piątek sekretarz stanu Mike Pompeo. – Brytyjczycy, Francuzi, Niemcy, wszyscy muszą zrozumieć, że to, co zrobiliśmy, co zrobili Amerykanie, uratowało życie wielu ludziom także w Europie. Jak dotąd Amerykanie próbujący pokazać Europejczykom jasne strony zabójstwa Sulejmaniego, zobaczyli, jak po tej stronie Atlantyku opadają szczęki. Europa obawia się, że szerszy konflikt na Bliskim Wschodzie może wywołać głębokie zaburzenia gospodarcze i polityczne na samym kontynencie. Jak nauczyła się Europa podczas wojny domowej w Syrii, jej geograficzna bliskość sprawia, że jesteśmy szczególnie narażeni na konflikty w tym regionie. Ta rzeczywistość rodzi pytanie, czy przywódcy UE – niezależnie od tego, jak przykra jest dla nich myśl o Trumpie – mogą realnie uniezależnić się od USA w kwestiach takich jak Iran. Tak jak przywódcy europejscy są sfrustrowani tym, co postrzegają jako strategię ""zrób-to-sam"" Trumpa, to jednak ich własna strategia w sprawie Iranu nie doprowadziła do niczego. Jednak Europa uparcie się jej trzyma. Nawet po tym, jak Stany Zjednoczone wycofały się w 2018 r. z irańskiego układu nuklearnego, a Teheran złamał wiele jego postanowień, Europa uparcie twierdzi, że on nadal istnieje. Nawet ogłoszenie w tym tygodniu przez Rouhaniego, że Iran zrobi kolejny krok w kierunku odejścia od umowy, nie przekonało Europejczyków, że to już jest trup. – Ważne jest, byśmy jeszcze raz dali jasno do zrozumienia, że umowa ta nie straciła dla nas wartości – powiedział niemiecki minister spraw zagranicznych Heiko Maas we wtorek po spotkaniu w rezydencji ambasadora USA w Brukseli z jego odpowiednikami z Francji i Wielkiej Brytanii. Jeśli nic więcej nie ustalono, to przynajmniej trzy europejskie mocarstwa zdołały się zgodzić, że się zgadzają. I jak zwykle usłyszeliśmy dyplomatyczne owijanie w bawełnę: – Istniała wielka jedność w ocenie sytuacji i w ściśle skoordynowanym podejściu do zbliżających się kontaktów, aby przyczynić się do deeskalacji – powiedział jeden z urzędników, który uczestniczył w rozmowach. Redakcja: Michał Broniatowski",Donald Trump,
https://wiadomosci.onet.pl/kraj/malgorzata-gersdorf-nowela-ustaw-sadowych-prowadzi-do-opuszczenia-ue/xhdepy2,Małgorzata Gersdorf: nowela ustaw sądowych prowadzi do opuszczenia UE,"""Skutki nowelizacji ustaw sądowych i sprzeczność między prawem polskim a unijnym prowadzić będzie do konieczności opuszczenia Unii Europejskiej - powiedziała we wtorek I prezes SN Małgorzata Gersdorf podczas debaty nad tą ustawą w komisji senackiej.","Komisja spraw zagranicznych i unii europejskiej Senatu rozpatruje we wtorek polityczno-prawne skutki nowelizacji ustaw sądowych. W posiedzeniu komisji udział biorą m.in. I prezes SN Małgorzata Gersdorf, rzecznik praw obywatelskich Adam Bodnar, wiceminister spraw zagranicznych Paweł Jabłoński, parlamentarzyści i przedstawiciele środowisk prawniczych. Przewodniczący komisji senator KO Bogdan Klich otwierając dyskusję podkreślił, że wtorkowe posiedzenie komisji jest początkiem prac senackich nad nowelą, które zakończą się prawdopodobnie na najbliższym posiedzeniu plenarnym Senatu. Zaznaczył przy tym, że nowelizacja budzi wiele niepokojów wśród parlamentarzystów, środowisk prawniczych i obywateli. Zdaniem Klicha nowelizacja ustaw sądowych ""ma dyscyplinować sędziów, a nie wprowadzać reformę wymiaru sprawiedliwości"". Jego zdaniem przyjęcie tej ustawy może grozić zaskarżeniem jej przez Komisję Europejską do Trybunału Sprawiedliwości UE. Klich wyraził też przekonanie, że ostatecznie nowelizacja zostanie odrzucona przez Senat. ""Mamy nadzieję, że będzie również odrzucona przez Sejm. Mamy nadzieję, że prezydent nie będzie miał pod czym składać swojego podpisu"" - dodał. W debacie głos zabrała I prezes SN. Jej zdaniem, zmiany proponowane w ustawie pozostają w niezgodzie z prawem Unii Europejskiej. ""Co gorsze mają wyeliminować skutki wyroku TSUE z listopada 2019 r. To jest zasadniczy cel, żeby nie można było zastosować tego wyroku"" - oświadczyła Gersdorf. Według I prezes SN skutki, do których dąży ustawodawca, pozostają w sprzeczności z zasadą pierwszeństwa prawa UE nad prawem krajowym. ""Sprzeczność pomiędzy prawem polskim a unijnym z dużym prawdopodobieństwem prowadzić będzie do wszczęcia przez instytucje UE procedury o stwierdzenie uchybienia zobowiązania wynikającego z traktatu, a w dłuższej perspektywie do konieczności opuszczenia UE"" - powiedziała prezes Gersdorf. Główne zastrzeżenia do nowelizacji ustaw sądowych wyrażone przez I prezes SN dotyczą: definicji legalnej sędziego, zakazu kwestionowania statusu sędziego, zakazu stawiania pytań prejudycjalnych. Z kolei wiceminister Paweł Jabłoński wyraził nadzieję, że Senat podejmie decyzję ws. nowelizacji ustaw sądowych ""całkowicie samodzielnie, bez wpływu czynników zewnętrznych, które nie mają do tego umocowania w konstytucji i traktatach unijnych"". Odnosząc się do planowanych spotkań marszałka Senatu z przedstawicielami Komisji Europejskiej ws. nowelizacji powiedział, że konsultowanie ustawy na etapie prac legislacyjnych z ""czynnikami zewnętrznymi jest praktyką nietypową i musi budzić niepokój z punktu widzenia suwerenności polskiego parlamentu"". Uchwalona w grudniu przez Sejm nowelizacja m.in. Prawa o ustroju sądów i ustawy o Sądzie Najwyższym wprowadza odpowiedzialność dyscyplinarną sędziów za działania lub zaniechania mogące uniemożliwić lub istotnie utrudnić funkcjonowanie wymiaru sprawiedliwości, za działania kwestionujące skuteczność powołania sędziego oraz za ""działalność publiczną niedającą się pogodzić z zasadami niezależności sądów i niezawisłości sędziów"". Senat zajmie się nowelizacją ustaw sądowych najprawdopodobniej między 15 a 17 stycznia.",Małgorzata Gersdorf,
https://wiadomosci.onet.pl/politico/unia-nie-ma-jednoznacznego-stanowiska-w-sprawie-konfliktu-z-iranem-po-zabojstwie/ff9pxrq,"Nie tylko Warszawa, ale i Bruksela zwleka i nie za bardzo wie, jak zareagować na zabójstwo Sulejmaniego [KOMENTARZ]","Świąteczno-noworoczny nastrój udzielił się nie tylko polskiej dyplomacji, ale również Bruksela z ociąganiem zareagowała na wydarzenie, którym cały świat żyje od piątku i z niepokojem analizuje jego konsekwencje. Amerykański atak rakietowy, który zabił Kasema Sulejmaniego, dowódcę sił Al-Kuds, uznawanych także przez Unię Europejską za organizację terrorystyczną, nie został jednoznacznie potępiony, ale też żadna unijna stolica nie wsparła Waszyngtonu w jego eskalacji konfliktu na Bliskim Wschodzie.","Europejscy przywódcy zapewne z wielką radością zaatakowaliby nielubianego prezydenta Trumpa za grożące światowemu pokojowi awanturnictwo, ale postanowili zachować się powściągliwie. Najwyraźniej nie chcieli w tej niepewnej sytuacji zadzierać z Ameryką, zwłaszcza, że przecież krwawy generał Kasem Sulejmani był wspólnym wrogiem dla wszystkich. Nie zajęto więc jasnego stanowisko wobec amerykańskich działań, zaś największe potęgi europejskie, Niemcy, Francja i Wielka Brytania (stali członkowie Rady Bezpieczeństwa ONZ) uciekły się do dyplomatycznych łamańców – nie wyrażając wprawdzie aprobaty dla zabójstwa, ale też nie potępiając USA, ich wciąż kluczowego sojusznika. Starały się utrzymać Waszyngton po swojej stronie, nie tracąc jednocześnie możliwości utrzymywania dialogu z Iranem. Jednak, kiedy w piątek amerykański Sekretarz Stanu Mike Pompeo poskarżył się w telewizji, że ""Europejczycy nie są tak pomocni, jakbym sobie tego życzył"", najważniejsze europejskie stolice utwardziły swój język w sprawie Iranu. Ta bardziej asertywna postawa uwidoczniła się we wspólnym oświadczeniu Francji, Niemiec i Wielkiej Brytanii, które razem składają się na tzw. ""E3"" – gwarantów porozumienia nuklearnego z Iranem. Uniknięto w nim jakiejkolwiek krytyki Stanów Zjednoczonych, a jedynie wezwano ""wszystkie strony do zachowania największej powściągliwości i odpowiedzialności"". Przez cały ten czas nie zareagowała polska dyplomacja. Ale nieoczekiwanie milczała również przewodnicząca Komisji Europejskiej Ursula von der Leyen. Von der Leyen zapowiadała, że jej celem będzie uczynienie z Unii większego gracza na światowej scenie, ale czekała niemal cztery dni – do poniedziałkowego wieczora – by zabrać głos na temat nasilających się aktów wojny między Iranem a Stanami Zjednoczonymi. ""Europa ponosi tu szczególną odpowiedzialność"", napisała w oświadczeniu, zamieszczonym na stronie internetowej Komisji. ""W miarę narastania napięć, Europa rozmawia ze wszystkimi zainteresowanymi."" Von der Leyen zadeklarowała potrzebę ""zatrzymania cyklu przemocy"", wezwała Iran do pełnego przestrzegania porozumienia w sprawie broni jądrowej i zapowiedziała zwołanie specjalnego posiedzenia kolegium unijnych komisarzy w środę, aby omówić wspólne wysiłki dyplomatyczne. Zanim jednak się w końcu wypowiedziała, jej milczenie wzbudzało coraz większą konsternację w Brukseli. – Skończcie te wakacje i odezwijcie się w końcu! – powiedział jeden z unijnych dyplomatów, wyrażając zdumienie z powodu braku jakichkolwiek komentarzy ze strony przewodniczącej Komisji na temat Iranu, ale także z powodu jej milczenia po tym jak tydzień wcześniej prezydent Turcji Recep Tayyip Erdoğan zapowiedział, że wyśle siły wojskowe do Libii. Kryzys na Bliskim Wschodzie wybuchł nieco ponad miesiąc po objęciu urzędu przez nową Komisję, a większość instytucji UE nadal pozostaje zamknięta na okres świąt noworocznych. Jednak powolna reakcja nowej władzy wykonawczej Unii przypomina, że czeka ją jeszcze wiele pracy, by najważniejsi światowi gracze zaczęli ją traktować jako znaczący i samodzielny podmiot geopolityki. Dramat ten po raz kolejny ujawnił, jak bardzo Unia pozostaje drugoplanowym graczem, jeśli chodzi o poważne konflikty militarne, czy to na kontynencie europejskim – we wschodniej Ukrainie – czy też po drugiej stronie Morza Śródziemnego, jak w przypadku toczącej się wojny domowej w Libii albo w szerszym sąsiedztwie, jak w przypadku amerykańskiego nalotu, który zabił Sulejmaniego w Iraku. Uwypukla to również nieustanne, ale i bezskuteczne starania Unii, by mówić jednym głosem w kwestii polityki zagranicznej. Jest to długotrwałe, strukturalne i historyczne wyzwanie, do którego podjęcia zobowiązali się von der Leyen i Josep Borrell, szef polityki zagranicznej Unii. Borrell po raz pierwszy wydał oświadczenie w piątek wieczorem plus jeszcze kilka w trakcie weekendu. Współpracownicy von der Leyen powiedzieli, że jest to on osobą odpowiedzialną za sprawy zagraniczne w Komisji i że przewodnicząca ściśle się z nim konsultowała. Przywódcy unijni na ogół wzywali do zachowania spokoju, zaś Borrell zaprosił irańskiego ministra spraw zagranicznych, Mohammada Javada Zarifa, do Brukseli na rozmowy. Najbardziej jednoznacznie wypowiedział się (ale dopiero w niedzielę) prezydent Francji Emmanuel Macron, podkreślając ""pełną solidarność z naszymi sojusznikami w obliczu ataków, które miały miejsce w ostatnich tygodniach przeciwko siłom koalicyjnym w Iraku"". Wyraził też ""zaniepokojenie destabilizującymi działaniami sił Al-Kuds pod dowództwem Kasema Sulejmaniego"" i dodał, że ""Iran musi teraz położyć im kres oraz powstrzymać się od wszelkiej eskalacji wojskowej, która mogłaby jeszcze bardziej zdestabilizować region"". Jeden z dyplomatów, z którymi rozmawiało POLITICO, powiedział, że działania Trumpa są głęboko niepokojące. – Europa nie jest przyzwyczajona do agresywnego unilateralizmu Stanów Zjednoczonych – powiedział. – A my nie wiemy tak naprawdę, co robić, po tym jak von der Leyen nie zabrała głosu w czasie wakacji. Dyplomata ten zauważył, że Wielka Brytania i kraje bałtyckie wyraziły poziom poparcia dla USA, który najwyraźniej nie był podzielany przez inne kraje członkowskie Unii, i dodał, że obawy te zostały tylko spotęgowane przez ""ogłuszające milczenie von der Leyen"". Dodał, że pani przewodnicząca wciąż mówi o walce ze zmianami klimatycznymi, a tymczasem Unia pozwala, by ""sąsiednie kraje wpadały w ręce Turcji i Rosji i rosło ryzyko eskalacji na Bliskim Wschodzie"". Unia ma jednak ważny cel do osiągnięcia – uratowanie irańskiego porozumienia w sprawie broni jądrowej, znanego jako Wspólny Kompleksowy Plan Działania, czyli JCPOA Niestety, zaraz po tym, jak Borrell wydał oświadczenie, w którym podtrzymywał wolę zachowania JPCOA przy życiu, przywódcy irańscy zadeklarowali, że wycofują się ze zobowiązań wynikających z tego porozumienia, czyli że wznawiają prace nad budową bomby atomowej. Na podstawie artykułu Davida M. Herszenhorna, Rym Momtaz i Jacopo Barigazziego opublikowanego na stronie POLITICO.eu",Ursula von der Leyen,
https://wiadomosci.onet.pl/swiat/brexit-wyjscie-z-ue-to-nie-koniec/d5ry9t0,Wyjście z UE jeszcze nie zakończy brexitu,"Choć wszystko wskazuje, że zgodnie z wyborczą obietnicą premiera Borisa Johnsona Wielka Brytania opuści Unię Europejską 31 stycznia 2020 r., nie oznacza to jeszcze dokończenia brexitu. Ten zaczęty 3,5 roku temu proces potrwa co najmniej kolejnych 11 miesięcy od momentu wyjścia.","Izba Gmin poparła w pierwszym głosowaniu projekt ustawy o porozumieniu ws. wystąpienia z UE – nazywanej w skrócie ustawą WAB. Ustawa ta ma dać prawnie obowiązującą moc politycznym uzgodnieniom zawartym w umowie z UE, wynegocjowanej w połowie października ubiegłego roku przez rząd Johnsona. Głosowanie w Izbie Gmin było dopiero pierwszym krokiem na ścieżce legislacyjnej, ale biorąc pod uwagę, że projekt przeszedł nawet większą różnicą głosów, niż wynosi przewaga Partii Konserwatywnej, jest niemal pewne, że Izba Gmin zakończy pracę nad ustawą w planowanym przez rząd terminie, czyli 9 stycznia, jak również to, że nie będzie problemów z samą ratyfikacją umowy, co jest odrębną sprawą. Wyjście Wielkiej Brytanii z UE 31 stycznia 2020 r. rozpocznie 11-miesięczny okres przejściowy, gdy w praktyce stanie się ona niegłosującym członkiem UE. Formalnie nie będzie ona już w Unii, ale nadal będzie członkiem jednolitego unijnego rynku, co oznacza też swobodę przepływu osób, nadal będzie częścią unii celnej, będzie płaciła składki do unijnego budżetu i pozostanie związana unijnymi prawami. W ciągu tych 11 miesięcy powinny się rozpocząć i zakończyć negocjacje w sprawie przyszłych relacji handlowych między Wielką Brytanią a UE, co zdaniem rządu w Londynie jest możliwe, a według Brukseli – bardzo trudne. W czasie tego okresu przejściowego brytyjski rząd zamierza też opracować szczegóły nowego systemu imigracyjnego, w którym potencjalni imigranci z UE będą traktowani tak jak obywatele pozostałych państw, tak aby mógł on wejść w życie od początku 2021 r. Ponadto od momentu rozpoczęcia okresu przejściowego Londyn może formalnie prowadzić rozmowy handlowe z państwami trzecimi i jeśli udałoby się je sfinalizować do końca 2020 r., mogłyby one wejść w życie również od 2021 r. Okres przejściowy ma też umożliwić biznesowi z obu stron przygotowanie się do nowych warunków, ale ponieważ nie wiadomo, jakie one będą, to przygotowanie się będzie raczej trudne. Na zakończenie okresu przejściowego teoretycznie możliwe są bowiem trzy rozwiązania – zawarcie porozumienia, brak porozumienia i przedłużenie negocjacji. Tak naprawdę do uzgodnienia jest nie tylko porozumienie handlowe, ale też współpraca w innych dziedzinach, np. w kwestiach bezpieczeństwa, ale brak uzgodnień w pozostałych sprawach nie będzie blokował porozumienia handlowego, jeśli udałoby się je zawrzeć. Nie zmienia to faktu, że zawarcie umowy handlowej w ciągu 11 miesięcy pozostaje sporym wyzwaniem. Ewentualny brak umowy handlowej z punktu widzenia biznesu oznacza w praktyce to samo, co brexit bez porozumienia. Nie jest to tożsame z brexitem bez porozumienia, bo zawarte w październiku uzgodnienia rozwodowe pozostaną w mocy, ale brak nowej umowy handlowej spowoduje, iż handel będzie się odbywał na ogólnych zasadach Światowej Organizacji Handlu – czyli będą obowiązywać cła i regulacje pozataryfowe. Dla Wielkiej Brytanii to bardziej bolesna perspektywa, bo UE odpowiada za 49 proc. jej wymiany handlowej. Zgodnie z porozumieniem ws. wystąpienia, okres przejściowy może zostać przedłużony o 12 lub 24 miesiące, przy czym jeśli warunki nowej umowy handlowej zostałyby uzgodnione przed końcem tego wydłużenia, wtedy zostałoby ono skrócone. Z przedłużeniem okresu przejściowego są jednak dwa problemy. Po pierwsze – powinno zostać uzgodnione przed 1 lipca 2020 r., czyli w momencie, kiedy rozmowy handlowe będą bliżej początku niż spodziewanego końca. Po drugie – w przegłosowanym już w Izbie Gmin projekcie ustawy WAB rząd dodał zapis wykluczający możliwość przedłużenia okresu przejściowego poza 31 grudnia 2020 r. Teoretycznie taki zapis można uchylić inną ustawą, ale byłoby to politycznie kłopotliwe dla Johnsona, zresztą nic nie wskazuje, by miał taki zamiar nawet, gdyby alternatywą był brak umowy handlowej.",,
https://wiadomosci.onet.pl/tylko-w-onecie/warzecha-szczerski-z-grubej-rury-o-grodzkim-ale-argument-z-putina-jest-jak-argument-z/snml9pn,"Warzecha: Szczerski z grubej rury o Grodzkim. Ale ""argument z Putina"" jest jak ""argument z Hitlera"". O co chodzi? O nic [OPINIA]","Starcie pomiędzy szefem Kancelarii Prezydenta Krzysztofem Szczerskim a marszałkiem Senatu Tomaszem Grodzkim to klasyczny przykład teatralnego sporu, który do debaty publicznej kompletnie nic nie wnosi, w którym każdy odgrywa z góry przeznaczoną dla siebie rolę, za to obie strony obrzucają się grubymi słowami.","Marszałek Grodzki dostał zaproszenie na spotkanie z komisarz Jourovą, odpowiedzialną za praworządność i je przyjął. Działania Jourovej w związku z ustawą dyscyplinującą nie powinny być dla nikogo zaskoczeniem, bo CV tej czeskiej polityk mogło zapowiadać, że – choć jej pozycja jest o wiele słabsza niż była Fransa Timmermansa, a motywacja jest znacznie mniej osobista – Jourova nie będzie unikała konfrontacji z polskim rządem, jakkolwiek jej ton będzie cichszy. Na informację o zapowiadanym spotkaniu ostro zareagował Krzysztof Szczerski, mówiąc, że wizyta marszałka Senatu w Brukseli będzie godziła w wizerunek Polski, którego zniszczenie jest celem Władimira Putina, a zatem Grodzki, kwestionując zmiany w polskim sądownictwie podczas zagranicznego spotkania, grałby „w orkiestrze Putina”. Szczerski wyraził „stanowcze oczekiwanie”, że Grodzki swoją wizytę odwoła, a poza tym powołał się względy bezpieczeństwa państwa. Marszałek Senatu odgryzł się, mówiąc, że szef prezydenckiej kancelarii nie będzie dyktował drugiej osobie w państwie, co powinna robić. W tym konflikcie Szczerski zastosował mało elegancką metodę polityczno-moralnego szantażu. Sam spotykam się z takim typem argumentacji wśród odbiorców moich tekstów z obu stron barykady: „Tym, co pan pisze, pomaga pan…” – i tutaj, odpowiednio do afiliacji komentującego, jest mowa albo o złym kaczystowskim reżimie, albo o odrażającej totalnej opozycji. Gdybym miał się tym przejmować, nigdy nie mógłbym napisać ani słowa. Szczerski postanowił zagrać podobnie, ale też z grubej rury, bo „argument z Putina” można spokojnie porównać do „argumentu z Hitlera” (czyli pseudoargumentu, na który nie ma żadnej racjonalnej odpowiedzi). Jest to zarazem argument w dużej mierze bezwartościowy. To, kogo za czyjego funkcjonalnego – czyli niejako mimowolnego – sojusznika uznajemy jest sprawą naszej opinii, a nie stanu obiektywnego. Zwłaszcza jeśli nie idzie za tym żadna rozbudowana argumentacja. A za słowami Szczerskiego nie szła. Jego stwierdzenie warte jest mniej więcej tyle samo co twierdzenia, że Antoni Macierewicz jest sojusznikiem Kremla. Jedyne, co zasygnalizował współpracownik Andrzeja Dudy, to że na polskim podziale Putin może skorzystać, a wizyta Grodzkiego w Brukseli obraz tego podziału pogłębia. Z tym można by się nawet zgodzić. Tyle że głęboki podział trwa w Polsce od lat, a winne mu są – można to bez wątpliwości powiedzieć po ośmiu latach rządów PO i ponad czterech PiS – obie strony. Podobnie nie jest nowością ani tajemnicą, że polskie problemy są wykorzystywane przeciwko rządowi PiS przez nieprzychylnych mu polityków w Brukseli i jedna wizyta Grodzkiego kompletnie niczego tu nie zmieni. Wreszcie jest w argumentacji Szczerskiego niebezpieczna nuta, która trochę przypomina argumentację PiS w sprawie „dekoncentracji” mediów. PiS twierdzi, że „dekoncentracja” jest konieczna, gdyż media, będące w obcych rękach, są „antypolskie”. Przy czym owa antypolskość przy bliższym przyjrzeniu się temu, co PiS ewentualnie wskazuje jako przykłady, okazuje się przejawiać po prostu w krytycyzmie wobec poczynań PiS. A więc PiS chciałoby „dekoncentracji”, tak aby ukrócić krytykę własnych poczynań w mediach, których dzisiaj nie może kontrolować. Z argumentem „z Putina” jest podobnie: w zasadzie każdą krytyczną wobec władzy wypowiedź, padającą poza Polską, można – stosując kryteria Szczerskiego – zakwalifikować jako niszczącą nasz wizerunek, a więc służącą Putinowi, grającemu na podziałach i starającemu się pozycję Polski osłabić. Druga strona mogłaby bez problemu stwierdzić, że gdyby rządzący nie uprawiali takiej polityki wewnętrznej, jaką uprawiają, nie byłoby problemu. Jeśli zaś padnie argument, że w takim razie po prostu w ogóle nie należy Polski za granicą krytykować (w jakiejś mierze słuszny, bo trzeba się tu zawsze wykazywać daleko idącą wstrzemięźliwością), mogą przypomnieć, jak to politycy PiS za czasów PO wynosili na forum europejskie inne polskie sprawy (dotyczące katastrofy smoleńskiej czy stosunku władzy do konserwatywnych mediów), wówczas uznając to za postępowanie całkowicie usprawiedliwione. Z drugiej strony marszałek Grodzki powinien jednak liczyć się z tym, że jego działanie może być kosztowne z punktu widzenia opinii publicznej. Platforma doświadczała tego w czasie pierwszej kadencji PiS: próby wciągnięcia w polskie spory organów i polityków UE były oczywiście zasadne dla zdeterminowanego elektoratu anty-PiS, ale poza nim wywoływały zniesmaczenie, szczególnie w powiązaniu z ogólnym brakiem efektywności opozycji. Miało to całkiem wyraźne odbicie w sondażach. Grodzki zaś powinien wziąć pod uwagę, że Platforma ma przed sobą wybory prezydenckie, w dodatku z kampanią rozpoczynającą się w warunkach potencjalnego wewnętrznego chaosu w partii, gdzie za moment rozegra się autentyczna walka o przywództwo w obliczu rezygnacji Grzegorza Schetyny. Wszystko, co będzie robił marszałek Senatu, pójdzie na konto kandydata PO-KO. Wspieranie się Brukselą w wewnętrznym sporze może zaszkodzić bardziej niż pomóc, bo przecież druga tura musi oznaczać otwarcie się na centrum, a nie jedynie przemawianie do własnego zdeterminowanego elektoratu. Można też zadać pytanie: po co właściwie Grodzki jedzie do Jourovej? Co konkretnie miałoby z tego spotkania wyniknąć poza autopromocją marszałka Senatu i zaznaczeniem, że to właśnie izba wyższa polskiego parlamentu jest dzisiaj instytucjonalnym ośrodkiem oporu przeciwko rządom PiS? Nic. Jourova nie powie niczego wiążącego, Grodzki niczego istotnego się od niej nie dowie. Nawet gdyby Senat miał w sprawie sądownictwa skorzystać ze swojej inicjatywy ustawodawczej. Przecież nie o to tu chodzi. Jedyna racją tej wyprawy jest odegranie swojej standardowej roli, podobnie zresztą jak swoją zwykłą rolę, w dużej mierze wyznaczoną przez potrzeby tegorocznej kampanii wyborczej, odegrał Krzysztof Szczerski. Całą tę aferę można by więc skwitować wzruszeniem ramion. Zniechęcające jest tylko to, że pokazuje ona nieznośną jałowość polskiej polityki. Przecież problem z sądownictwem jest jak najbardziej realny, o czym głośno zaczął mówić już nawet wicepremier Jarosław Gowin, wspierając pomysł okrągłego stołu. Problem w każdym wymiarze – i z sędziami, którzy czują się politykami, i z politykami, którzy uważają, że są w stanie spacyfikować 10 tysięcy polskich sędziów. Przede wszystkim zaś to problem zwykłych klientów wymiaru sprawiedliwości, którzy coraz mniej mogą być pewni sądowych orzeczeń, a więc przyszłości własnych spraw, interesów, pieniędzy. Zamiast jednak pomyśleć o propaństwowym rozwiązaniu, które dla każdej ze stron musiałoby oznaczać ustąpienie z czegoś, jedni i drudzy odtańcowują kolejne figury wojennego tańca, które nie posuwają nas ani o krok naprzód. Zobacz wszystkie teksty Łukasza Warzechy w Onecie",Grodzki tuż po wyborze na marszałka w Senacie,
https://wiadomosci.onet.pl/politico/druga-kadencja-donalda-trumpa-jest-mozliwa-zagraniczni-dyplomaci-bardzo-sie-tego/v4e2f3v,Dyplomaci w Waszyngtonie truchleją na myśl o drugiej kadencji Donalda Trumpa,"Zwycięstwo Donalda Trumpa w tegorocznych wyborach prezydenckich wcale nie jest niemożliwe do wyobrażenia. Wiedzą o tym waszyngtońscy dyplomaci, który jak wszyscy inni zlekceważyli taką możliwość cztery lata temu, więc teraz zapobiegliwie szykują się na kolejną nieprzewidywalną kadencję i na dalsze wycofywanie się USA z globalnych układów, pisze Ryan Heath z POLITICO.","Artykuł w oryginale na stronie POLITICO.eu To najgorszy z możliwych i zarazem najlepszy czas, żeby być dyplomatą na placówce w USA. Pod rządami Donalda Trumpa zniknęła tak lubiana przez ambasadorów przewidywalność. Ale to zarazem oznacza, że jak nigdy dotąd w cenie jest doświadczenie dyplomatyczne – zarówno po to, by chronić interesy własnego państwa przed dewastacją jednym prezydenckim tweetem, jak i po to by zwalić winę na kogoś innego, gdy już do tego dojdzie. W tych dniach korpus dyplomatyczny w Waszyngtonie mocno zastanawia się nad tym, co będzie dalej. Co będzie, jeśli Trump przetrwa impeachment, zdobędzie nowe poparcie na ewentualnej fali patriotycznego ferworu po zabójstwie Sulejmaniego i wygra drugą kadencję? Generalnie odpowiedź brzmi: to będzie geopolityczne trzęsienie ziemi. Rozmawialiśmy z kilkunastoma dyplomatami z Europy oraz urzędnikami Departmentu Stanu o możliwej drugiej kadencji Trumpa. Żaden z rozmówców nie chciał wystąpić pod nazwiskiem z obawy, że ściągnie na siebie gniew Białego Domu, wszyscy za to jednogłośnie przewidują, że kolejne cztery lata z Trumpem to skok o punkt wyżej w skali Richtera. Niestabilność ostatnich paru lat będzie przy tym wyglądać jak lekkie wstrząsy. Wzmocnionego wewnętrznie przez reelekcję Trumpa nie da się powściągnąć przez praktycznie żadne rady czy normy. Druga kadencja, zdaniem jednego z dyplomatów, miałaby ""zdecydowanie nieproporcjonalny wpływ"" na globalną politykę. Wielostronne systemy międzynarodowe zapewne ulegną rozchwianiu. Powstanie nowy ład geopolityczny. – Przetrwanie następnych czterech lat będzie wymagało zupełnie innej strategii. Musimy być przygotowani na trwały okres wycofywania się USA – mówi dyplomata z północnej Europy. W skali globalnej druga kadencja Trumpa może oznaczać całkowite zawalenie się takich instytucji jak Światowa Organizacja Handlu oraz ekonomiczny rozbrat z Chinami. Na poziomie transatlantyckim dzisiejsze spory o handel i wydatki na obronę będą zapewne eskalować, na zawsze zmieniając relacje USA z Europą. Wielu dyplomatów z Europy obawia się również, że Trump może odciągnąć Wielką Brytanię jeszcze dalej od Unii Europejskiej, niż chciałoby wielu zwolenników brexitu. Nie tylko zagraniczni dyplomaci mają takie obawy. – Jako ktoś, kto siedzi w tym interesie w Waszyngtonie od ponad 50 lat, nie mam słów na to, jak bardzo niepokoi mnie perspektywa, że cała struktura władzy, która działała za mojego życia, a może i przez całe stulecie, zaczyna się kruszyć – mówi Philip Allen Lacovara, były prokurator w sprawie Watergate w 1974 r., którego akt oskarżenia doprowadził do jednomyślnego postanowienia sędziów Sądu Najwyższego, co z kolei przyczyniło się do rezygnacji prezydenta Nixona. Niektórzy dyplomaci już przekierowują swoją uwagę wskutek nieprzewidywalności prezydenta. Wizyta w Białym Domu była kiedyś najwyższą nagrodą. Dziś dla wielu to coś, czego woleliby uniknąć. – Popatrz, co się przydarzyło prezydentowi Finlandii – mówi jeden przerażony dyplomata europejski. W październiku, kiedy z wizytą w Białym Domu przebywał prezydent Sauli Niinistö, Trump zamienił wspólną konferencję prasową, w wiec, na którym wygłosił tyradę przeciwko urzędnikowi, który ujawnił aferę z naciskami na Ukrainę i przy okazji zbeształ media. Fiński prezydent był wyraźnie skonfundowany. – Nikt by nie chciał, żeby to samo spotkało jego szefa – dodaje dyplomata. Według urzędnika Departamentu Stanu, który ma kontakt z ambasadami i zagranicznymi przywódcami podczas ich wizyt w USA, ""każdy z nich wychodzi z Białego Domu rozczarowany"". Wiele krajów przenosi punkt ciężkości swoich działań na Kongres albo na poszczególne stany. Obecność gubernatorów Kalifornii, Hawajów, Marylandu, Massachusetts i stanu Waszyngton podczas szczytu klimatycznego ONZ w 2018 r. to przykład, jak lokalni i stanowi liderzy stają się coraz bardziej ""nowymi ambasadorami"" USA. Według naszych rozmówców ten trend jeszcze się wzmocni, jeśli Trump wygra wybory. Dla Europejczyków oznacza to konieczność dofinansowania agencji inwestycyjnych i imprez promocyjnych w różnych stanach. – Każdy chce dziś być w Teksasie – mówi pewien skandynawski urzędnik. Wielka Brytania koncentruje się na dużych stanach takich jak Kalifornia, a ostatnio wysłała sławny zespół akrobacji lotniczych RAF Czerwone Strzały na 11-tygodniowe tournée po 18 amerykańskich miastach. – To dało nam jedyną w swoim rodzaju okazję wzmocnienia partnerstwa – powiedział Mark Lancaster, do niedawna brytyjski wiceminister obrony. UE z kolei uruchomiła całoroczny program bankietów z przedstawicielami poszczególnych stanów. Podczas przyjęcia na cześć Kentucky we wrześniu ledwo starczyło burbona, aby uspokoić skołatane nerwy prezesów i lobbystów, których czekają kolejne handlowe potyczki Trumpa z Europą. – Firmy potrafią sobie radzić ze złożonymi zagadnieniami, ale nie dają sobie zbyt dobrze rady z niepewnością. Wszyscy się martwią, że nie będziemy już w stanie powrócić do przewidywalnego otoczenia, w którym normalnie funkcjonuje wielostronna współpraca – mówi pewien europejski dyplomata. Ale w dzielnicy ambasad w Waszyngtonie nastroje nie są wyłącznie minorowe. Panuje przekonanie, że jeśli Trump nie zabije takich instytucji jak Międzynarodowa Organizacja Handlu czy Unia, to w końcu je wzmocni, bo ich członkowie będą musieli mocno popracować, aby je ocalić. Europejscy dyplomaci wskazują na trud włożony w ocalenie paryskiego porozumienia klimatycznego i układu nuklearnego z Iranem, na współpracę obronną i wyższą niż dotąd frekwencję w wyborach do europarlamentu. Według nich to dowód, że niepewność wywołana przez Trumpa zmienia Unię na lepsze. Kiedy nie zajmują się czujną analizą sytuacji (większość dyplomatów w Waszyngtonie cztery lata temu dała się zaskoczyć, bo zakładała, że Trump nie ma szans), to pozostaje im nadzieja, że reszta świata nauczy się radzić sobie bez wsparcia USA.",Donald Trump,
https://wiadomosci.onet.pl/swiat/ue-zaniepokojona-mozliwa-interwencja-turcji-w-libii/9y9cn07,"UE zaniepokojona decyzją Turcji ws. Libii. ""To jeszcze bardziej zdestabilizuje region""","Unia Europejska wyraża głębokie zaniepokojenie czwartkową decyzją parlamentu Turcji, aprobującą rozmieszczenie wojsk tego kraju w Libii - oświadczył rzecznik unijnej dyplomacji Peter Stano.","""28"" potwierdziła wyrażane wielokrotnie wcześniej stanowisko, że nie ma wojskowego rozwiązania kryzysu w Libii. - Działania wspierające tych, którzy walczą w konflikcie, jeszcze bardziej zdestabilizują kraj i cały region - zaznaczył Stano. W czwartek na nadzwyczajnej sesji parlamentu Turcji deputowani zatwierdzili wysłanie ekspedycji do Libii, by wesprzeć uznawany przez społeczność międzynarodową rząd premiera Fajiza as-Saradża. Trypolis zwrócił się o taką pomoc do Ankary 26 grudnia. Rzecznik unijnej dyplomacji podkreślił, że wszyscy partnerzy międzynarodowi muszą bezwzględnie przestrzegać embarga na broń i wspierać wysiłki Specjalnego Przedstawiciela ONZ Ghassana Salamego oraz proces berliński. Zaznaczył, że to jedyna droga prowadząca do pokojowej, stabilnej i bezpiecznej Libii. - Unia Europejska będzie nadal aktywnie angażować się we wspieranie wszystkich środków i kroków deeskalacyjnych, prowadzących do skutecznego zawieszenia broni i wznowienia negocjacji politycznych - oświadczył Stano. Siły ekspedycyjne Turcji mają umożliwić wojskom Saradża odparcie ofensywy armii marszałka Chalify Haftara, dążącego do zdobycia Trypolisu. Od 2011 roku Libia jest podzielona między rywalizujące ze sobą frakcje polityczne i wojskowe. Rząd porozumienia narodowego (GNA) Saradża walczy z wojskami Haftara, kontrolującymi wschodnią część kraju z centrum administracyjnym w Bengazi. Niepokój w związku z możliwością wysłania przez Turcję żołnierzy do Libii wyrażała Rosja, która popiera Libijską Armię Narodową (LNA) Haftara, wspieraną też przez Egipt, Jordanię i Zjednoczone Emiraty Arabskie. Z kolei prezydent USA Donald Trump podczas rozmowy telefonicznej z tureckim przywódcą Recepem Tayyipem Erdoganem oznajmił, że zewnętrzna ingerencja komplikuje sytuację w Libii. Turcja i Libia podpisały 27 listopada porozumienie o rozszerzonej współpracy militarnej i w zakresie bezpieczeństwa. Umowa dotyczy również granicy na Morzu Śródziemnym i pomija prawa Grecji oraz Cypru do ich wyłącznych stref ekonomicznych. Umowa została odrzucona przez Unię Europejską.",UE zaniepokojona możliwą interwencją Turcji w Libii,
https://wiadomosci.onet.pl/politico/unie-czeka-burzliwy-rok-2020-a-polska-bedzie-w-nim-grala-role-negatywnego-bohatera/n5ysve3,"POLITICO: Unię czeka burzliwy rok, z Polską w roli negatywnego bohatera","Rok 2020 będzie ciężki dla Europy, przewidują dziennikarze POLITICO. Wśród przykładów podają możliwy kryzys finansowy, zaostrzającą się globalną wojnę handlową i coraz gwałtowniejszy konflikt w Iranie. Ale zapowiadają też ostrą walkę o wdrożenie unijnej agendy w obronie klimatu, w której Polska wskazana jest jako główny hamulcowy oraz ostrzegają, że stosunki Warszawy z Brukselą znalazły się ""w punkcie zwrotnym"".","Artykuł w oryginale na stronie POLITICO.eu W roku 2019 upadło wiele europejskich rządów, Boris Johnson zmiażdżył swoich przeciwników obietnicą natychmiastowego przeprowadzenia brexitu, a pewna szesnastolatka ze Szwecji rozpętała na całym kontynencie ekologiczne protesty. Mamy już rok 2020 więc redakcja POLITICO postanowiła zapowiedzieć główne starcia, jakie ukształtują najbliższe 12 miesięcy. Uwaga spoiler: perspektywa nie jest różowa. Płyty tektoniczne światowego systemu finansowego naprężają się coraz mocniej i są już gotowe do pęknięcia. Ponad dziesięć lat od ostatniego kryzysu – to typowa przerwa między kolejnymi panikami rynkowymi – mamy pewne zabezpieczenia przed powtórzeniem się tych wydarzeń. Jednak kolejny kryzys jest zawsze inny niż poprzedni, jak to lubią mówić finansiści. Bankierzy i ekonomiści spoglądają na przykład z niepokojem na szarą strefę chińskiego systemu bankowego. Alternatywne źródła kredytów, niezwiązane z konwencjonalnymi bankami, rozwinęły się tam równie szybko jak gospodarka. Specjaliści nie mają do tego systemu zaufania i patrzą, jak wraz z coraz widoczniejszą utratą równowagi przez chińską gospodarkę, chwieją się również te kredyty. Nawet niewielki przyrost niewypłacalnych dłużników może zniszczyć pozbawionych grubej poduszki finansowej kredytodawców. Z westchnieniem ulgi przyjęto rozejm w wojnie handlowej Trumpa. Ale jest to kruchy pokój podobnie jak cała chińska gospodarka. Każdy polityczny błąd może rozpalić nowy konflikt, który zburzyłby szanse na wzrost. Regulatorzy rynków i poważni analitycy widzą coraz więcej migających czerwonych światełek ostrzegawczych. Na przykład jest wiele takich obligacji i akcji ""gorących"" spółek, których ceny wyśrubowano już nadmiernie wysoko – to tykająca bomba, gotowa wstrząsnąć finansowym światem w 2020 roku. Jeśli nie możesz ich pokonać, dołącz do nich. Protekcjonizm przestanie być niecenzuralnym słowem w unijnej polityce. Po opuszczeniu Unii przez wolnorynkową Wielką Brytanię, Francja i Niemcy szybko przekierują Brukselę w stronę polityki przemysłowej opartej na publicznej pomocy, centralnym planowaniu i europejskich czempionach. Będzie się to objawiać wetowaniem dużych przejęć planowanych przez Chiny w Europie i wykluczaniem przez rządy europejskie firm azjatyckich z zamówień publicznych. Unia chce teraz sama wyhodować globalnych korporacyjnych czempionów w takich sektorach, jak pojazdy elektryczne, napęd wodorowy i opieka zdrowotna. Spodziewajmy się też prób mega fuzji w sektorze telekomunikacji i temu podobnych branż z epoki kamienia łupanego. Kraje liberalne (Szwecja i Holandia) oraz wielcy odbiorcy inwestycji chińskich (Grecja i Portugalia) będą lamentować nad hipokryzją połączonej francusko-niemieckiej przemysłowej machiny. Ale Paryż i Berlin pozostaną głuche na ich żale. Postbrexitowe rozmowy handlowe z Unią będą dla Wielkiej Brytanii nieprzyjemne. Zwłaszcza jeśli premier Boris Johnson będzie się upierał na uwolnienie kraju od unijnych zasad wspólnego rynku. W związku z tym, że Wielka Brytania z całą pewnością opuści UE 31 stycznia, powstaje trudne pytanie, jakie stosunki chce mieć z Unią – odpowiedzi na nie należy szukać w bezlitośnie napiętym harmonogramie na ten rok, bo nowa umowa handlowa musi zostać zawarta do końca grudnia. Każdy, kto ma nadzieję, że Johnson zdradzi swoich twardych brexitowców i pójdzie na umowę, która mocno powiąże Wielką Brytanię ze wspólnym rynkiem i unią celną UE, powinien ponownie to przemyśleć. Johnson i jego najbliżsi współpracownicy całkiem na serio chcą uciec od ograniczających unijnych przepisów, zwłaszcza w takich dziedzinach, jak usługi finansowe i sztuczna inteligencja. I liczą, że Francja i Niemcy będą gotowe do ustępstw w dziedzinie handlu żywnością i samochodami. Jednym z ważnych czynników jest to, czy Johnson dotrzyma zapowiedzi, że nie przedłuży okresu przejściowego (potrzebnego na zawarcie nowej umowy handlowej) po 31 grudnia tego roku. Jeśli chce uniknąć politycznego upokorzenia, jakim jest ponowne złamanie słowa na temat daty wyjścia (pamiętamy tę obietnicę, że raczej ""umrze w rowie"" niż zgodzi się na opóźnienie brexitu), będzie musiał zgodzić się na jakieś akceptowalne dla niego warunki albo stawić czoła gospodarczej katastrofie po wyjściu bez porozumienia handlowego. Spodziewać się należy, że rozmowy handlowe między UE a Wielką Brytanią, jak każdy europejski kryzys, pozostaną nierozstrzygnięte do grudnia 2020 r., bo wszyscy grają tu w wielką dyplomatyczną grę w przeciąganie liny. W 2020 r. poziom dwutlenku węgla w atmosferze pobije kolejne rekordy. I nie będzie żadnych oznak, że wreszcie wzięto globalny wzrost temperatur pod kontrolę. W tym kontekście obietnica przewodniczącej Komisji Europejskiej, Ursuli von der Leyen, dotycząca stawienia czoła wyzwaniu klimatycznemu, zdominuje kalendarz UE. I wpłynie na wszystko, począwszy od przepisów finansowych, poprzez regulacje dotyczące chemikaliów, podatki lotnicze, normy zanieczyszczeń dla samochodów i skończywszy na relacjach handlowych Unii z resztą świata. Polityczna siła stojąca za jej Zieloną Agendą oznacza, że duża jej część zostanie przyjęta w tym roku, ale nie bez kilku poważnych bitew. Zapewne jedna z nich rozegra w samej Komisji Europejskiej. Holenderski socjalista Frans Timmermans, wiceprzewodniczący wykonawczy Komisji odpowiedzialny za Zielony Agendę, ponosi polityczną odpowiedzialność za przeforsowanie programu, ale sznurki sakiewki kontroluje konkurujący z nim inny wykonawczy wiceprzewodniczący, Valdis Dombrovskis z Europejskiej Partii Ludowej. Druga bitwa czeka wewnątrz samej Unii. Działania na rzecz oczyszczenia powietrza ujawniają głębokie pęknięcia między zielonym Zachodem Kontynentu, a zależnym od węgla Wschodem. Polska twierdzi, że nie jest w stanie osiągnąć celu, jakim jest neutralność węglowa do 2050 roku, a to zmusza Unię do wyasygnowania dużej ilości gotówki, aby spróbować skłonić Polaków i ich sojuszników do przejścia na jej stronę. Nic jednak nie wskazuje na to, że Warszawa planuje jakąkolwiek radykalną (i bardzo kosztowną) transformację swojej gospodarki. Rok 2020 będzie rokiem, w którym Europa zrezygnuje z ostrożnościowego podejścia do nowych technologii. Poszukując strategii przemysłowej zdolnej doprowadzić do zwycięstwa nad światowymi rywalami, Unia będzie zmuszona stawić czoła rzeczywistości, w której miękkie i łagodne podejście do sztucznej inteligencji, pojazdów bez kierowców i innych futurystycznych technologii jest już nie do pogodzenia z ambicjami gospodarczymi. Eksperci twierdzą, że wiele systemów sztucznej inteligencji jest już stosowanych w służbie zdrowia, edukacji, zatrudnieniu i wymiarze sprawiedliwości w sprawach karnych, ale brak w tym odpowiednich zabezpieczeń prawnych i struktur odpowiedzialności. Ciężarówki bez kierowców jeżdżą już po drogach publicznych UE, aczkolwiek w ograniczonym zakresie w ramach kontrolowanych testów. Giganci lotniczy, tacy jak Airbus i Boeing, firmy technologiczne, takie jak Uber, a nawet McDonald's stawiają na dostawy dronami i na powietrzne taksówki. Nawet rządy europejskie już teraz stosują technologię rozpoznawania twarzy, nie zważając na poważne obawy dotyczące prywatności i wolności obywatelskich. Bruksela będzie musiała w końcu przebudzić się i zareagować na bunt jaki rozwija się w Iranie. Teherańscy przywódcy i Gwardia Rewolucyjna będą w 2020 r. jeszcze bardziej zdesperowane, aby trzymać się władzy, tracąc ostatnie ślady poparcia społecznego. Ogromne programy pomocy społecznej i subsydiów, które utrzymywały Islamską Republikę przy życiu, rozpadają się w miarę, jak amerykańskie sankcje coraz mocniej doskwierają. Bez radykalnego powrotu dochodów z ropy – a na to się zupełnie nie zanosi – przywódcy Iranu wiedzą, że stoją w obliczu walki o życie i uciekają się do represyjnej taktyki zastraszania. Bruksela będzie musiała zakończyć romans z Teheranem i powinna zacząć się martwić o to, co może nastąpić potem. Podobnie jak w przypadku upadku komunizmu w Europie Wschodniej, zobaczymy duże pęknięcia wśród irańskiej elity. Wyczuwając zagrożenie dla najwyższego przywódcy Ajatollaha Alego Chamenei, wielu oligarchów w kompletnie skorumpowanych wyższych sferach irańskiej elity, będzie obawiać się ropadu całego gmachu, który utrzymuje ich w bogactwie i zacznie się zastanawiać nad pałacowym przewrotem i nowym porozumieniem z Zachodem. Prawo i Sprawiedliwość będzie kontynuować swoje reformy systemu sądownictwa, co spowoduje jeszcze większe napięcie w już trudnych stosunkach z Brukselą. Pomimo wygranej w wyborach parlamentarnych w ubiegłym roku, PiS czeka walka o polityczne być albo nie być w tegorocznych wyborach prezydenckich. Prezydent Andrzej Duda, sprzymierzeniec PiS, prowadzi w sondażach opinii publicznej, ale polskie prezydenckie rywalizacje już zaskakiwały w przeszłości. Jeśli Duda przegra, to radykalne zmiany wprowadzane przez lidera PiS Jarosława Kaczyńskiego zostaną zablokowane, niwecząc jego rewolucyjne działania na rzecz przebudowy kraju. Ta perspektywa skłoniła rząd do przyspieszenia zdecydowanych działań w celu wzmocnienia kontroli politycznej nad sądownictwem. Bruksela ostrzega jednak, że takie podważające niezawisłość sądownictwa kroki, mogą naruszać unijne traktaty. Tylko, że Warszawa nie słucha.",Mateusz Morawiecki i Ursula von der Leyen,
https://wiadomosci.onet.pl/tylko-w-onecie/z-tymi-problemami-zostajemy-w-2020-r/39yv9dx,Z tymi problemami zostajemy w 2020 r.,"Globalne ocieplenie, niestabilność w UE, konflikty światowe. Z jakimi problemami przyjdzie się nam zmierzyć w 2020 r.?",,,
https://wiadomosci.onet.pl/kraj/weto-klimatyczne-lewandowski-polska-stracila-wiarygodnosc/49lrg0c,Janusz Lewandowski: Polska jest osamotniona,"- Polska straciła wiarygodność i jest kompletnie osamotniona w kwestiach klimatycznych - ocenił w wywiadzie dla ""Rzeczpospolitej"" Janusz Lewandowski, europoseł PO.","- Z przyczyn znanych tylko Jarosławowi Kaczyńskiemu Polska zaostrzyła konflikt z UE pod koniec 2019 roku na dwa sposoby: poprzez zamach na sądownictwo i weto klimatyczne. Stało się to pomimo sygnałów ze strony nowej szefowej KE Ursuli von der Leyen, aby współpracować, znaleźć wspólny język. Mamy konflikt, nie ma resetu, to jest kolejna oznaka osamotnienia Polski - ocenił w rozmowie z ""Rzeczpospolitą"" europoseł Janusz Lewandowski. Polityk został m.in. zapytany, czy weto klimatyczne będzie dla Polski dużym problemem. Stwierdził, że ""przez weto Polska straciła wiarygodność"" i ""jest znów osamotniona"". - Przed 2015 r. Polska potrafiła realizować swoje cele pod sztandarem UE, a nawet narzucać swoje priorytety, jak Partnerstwo Wschodnie i Unia Energetyczna. Jednak już wtedy kwestie klimatyczne były najtrudniejszym wyzwaniem, czasami zderzeniem czołowym z ambicjami UE. Od jesieni 2018 r. wiadomo, że UE będzie zmierzała do neutralności klimatycznej w 2050 r. - mówił Lewandowski. Źródło: Rzeczpospolita",Janusz Lewandowski,
https://wiadomosci.onet.pl/swiat/kreml-w-nato-nasilaja-sie-antyrosyjskie-tendencje/shdzncp,"Kreml krytykuje NATO. ""Widzimy jasne antyrosyjskie tendencje""",Rosja zarzuca NATO coraz bardziej antyrosyjskie nastawienie i krytykuje wzrost wydatków na obronę – przede wszystkim w USA.,"W porównaniu z ubiegłym rokiem, w 2019 r. Sojusz Północnoatlantycki trzykrotnie zwiększył rozpoznanie z powietrza w pobliżu granic Rosji, powiedział w Moskwie minister obrony Federacji Rosyjskiej Siergiej Szojgu. O 24 proc. nasiliło się też rozpoznanie morskie. – Co roku NATO przeprowadza w Europie 40 dużych manewrów, które zdecydowanie są skierowane przeciwko Rosji – cytuje Szojguna agencja Interfax. Szojgun wypowiedział się we wtorek (24 XII) przy okazji posiedzenia z szefem Kremla Władimirem Putinem. O ""jasnych antyrosyjskich tendencjach"" mówił też odnosząc się do Inicjatywy Gotowości NATO, tzw. inicjatywy 3x4. Inicjatywa ta, zatwierdzona na szczycie NATO w Brukseli w 2018 r., zakłada wydzielenie 30 batalionów zmechanizowanych, 30 eskadr lotniczych i 30 okrętów gotowych do działania w ciągu maksymalnie 30 dni. Także Rosja zintensyfikowała swoje rozpoznanie wojskowe. Prezydent Władimir Putin domagał się podczas spotkania na Kremlu, z jednej strony uważnego śledzenia militarnych aktywności Zachodu i możliwego stacjonowania w Europie amerykańskich rakiet średniego i krótkiego zasięgu. Z drugiej strony wzywał do nowych inicjatyw na rzecz kontroli zbrojeń. Według informacji z Kremla, Putin zaznaczył też, że mocarstwo atomowe Rosja będzie jednocześnie dalej pracowało nad swoją ""superbronią"". Chodzi o nowe międzykontynentalne rakiety balistyczne i torpedę z napędem jądrowym ""Posejdon"". Minister Szojgu podkreślił przy tym, że inaczej niż USA, Moskwa nie zmieniła wysokości swoich wydatków na obronę. Budżet Pentagonu na rok 2020 ma wynieść rekordowe 700 mld dolarów. – Odpowiada to rocznym nakładom na zbrojenia wszystkich krajów naszego globu i szesnastokrotnie przekracza rosyjskie wydatki na obronę – cytuje agencja Interfax szefa rosyjskiego ministerstwa obrony. Relacje między NATO i Moskwą nie były tak napięte od czasów zimnej wojny. Do zamrożenia stosunków przyczyniła się aneksja Krymu przez Rosję i wspieranie przez Moskwę prorosyjskich separatystów na Ukrainie Wschodniej. Rosja z kolei krytykuje rozszerzenie NATO na wschód. Sekretarz generalny NATO Jens Stoltenberg wyraził w wywiadzie dla niemieckiej agencji prasowej DPA gotowość do osobistej rozmowy z Władimirem Putinem, ""jeżeli będą do tego odpowiednie ramy"".",,
https://wiadomosci.onet.pl/politico/europa-walczyla-z-protekcjonizmem-juz-nie-bo-zobaczyla-jak-traci-na-tym-ze-jest/3gl1yxw,"Europa walczyła z protekcjonizmem, ale przestała, widząc jak traci na tym, że jest otwarta","Po parudziesięciu latach rozmontowywania barier i granic Europa zaczęła się okopywać. Unijni przywódcy dostrzegli, że nie może dalej być oazą swobód handlowych i patrzeć bezradnie jak giganci z innych kontynentów bezkarnie niszczą konkurencję europejskich firm – o tym jak to wygląda w praktyce, piszą dziennikarze POLITICO.","Artykuł w oryginale na stronie POLITICO.eu Ursula von der Leyen wyznaczyła kolosalne zadanie dla siebie jako przewodniczącej Komisji Europejskiej. Chce umocnić pozycję Europy na globalnej scenie. Nazwijcie to ""europejską suwerennością"" czy ""strategiczną autonomią"" albo ""Europą, która chroni"" – chodzi o to, by zabezpieczyć europejskie interesy przed zagraniczną presją i konkurencją. Witajcie w nowej erze europejskiego protekcjonizmu. POLITICO przedstawia cztery kluczowe obszary, których dotyczy nowy trend. Protekcjonistyczny zwrot będzie zapewne najbardziej widoczny w obszarze handlu. Tu Unia zamierza być bardziej asertywna. Przez wiele lat Komisja Europejska próbowała na próżno skłonić prezydenta Donalda Trumpa, by stosował się do zasad Światowej Organizacji Handlu w kwestiach dotyczących wielostronnej wymiany. On tymczasem rozkręcał agresywną wojnę celną. Koniec z tym. Władze Unii postanowiły wyposażyć wspólnotę w ostrzejsze sankcje, którymi można z większą mocą zareagować na ewentualne nowe amerykańskie cła, np. na samochody produkowane w Europie. Von der Leyen zobowiązała się też wyznaczyć urzędnika odpowiedzialnego za politykę handlową w skali całej Unii. Będzie on mógł wszczynać postępowania antydumpingowe przeciw krajom, udzielających subsydiów wobec swoich firm i stosujących politykę cenową, która podcina pozycję europejskich konkurentów. Kolejną bronią w unijnym arsenale jest nowy komisarz ds. handlu Phil Hogan z Irlandii. W trakcie przesłuchania przed parlamentem mówił, że uściśli mechanizmy monitorowania inwestycji, żeby móc blokować przejęcia europejskich firm zwłaszcza przez chińskie podmioty. Ma to być możliwe wtedy, kiedy dana firma ma strategiczne znaczenie albo potencjalny nabywca otrzymuje nieuczciwe wsparcie ze strony swojego państwa. Przewodnicząca komisji zobowiązała się wraz z zaostrzeniem polityki handlowej do wzmocnienia europejskiego przemysłu i branży cyfrowej. Von der Leyen przydzieliła tę działkę Francji, czyli krajowi, który najgłośniej mówił o potrzebie wprowadzenia ""europejskich czempionów"" zdolnych konkurować z potężniejszymi firmami zagranicznymi. Paryż wzywał też do zmiany zasad dotyczących konkurencji, tak by Europa mogła lepiej reagować na nowe wyzwania np. na zakłócające równowagę rynków subsydia chińskiego państwa. Komisja chce pomóc europejskim firmom konkurować z takimi gigantami jak Amazon, aby nie dały się połknąć przez Chińczyków albo Amerykanów, dysponujących większą siłą rażenia. Będzie też mocno wspierać europejską innowację w takich obszarach jak sztuczna inteligencja. W ramach tego von der Leyen wzmocni prerogatywy regulacyjne Unii w odniesieniu do świata cyfrowego i polityki przemysłowej. W tym celu mianowała osobę znaną z determinacji: wiceprzewodniczącą Komisji Margrethe Vestager z Danii. To ona w poprzedniej kadencji prowadziła głośne postępowania antymonopolowe przeciwko wielkim firmom informatyczym. Obsesja, z jaką Donald Trump krytykuje wydatki na wojsko i jego raz gorący raz zimny stosunek do NATO zaburzyły wygodny spokój, jaki Unia czerpała z bycia pod ochroną USA. Unia nie będzie w stanie dorównać Ameryce siłą wojskową, ale może sprawić, że stanie się mniej zależna od kaprysów jej przywódcy. Taki jest przynajmniej plan. Nowa Komisja zobowiązała się poprawić zdolności obronne Unii i stworzyła nową dyrekcję generalną do spraw polityki obronnej i kosmicznej. Chodzi o to, by wykorzystać impet nadany przez poprzednią komisję, która powołała układ wojskowy znany pod akronimem PESCO – należy do niego obecnie 25 krajów unijnych. W projekcie następnego siedmioletniego budżetu UE wydatki na obronność obejmują 13 mld euro na Europejski Fundusz Obronny finansujący badania i rozwój. Poza tym członkowie Unii zabezpieczyli kolejne 10,5 mld euro na potencjalne operacje wojskowe. Ponieważ traktaty nie pozwalają na korzystanie ze wspólnych unijnych pieniędzy na interwencje wojskowe, będą one pochodzić z tzw. środków pozabudżetowych (off budget), czyli zasobu poza ramami formalnego budżetu, na który składają się poszczególne rządu i wyznaczają reguły jego użycia. Pomimo zwiększenia wydatków i doświadczeń von der Leyen na stanowisku ministra obrony Niemiec, nikt nie spodziewa się, żeby Unia stała się wkrótce potęgą wojskową. Ale nie takie są zamiary, przynajmniej na razie. Starania Komisji to sygnał dla wszystkich, że UE może odegrać swoją rolę i jest gotowa zainwestować, by mieć większy wpływ i lepszą pozycję wobec nieprzewidywalnych partnerów. Zapomnijcie o ratowaniu planety. ""Sztandarowy"" projekt von der Leyen, który nazwała Nowy Zielony Ład dotyczy tego, jak pomnażać pieniądze i wygrać wyścig w dziedzinie czystej energii z Chinami i USA. Oba te największe podmioty gospodarki świata dzierżą prymat w emisji zanieczyszczeń. Cała trudność w tym, jak podkręcić strategię polityki unijnej w walce o klimat, nie wywołując przy tym retorsji na skalę globalną. Na przykład proponowana węglowa opłata transgraniczna, czyli cło na importowane towary, w zależności od ich tzw. ""śladu węglowego"", może zostać uznana za działanie protekcjonistyczne naruszające reguły WTO. Von der Leyen podkreśla, że działania na rzecz neutralności klimatycznej Unii to ""długofalowy imperatyw gospodarczy"". Jeśli UE chce wykorzystać w pełni okazje, jakie stwarza transformacja ekologiczna, to trzeba ""być pierwszym i działać szybko"". – Chcę, żeby Europa prowadziła w wyścigu. Chcę, żeby była eksporterem wiedzy, technologii i dobrych praktyk – powiedziała ogłaszając latem swój program. Oprócz prac nad opłatą węglową trwają starania, żeby zwiększyć rolę euro w globalnych rozliczeniach – m.in. płatnościach za energię. To też ma pomóc Unii stać się światowym liderem ""zielonego"" wzrostu i zmusić konkurentów, żeby poszli jej śladem. – Jako gospodarczy gigant mamy ogromny wpływ na innych w naszych relacjach handlowych – powiedział podczas przesłuchania w parlamencie w październiku Frans Timmermans, holenderski socjalista, któremu powierzono realizację planu osiągnięcia neutralności klimatycznej do 2050 r. – Narzędzia takie jak opłaty celne mają wyrównać warunki konkurencji dla produktów europejskich, jeśli inne kraje nie posuną się tak daleko jak my albo w ogóle nie pójdą w dobrym kierunku – dodał Timmermans. Autorzy: Hans von der Burchard, Jacopo Barigazzi i Kalina Oroschakoff",Parlament Europejski,
https://wiadomosci.onet.pl/kraj/europa-sie-starzeje-jak-sie-zyje-osobom-starszym-w-krajach-ue-infografika/myb589y,Europa się starzeje. Jak się żyje osobom starszym w krajach UE? [INFOGRAFIKA],"Prognozy Eurostatu są jednoznaczne: ludzi starszych w Unii Europejskiej będzie coraz więcej. Do 2050 roku osoby pobierające świadczenia emerytalne i rentowe będą stanowić dużo wyższy odsetek populacji UE niż obecnie. Eurostat opisał też m.in. jakie są najczęstsze przyczyny zgonów osób powyżej 55 roku życia, zbadał ich najczęstsze problemy zdrowotne, jak również ich udział w wydarzeniach sportowych i kulturalnych.",,,
https://wiadomosci.onet.pl/swiat/bild-rzad-niemiec-prawdopodobnie-zmyslal-w-sprawie-porozumienie-miedzy-moskwa-a/1vv1ryb,Skandal w Niemczech. Media: rząd prawdopodobnie zmyślał ws. porozumienia Moskwa-Kijów,"W sprawie porozumienia dot. tranzytu rosyjskiego gazu przez Ukrainę od 2020 roku rząd Niemiec najprawdopodobniej zmyślał - informuje niemiecki ""Bild"". Miała to być próba powstrzymania w ostatniej chwili prezydenta Donalda Trumpa przed podpisaniem sankcji na firmy biorące udział w budowie gazociągu Nord Stream 2, biegnącego po dnie Bałtyku z Rosji do Niemiec.","Oficjalnie porozumienie miało zostać przedstawione opinii publicznej następnego dnia, w sobotę. Nic takiego nie miało miejsca. Co ważniejsze jednak, w momencie, kiedy Amerykanie dostali informację o rzekomym podpisaniu umowy, negocjacje wciąż jeszcze trwały. Dopiero na oficjalne pytanie ""Bilda"" niemieckie MSZ oświadczyło, że w piątek w Berlinie ministrowie energetyki Rosji i Ukrainy osiągnęli jedynie ramowe porozumienie, a dokładna umowa ma być zawarta do końca roku. Najpoczytniejszy niemiecki dziennik zwraca uwagę, że w ostatnich dniach RFN przyjęła strategię negocjacyjną, powtarzając, że sankcje USA wobec Nord Stream 2 mają zagrażać umowie dotyczącej tranzytu. - Jest dokładnie odwrotnie - mówi osoba zaangażowana w rokowania, cytowana anonimowo przez gazetę. Sankcje znacząco wzmacniają pozycję Ukrainy wobec Rosji i Gazpromu. Kreml nie może już bowiem planować przerwania tranzytu gazu w 2020 roku, gdyż ramowe porozumienie przewiduje, że Rosja prześle w przyszłym roku przez Ukrainę 65 mld metrów sześciennych tego surowca. Jak podaje ""Bild"", Gazprom jest też gotów zapłacić 2,8 mld euro, które w 2018 roku przyznał ukraińskiemu Naftohazowi sąd arbitrażowy w Sztokholmie. - Bez sankcji Rosjanie nigdy nie zaakceptowaliby tego orzeczenia - mówi informator niemieckiego tabloidu. W piątek prezydent Trump podpisał ustawę o budżecie Pentagonu na rok 2020. Zapisano w niej m.in. sankcje wobec firm budujących gazociąg Nord Stream 2, który ma połączyć Rosję z Niemcami. Kluczowe dla zakończenia projektu szwajcarskie przedsiębiorstwo Allseas, którego statki układają rury po dnie Morza Bałtyckiego, zawiesiło prace do odwołania. Niemiecki rząd wyraził w sobotę ubolewanie z powodu decyzji podjętej przez USA. Berlin traktuje je jako mieszanie się w wewnętrzne sprawy - oznajmiła w komunikacie rzeczniczka kanclerz Niemiec Angeli Merkel, Ulrike Demmer. Tymczasem ambasador USA w Niemczech Richard Grenell przekonywał, że Waszyngton podjął ""proeuropejską decyzję"". Dyplomata przypomniał, że wątpliwości dotyczące projektu Nord Stream 2 zgłosiło 15 europejskich krajów, Komisja Europejska i Parlament Europejski. Jak wyjaśnił, celem USA było zawsze zapobieganie sytuacji, w której jeden kraj buduje w Europie zbyt silne wpływy za pośrednictwem dostaw energii. Wyjawił też, że Waszyngton starał się tak skonstruować sankcje, by były one jak najbardziej precyzyjne. Według medialnych informacji sankcję mogą znacząco wydłużyć czas realizacji projektu, który od początku budził sprzeciw Ukrainy, Polski, a także państw bałtyckich.",Sankcje dla Rosji mogą przeciągnąć realizację Nord Stream 2,
https://wiadomosci.onet.pl/swiat/nord-stream-2-ue-sprzeciwia-sie-sankcjom/rh4vk9e,"UE ""sprzeciwia się"" sankcjom ws. Nord Stream 2 wymierzonym w europejskie firmy",Unia Europejska potępiła w sobotę amerykańskie sankcje wobec firm zaangażowanych w budowę gazociągu Nord Stream 2. - Zasadniczo Unia Europejska sprzeciwia się nałożeniu sankcji na europejskie firmy prowadzącą legalną działalność - oświadczył rzecznik KE Stefan de Keersmaecker.,"W piątek prezydent USA Donald Trump podpisał ustawę o budżecie Pentagonu na 2020 rok, w którą wpisano m.in. sankcje na firmy budujące gazociąg Nord Stream 2. - Komisja analizuje obecnie potencjalny wpływ tych środków na przedsiębiorstwa europejskie - przekazał PAP jej rzecznik. Jak zaznaczył, celem Komisji zawsze było zapewnienie, by Nord Stream 2 działał w sposób przejrzysty i niedyskryminacyjny przy zachowaniu odpowiedniego stopnia nadzoru regulacyjnego, zgodnie z kluczowymi zasadami międzynarodowego i unijnego prawa energetycznego. - Komisja przypomina, że od czasu wejścia w życie dyrektywy gazowej w maju 2019 r. UE ma jasne zasady dotyczące wszystkich rurociągów łączących europejski rynek gazu z państwami trzecimi. Zasady tych regulacji zostały również uznane w amerykańskiej ustawie o obronie narodowej - podkreślił de Keersmaecker. W związku z amerykańskimi restrykcjami szwajcarsko-duńska firma Allseas biorąca udział w budowie Nord Stream 2 zawiadomiła w nocy z piątku na sobotę, że wstrzymała prace przy budowie rurociągu. W oświadczeniu stwierdzono, że firma oczekuje niezbędnych wyjaśnień prawnych, technicznych i dotyczących środowiska naturalnego od odpowiednich instytucji amerykańskich.",Nord Stream 2,
https://wiadomosci.onet.pl/kraj/zbigniew-ziobro-ta-ustawa-jest-reakcja-na-probe-podlozenia-ladunku-pod-polskie-sady/wq36vxd,"Minister Ziobro broni ustawy dyscyplinującej sędziów. ""Do Viery Jourovej wyślę list""","- W liście do komisarz Viery Jourovej spytam ją, czy wie, jak powoływani są sędziowie w jej kraju. Dowie się, że polski rząd nie zgodzi się, aby Polskę traktować gorzej niż Czechy czy Niemcy - zapowiada szef MS Zbigniew Ziobro po apelu Komisji Europejskiej ws. noweli ustaw sądowych.","Przed uchwaleniem przez Sejm nowelizacji ustaw sądowych w piątek o wstrzymanie prac nad nią zwróciła się, w liście do prezydenta, premiera, marszałków Sejmu i Senatu, Komisja Europejska. W liście wiceszefowa KE Viera Jourova zachęciła polskie władze do skonsultowania z Komisją Wenecką Rady Europy tego projektu i wszystkie organy państwa do wstrzymania prac nad projektem do czasu przeprowadzenia wszystkich niezbędnych konsultacji. Ziobro po uchwaleniu noweli w piątek w Sejmie pytany był przez dziennikarzy, czy rozważane jest wstrzymanie prac nad nowelą. Jak ocenił, istota sporu sprowadza się do kwestii powoływania sędziów. Minister zapowiedział, że napisze list do Jourovej. - Spytam ją, czy ona wie, jak powoływani są sędziowie w jej kraju. Czy ona wie, że w Czechach nie ma rady sądownictwa; czy ona wie, że w Czechach to minister sprawiedliwości przekazuje wniosek o powołanie sędziego - a nie rada sądownictwa, jak w Polsce - zatwierdzony wcześniej przez rząd czeski - mówił Ziobro. Zapyta, jak zapowiada, czy Jourova wie, że w Niemczech sędziów powołuje komisja składająca się z przedstawicieli świata polityki. - Czy wie o tym, że decyzję o powołaniu ostatecznie kogoś do sądu federalnego podejmuje na skutek opinii przegłosowanej w tej komisji minister sprawiedliwości Niemiec - dodał. - Napiszę też do pani komisarz Jourovej, że będę bronił Czech. Będę bronił jej kraju pochodzenia. Będę bronił Niemiec. Jeżeli ktokolwiek zechce w Europie kwestionować zasady, jakie przyjęły te kraje w wyłanianiu sędziów - podkreślił. Powołując się na traktaty europejskie, Ziobro zaznaczył, że regulacja ustroju sądów należy do wewnętrznych atrybutów państw UE. Jeżeli Jourova zechce to przeczytać, dodał minister, ""dowie się też, że polski rząd nigdy nie zgodzi się na to, aby Polskę traktować gorzej niż Czechy czy Niemcy"". - Wszystkie te pytania zadam pani Jourovej, być może w zabieganiu - przy licznych obowiązkach europejskich, które na niej ciążą - nie zorientowała się, jak mechanizm powołania sędziów w poszczególnych krajach europejskich wygląda, i że jest dużo bardziej - używając tego języka - upolityczniony, czy dużo bardziej zaangażowany w udział mechanizmów demokratycznych niż ma to miejsce w tym rozwiązaniu w Polsce - powiedział Ziobro. Zapowiedział także, że zapyta komisarz o wyrok Izby Pracy i Ubezpieczeń Społecznych SN, która - powołując się na orzeczenie Trybunału Sprawiedliwości UE z 19 listopada br. uznała m.in., że polska KRS nie daje wystarczających gwarancji niezależności od organów władzy ustawodawczej i wykonawczej, a Izba Dyscyplinarna SN nie jest sądem w rozumieniu prawa UE i prawa krajowego. - Co ona (Jourova - red.) na to, że interpretacja przyjęta w SN prowadzi do takiego wniosku, iż można kwestionować sędziów powołanych przez radę sądownictwa wybraną przez polski parlament, przez polskiego prezydenta, a nie należy kwestionować sędziów powołanych przez komunistyczną Radę Państwa - powiedział. W tym kontekście pokazał i zapowiedział przesłanie do Jourovej uchwały Rady Państwa dotyczącej obecnych sędziów SN Józefa Iwulskiego i Dariusza Zawistowskiego. - Myślę, że kto jak kto, ale obywatelka Czech, która (...) ma wiedze na temat historii swojego kraju, będzie mogła zadać sobie pytania, które przyniosą też dla niej pewną cenną wiedzę i refleksję, co do jakości mandatu i źródła posiadania władzy sądowniczej w Rzeczpospolitej, wolnym państwie - co do sędziów, którzy byli powoływani przez komunistyczne organa władzy, i co do sędziów, którzy są powoływani przez radę sądownictwa - powiedział. Ziobro zapytany został przez dziennikarzy, czy nie ma kserokopii powołania na sędzię obecnej prezes TK Julii Przyłębskiej. Jak podkreślił, rząd broni sędziów, którzy byli powoływani wcześniej, bo broni stabilności porządku w Polsce. - W Polsce kiedyś niestety podjęto decyzję, że nie dokonano weryfikacji w środowisku sędziowskim, nie dokonano ponownego powołania sędziów, którzy mieliby służyć Rzeczpospolitej, tylko zdecydowano, że nie będzie żadnych rozliczeń - dodał. Ziobro na konferencji prasowej w Sejmie wyraził również satysfakcję z tego, że uchwalona została ustawa, która - jak mówił - ""ma przeciwdziałać chaosowi, anarchii i niejasnościom związanym z kwestionowaniem statutu sędziów"". - Liczę, że Senat nie będzie zwlekał z zajęciem się tą ustawą, bo za jej uchwaleniem przemawia interes polskich obywateli - powiedział minister. - Ta ustawa jest reakcją na próbę wprowadzenia chaosu, na próbę podłożenia ładunku pod filary polskiego sądownictwa - mówił. - Jestem przekonany, że jest ona konieczna i jest właściwym środkiem reakcji na sytuację, jaka miałaby być wprowadzona w intencji niektórych sędziów, którzy zapomnieli, że są sędziami; że ich obowiązkiem jest czynić sprawiedliwość, a nie uprawiać politykę na salach sądowych - podkreślił Ziobro. Według ministra, zgoda na kwestionowanie powołania sędziów wobec wątpliwości co do organów, które uczestniczyły w ich powołaniu, powoduje niepewność prawną, a także ""stan wysoce szkodliwy dla każdego demokratycznego państwa prawa"". Uchwalona przez Sejm w piątek nowelizacja ustaw sądowych przewiduje m.in. zmiany w systemie odpowiedzialności dyscyplinarnej sędziów i modyfikację procedury wyboru I prezesa Sądu Najwyższego. Za przyjęciem nowelizacji głosowało 233 posłów, 205 było przeciw, 10 osób wstrzymało się od głosu; 12 posłów nie wzięło udziału w głosowaniu. Wcześniej Sejm nie zgodził się na odrzucenie projektu noweli w całości.",Zbigniew Ziobro,
https://wiadomosci.onet.pl/swiat/pakiet-mobilnosci-przyjety-na-forum-ue-co-to-oznacza-dla-polskich-kierowcow/2d8syq4,Pakiet mobilności przyjęty na forum UE. Co to oznacza dla polskich kierowców?,"Unijni ambasadorowie zatwierdzili porozumienie ws. nowych przepisów reformujących zasady funkcjonowania firm transportowych w UE. Polska w grupie dziewięciu państw była przeciw, ale nie wystarczyło to do zablokowania legislacji. Ostateczną formę pakietu nasi przewoźnicy nazywają śmiertelną pułapką dla polskiego transportu.","Propozycje, znane jako pakiet mobilności, są odbierane jako znaczne utrudnienie funkcjonowania dla polskich przewoźników na Zachodzie, dlatego władze w Warszawie i polscy europosłowie próbowali jest storpedować. Dla naszych przedsiębiorców jednym z najbardziej kontrowersyjnych zapisów jest ten, na podstawie którego każda ciężarówka raz na osiem tygodni musi wrócić do swojej bazy. ""Należy głośno mówić, że założenia kompromisu to wciąż nadal śmiertelna pułapka dla polskiego transportu, ale i transportu z Litwy, Rumunii, Chorwacji, Węgier i Bułgarii"" - pisali autorzy oświadczenia skupieni w Związku Pracodawców ""Transport i Logistyka Polska"". Pismo transportowców przytaczał serwis rmf24.pl. Z informacji PAP ze źródeł UE wynika, że poza Polską w piątek przeciwko głosowały jeszcze: Bułgaria, Estonia, Łotwa, Litwa, Malta, Węgry, Cypr i Rumunia. Wielka Brytania i Belgia wstrzymały się od głosu. Nie wystarczyło to jednak, żeby zablokować przyjęcie porozumienia, które mówi o warunkach pracy kierowców, zasadach dotyczących delegowania pracowników w transporcie międzynarodowym i dostępu do rynku przewozów. - Zasady, które dziś poparliśmy, są jasne, uczciwe i możliwe do wyegzekwowania. Poprawią one warunki pracy i warunki socjalne dla kierowców (...). Tworzymy bardziej zharmonizowane i stabilne warunki biznesowe dla firm transportowych, z których wiele to małe i średnie przedsiębiorstwa - podkreślił w oświadczeniu minister transportu sprawującej prezydencję Finlandii Timo Harakka. Polska jako kraj, który ma w UE największą flotę ciężarówek i autobusów, patrzy na te regulacje z innej perspektywy, przekonując, że spowodują one wzrost obciążeń biurokratycznych i kosztów dla firm z Europy Środkowo-Wschodniej. Jedną z kluczowych regulacji, jaka nie podobała się Warszawie był obowiązek powrotu samochodów do krajów pochodzenia. Początkowo mieli oni wracać co 4 tygodnie, ale w toku negocjacji wydłużono ten okres do 8 tygodni. Pakiet wprowadza też ograniczenia dotyczące przewozów kabotażowych, czyli przewozów w innym kraju UE po dostawie transgranicznej. Wprawdzie udało się utrzymać obecny system wykonywania takich przewozów (trzy operacje w ciągu 7 dni), ale wprowadzono czterodniowy ""okres schłodzenia"", zanim ten sam samochód będzie mógł wykonywać kolejne tego typu przewozy w tym samym kraju. To z kolei będzie utrudniało funkcjonowanie przewoźnikom na rynkach zagranicznych. Nowe reguły przewidują, że państwo członkowskie będzie mogło zastosować te same zasady transportu kombinowanego (np. z wykorzystaniem pociągu i ciężarówek) na swoim terytorium. Pakiet zakłada też objęcie przewoźników drogowych przepisami o delegowaniu pracowników, co oznacza wprowadzenie zasady płacy minimalnej krajów, w których odbywa się praca. Wykluczony będzie jednak tranzyt międzynarodowy, czyli np. przy przewozie z Polski do Hiszpanii nie trzeba będzie stosować osobnych przepisów dotyczących płacy minimalnej Niemiec czy Francji. W przypadku wszystkich innych rodzajów przewozów, w tym kabotażu, obowiązywał jednak będzie pełny reżim delegowania od pierwszego dnia operacji. Podobne zasady mają mieć zastosowanie do przewozu pasażerów, ""z jednym dodatkowym przystankiem podczas operacji dwustronnych"". Polski Instytut Transportu Drogowego (PITD) na początku października wydał raport ,,Transport i logistyka, jako strategiczna branża dla polskiej gospodarki”, w którym rozłożył regulacje na czynniki pierwsze. -Przegłosowany zbiór przepisów wywołał duże kontrowersje i mocno podzielił europosłów – czytamy w raporcie, który cytuje ""Rzeczpospolita"". - Naszym zdaniem, działania Polski nie powinny sprowadzać się jedynie do zablokowania planowanych zmian, ale również do głoszenia postulatów likwidacji barier, które godzą w jeden z podstawowych filarów, na których Unia Europejska została zbudowana, mówiący o swobodnym przepływie pracowników i usług. Ważne, abyśmy głośno nazywali rzeczy po imieniu. Proponowane przepisy to koniec wolności dla przedsiębiorczości w Europie – mówi ""Rz"" Marcin Wolak, prezes PITD. Wolak odniósł się też do przepisu, zakazującego spędzanie przez kierowcę 45-godzinnego odpoczynku w kabinie. - Dla wielu kierowców poważnym problemem jest brak wystarczającej liczby parkingów przy europejskich drogach. To wymóg, który często jest zwyczajnie niewykonalny. W Niemczech, które są jednym największych krajów tranzytowych w UE, brakuje ok. 50 tys. miejsc parkingowych - mówił dziennikarzom ""Rzeczpospolitej"". Prezes ostrzegł też, że skutki nowych regulacji będą szkodliwe dla środowiska. - W przepisach znalazł się zapis o obowiązku regularnego powrotu pojazdu do kraju siedziby (...). Z wyliczeń ITS wynika, że spowoduje to konieczność spalenia dodatkowo 200 tys. ton paliwa rocznie na puste przebiegi, co przełoży się na wzrost emisji CO2 o około 635 tys. ton rocznie - mówił w gazecie. Zasady delegowania mają stworzyć również ujednolicony standard kontroli. KE ma opracować system, do którego przewoźnicy będą mogli bezpośrednio przesyłać deklaracje delegowania. Jednym z kluczowych elementów usprawniających egzekwowanie prawa ma być inteligentny tachograf, który automatycznie zapewni rejestrowanie, kiedy i gdzie ciężarówka przekroczyła granicę oraz wskaże lokalizację czynności związanych z załadunkiem i rozładunkiem. Nowe ciężarówki będą musiały być wyposażone w to urządzenie w 2023 r.; pojazdy, które mają analogowy lub cyfrowy tachograf, będą musiały zostać doposażone do końca 2024 r. Porozumienie przewiduje, że nowe przepisy dotyczące delegowania i powrotu ciężarówek zaczną obowiązywać 18 miesięcy po wejściu w życie aktów prawnych. Zasady dotyczące czasu prowadzenia pojazdu (w tym powrotu kierowców) zaczną obowiązywać 20 dni po publikacji przepisów. Komisja Europejska zapowiedziała, że przeprowadzi ocenę skutków przepisów, które nakazują przewoźnikom drogowym powrót samochodami do krajów macierzystych po 8 tygodniach pod kątem celów Europejskiego Zielonego Ładu. Jeśli uzna to za konieczne jeszcze przed ich wejściem w życie zaproponuje odpowiednie zmiany. ""To daje pewną nadzieję"" - komentował jeden z polskich dyplomatów. Do formalnego zakończenia procedury legislacyjnej potrzebne jest jeszcze przegłosowanie przepisów przez Parlament Europejski i przyjęcie ich przez Radę UE. (Źródło: PAP/rmf24.pl, ""Rzeczpospolita"")",Pakiet mobilności przyjęty na forum UE. Co to oznacza dla polskich kierowców?,
https://wiadomosci.onet.pl/tylko-w-onecie/czy-wiekszosc-polakow-chce-opuszczenia-unii-europejskiej-sprawdzamy/ph38w9j,Czy większość Polaków chce opuszczenia Unii Europejskiej? Sprawdzamy,"Według Nigela Farage'a, jednego z najbardziej zagorzałych orędowników wyjścia Wielkiej Brytanii z Unii Europejskiej, większość Polaków popiera opuszczenie UE przez nasz kraj. Polityk wykorzystał prawdziwy sondaż Eurobarometru, ale sprawa jest nieco bardziej skomplikowana.","Farage napisał na Twitterze, że więcej Polaków chciałoby, żeby Polska opuściła UE niż żeby w niej pozostała. Pytanie brzmiało jednak nieco inaczej: „Czy mój kraj lepiej poradziłby sobie w przyszłości poza UE?”. I na tak zadane pytanie, 47 procent Polaków odpowiedziała twierdząco. Tylko Słoweńcy byli pod tym względem bardziej stanowczy, wskaźnik powyżej 40 procent odpowiedzi mieli także Włosi i Brytyjczycy. Na drugim biegunie byli Holendrzy (9 procent) i Duńczycy (15 proc.). Co więcej, w 2018 roku na to samo pytanie jedynie 36 procent Polaków odpowiedziało twierdząco. W ciągu pół roku odnotowaliśmy wzrost o 11 punktów. Tymczasem na pytanie: „gdyby dziś obywało się referendum ws. członkostwa mojego kraju w UE, jak byś zagłosował/zagłosowała?” aż 76 proc. respondentów z Polski głosowałoby za pozostaniem w Unii. Tylko dziewięć proc. chciałoby Polski poza strukturami unijnymi. Z czego wynika ten rozdźwięk? - Ze źle skonstruowanych pytań – mówi Onetowi dr. hab. Renata Mieńkowska-Norkiene z Uniwerstytetu Warszawskiego. Socjolożka i politolożka zauważa, że euroentuzjazm Polaków jest bardzo powierzchowny, bo jest „mocno zorientowany na kwestie gospodarcze i płynące z nich korzyści”. - Patrzymy na UE przez pryzmat dwóch teorii: podażowo-popytowej i wspólnoty wartości. W pierwszej chodzi o to, że aby popierać Unię, obywatele muszą czuć, że członkostwo kraju daje im wymierne korzyści ekonomiczne. Druga skupia się na wartościach, które muszą być spójne z naszymi własnymi wartościami – tłumaczy nasza rozmówczyni. Z tego, jej zdaniem, pośrednio też wynika rozdźwięk w sondażach Eurobarometru. - Nie zagłosujemy przeciwko członkostwu w UE, ale za lub przeciw jakimś wartościom. Według dr hab. Mieńkowskiej-Norkiene do tej pory czuliśmy się częścią cywilizacji zachodniej funkcjonującą w jednej wspólnocie wartości. - Dziś władze próbują nas przekonać, że mamy zupełnie inne wartości. To jest kłopot. Jako przykład podaje uchodźców i imigrantów ekonomicznych. - Na pytanie, czy przyjęlibyśmy uchodźców i imigrantów ekonomicznych do Polski, aż 70 proc. respondentów odpowiadało, że tak. Działo się to jednak w czasach zanim PiS doszedł do władzy. Dezinformacja i antyeuropejska propaganda wzmacnia poczucie, że nie mamy wspólnoty kulturowej w UE. Do tego narracja godnościowa i antyeuropejska retoryka naszego sojusznika, czyli USA. Socjolożka podkreśla, że do wzrostu antyeuropejskich tendencji w Polsce doprowadziło też niszczenie poczucia wspólnoty wartości przez obecne władze. - Przed wyborami do Parlamentu Europejskiego uruchomiono szeroko zakrojoną kampanię antyimigrancką, podnoszono kwestie ochrony klimatu, stylu życia, społeczności LGBT. To krok do tego, by równie źle działo się w tej warstwie najgłębszej, czyli bazującej na korzyściach płynących z członkostwa w UE. - Dziś trudniej prognozować i robić sondaże niż wcześniej. Kiedyś łatwo było coś sprawdzić. Obecnie żyjemy w czasach fake newsów. Dużo zależy od przyjętej retoryki, narracji, wręcz propagandy. Możemy dać się na to nabrać, bo różne społeczeństwa temu ulegają. Wystarczy spojrzeć na brexit i Wielką Brytanię – mówi Onetowi politolożka. Warto pamiętać, że na wiele innych pytań o wspólną przyszłość Polski i Unii Europejskiej, Polacy odpowiadają znacznie bardziej euroentuzjastycznie. 54 proc. deklaruje zaufanie do Unii Europejskiej - to więcej niż unijna średnia (44 proc.). Rzadziej niż Unii ufamy parlamentowi krajowemu (32 proc., unijna średnia to 34 proc.) i rządowi (38 proc., unijna średnia to 34 proc.). Aż 74 proc. Polaków optymistycznie ocenia przyszłość Unii. Unijna średnia to 61 proc., większymi optymistami niż my są tylko Irlandczycy, Duńczycy i Litwini. Z kolei według ostatnich badań CBOS w marcu i kwietniu 2019 r. zwolennikami członkostwa Polski w Unii Europejskiej było aż 91 proc. Polaków. To najwięcej od 2004 r. Przeciwnicy obecności Polski w UE to zaledwie 5 proc. badanych, niezdecydowani to 4 proc.","Gdyby dziś odbyło się referendum ws. członkostwa w UE, 76 proc. Polaków powiedziałoby ""tak""",
https://wiadomosci.onet.pl/swiat/wielka-brytaniastop-brexit-man-zakonczyl-protest-przeciw-wyjsciu-z-ue/2e2m4mk,"""Stop brexit man"" zakończył protest przeciw wyjściu z UE","Steve Bray, który w charakterystycznym stroju przez 847 dni protestował przed wejściem do brytyjskiego parlamentu przeciwko wyjściu Wielkiej Brytanii z UE, ostatecznie uznał swoją porażkę i zakończył akcję - podał w środę bezpłatny dziennik ""Metro"".","Pochodzący z Port Talbot w południowej Walii 50-letni Bray przyjechał do Londynu na początku września 2017 r. i stał się niemal nieodłącznym elementem dzielnicy Westminster. Ubrany w szary lub niebieski cylinder z napisem ""Stop brexit"" i z flagą będącą połączeniem brytyjskiej z unijną dzień w dzień stał przed ogrodzeniem okalającym budynek parlamentu i głośnymi okrzykami, często przez tubę, domagając się odwołania decyzji o wyjściu z UE. Stał się także koszmarem wszystkich operatorów kamer telewizyjnych, bo gdy tylko jakaś ekipa przyjeżdżała przed parlament, by nakręcić materiał filmowy, Bray - który zyskał przydomek ""Stop brexit man"" - wchodził w kadr, by przekazać swoje przesłanie. Po zdecydowanym zwycięstwie Partii Konserwatywnej w wyborach parlamentarnych w miniony czwartek Bray początkowo nie zamierzał rezygnować z protestu, ale ostatecznie dał za wygraną. Przekonuje jednak, że wyniki wyborów wcale nie dowodzą, iż ludzie chcą wyjścia z UE. - Większość ludzi, 53 proc. głosowała na partie, które chcą pozostania, w tym Partię Pracy, Liberalnych Demokratów i Szkocją Partię Narodową. To o 1,2 miliona osób więcej niż było za wyjściem - twierdzi, niezbyt słusznie, bo Partia Pracy przyjęła przed wyborami neutralne stanowisko. Przyznał jednak, że szanse na pozostanie w UE są niewielkie. - Jeszcze nie wyszliśmy. Jest malutka szansa na pozostanie, więc ciągle jeszcze jest nadzieja - powiedział. - Nie winię tych ludzi, którzy głosowali za wyjściem, po tym jak obiecano im góry złota, ale smutny fakt jest taki, że wszyscy odczujemy ten koszmar, kiedy brexit się wydarzy - dodał. Bray, który by sfinansować swój protest, wymagający rezygnacji z pracy, sprzedał kolekcję monet, zapowiedział, że pozostanie w Londynie i jego kampania będzie się teraz koncentrowała na rozliczaniu rządu ze złożonych obietnic, a w przyszłości będzie się postulował powtórne wejście do UE.","""Stop brexit man"" zakończył protest przeciw wyjściu z UE",
https://wiadomosci.onet.pl/swiat/szef-sztabu-dzialania-nato-wskazuja-na-przygotowania-do-konfliktu/4m3c407,Rosja o scenariuszach NATO: szykujecie się na wojnę,"Szef sztabu generalnego sił zbrojnych Rosji generał Walerij Gierasimow oświadczył, że scenariusze manewrów NATO wskazują, że sojusz celowo przygotowuje się do użycia swych sił w dużym konflikcie wojennym. - To może przerodzić się w konflikt wojenny na dużą skalę - grzmi Rosja.","- Nadal trwają prace nad rozmieszczaniem w Europie elementów tarczy antyrakietowej USA. W krajach bałtyckich i Polsce, na wodach Morza Czarnego i Bałtyckiego wzmaga się aktywność wojskowa, rośnie intensywność ćwiczeń wojskowych sojuszu. Ich scenariusze wskazują na celowe przygotowanie NATO do użycia swych wojsk w dużym konflikcie wojennym - oświadczył Gierasimow. Szef sztabu wypowiadał się we wtorek na briefingu dla attache wojskowych obcych państw; jego wypowiedź przekazała w środę agencja RIA Nowosti. Gierasimow podkreślił, że od 2016 roku państwa członkowskie NATO zwiększyły wydatki na obronność i planują dalsze ich podnoszenie. Zarzucił krajom zachodnim, że ""wszelki krok Rosji w sferze zapewnienia sobie bezpieczeństwa wojskowego"", a także - jak oznajmił - ""planowe i przejrzyste przedsięwzięcia związane z budową armii i floty"" są przedstawiane ""przez propagandzistów zachodnich"" jako zagrożenie dla pokoju. Gierasimow wskazał, że celem dialogu pomiędzy Rosją i NATO powinno być obniżenie ryzyka niebezpiecznych incydentów w sferze wojskowej. - Niezbędne jest wznowienie współpracy Rosja-NATO w celu rozwiązania nagromadzonych problemów - oświadczył. W wystąpieniu szef sztabu powiedział ponadto, że nie ma obecnie przesłanek do wybuchu wojny na dużą skalę. Jednak sytuacja na świecie jest niestabilna, a jej rozwój staje się dynamiczny. - W takich warunkach nie można wykluczyć prawdopodobieństwa pojawienia się sytuacji kryzysowych, które mogą wymknąć się spod kontroli i przerodzić się w konflikt wojenny na dużą skalę - ostrzegł generał Gierasimow. Rzecznik Kremla Dmitrij Pieskow zgodził się w środę z oceną szefa sztabu generalnego sił zbrojnych Rosji generała Walerija Gierasimowa na temat działań NATO. Pieskow zarzucił sojuszowi ""ekspansję infrastruktury wojskowej"" w kierunku rosyjskich granic. Dodał, że ""budzi to zaniepokojenie"" Moskwy. Słowa generała Gierasimowa o tym, że NATO przygotowuje się do dużego konfliktu Pieskow określił jako ""jedynie słuszne"", ponieważ - jak ocenił - ""jest to opinia profesjonalistów"". Rzecznik prezydenta Władimira Putina przekonywał, że opinia ta ""jest oparta na analizie prowadzonej przez wojskowych"" rosyjskich w ramach monitorowania manewrów NATO. - Nie jest sekretem, że trwająca ekspansja infrastruktury wojskowej NATO w kierunku naszych granic wywołuje niepokój - oświadczył Pieskow.",Władimir Putin i Walerij Gierasimow,
https://wiadomosci.onet.pl/kraj/donald-tusk-we-wroclawiu-zamaszystym-krokiem-wystepujemy-z-ue/ym6rxtz,Donald Tusk: systematycznym i zamaszystym krokiem występujemy z Unii Europejskiej,"Polsce nie grozi Polexit na wzór tego, co się stało w Wielkiej Brytanii, ale od paru lat konsekwentnie, ""systematycznym i zamaszystym krokiem"" występujemy z Unii Europejskiej – powiedział we Wrocławiu były przewodniczący Rady Europejskiej Donald Tusk.","Tusk uczestniczył we wtorek we Wrocławiu w spotkaniu promującym jego książkę pt. ""Szczerze"". Były przewodniczący Rady Europejskiej, obecny szef Europejskiej Partii Ludowej mówił m.in. o tym, że Polsce nie grozi Polexit na wzór tego, co się stało w Wielkiej Brytanii. - Nie sądzę, aby (prezes PiS) Jarosław Kaczyński zdecydował się na hasło Polexitu, mając na uwadze, jak duży odsetek Polaków uważa, że nasze miejsce jest w UE - podkreślił polityk. Tusk powiedział też, że Polska nie zostanie wyrzucona z UE, ponieważ tego nie przewidują traktaty europejskie. - Obawiam się (jednak) tego, że korzystając z pretekstów, jakie daje Warszawa czy Budapeszt, coraz wyraźniej będą w UE słyszalni ci, którzy chcieliby powrotu Europy rozbitej na kilka klubów. Będziemy formalnie członkiem UE, ale rdzeń Europy będzie organizował się na starą modłę i Polska znajdzie się na politycznych peryferiach - ocenił były premier. Zdaniem Tuska, może tak się stać m.in. przez decyzje podejmowane przez polski rząd. - Przede wszystkim decyzje dotyczące wymiaru sprawiedliwości oraz wolności mediów - dodał. Jak ocenił, Polska od kilku lat ""sukcesywnie obniża się w indeksie wolności mediów"". - Dziś połowa państw europejskich jest przed Polską, jeśli chodzi o indeks wolności mediów - zauważył. Szef Europejskiej Partii Ludowej podkreślił, że obecność w UE oznacza m.in. przestrzeganie europejskich standardów. - Dziś krok po kroku wyzbywamy się tego, o co walczyliśmy przez tyle lat i za czym tęskniliśmy - praw człowieka, indywidualizmu, wolności mediów i niezależności sędziów - podkreślił. Zdaniem Tuska, Polska od paru lat konsekwentnie występuje z Unii. - Polska występuje (z Unii) systematycznym i zamaszystym krokiem. I nie ma znaczenia, że będziemy zapisani formalnie jako uczestnicy UE, jeśli któregoś dnia okaże się, że poza tym zapisem nic europejskiego w naszym życiu publicznym już nie ma - mówił.",Donald Tusk,
https://wiadomosci.onet.pl/kraj/unia-europejska-kto-jest-najwazniejszym-sojusznikiem-polski/9xplqf5,Kto jest najważniejszym sojusznikiem Polski w UE?,"Największy odsetek - 36,8 proc. - uczestników sondażu SW Research dla rp.pl uznało Unię Europejską za najważniejszego sojusznika Polski.","Niewiele mniej - bo 33,2 proc. ankietowanych - uznało za najważniejszego sojusznika naszego kraju USA. Według 5,4 proc. respondentów największym sojusznikiem Polski są obecnie Niemcy. 4,8 proc. ankietowanych uważa, że najważniejszym sojusznikiem Polski jest inny kraj. 19,8 proc. ankietowanych nie ma zdania w tej sprawie. USA jako najważniejszego sojusznika Polski znacznie częściej wskazują mężczyźni (39,5 proc.) niż kobiety (27,7 proc.). Kobiety częściej niż mężczyźni wskazują za to UE jako najważniejszego sojusznika naszego kraju (39 wobec 34,2 proc.). UE za najważniejszego sojusznika Polski wskazuje aż 45,5 proc. osób powyżej 50 roku życia oraz 39,4 proc. ankietowanych z wykształceniem podstawowym i gimnazjalnym. Z kolei wśród zarabiających powyżej 5 tys. zł miesięcznie USA za najważniejszego sojusznika uważa 34,8 proc., a UE - 23,5 proc. Więcej w dzisiejszym wydaniu ""Rzeczpospolitej"".",Kto jest najważniejszym sojusznikiem Polski w UE?,
https://wiadomosci.onet.pl/tylko-w-onecie/szczerze-ksiazka-donalda-tuska-sierakowski-o-ksiazce-opinia/m8h8wsl,"Sierakowski o książce Tuska: żeby było naprawdę szczerze, kilku rzeczy zabrakło [OPINIA]","„Szczerze” jest raportem z życia polityka, który uczestniczył w podejmowaniu najważniejszych decyzji w świecie zanurzonym w najpoważniejszym kryzysie po 1989 roku, przy czym wtedy to był kryzys autorytaryzmu, dziś demokracji liberalnej. W sprawach fundamentalnych dla Europy Tusk miał rację. Ale żeby było naprawdę szczerze, kilku rzeczy zabrakło.","Książka Donalda Tuska jest jak jego polityka – oszczędna. Gatunek, w którym napisane jest „Szczerze”, to raczej lapidarium niż autobiografia. „Szczerze” jest raportem z życia polityka, który uczestniczył w podejmowaniu najważniejszych decyzji w świecie zanurzonym w kryzysie najpoważniejszym po 1989 roku, przy czym wtedy to był kryzys autorytaryzmu, dziś demokracji liberalnej. Książka Tuska to podręcznik polityki opartej na poszukiwaniu kompromisu. Jest więc jednocześnie mniej i bardziej ciekawa niż pisana z rozmachem romantyczna opowieść o wielkiej polityce. Mniej, bo niemal wszystkie fakty znamy przed lekturą. To, czego nie znamy to niuanse i kuluary oraz metoda polityczna oparta na żmudnej, często mało ciekawej, niemal fizycznej pracy urabiania kilkudziesięciu przywódców światowych w robieniu choćby małych kroczków, często właściwie tylko wizerunkowych w sprawach tak opatrzonych jak brexit, Nord Stream, (nie)realizacja porozumień mińskich, utrzymywanie więzi transatlantyckiej, problem relokacji migrantów. Tusk najwięcej miał roboty w sprawach, do których nikt już nie miał serca. Jego atutami był jego upór i nieuleganie wpływom. Nie wiem, czy ktoś sobie zdawał sprawę, że właśnie takiego polityka będzie trzeba na czas globalnego kryzysu jako szefa organizmu politycznego wyjątkowo niesterowalnego i rozdzieranego ambicjami polityków. Unia Europejska to zbiór państw „za małych”, czyli takich, którego przywódca za każdym razem musi sobie radzić z kompleksami swojego narodu (i własnymi), co kompromis czyni często niemożliwym, zgniłym albo nietrwałym. Ta książka jest bardziej o świecie niż o Polsce, co u jednych wywoła pewnie rozczarowanie, ale tak naprawdę jest powiewem świeżości w bardzo wsobnej polskiej polityce (od rządów Kaczyńskiego jeszcze bardziej wsobnej, bo skoncentrowanej na walce z „dobrą zmianą”, albo jej wdrażaniu). Jednak w kilku sprawach, nad którymi zastanawiali się dziennikarze i publicyści, książka daje odpowiedź. Czy Tusk chciał wrócić do polityki, czy nie? Chciał i raczej nigdy tego nie wykluczy. Co sądził o kampanii Komorowskiego i Kopacz? Był krytyczny, ale wyrozumiały. Jak odnosił się do Schetyny? Wcale nie tak źle. Uważa lidera PO za wybitnie inteligentnego, ale nie daje mu szans na porwanie tłumu. Czy Tusk obwiniał się, że porzucił PO w momencie zbliżającego się kryzysu? Ma świadomość, że opuścił partię i kraj w momencie, gdy PO nie było już stać na zwycięstwo. Pięć lat Tuska na czele Unii Europejskiej to najtrudniejszy jej okres w całej jej historii. Tuż po objęciu urzędu pojawił się kryzys euro w Grecji, kryzys migracyjny, zamachy terrorystyczne, niekończąca się wojna na Ukrainie i konieczność przedłużania sankcji, brexit, wybór Donalda Trumpa i wojny handlowe USA oraz rosnąca fala populizmu. Na brak wyzwań Tusk nie mógł narzekać. Dołóżmy do tego wysiłki Jacka Kurskiego i Zbigniewa Ziobry, żeby nikt w Polsce nie miał wątpliwości, gdzie jest prawdziwe miejsce Tuska. Trzeba przyznać, że w kilku fundamentalnych sprawach Tusk wykazał się znacznie lepszą intuicją niż najważniejsi przywódcy europejscy. Pierwszą taką sprawą był kryzys migracyjny. Polityka otwartych granic Angeli Merkel, moralnie była oczywista, ale politycznie przeciwskuteczna. A jak się kończą zwycięstwa moralne, które prowadzą do porażek politycznych, to akurat w Polsce dobrze wiemy. Co z tego, że wpuści się milion albo dwa uchodźców, jeśli doprowadzi to do zwycięstwa populistów najpierw na południu, a później północy Europy i będzie zaproszeniem dla kolejnych milionów do płynięcia na pontonach, których ci populiści nie będą już chcieli wyławiać? To są najtrudniejsze sytuacje dla polityków, gdy postawić się trzeba samemu dobru po to, żeby ostatecznie nie zwyciężyło zło. Tusk od początku ustawiał priorytety odwrotnie niż większość przywódców zachodnich: najpierw wzmocnienie granic, później relokacja i pomoc uchodźcom. Przymusowa solidarność to sprzeczność. Narzucona relokacja nie jest zgodna z prawem UE, a takie propozycje oficjalnie zgłaszała Komisja Europejska. Zmuszanie państw Europy Wschodniej do przyjmowania uchodźców niczego dobrego nie przyniesie. I dziś wszyscy przywódcy europejscy, włączając w to samą Merkel, myślą tak samo. Druga sprawa, w której Tusk miał rację i okazał się skuteczny, to Ukraina. „Ukraina, Ukraina, wciąż Ukraina. Niektórzy już patrzeć na mnie nie mogą” – notował. W tym wypadku Tusk musiał wykazać się chłodną zręcznością, bo wartości by nie wystarczyły. Grecja, Włochy, Węgry, Słowacja stawiały opór, który Tusk zwalczał, montując koalicje silniejszych. Mógł liczyć na Merkel, Hollande’a i Camerona, a także na samych Rosjan, którzy co jakiś czas robili takie akcje jak na Morzu Azowskim, nie dając wyboru Brukseli. Niemniej jednak szef Rady Europejskiej musiał walczyć z łatką monomaniaka i rusofoba. Przez cały okres urzędowania udało mu się utrzymać sankcje i dawać wytchnienie Ukrainie. Stale zapraszał Poroszenkę do Brukseli i często sam do niego jeździł. Duże znaczenie miało to, że w stolicach nowych państw członkowskich postanowił przemawiać w lokalnych językach: chorwackim, bułgarskim, ukraińskim… Trzecią sprawą, w której Tusk miał rację, był brexit. Musiał stawiać opór z jednej strony Macronowi, który dążył właściwie do upokorzenia Brytyjczyków, a z drugiej strony samym Brytyjczykom, którzy nie byli w stanie zdecydować się, czego właściwie chcą. Kompletny zanik politycznego pragmatyzmu w ojczyźnie pragmatyzmu sprawiał, że interesów Brytyjczyków trzeba było bronić przed nimi samymi i jeszcze przed tymi, których irytowali, czyli nie dopuścić do wyjścia Wielkiej Brytanii z UE bez umowy, ale także sensu samej umowy, żeby nie złamać zasad samej Unii. I do końca urzędowania Tuska to się udawało. Jak będzie dalej, zobaczymy. Dlatego książka Tuska jest wartościowa i stanowi ważne źródło wiedzy o polityce, którego nie zastąpią ani prace naukowe, ani analizy publicystyczne. Mam jednak kilka uwag. W „Szczerze” polityk odnosi się często do przeszłości, ale właściwie nigdy krytycznie. Tusk piętnuje dziś populizm, ale sam nie stronił od populistycznych zagrywek (jak dziś Macron), choć na tle twardego populizmu wyglądają dziś jak niewinne zaloty. Gwoli uczciwości wypada o tym jednak przypomnieć, bo premier potrafił utworzyć faktycznie fikcyjny urząd pełnomocnika premiera ds. przeciwdziałania wykluczeniu społecznemu tylko po to, żeby tym politycznie przekupić Bartosza Arłukowicza i osłabić konkurencję z SLD. Transferował polityków od lewa do prawa bez żadnych skrupułów. To był krok milowy w jej psuciu. Dopuścił do przejmowania majątku przez Kościół na średniowieczną skalę. Zadbał o modernizację techniczną (powiększając różnice klasowe, o czym zaraz), ale już mniej o społeczną. Prawo obyczajowe w Polsce przez siedem lat rządów liberałów pozostało najbardziej nieliberalnym prawem w Europie, skazującym kobiety i mniejszości na nierówne traktowanie. Tusk raz był liberałem, raz konserwatystą, a raz socjaldemokratą. Wizje obśmiewał. Igor Ostachowicz, strategiczny doradca Tuska, powiedziałby, że tylko w ten sposób można było pokonać Jarosława Kaczyńskiego, więc Tusk wybierał z dostępnych możliwości, a nie to, co mu się podobało. I z grubsza się dziś z tym zgadzam i o cwaniactwo nie mam pretensji. Ale PiS nie wziął się tylko ze znużenia Platformą i zręczności Kaczyńskiego w mamieniu ludzi, a tylko takie powody sukcesów PiS Tusk wymienia w książce. PiS wziął się także z zaniechań rządu Tuska w sprawie pomocy gorzej sytuowanym. Owszem, był kryzys finansowy, ale były też najlepsze wyniki gospodarcze w całej UE. Sukces Kaczyńskiego to nie tylko propaganda, ale także 500 plus, a to dlatego że niczego takiego przez osiem lat nie zaproponowała Platforma Obywatelskiego. Niechęć do partii Donalda Tuska w jej własnym elektoracie nie jest niewdzięcznością wyborców. Sukcesem Tuska było Pendolino, ale dramatem było upchnięcie większości pasażerów w przeładowanych i wiecznie spóźnionych pociągach oraz likwidacja lokalnych połączeń na rekordową skalę w UE. Tusk to nie jest typ polityka pryncypialnego. Tak na boisku, jak i w polityce to gracz, czasem bezwzględny. Nie czerpie z tego przyjemności, ale nie wstrzymuje nogi. Przypominam o tym, bo późny Tusk przesuwa się na pozycję autorytetu intelektualnego i moralnego. Coraz więcej jest i będzie cytatów z książek i relacji z obiadów z intelektualistami. Wszystko jest bezkrytycznie przyjmowane przez inteligencję, wygłodniałą polityki opartej na wartościach i wiedzy, ale nie wszystko tu się zgadza. Tusk od kultury i inteligencji trzymał się raczej z daleka. Nie szkodził oczywiście, ale i specjalnie nie pomagał. Wygodniej jest o tym zapomnieć i nikogo nie drażnić, ale nie umiem się powstrzymać, od przypomnienia, jak było naprawdę, gdy widzę dziś Tuska w roli miłośnika świata kultury i lidera inteligencji. Zgadzam się, że Tuska potrzebujemy, też go lubię i uważam za wybitnego polityka, ale nie pieśćmy się tak, bo to nas ogłupia, a nie czyni mądrzejszymi. Tusk to twardy facet i trudny dyskutant. I jak się mu zada parę trudniejszych pytań niż tylko o to, dlaczego nas zostawił i wyjechał, to sobie poradzi. Jak ma być naprawdę szczerze, jak w tytule książki, to nie bójmy się krytyki, mniej wygodnych pytań w wywiadach i lepszej pamięci. Amnestia tak, amnezja nie. A książka jest bardzo dobra, więc gorąco ją polecam. Czytajcie, ale nie na kolanach, bo to psuje kręgosłup.",Donald Tusk,
https://wiadomosci.onet.pl/swiat/polska-przegrywa-w-ue-walke-o-zasady-finansowania-zielonych-inwestycji/4knx0rf,Polska przegrywa w UE walkę o zasady finansowania zielonych inwestycji,Ambasadorowie państw UE wypracowali nowe porozumienie w sprawie propozycji finansowania zrównoważonego wzrostu i przejścia na gospodarkę niskoemisyjną. Polska nie przeforsowała swoich poprawek i była przeciw - poinformowały źródła dyplomatyczne.,"W zeszłym tygodniu przedstawiciele krajów unijnych podzielili się w sprawie przełomowych przepisów dotyczących finansowania zielonych inwestycji, odrzucając wypracowane wcześniej wstępne porozumienie fińskiej prezydencji i Parlamentu Europejskiego. Celem nowych regulacji jest wdrożenie strategii finansowania zrównoważonego wzrostu i przejścia na gospodarkę niskoemisyjną. Chodzi o system nazywany taksonomią, czyli wspólną klasyfikacją dla biznesu dotyczącą rodzajów działalności, które mogą faktycznie przyczynić się do łagodzenia zmian klimatu lub do przystosowania się do nich. Polski sektor bankowy obawia się, że te regulacje mogłyby utrudnić mu finansowanie wielu projektów nad Wisłą. Z nieoficjalnych informacji wynika, że porozumienie zostało odblokowane przez uwzględnienie energetyki nuklearnej jako technologii przejściowej, prowadzącej do gospodarki neutralnej dla klimatu. Szereg krajów z Europy Środkowo-Wschodniej, ale też Francja domagało się zmian dotyczących tej i innych kwestii. Dla Francji i Wielkiej Brytanii dopuszczenie atomu było jednak wystarczające, żeby zmienić stanowisko i umożliwić przyjęcie zmienionego mandatu do rozmów z Parlamentem Europejskim - przekazało źródło unijne. Polskie poprawki, które były dalej idące nie zostały uwzględnione. - Polska ma najbardziej radykalne stanowisko - powiedział rozmówca Polskiej Agencji Prasowej. Warszawa domagała się m.in. zachowania zasady neutralności technologicznej i znaczącego udziału stolic w przygotowywaniu bardziej szczegółowych rozwiązań prawnych. - Taksonomia powinna promować najbardziej efektywne istniejące technologie w celu wsparcia transformacji energetycznej. Energetyka jądrowa jest bezsprzecznie technologią przyczyniającą się w wielkim stopniu do przeciwdziałania zmianom klimatu, dlatego powinna być uwzględniona w kategorii niskoemisyjnych technologii wytwarzania. Ponadto przejściowe źródła energii, takie jak gaz, powinny być postrzegane jako istotne elementy transformacji energetycznej znacznie obniżające emisje, a zatem powinny być postrzegane jako zrównoważone inwestycje - powiedział PAP polski dyplomata w Brukseli. Zdaniem przedstawicieli rządu projekt kompromisu nie jest jasny i nie gwarantuje objęcia energii jądrowej oraz gazu zakresem rozporządzenia. Poza Polską - jak podały źródła dyplomatyczne - przeciwko przyjęciu stanowiska były w poniedziałek jeszcze Austria, Rumunia i Bułgaria. Obecnie nie ma wspólnego systemu klasyfikacji ani na poziomie UE ani globalnym, który definiowałby działalność gospodarczą zrównoważoną pod względem środowiskowym. Rozporządzenie, nad którym trwają prace, ma rozwiązać problem rozdrobnienia wynikającego z mnogości inicjatyw rynkowych i praktyk krajowych dotyczących zrównoważonego finansowania. Ponadto ma też ograniczyć zjawisko tzw. greenwashingu, czyli wprowadzania do obrotu rzekomo ""zielonych"" lub ""zrównoważonych"" produktów finansowych podczas gdy w rzeczywistości nie spełniają one podstawowych norm środowiskowych. Związek Banków Polskich w swoim dokumencie o priorytetach polskiego sektora finansowego na obecną kadencję PE wskazał, że rozwiązania prawne dotyczące zrównoważonego finansowania powinny brać pod uwagę charakterystyki gospodarek poszczególnych państw członkowskich, ich potrzeby energetyczne i rozwój gospodarczy.",Nieoficjalnie: Polska przegrywa w UE walkę o zasady finansowania zielonych inwestycji,
https://wiadomosci.onet.pl/tylko-w-onecie/polska-poza-unia-europejska-slawomir-neumann-w-onet-rano-to-absurd/jnsjzrc,"Sławomir Neumann: opowiadanie, że możemy być poza Unią Europejską to absurd","- Cały czas mamy festiwal opowiadania, że Wielka Brytania robi świetny ruch, wychodząc z Unii Europejskiej. Mówią to także politycy PiS i premier Morawiecki – powiedział Sławomir Neumann w programie ""Onet Rano."". - Wielka Brytania dopiero poczuje, czym jest wyjście z Unii Europejskiej i ile będzie ich to kosztować – stwierdził polityk PO w rozmowie z Tomaszem Sekielskim. Chcesz dowiedzieć się więcej? Kliknij tutaj: vod.pl.",,,
https://wiadomosci.onet.pl/swiat/ambasador-francji-tlumaczy-slowa-macrona-nie-grozil-polsce/h73xbkf,Ambasador Francji tłumaczy słowa Macrona: nie groził Polsce,"Prezydent Francji Emmanuel Macron w wypowiedzi po szczycie Rady Europejskiej tłumaczył znaczenie konkluzji Rady i nikomu nie groził - napisał w komunikacie ambasador Francji w Polsce Frederic Billet. - Jeśli Polska nie potwierdzi swojego udziału w tym celu (neutralności klimatycznej do 2050 roku - PAP), będzie poza europejskim mechanizmem, w tym w zakresie finansowej solidarności - powiedział prezydent Francji.","Na stronie internetowej Ambasady Francji w Polsce ukazał się w sobotę komunikat ambasadora w sprawie wypowiedzi prezydenta Francji Emmanuela Macrona po Radzie Europejskiej 13 grudnia 2019 r. ""13 grudnia szereg polskich mediów podawało, że podczas konferencji prasowej po Radzie Europejskiej Prezydent Republiki Francuskiej Emmanuel Macron groził Polsce wykluczeniem z mechanizmów solidarności finansowej UE, jeżeli nie dołączy ona do celu osiągnięcia neutralności emisyjnej w 2050 r. Konieczne wydaje mi się sprostowanie błędów i uogólnień tychże publikacji, aby rozwiać wszelkie nieporozumienia"" - napisał w komunikacie ambasador Francji w Polsce Frederic Billet. Jak napisał ambasador, prezydent Macron ""po prostu tłumaczył znaczenie konkluzji Rady Europejskiej i nikomu nie groził"". ""Podczas konferencji prasowej Prezydent Republiki doprecyzował, że wszystkie kraje Rady Europejskiej popierają cel neutralności emisyjnej, ale że Polska zawnioskowała o wyjątek dotyczący wdrażania tego celu, ""ponieważ dziś uznaje, że potrzebuje więcej czasu"" i że otrzymała więc ""dodatkowy czas, aby – do czerwca – potwierdzić, że będzie dążyć do tego celu na poziomie krajowym"" - napisał ambasador. Ambasador wyjaśnił, że prezydent Macron ""tylko wytłumaczył, co to oznacza dla Rady Europejskiej”. """"Ten wyjątek w żaden sposób nie spowalnia wdrażania Zielonego Ładu i gdyby ostatecznie Polska nie potwierdziła swojego udziału w dążeniu do tego celu, to postawiłaby się sama poza ramami mechanizmów europejskich, w tym solidarności finansowej"". Powiedział także, że jest przekonany, co do możliwości potwierdzenia tego zobowiązania 27 Państw członkowskich przez wszystkie kraje europejskie w bliskiej przyszłości"" - czytamy w komunikacie ambasadora. Jeśli chodzi o kwestie solidarności finansowej - ambasador wskazał, że ""Prezydent Republiki wyraził zadowolenie z politycznego poparcia przez Radę Europejską zasady solidarności europejskiej w dziedzinie przemiany klimatycznej”. „Dla Francji zasada ta jest kluczowa, ponieważ przemiana ma wysoką cenę dla krajów, których koszyk energetyczny jest bardziej oparty na węglu lub które mają mniejsze zasoby. Zależało mu w szczególności na powiedzeniu polskiemu Premierowi, że Francja wspiera Fundusz Sprawiedliwej Transformacji i solidarność finansową dla krajów, których koszyk energetyczny powoduje, że ruszają z pozycji bardziej oddalonych, niż te które mają bardziej korzystny mix” – głosi komunikat. Ambasador przytacza wypowiedź Macrona, iż „są kraje takie jak Polska, które ruszają z pozycji bardziej oddalonych. Należy więc im pomóc w przebyciu tej drogi i zapisać większe inwestycje. Solidarność ta jest uzasadniona"". Jak wskazał ambasador, konkluzja prezydenta Francji ""była bardzo jasna: bez solidarności, UE będzie postępować wolniej i będzie tracić czas, zwłaszcza w dziedzinie klimatycznej"". Szef KPRM Michał Dworczyk napisał w sobotę na Twitterze:"" Komunikat Ambasadora Francji ws. wypowiedzi Prezydenta Francji po Radzie Europejskiej. Wszystko dokładnie wytłumaczone"". Prezydent Francji Emmanuel Macron poinformował w piątek na konferencji prasowej w Brukseli, że choć szczyt przyjął cel neutralności klimatycznej do 2050 roku, to jednak jeden kraj uzyskał ""tymczasowe wyłączenie"", mając na myśli Polskę. Wskazał, że ten fakt ""nie spowolni wdrażania Europejskiego Zielone Ładu"". - Pierwsze regulacje zostaną przyjęte większością kwalifikowaną. Jeśli Polska nie potwierdzi swojego udziału w tym celu (neutralności klimatycznej do 2050 roku - PAP), będzie poza europejskim mechanizmem, w tym w zakresie finansowej solidarności - powiedział prezydent Francji. Zaznaczył jednocześnie, że wspiera Mechanizm Sprawiedliwej Transformacji i finansową solidarności w UE jeśli chodzi o transformację. Mechanizm ten ma być m.in. wsparciem finansowym dla krajów uzależnionych od paliw kopalnych w procesie transformacji energetycznej. Przedstawiony przez KE w środę projekt zakłada, że w ramach tego mechanizmu będzie istniał Funduszu Sprawiedliwej Transformacji, który będzie dysponował kwotą 100 mld euro na lata 2021-2027.",Emmanuel Macron,
https://wiadomosci.onet.pl/swiat/szczyt-ue-emmanuel-macron-ostrzega-polske-ws-neutralnosci-klimatycznej/cnyrr64,Emmanuel Macron ostrzega Polskę ws. neutralności klimatycznej,"- Jeśli Polska nie potwierdzi zobowiązania dla celu neutralności klimatycznej do 2050 r., będzie poza europejskim mechanizmem finansowej solidarności - poinformował na konferencji prasowej w Brukseli prezydent Francji Emmanuel Macron.","Prezydent Francji powiedział, że choć szczyt przyjął cel neutralności klimatycznej do 2050 r., to jednak jeden kraj uzyskał ""tymczasowe wyłączenie"", mając na myśli Polskę. Wskazał, że ten fakt ""nie spowolni wdrażania Europejskiego Zielonego Ładu"". - Pierwsze regulacje zostaną przyjęte większością kwalifikowaną. Jeśli Polska nie potwierdzi swojego udziału w tym celu (neutralności klimatycznej do 2050 r.), będzie poza europejskim mechanizmem, w tym w zakresie finansowej solidarności - powiedział prezydent Francji.",Emmanuel Macron,
https://wiadomosci.onet.pl/swiat/wielka-brytania-wyniki-wyborow-sukces-johnsona-co-dalej-z-brexitem/skvwwg3,Zwycięstwo Johnsona otwiera drogę do realizacji brexitu,"Brytyjska Partia Konserwatywna zwyciężyła w wyborach, uzyskując najlepszy wynik od 1987 roku i zdobywając samodzielną większość. Tak dobry wynik jest osobistym sukcesem szefa rządu, który doprowadził do zwołania przedterminowych wyborów, by przełamać impas polityczny. Otworzyła się droga do wyjścia kraju z Unii Europejskiej z końcem stycznia 2020.","Tak dobry wynik jest osobistym sukcesem szefa rządu, który doprowadził do zwołania przedterminowych wyborów w celu przełamania impasu politycznego towarzyszącego brexitowi i postawił na niemal prezydencką kampanię skupiającą się na obietnicy opuszczenia Unii Europejskiej na początku przyszłego roku. W efekcie torysi odbili z rąk laburzystów aż 54 okręgów, w szczególności w tradycyjnym ""czerwonym murze"" na północy Anglii, których mieszkańcy historycznie nieprzerwanie wybierali polityków Partii Pracy, ale w referendum z 2016 roku opowiedzieli się za wyjściem ze Wspólnoty i oczekiwali zrealizowania tego zobowiązania. W trakcie przemówienia w powyborczy poranek, szef rządu podkreślał, że decyzja wyborców ostatecznie zakończy dyskusje dotyczące ewentualnego drugiego referendum ws. brexitu i zapewniał, że Wielka Brytania opuści Wspólnotę wraz z końcem stycznia 2020. ""Żadnych jeśli, ale, może"" - zaznaczył. Samodzielna większość co najmniej 78 głosów w nowym parlamencie pozwoli Johnsonowi na szybkie procedowanie ws. wyjścia z Unii Europejskiej z możliwym głosowaniem parlamentarnym w tej sprawie jeszcze przed świętami Bożego Narodzenia. Głównym zadaniem nowej administracji będzie jak najszybsze rozpoczęcie negocjacji dot. przyszłego porozumienia handlowego z Unią Europejską w nadziei na to, że uda się je sfinalizować przed końcem 2020 roku. Tak wysokie zwycięstwo torysów zwiastuje także m.in. zaostrzenie istniejącego systemu imigracyjnego, ograniczając możliwość swobodnego przepływu osób z innych państw Unii Europejskiej. Obywatele UE, którzy już mieszkają na terenie Wielkiej Brytanii (w tym blisko milion Polaków) będą mieli jednak zagwarantowane prawa na mocy tzw. systemu osiedleńczego (EU Settlement Scheme). Opozycyjna Partia Pracy uzyskała ledwie 203 mandaty (-59), co jest najgorszym wynikiem ugrupowania od 1935 roku. Laburzyści zanotowali bezprecedensowy dla partii będącej w opozycji ośmioprocentowy spadek poparcia w skali kraju w porównaniu z poprzednimi wyborami z 2017 roku. W konsekwencji lider ugrupowania Jeremy Corbyn zapowiedział w piątek rano rezygnację ze stanowiska przed kolejnymi wyborami parlamentarnymi, podkreślając jednak, że wcześniej chce przeprowadzić partię przez ""okres refleksji"" nad fatalnym wynikiem. Radykalnie lewicowy polityk od miesięcy zmagał się z rekordowo niskim poziomem zaufania i osobistego poparcia, m.in. z powodu ciągnących się oskarżeń o tolerowanie antysemickich postaw, sympatyzowanie z grupami terrorystycznymi (m.in. IRA i Hamas) oraz brak jasnej strategii ws. wyjścia kraju z Unii Europejskiej. Z pozycją szefowej ugrupowania pożegnała się także - po zaledwie pięciu miesiącach - stojąca na czele pro-europejskich Liberalnych Demokratów Jo Swinson, która nie uzyskała miejsca w nowym parlamencie. Wbrew wysokim oczekiwaniom dotyczącym skapitalizowania na zmęczeniu brexitem, jej ugrupowanie uzyskało zaledwie 11 mandatów, o jeden mniej niż w 2017 roku i aż dziesięć mniej niż na zakończenie poprzedniej kadencji. Proces wyboru jej następcy odbędzie się na początku przyszłego roku. Udaną noc zanotowała jednak jednocześnie pro-niepodległościowa Szkocka Partia Narodowa, która wygrała aż 48 z 59 mandatów na terenie Szkocji (+13). Pierwsza minister Nicola Sturgeon argumentowała w nocy, że tak wysoki poziom poparcia ze strony wyborców stanowi mandat do zwołania drugiego referendum dotyczącego odłączenia się od Zjednoczonego Królestwa. W 2014 roku Szkoci zagłosowali przeciwko takiemu scenariuszowi, ale SNP argumentuje, że planowane wyjście z UE - wbrew jego odrzuceniu przez szkocki elektorat - upoważnia do powtórzenia tego głosowania. Wynik czwartkowych wyborów może także na nowo pobudzić spekulacje dotyczące przyszłości Irlandii Północnej po tym, jak partie nacjonalistyczne zdobyły więcej mandatów od ugrupowań unionistycznych.",Premier Wielkiej Brytanii,
https://wiadomosci.onet.pl/swiat/przywodcy-ue-dali-zielone-swiatlo-na-przedluzenie-sankcji-wobec-rosji/sef12r8,Przywódcy UE dali zielone światło na przedłużenie sankcji wobec Rosji,"Rada Europejska obradująca Brukseli z udziałem przywódców państw i rządów państw UE dała zielone światło na kolejne przedłużenie o sześć miesięcy sankcji wobec Rosji. Dotyczą one m.in. sektora finansowego, energetycznego i obronnego.","Wcześniej kanclerz Niemiec Angela Merkel i prezydent Francji Emmanuel Macron przedstawili pozostałym liderom krajów UE informację o przeprowadzonych w poniedziałek w Paryżu rozmowach w formacie normandzkim na temat konfliktu na wschodzie Ukrainy. Rada uzależniła zniesienie sankcji wobec Rosji od pełnej realizacji porozumień mińskich. Choć termin wypełnienia zawartych w nich postanowień upłynął 31 grudnia 2015 roku, to porozumienia te wciąż nie zostały w pełni wprowadzone w życie. Sankcje dotyczą sektora finansowego, energetycznego i obronnego oraz produktów podwójnego zastosowania. Oznaczają ograniczenie dostępu do unijnych rynków kapitałowych dla największych rosyjskich instytucji finansowych, firm energetycznych oraz przemysłu obronnego. UE do tej pory co pół roku przedłużała restrykcje gospodarcze wobec Rosji, mimo że kilka stolic, zwłaszcza Budapeszt i Rzym, chętnie odstąpiłoby od tej praktyki, żeby poprawić relacje Unii z Moskwą.",Uczestnicy szczytu UE w Brukseli,
https://wiadomosci.onet.pl/swiat/szczyt-ue-ws-neutralnosci-klimatycznej-mateusz-morawiecki-komentuje/3fj4bb6,"Mateusz Morawiecki po szczycie UE: są bogate kraje, które mogą sobie na to pozwolić","Są bogate kraje, które mogą dążyć do neutralności klimatycznej już w latach 30. tego stulecia, ale my dostosowujemy tempo do stanu naszej gospodarki - podkreślał po zakończeniu pierwszego dnia szczytu UE w Brukseli premier Mateusz Morawiecki. We wnioskach ze szczytu znalazła się zapowiedź osiągnięcia neutralności energetycznej do 2050 r. Polska została wyłączona z tej reguły.","Morawiecki w rozmowie z dziennikarzami podkreślał, że na mocy konkluzji szczytu UE Polska będzie mogła przeprowadzić transformację energetyczną tak, żeby była ona ""bezpieczna i korzystna gospodarczo"". - Są kraje, które mogą dążyć do neutralności klimatycznej już w latach 30. XXI wieku. To będzie kosztowny proces, ale są to kraje bardzo bogate, takie, które nie doświadczyły komunizmu, gigantycznego spowolnienia gospodarczego i ogromnych strat na skutek nieefektywnego systemu komunistycznego, więc te kraje mogą sobie pozwolić na inne tempo, a my dostosowujemy tempo (transformacji) do stanu naszej gospodarki, do tego na co nas stać, ale także do tego, jaki będzie Fundusz Sprawiedliwej Transformacji i ile Polska będzie mogła skorzystać z tego funduszu - mówił szef polskiego rządu. To, że Polska potrzebuje więcej czasu ws. neutralności klimatycznej, nie zmienia harmonogramu Komisji Europejskiej, jeśli chodzi o propozycje w tej sprawie - oświadczyła po zakończeniu pierwszego dnia szczytu UE szefowa KE Ursula von der Leyen. - Propozycja ws. celu na 2050 r. została wpisana do komunikacji, która przyjęliśmy wczoraj. To jest propozycja dla całej Europy, żeby była pierwszym kontynentem neutralnym klimatycznie w 2050 r. Dobrze było dziś czuć silne wsparcie tego (celu - PAP) ze strony krajów członkowskich. Całkowicie akceptuję to, że Polska potrzebuje bliżej się przyjrzeć naszej propozycji Funduszu Sprawiedliwej Transformacji - powiedziała na konferencji prasowej von der Leyen. Jak podkreśliła w kolejnych miesiącach kierowana przez nią instytucja będzie przedstawiać więcej szczegółów dotyczących mapy dojścia do neutralności klimatycznej.",Mateusz Morawiecki,
https://wiadomosci.onet.pl/swiat/szczyt-ue-zakonczony-wnioski-ws-klimatu-przyjete/vw4byl7,Jest porozumienie ws. neutralności klimatycznej w UE w 2050 r. Polska dostała więcej czasu,"Jest porozumienie ws. neutralności klimatycznej w 2050 r. - poinformował szef Rady Europejskiej Charles Michel. We wnioskach kończących szczyt uczyniono wyjątek dla Polski. - Jeden z krajów członkowskich potrzebuje więcej czasu, by móc zadeklarować gotowość do neutralności klimatycznej - powiedział Michel.","Państwa UE porozumiały się na szczycie w Brukseli ws. wyznaczenia celu neutralności klimatycznej do 2050. Polska została wyłączona z wniosków szczytu. Przewodniczący RE poinformował, że do kwestii neutralności klimatycznej kraje UE powrócą podczas szczytu w czerwcu 2020 r. - Do konkluzji wpisany został wyjątek, czyli reguła, zasada, która musi być uwzględniana - co jest zapisane w punkcie trzecim konkluzji - w procesie legislacyjnym, a mianowicie, że Polska będzie w swoim tempie dochodzić do neutralności klimatycznej - powiedział premier. - Są bogate kraje, które mogą dążyć do neutralności klimatycznej już w latach 30. tego stulecia, ale my dostosowujemy tempo do stanu naszej gospodarki - zaznaczył. Morawiecki podkreślił, że we wnioskach ze szczytu pojawił się zapis o stworzeniu Funduszu Sprawiedliwej Transformacji w wysokości 100 mld euro. - Wiemy, że znaczna część z tego funduszu, trudno dzisiaj przesądzać jaka, ale na pewno bardzo istotna część tego Funduszu Sprawiedliwej Transformacji przypadnie właśnie Polsce - dodał szef polskiego rządu. Morawiecki w rozmowie z dziennikarzami podkreślał, że na mocy konkluzji szczytu UE Polska będzie mogła przeprowadzić transformację energetyczną tak, żeby była ona ""bezpieczna i korzystna gospodarczo"". - Są kraje, które mogą dążyć do neutralności klimatycznej już w latach 30. XXI wieku. To będzie kosztowny proces, ale są to kraje bardzo bogate, takie, które nie doświadczyły komunizmu, gigantycznego spowolnienia gospodarczego i ogromnych strat na skutek nieefektywnego systemu komunistycznego, więc te kraje mogą sobie pozwolić na inne tempo, a my dostosowujemy tempo (transformacji) do stanu naszej gospodarki, do tego, na co nas stać, ale także do tego, jaki będzie Fundusz Sprawiedliwej Transformacji i ile Polska będzie mogła skorzystać z tego funduszu - mówił szef polskiego rządu. To, że Polska potrzebuje więcej czasu ws. neutralności klimatycznej, nie zmienia harmonogramu Komisji Europejskiej, jeśli chodzi o propozycje w tej sprawie - oświadczyła po zakończeniu pierwszego dnia szczytu UE szefowa KE Ursula von der Leyen. - Propozycja ws. celu na 2050 r. została wpisana do komunikacji, którą przyjęliśmy wczoraj. To jest propozycja dla całej Europy, żeby była pierwszym kontynentem neutralnym klimatycznie w 2050 r. Dobrze było dziś czuć silne wsparcie tego (celu - PAP) ze strony krajów członkowskich. Całkowicie akceptuję to, że Polska potrzebuje bliżej się przyjrzeć naszej propozycji Funduszu Sprawiedliwej Transformacji - powiedziała na konferencji prasowej von der Leyen. Jak podkreśliła, w kolejnych miesiącach kierowana przez nią instytucja będzie przedstawiać więcej szczegółów dotyczących mapy dojścia do neutralności klimatycznej. - Polska jest krajem, który musi dogonić resztę, potrzebuje więcej czasu, żeby przejść przez szczegóły, ale to nie zmieni harmonogramu Komisji - zaznaczyła Niemka. Rozmowy szefów państw i rządów krajów UE nt. neutralności klimatycznej przeciągnęły się do późnych godzin nocnych, choć ekipa nowego przewodniczącego Rady Europejskiej Charlesa Michela zakładała optymistycznie, że przed godz. 19 możliwa będzie konferencja prasowa, na której ogłoszona będzie zgoda. W przerwie obrad szczytu, po pierwszej sesji roboczej, Michel konsultował się z liderami w mniejszych grupach; odbyło się też spotkanie premierów Grupy Wyszehradzkiej. Według źródeł dyplomatycznych PAP szerpowie, czyli współpracownicy liderów krajów unijnych, pracowali w tym czasie nad tekstem wniosków. - Szukamy sformułowań, które wezmą pod uwagę stanowisko Polski - powiedział PAP jeden z zachodnich dyplomatów. Kolacja zaczęła się przed godz. 22. Z wcześniejszych nieoficjalnych informacji wynikało, że Polska złożyła poprawki do końcowych konkluzji, domagając się bardziej szczegółowych zapisów dotyczących finansowania transformacji w kierunku gospodarki neutralnej pod względem emisji CO2. Premier Czech Andrej Babisz domagał się z kolei, żeby w dokumencie ze szczytu wyraźnie było napisane, że przejście do neutralności węglowej nie wyklucza atomu jako źródła energii. Już wcześniej we wnioskach była podkreślona neutralność technologiczna, co np. dla Polski było wystarczającą gwarancją w sprawie dopuszczenia atomu lub np. gazu. Praga jednak domagała się więcej. Problem z neutralnością klimatyczną mają też Węgry, które również chcą solidniejszych gwarancji w zapisach ze szczytu.",Premier Morawiecki na szczycie w Brukseli,
https://wiadomosci.onet.pl/tylko-w-onecie/piec-rzeczy-ktore-warto-zapamietac-z-dzisiejszego-dnia/gtsf60c,"Pięć rzeczy, które warto zapamiętać z dzisiejszego dnia","Kolejny dzień minął pod znakiem zmian wymiaru sprawiedliwości w Polsce. Klub PiS złożył budzący kontrowersje projekt, który ma dyscyplinować sędziów przekraczających swoje uprawnienia. Premier udał się do Brukseli, gdzie rozpoczął się szczyt klimatyczny. Polski rząd postawił na nim swoje warunki przed podjęciem decyzji o tzw. neutralności klimatycznej. Świat przygląda się z kolei Wielkiej Brytanii, gdzie odbywają się wybory, które mogą zmienić bieg brexitu. Co jeszcze wydarzyło się dziś? Zobacz nasze zestawienie najważniejszych wydarzeń.","Klub Prawa i Sprawiedliwości złożył w Sejmie projekt nowelizacji ustawy o ustroju sądów powszechnych - poinformował poseł PiS, rzecznik Ministerstwa Sprawiedliwości Jan Kanthak. Projekt ma dyscyplinować sędziów, którzy przekraczają swoje uprawnienia. - Jest to odpowiedź na działanie, które podejmuje część środowiska sędziowskiego, które samo nazwało się nadzwyczajną kastą - mówił Jan Kanthak. Polska gotowa do poparcia celu neutralności klimatycznej, ale tylko na poziomie UE, a nie poszczególnych państw - podają źródła Polskiej Agencji Prasowej w Brukseli. Według źródeł unijnych Bruksela oczekuje, że wszystkie 28 krajów członkowskich poprze cel neutralności klimatycznej do 2050 r. Sąd Okręgowy w Zamościu prewencyjnie zakazał dziennikarzom ""Tygodnika Zamojskiego"" publikacji przez najbliższe 11 miesięcy tekstów o Przedsiębiorstwie Gospodarki Komunalnej w Zamościu. Redakcja musiała usunąć też ze swojej strony pięć tekstów, w których opisywała kontrowersyjny przetarg przeprowadzony przez miejską spółkę. Z tygodnikiem solidaryzują się 32 redakcje mediów lokalnych, które opublikowały usunięte artykuły na swoich stronach. Sprawę niejasnego przetargu w PGK bada prokuratura i CBA. Jak podaje dziś ""Rzeczpospolita"" w Polsce ponad 30 tys. ludzi zarabia rocznie co najmniej 1 mln złotych. 116 tys. osób może się zaś pochwalić aktywami wartymi nie mniej niż 1 mln dolarów. Reprezentujący Airly - Wiktor Warchałowski i Jurand Saternus mieli okazję wręczyć prezydentowi Andrzejowi Dudzie wydrukowany raport Airly i Onetu #Oddychaj Polsko. Trwa walka o zdrowe powietrze! Okręg wyborczy Holborn i St Pancras w północnym Londynie to jedna z najbardziej pro-europejskich części Wielkiej Brytanii. W referendum z 2016 r. za pozostaniem we Wspólnocie zagłosowały tutaj aż trzy czwarte wyborców. To także jeden z najbardziej ""czerwonych"" miejsc na mapie wyborczej: opozycyjna Partia Pracy triumfowała tutaj - z jednym wyjątkiem - we wszystkich wyborach parlamentarnych od lat 50. ubiegłego wieku - pisze dla Onetu z Londynu Jakub Krupa.",,
https://wiadomosci.onet.pl/kraj/unijny-szczyt-ws-klimatu-polska-stawia-warunek/gjh6c4w,Unijny szczyt ws. klimatu. Polska stawia warunek,"Polska gotowa do poparcia celu neutralności klimatycznej, ale tylko na poziomie UE, a nie poszczególnych państw - podają źródła Polskiej Agencji Prasowej w Brukseli.","W środę Komisja Europejska przyjęła Europejski Zielony Ład, czyli projekt unijnej strategii, która ma doprowadzić UE do neutralności klimatycznej w 2050 roku. Według źródeł unijnych Bruksela oczekuje, że wszystkie 28 krajów członkowskich poprze cel neutralności klimatycznej do 2050 roku. Dyplomaci spodziewają się jednak, że dyskusja o klimacie przeciągnie się z popołudnia na kolację, na której planowo ma się odbyć dyskusja o wieloletnim budżecie UE. W czerwcu Polska, Czechy, Węgry i Estonia zablokowały zapisy w tej sprawie. Premier Morawiecki tłumaczył wówczas, że nie mógł się na nie zgodzić bez wyliczeń, ile będzie kosztowała transformacja energetyczna. Dziś rozpoczął się szczyt klimatyczny UE. Premier RP swoją wizytę w Brukseli rozpoczął od spotkania z nową przewodniczącą Komisji Europejskiej Ursulą von der Leyen. Następnie Morawiecki spotkał się z szefem Parlamentu Europejskiego Davidem Sassolim, polskim komisarzem ds. rolnictwa Januszem Wojciechowskim oraz europosłami Grupy Europejskich Konserwatystów i Reformatorów, w skład której wchodzi PiS. Przed spotkaniem z premierami państw Grupy Wyszehradzkiej Morawiecki w rozmowie z dziennikarzami podkreślał, że najistotniejszą kwestią dwudniowego szczyt UE w Brukseli będzie klimat, w tym kwestia osiągnięcia neutralności klimatycznej do 2020 r. - Trzeba wziąć pod uwagę odmienny punkt startu Polski i niektórych czy większości innych krajów, jeśli chodzi o redukcje emisji CO2 - mówił. Morawiecki akcentował zmniejszenie przez Polskę emisji w ostatnich latach. - Polska dokonała ogromnych wysiłków przez ostatnie lata, żeby redukować emisję CO2 i żeby pracować nad programami takimi jak ""Czyste powietrze"" i będziemy oczywiście kontynuować te wysiłki - powiedział szef polskiego rządu. - Jednak trzeba zaznaczyć, że koszt transformacji energetycznej w Polsce jest o wiele wyższy niż w wielu krajach, które miały dużo więcej szczęścia od nas w ostatnich kilkudziesięciu latach i oparły swoje systemy energetyczne o zupełnie inne źródła energii - dodał. Premier zaznaczył, że rząd musi brać pod uwagę wszystkie koszty transformacji energetycznej, w tym społeczne i gospodarcze. Wskazywał także na aspekt ""konsumpcji"", który jego zdaniem powoduje, że wiele państw o niższych emisjach w przeliczeniu na mieszkańca, importuje wiele towarów spoza UE. - Podkreślamy argument sprawiedliwej transformacji energetycznej, jak również to, że tempo dochodzenia do neutralności musi być zróżnicowane w zależności od tego, na jakim etapie rozwoju gospodarczego są poszczególne państwa - oświadczył. Morawiecki pytany, czy Polska zgodzi się na przyjęcie celu neutralności klimatycznej do 2050 r. podkreślał, że trwa dyskusja na ten temat, a polskie argumenty ""wybrzmią bardzo mocno i jednoznacznie"". - Nie możemy zgodzić się na taki model transformacji gospodarczej, żeby polskie społeczeństwo na tym ucierpiało - przekonywał.",Mateusz Morawiecki w Brikseli,
https://wiadomosci.onet.pl/kraj/andrzej-duda-jestesmy-dzis-potega-rolna-na-skale-swiatowa/ydkp13h,Prezydent: jesteśmy dziś potęgą rolną na skalę światową,"Polska żywność jest nie tylko dobra, ale przede wszystkim konkurencyjna na całym świecie - mówił prezydent Andrzej Duda w środę w Nowym Mieście Lubawskim. Podkreślał też znaczenie faktu, że Polska ma komisarza UE ds. rolnictwa.","Prezydent spotkał się w środę z mieszkańcami powiatu nowomiejskiego (woj. warmińsko-mazurskie). Mówił, że ziemia na tych terenach bardzo często przechodziła ""w obce ręce"". - Cieszę się, że w ciągu ostatnich lat tą ziemię i tutaj, i na zachodzie Polski udało się zabezpieczyć przed tym, aby nie była wyprzedawana w ręce obcego kapitału. To jest niezwykle ważny proces. Dobrze, że udało się tą fatalną tendencję, to negatywne, to zbrodnicze dla Polski i dla polskich rolników działanie zatrzymać - zaznaczył prezydent Duda. Przypomniał, że większość ziem powiatu nowomiejskiego to tereny rolne, na które trzeba patrzeć w sposób szczególny. - Dla mnie bardzo ważną sprawą jest praca polskich rolników i to, co dla Polski tworzą, to czym Polskę zasilają na co dzień - płody polskiej ziemi, efekt pracy polskich rolników, efekt pracy polskich gospodarstw rolnych, przede wszystkim tych rodzinnych - dodał prezydent. Wyraził pogląd, że Polska jest dziś potęgą rolną na skalę światową. - Ogromna część naszego eksportu, cały czas wzrastającego, to są właśnie produkty rolne. Ogromna część naszego PKB, które cały czas wspaniale nam rośnie na przestrzeni ostatnich lat, jest uzyskiwana właśnie z produkcji rolnej - wskazywał Andrzej Duda. Jak podkreślił, produkcja ta jest coraz bardziej nowoczesna, ale też zachowuje wiele bardzo tradycyjnych walorów. - Dzięki temu nasza żywność nie tylko jest bardzo dobra, ale przede wszystkim jest znakomicie konkurencyjna na całym świecie - przekonywał prezydent. Podziękował rolnikom z powiatu nowomiejskiego za ich wkład pracy w rozwój polskiego rolnictwa i polskiej gospodarki. Wyraził też zadowolenie z faktu, że Polska ma swojego komisarza ds. rolnictwa - Janusza Wojciechowskiego. - Chcemy, żeby w sposób szczególny ten właśnie sektor naszej gospodarki był z tego punktu widzenia unijnego zadbany - powiedział Duda. Prezydent nawiązał też do historii Nowego Miasta Lubawskiego. Podkreślał, że przez większość swej historii było miastem polskim. - Można śmiało mówić: to jest polskie miasto, to przez większość czasu było polskie miasto. To jest polskie miasto i ma swoich wspaniałych polskich mieszkańców - powiedział. Dziękował mieszkańcom Nowego Miasta Lubawskiego za budowanie polskości. - To między innymi dlatego właśnie Nowe Miasto Lubawskie jest dziś częścią Polski - zaznaczył Andrzej Duda.",Andrzej Duda,
https://wiadomosci.onet.pl/kraj/propozycje-klimatyczne-ke-solidarnosc-domaga-sie-ich-zablokowania-przez-rzad/9f1d22p,"""Solidarność"" domaga się od rządu zablokowania propozycji klimatycznych KE. Grozi radykalnymi działaniami","Komisja Krajowa NSZZ ""Solidarność"" wezwała we wtorek rząd do zablokowania na najbliższym szczycie Rady Europejskiej propozycji klimatycznych Komisji Europejskiej, zmierzających do wprowadzenia neutralności klimatycznej do końca 2050 r. Związkowcy zagrozili, że akceptacja spotka się z ""radykalnymi działaniami związku"".","Stanowisko w tej sprawie KK NSZZ ""Solidarność"" przyjęła podczas obrad w Gdańsku. Związkowcy uważają, że ""zaakceptowanie drogi forsowanej przez KE oraz najbogatsze kraje UE oznaczać będzie dla Polski katastrofę gospodarczą, m.in. konieczność likwidacji całych gałęzi przemysłu oraz drastyczny spadek poziomu życia naszych obywateli"". Zdaniem ""S"" jedynym sposobem na uchronienie polskiej gospodarki przed takimi negatywnymi konsekwencjami jest realizacja porozumienia paryskiego. ""Niezależnie od powyższego oczekujemy, aby polska delegacja podczas szczytu domagała się precyzyjnego zdefiniowania pojęcia neutralności klimatycznej, jako zrównoważenia pomiędzy emisją CO2, a pochłanianiem tego gazu przez środowisko naturalne i nowe technologie wdrażane w przemyśle. Konieczna jest również utrzymanie horyzontu czasowego dojścia do neutralności klimatycznej założonego w porozumieniu paryskim, a więc do końca wieku, a nie jak proponuje KE, do końca roku 2050"" – głosi stanowisko. Władze związku oceniły także, że konieczne jest wymuszenie na Komisji Europejskiej zagwarantowania w unijnym budżecie ""adekwatnych do potrzeb środków na wsparcie transformacji tradycyjnych gospodarek – takich m.in. jak Polska – których w obecnej propozycji KE nie uwzględniono"". ""S"" wskazała, powołując się na dane rządowe, że koszt takiej transformacji dla Polski wyniesie od 500 do 700 mld euro. ""Komisja Krajowa NSZZ »Solidarność« z całą mocą podkreśla, że zaakceptowanie przez polski rząd przywołanych propozycji Komisji Europejskiej spotka się z radykalnymi działaniami ze strony związku. Pracownicy funkcjonujących w Polsce zakładów przemysłowych doskonale zdają sobie sprawę z powagi zagrożenia, jakie dla ich miejsc pracy niesie kolejne zaostrzenie unijnej polityki klimatyczno-energetycznej. Nie zabraknie nam determinacji, aby w obronie naszych miejsc pracy oraz bezpieczeństwa ekonomicznego naszych rodzin sięgać nawet po najostrzejsze formy protestu"" – czytamy w stanowisku. Wiceprzewodniczący KE Frans Timmermans oświadczył w poniedziałek w Madrycie podczas szczytu klimatycznego COP25 że Unia Europejska nie zawaha się chronić podatkiem węglowym swego przemysłu przed konkurentami, którzy nie respektują klimatycznego porozumienia paryskiego z 2015 r. 11 grudnia zaprezentowany ma być komunikat dotyczący Europejskiego Zielonego Ładu, czyli planu opisującego najważniejsze kroki, by zapewnić neutralność energetyczną w UE do połowy tego stulecia. Między innymi ma zostać podniesiony cel redukcji emisji CO2 do 2030 roku. Dokument pokazany zostanie tuż przed szczytem UE 12-13 grudnia, na którym liderzy szefów państw i rządów mają rozmawiać właśnie o celu neutralności energetycznej.","Tadeusz Majchrowicz i Piotr Duda podczas obrad KK NSZZ ""Solidarność"" w Gdańsku",
https://wiadomosci.onet.pl/swiat/sprawa-praworzadnosci-na-wegrzech-w-ue-skandal-na-wysluchaniu/8kxjdcj,Skandal na wysłuchaniu Węgier ws. praworządności,Wysłuchanie Węgier w ramach procedury z art 7. unijnego traktatu zakończyło się skandalem w związku z publikowaniem przez członka węgierskiej delegacji informacji na Twitterze z przebiegu posiedzenia za zamkniętymi drzwiami. Prezydencja domaga się przeprosin.,"Unijni ministrowie ds. europejskich we wtorek przez około dwie godziny dopytywali przedstawicieli rządu w Budapeszcie, na czele z minister sprawiedliwości Judit Vargą, o niezależność sądownictwa, swobodę wypowiedzi i wolność akademicką. Komisja Europejska nie miała pozytywnych informacji, wskazując, że sytuacja w tym kraju cały czas się pogarsza. Posiedzenie Rady ds. ogólnych, które odbywało się za zamkniętymi drzwiami, przybrało nieoczekiwany obrót, gdy rzecznik ds. międzynarodowych rządu Viktora Orbana Zoltan Kovacs zaczął publikować na Twitterze zdjęcia i informacje z przebiegu wysłuchania, nie szczędząc złośliwości osobom zadającym pytania. - To smutny moment, gdy mamy jedną osobę z delegacji, która organizuje prawdziwą kampanię na Twitterze - powiedział dziennikarzom unijny komisarz ds. sprawiedliwości Didier Reynders. Na zachowanie Kovacsa zwróciło uwagę kilka delegacji z różnych państw. Prowadząca obrady minister ds. europejskich Finlandii Tytti Tuppurainen poprosiła rzecznika, żeby opuścił spotkanie (Kovacs wyszedł jednak już wcześniej), i zwróciła się do węgierskiej delegacji o pisemne wyjaśnienie całego zajścia. - To przykre. Takie zachowanie jednego członka delegacji Węgier jest nieuczciwe - zaznaczył Reynders. Jeszcze przed przesłuchaniem węgierska minister sprawiedliwości Judit Varga mówiła, że jest ono najnowszą ""odsłoną powtarzającego się politycznego polowania na czarownice"". Zdaniem minister postępowanie z art. 7 Traktatu UE, które trwa już ponad 15 miesięcy i jest oparte na nieprawdziwych zarzutach, prowadzi donikąd i rodzi nieufność między państwami członkowskimi. Procedura z art. 7 przeciw Węgrom została uruchomiona przez Parlament Europejski poprzedniej kadencji w związku z zarzutami dotyczącymi łamania praworządności. Do pierwszego wysłuchania Węgier w ramach tej procedury doszło we wrześniu. Art. 7 mówi o tym, że na uzasadniony wniosek jednej trzeciej państw członkowskich, Parlamentu Europejskiego lub Komisji Europejskiej Rada UE może stwierdzić istnienie wyraźnego ryzyka poważnego naruszenia przez kraj członkowski wartości unijnych. Decyzja w tej sprawie, podejmowana przez kraje większością czterech piątych, nie wiąże się jeszcze z sankcjami, ale jest krokiem na drodze do nich. Same sankcje wymagają jednomyślności.",Zoltan Kovacs,
https://wiadomosci.onet.pl/politico/wybory-w-wielkiej-brytanii-nie-zakoncza-sporow-o-brexit-to-juz-jest-wojna-domowa/gg5ppmz,Wojna domowa o brexit nie zakończy się ze świętami Bożego Narodzenia [KOMENTARZ],"Choć nikt do nikogo nie strzela, to Wielka Brytania znalazła się w stanie wojny domowej z powodu brexitu. I ta wojna prędko się nie zakończy, niezależnie od tego, czy w końcu kraj z Unii Europejskiej wyjdzie, czy też nie wyjdzie - pisze dla POLITICO brytyjski pisarz i dramaturg, tworzący pod pseudonimem Otto English.","Artykuł w oryginale na stronie POLITICO.eu W sierpniu 1914 roku Wielka Brytania rządziła imperium, jakiego świat nigdy wcześniej nie widział i nad którym słońce nigdy nie zachodziło. Jedna czwarta ludności Ziemi uznawała George'a V za swojego króla, a Wielka Brytania była jedynym prawdziwym globalnym supermocarstwem. Jeśli zadzierałeś wtedy z Brytyjczykami, czyniłeś to na własne ryzyko. Więc kiedy tego lata wybuchła wojna w Europie, a brytyjska armia imperialna została zmobilizowana, aby dać lekcję cesarzowi Wilhelmowi, większość ludzi zakładała, że konflikt potrwa krótko. Wielka Brytania i jej sojusznicy mieli rozkwasić nieprzyjacielowi nos, narysować na nowo kilka map, a potem wszystko miało się potoczyć tak, jak dawniej – jak zawsze bywało. Zarażeni entuzjazmem gazet i rozgrzani patriotycznym zapałem ochotnicy oblegali wojskowe biura rekrutacyjne, zdecydowani, by nie przegapić tej zabawy. Wiwatujące tłumy machały mężczyznom idącym na wojnę. ""Wszystko skończy się do Bożego Narodzenia"", mówiono. Tylko że się nie skończyło – i to przez kolejne trzy Boże Narodzenia. Gdy ofensywa niemiecka utknęła w martwym punkcie, nastał impas i młodzi ludzie z całej Europy zaczęli masakrować się nawzajem na polach Flandrii i reszty kontynentu. Konsekwencje niepotrzebnej ""wielkiej wojny"" rykoszetowały – jak zabłąkana kula – przez całą resztę XX wieku i dalej w wieku XXI. Na długo, bardzo długo po zawieszeniu broni w listopadzie 1918 roku, konsekwencje tego strasznego konfliktu przetrwały, przenikając do głębi polityczny krajobraz Europy. Tak samo, choć na bardziej lokalną skalę, będzie się działo w przypadku wojny domowej o brexit. Oczywiście, porównanie referendum w Wielkiej Brytanii do jednego z najkrwawszych wydarzeń w najnowszej historii niesie ryzyko rozgniewania wszelkiej maści bojowników klawiatury. Ale w tej kwestii nie należy popełnić błędu – brexit to wojna. I tym razem Wielka Brytania wypowiedziała ją sobie sama. Tweety, potyczki na Facebooku i ten facet, który przed parlamentem krzyczy ""Stop brexit"" zajęli miejsce kul, wybuchających pocisków i okrzyków ""do ataku"", ale po trzech latach od referendum linia frontu ledwo drgnęła, a walkę wszystkich ze wszystkimi wypełnia wzajemna wrogość. I w przeciwieństwie do obecnego powszechnego przekonania, to się nie zakończy do świąt. I do wielu kolejnych świąt też nie. Jeśli kogoś nie było w Wielkiej Brytanii od 2016 roku, trudno będzie mu w pełni zrozumieć skalę zaciekłości, jaka zapanowała dziś na Wyspach. Wynik referendum unijnego przeniknął we wszystkie dziedziny. Brexit obrócił członków rodziny i przyjaciół przeciwko sobie. Dławi świat mediów, a kraj nie był tak podzielony od czasów Olivera Cromwella i nikt tu nie będzie się z nikim w najbliższym czasie wylewnie godził. Po trzech latach to jest już wojna dla samej wojny. I ma to niewiele więcej wspólnego z członkostwem w Unii, niż masakra nad Sommą miała z zamachem na arcyksięcia Franciszka Ferdynanda. Chodzi o wygraną, doprowadzenie do wyjścia, przerwanie impasu i upokorzenie drugiej strony jakimś żałosnym porozumieniem pokojowym. Założenie, że decydująca wygrana albo Partii Konserwatywnej Borisa Johnsona, albo Partii Pracy w czwartkowych wyborach rozwiąże ten problem, to złudzenie. Jest już na to za późno. To sytuacja jak z ""Paragrafu 22"", a nie wybory i każde wyjście prowadzi do jeszcze większego chaosu. Załóżmy na przykład, że nowy rząd Wielkiej Brytanii daje zielone światło dla powtórnego referendum w sprawie brexitu. Wygrana dla zwolenników Unii sprawi, że brexiterzy poczują się skrzywdzeni. Przegrupują się, spróbują ponownie i być może ponownie odniosą sukces. Podobnie, jeśli nowy rząd będzie nadal naciskał na wyjście, to rosnące szeregi ruchu prounijnego będą się tylko powiększać. Miliony zaangażowanych eurofilów, napędzanych wciąż nową energią od czerwca 2016 r., nie zwiną przecież swoich błękitnych sztandarów w złote gwiazdy i nie wsadzą ich do kosza – nawet jeśli kraj w końcu przestanie być członkiem Unii. Niezależnie od tego, co będą twierdzić strony, większość Brytyjczyków od samego początku konfliktu nie zmieniła ani na cal swoich opinii. To jest istota wojny w okopach. Kłopoty oczywiście nie zaczynają się ani nie kończą na żarliwych zwolennikach Unii albo rozwodu, wykrzykujących hasła na ulicach. Trupio zimna dłoń brexitu dotyka wszystkiego. Nadchodząca dekada niepewności – w której być może brytyjski rząd nadal będzie zmagał się z pytaniem, jak, kiedy i czy opuścić Unię – może doprowadzić do rozpadu Wielkiej Brytanii. Dla zwolenników zjednoczonej Irlandii brexit to okazja, by wezwać Irlandię Północną do powrotu na łono ojczyzny. Nieuniknione jest też kolejne wezwanie do niepodległości przez proeuropejską Szkocką Partię Narodową. Jest również niemało istotna kwestia tego, co to wszystko zrobi z gospodarką. Nadal są tacy, którzy twierdzą, że proste opuszczenie Unii bez porozumienia byłoby szybkim rozwiązaniem kryzysu. Owszem, byli kiedyś ludzie, którzy wierzyli, że Bóg jest Anglikiem i że kobieta o imieniu Britannia rządziła z trójzębem w dłoni falami oceanów. Nieubłagane fakty są jednak takie, że w krótkiej perspektywie brexit bez porozumienia – a w zasadzie każdy brexit – doprowadzi do wzrostu cen podstawowych artykułów, spowoduje chaos w łańcuchu dostaw i zabije wiele małych firm. Skutki gospodarcze brexitu wykraczają daleko poza krótką perspektywę czasową. Przed 2016 r. Wielka Brytania miała ciężko zapracowaną i dobrze zasłużoną reputację w sferze stabilności gospodarczej i pragmatyzmu. Wielka Brytania była postrzegana jako miejsce, w którym biznes mógł kwitnąć. Rozsądny kraj, z nastawieniem ""can do"", który dobrze dbał o handel i wymianę. Wszystko to prawdopodobnie pójdzie drogą produkowanego w Wielkiej Brytanii Nissana Qashqai – jego wytwórca właśnie wyprowadza się z kraju. W osobie Borisa Johnsona kraj dostał premiera, który dobitnie skwitował obawy związane z brexitem bez porozumienia, mówiąc: ""Pieprzyć biznes"". Postawa wielu jego kolegów, którzy spieszą się, by ""dokończyć brexit"", była równie nonszalancka. Bez względu na to, czy zostaniemy, czy wyjedziemy, reputacja Wielkiej Brytanii jako bezpiecznego miejsca do prowadzenia działalności gospodarczej została na dobre zrujnowana i mało jest prawdopodobne, by miała kiedykolwiek naprawdę się odrodzić. Ale może jednak nie warto tylko straszyć się nawzajem i straszyć. Nie każdy skutek wojny jest zły. To fakt, że I wojna światowa zniszczyła Europę Północną i zabiła miliony ludzi, ale doprowadziła przynajmniej do tego, że kobiety uzyskały prawo głosu, przyspieszyła rozwój samolotów i zaowocowała piękną poezją. Podobnie angielska wojna domowa z połowy XVII wieku obróciła ojców przeciwko synom, spowodowała odwołanie świąt Bożego Narodzenia na całą dekadę i zesłała nędzę na Irlandię – ale przynajmniej wyłoniła się z tego wydarzenia demokracja parlamentarna. Nieuchronnie brexitowe zawirowania wywołają pewne pozytywne skutki uboczne. Na przykład londyno-centryczna demokracja parlamentarna w Wielkiej Brytanii, od dawna potrzebowała mocnego kopniaka w kwestii konstytucji, a brexit z pewnością wywołał tu wstrząs. Z chaosu nieuchronnie wyłonią się nowe partie, a niektóre z nich mogą nawet zacząć starania, by rozwiązać problemy XXI wieku, zamiast nieustannie wznawiać minione bitwy. Nowy klimat polityczny mógłby nas wreszcie uwolnić od systemu wyborczego, w którym zwycięzca bierze wszystko i który wypaczył nasz polityczny krajobraz. W miarę jak Wielka Brytania wchodzi w lata 20. XXI wieku, wielu zdoła nawet docenić wstrząs, jaki brexit wyrządził ich samozadowoleniu. Głosujący za brexitem będą mogli wreszcie zrozumieć nasze miejsce w Europie, pogodzić się z naszą zależnością od partnerów i zdać sobie sprawę, że Brytyjczycy nie są już obywatelami supermocarstwa, które rządzi jedną czwartą globu. Rzeczywiście, kiedy po brexitowych świętach Bożego Narodzenia przyjdą kolejne brexitowe święta, a naród wgryzie się w chlorowane indyki i ograniczoną gamę warzyw, wspominając te wszystkie tanie świąteczne wyjazdy, z których niegdyś korzystał, wielu Brytyjczyków doceni to, co mieli kiedyś. Podobnie jak powojenne pokolenie lat dwudziestych ubiegłego wieku opłakiwało zaginiony świat edwardiańskiej Anglii. Ech, nie ma to jak nowatorskie metody uczenia się! Otto English to pseudonim używany przez Andrew Scotta, pisarza i dramaturga mieszkającego w Londynie",Boris Johnson,
https://wiadomosci.onet.pl/kraj/minister-polityki-regionalnej-bedzie-mniej-pieniedzy-z-unijnej-kasy/011fhd7,Minister polityki regionalnej: będzie mniej pieniędzy z unijnej kasy,"Polska otrzyma mniej pieniędzy z polityki spójności na lata 2021-2027, ale na innowacyjność i tak trafi 60 mld zł. Będą też zmiany w programach – zapowiada w poniedziałkowej ""Rzeczpospolitej"" minister funduszy i polityki regionalnej Małgorzata Jarosińska-Jedynak.","Zapytana przez ""Rzeczpospolitą"" o programy operacyjne po 2020 r. Małgorzata Jarosińska-Jedynak stwierdziła, że ""w regionach na pewno"" będzie ich tyle samo. - Chyba że zmieniłoby się coś w podziale administracyjnym kraju – dodała. - Natomiast jeśli idzie o programy krajowe, ta decyzja jeszcze nie zapadła. Na pewno będą te największe, czyli ""Infrastruktura i środowisko 3"", następca ""Inteligentnego rozwoju"", oraz program finansowany z Europejskiego Funduszu Społecznego, czyli odpowiednik dzisiejszego POWER – powiedziała. W rozmowie z ""Rz"" podkreśliła również, że trwają negocjacje z Komisją Europejską w kwestii programów ""Polska wschodnia"" oraz ""ponadregionalnego"". Wyraziła nadzieję, że uda się przekonać do nich KE. Pytana o kwotę, jaką jej resort przeznaczy na innowacyjność po 2020 r., minister funduszy i polityki regionalnej odparła: ""przyjmujemy, że na wszystkie działania innowacyjne, w tym związane z pracami badawczo-rozwojowymi czy cyfryzacją, robotyzacją i automatyzacją przedsiębiorstw, we wszystkich programach operacyjnych na całą kolejną perspektywę, a więc lata 2021-2027, będziemy mogli przeznaczyć ponad 60 mld złotych"". Jak zauważyła, ""w tym przypadku będzie trzeba wypracować linię demarkacyjną pomiędzy programami krajowymi a regionalnymi"". Dodała również, że ""to wyliczenie jest na bazie ogólnej kwoty wynikającej z propozycji podanej przez KE, a ta propozycja jest ciągle negocjowana"".",Małgorzata Jarosińska-Jedynak,
https://wiadomosci.onet.pl/swiat/luksemburg-chce-zeby-unia-europejska-uznala-niepodleglosc-palestyny/4eq8ngm,"Luksemburg chce, żeby Unia Europejska uznała niepodległość Palestyny",Według Luksemburczyków byłaby taka odpowiedź Europy równoważyłaby wyraźnie proizraelskie stanowisko administracji Donalda Trumpa.,"Według dobrze poinformowanego izraelskiego dziennikarza Baraka Ravida, minister spraw zagranicznych Luksemburga Jean Asselborn wysłał do liderów Unii Europejskiej pismo, w którym zaproponował uznanie niepodległości Palestyny przez wszystkie kraje UE. W cytowanym przez Ravida w serwisie Axios liście Asselborn, jeden z najbardziej doświadczonych dyplomatów w krajach UE (swoje stanowisko zajmuje od 15 lat) pisze: ""Uznanie Palestyny za państwo nie byłoby ani przysługą, ani pustym czekiem, ale prostym uznaniem prawa narodu palestyńskiego do własnego państwa. W żaden sposób nie byłoby to skierowane przeciwko Izraelowi. W istocie, jeżeli chcemy przyczynić się do rozwiązania konfliktu między Izraelem a Palestyną, nie możemy nigdy zapomnieć o warunkach bezpieczeństwa Izraela, a także o sprawiedliwości i godności narodu palestyńskiego"". Rząd USA zdecydował niedawno, że USA nie będą już protestować przeciwko żydowskim osadom na Zachodnim Brzegu, oficjalnie uznawanym za terytorium okupowane przez Izrael. Amerykanie przenieśli też swoją ambasadę w Izraelu z Tel Awiwu do Jerozolimy, oficjalnie uznając w ten sposób to miasto za stolicę Izraela. Palestyńczycy uważają, że status Jerozolimy musi zostać dopiero rozwiązany. Zdaniem Asselborna stanowisko USA jest dziś tak jednoznacznie proizraelskie, że UE powinna je zrównoważyć gestem wobec Palestyńczyków. Kraje UE utrzymują na różnym stosunki dyplomatyczne z Autonomią Palestyńską (Polska ma np. ambasadora w Autonomii, a Autonomia — w Warszawie), ale żaden kraj Unii nie uznaje Palestyny za w pełni niepodległe państwo. List Asselborna ma być dyskutowany w poniedziałek na cyklicznym spotkaniu ministrów spraw zagranicznych Unii.","Szef dyplomacji Luksemburga Jean Asselborn (w środku) z ówczesnym szefem MSZ Polski Grzegorzem Schetyną i ministrem spraw zagranicznych Węgier Peterem Szijjarto, zdjęcie z 2015 r.",
https://wiadomosci.onet.pl/politico/kraje-zachodniej-europy-ukrywaja-jak-wielkie-maja-zyski-ze-wspierania-krajow-na/sedw6z6,Bogaty Zachód Europy dostaje więcej ze Wschodu niż wpłaca do unijnej kasy na jego wsparcie [KOMENTARZ],"Kilka najbogatszych państw unijnych, których wpłaty do kasy w Brukseli faktycznie finansują programy pomocowe UE, nie chce zwiększać swoich obciążeń w nowym wieloletnim budżecie Wspólnoty. Jednak u podstaw debaty nad tym budżetem stoi całkowicie błędne rozumowanie, bo wbrew obiegowemu przekonaniu, większość pieniędzy w Unii płynie ze Wschodu na Zachód, a nie odwrotnie, pisze dla POLITICO zasiadająca w komitecie budżetowym Parlamentu Europejskiego, liberałka Clotilde Armand.","Artykuł w oryginale na stronie POLITICO.eu Historyjka, którą bogate kraje zachodnioeuropejskie opowiadają same sobie, brzmi ładnie: To oni są szczodrymi wujkami, którzy pomagają biedniejszym wschodnim krewniakom, ci zaś z kolei wiszą na unijnych dotacjach i dobrej woli tak zwanych unijnych ""płatników netto"". Lubią też przedstawiać te kraje jako zachłannych niewdzięczników, wskazując na eurosceptyczną retorykę takich przywódców jak węgierski premier, Viktor Orbán czy Jarosław Kaczyński. Jednak szerszy, makroekonomiczny obraz pokazuje całkowicie inną rzeczywistość, bo wbrew obiegowemu przekonaniu, większość pieniędzy w Europie płynie ze Wschodu na Zachód, a nie odwrotnie. Kiedy kraje Europy Wschodniej zaczęły wchodzić do Unii Europejskiej, zawarto układ. Wschodnioeuropejskie rządy zgodziły się znieść bariery handlowe, tak by zachodnie firmy zyskały dostęp do ogromnych rzesz konsumentów, którzy bardzo chcieli zakosztować nowego dla nich, kapitalistycznego stylu życia. W zamian za to zachodnie rządy obiecały transferować unijne pieniądze na wschód, tak by były blok sowiecki mógł zbudować pilnie potrzebną mu infrastrukturę. Inwestycje popłynęły na Wschód. Byłe państwowe monopole były wykupywane za grosze, a zachodnie firmy na dobre rozgościły się w każdym sektorze wschodniej gospodarki. W rezultacie zaawansowane dobra konsumenckie trafiły pod wschodnie strzechy, a najbardziej zacofane regiony otrzymały szczodre dotacje. Odtrąbiono sukces. Unijna ""polityka spójności"" miała działać jak magiczna różdżka: Wschód zaczął nadrabiać dystans dzielący go od reszty wspólnoty. Jednak największymi ""wygranymi"" takiego obrotu sprawy okazały się kraje zachodnioeuropejskie, które teraz chcą przykręcić kurek twierdząc, że nie mogą dłużej ""wpłacać do kasy UE znacząco więcej niż otrzymują"". W rzeczywistości pieniądze, które kraje zachodnie przekazały Europie Wschodniej za pośrednictwem unijnego budżetu bledną przy zyskach, jakie zachodnim korporacjom przyniosły inwestycje na wschodzie. Pomiędzy rokiem 2010 i 2016 Węgry, Polska, Czechy i Słowacja otrzymały z unijnych funduszy równowartość od dwóch do czterech procent ich Produktu Krajowego Brutto. Natomiast transfer kapitału z tych krajów wyniósł w tym samy okresie między cztery a osiem procent PKB. Zachodnioeuropejskie firmy zarabiają również wielkie pieniądze na publicznych przetargach w Europie Wschodniej, finansowanych ze środków UE. Pierwsza kolej wysokich prędkości łącząca republiki bałtyckie jest projektowana przez firmy z Hiszpanii, Niemiec i Francji. Pierwszy duży kontrakt budowlany związany z tym projektem został przyznany firmie belgijskiej. Widzę tę dynamikę na własne oczy, kiedy jestem w mojej rodzimej Rumunii. Lokalne supermarkety należą do francuskich sieci, takich jak Carrefour czy Auchan. Mój operator telekomunikacyjny jest francuski. Woda płynąca z mojego kranu jest dostarczana przez francuską firmę. Także mój rachunek za gaz płacę francuskiemu koncernowi – za pośrednictwem banku, który również ma francuskiego właściciela. Odpływ środków ze Wschodu na Zachód widać również po drenażu mózgów, którego doświadcza region – to wysoka cena, która nie pojawia się w excelowskich arkuszach unijnych negocjatorów. Weźmy, dla przykładu, sektor ochrony zdrowia. Żaden unijny fundusz nie wynagrodzi Rumunii tego, że co roku 10 procent tamtejszych lekarzy opuszcza kraj, by leczyć pacjentów na Zachodzie. W latach 2009-2015 Rumunia straciła połowę swoich lekarzy. Wkrótce po przystąpieniu Polski do UE ponad 60 proc. studentów piątego i szóstego roku medycyny na tamtejszych uczelniach deklarowało, że planują wyjechać zagranicę. W Bułgarii odsetek ten sięgnął 90 procent. W negocjacjach na temat następnego, siedmioletniego budżetu, europejscy przywódcy powinni przyjąć szerszą perspektywę. Rozmowy nie mogą dotyczyć tylko publicznych pieniędzy ani nie powinny przerodzić się w awanturę pomiędzy ""płatnikami netto"", a ""beneficjentami netto"". Pomysł, że w unijnej grze budżetowej są ""przegrani"" i ""zwycięzcy"" jest ekonomicznie błędny – wszyscy jesteśmy beneficjentami netto unijnego wspólnego rynku. Takie myślenie jest również niebezpieczne z politycznego punktu widzenia. Brexit pokazał nam, że gdy mainstreamowi politycy zaczynają mówić, że chcą ""swoich pieniędzy z powrotem"", to marginalni dotąd populiści argumentują, że ich kraj powinien ""odzyskać kontrolę"". UE to wielka okazja, z której korzystamy wszyscy – tak długo jak każdy pamięta, by grać zgodnie z regułami i stosownie do tego płacić. Unijna polityka spójności to nie organizacja charytatywna. Najwyższy czas, by zachodni politycy powiedzieli swoim wyborcom, jak bardzo ich kraje skorzystały na rozszerzeniu bloku na Wschód. Clotilde Armand jest rumuńską deputowaną z ramienia liberalnej grupy Odnówmy Europę. Zasiada w komisji budżetowej Parlamentu Europejskiego. Redakcja: Michał Broniatowski",Deszcz euro pada również w Zachodniej Europie,
https://wiadomosci.onet.pl/kraj/tusk-o-kaczynskim-pis-nie-bedzie-rzadzic-w-polsce-za-cztery-lata/jpwng2n,"Tusk o PiS: nie spoczną na wysiłkach, by rozwalić system do końca","- To tylko kwestia przesunięcia w czasie, ale PiS nie będzie rządzić w Polsce za cztery lata - mówi w wywiadzie dla sobotniej ""Gazety Wyborczej"" szef Europejskiej Partii Ludowej, były lider PO Donald Tusk. Ostrzega jednocześnie przed kolejnymi ruchami polityków PiS, ponieważ - jak twierdzi - ""wiedzą, że już stracili władzę"".","- Widać teraz każdego dnia, jak to zaczyna się kruszyć. Proszę sobie wyobrazić, jak z miesiąca na miesiąc będzie narastał ich strach. Strach tych, którzy teraz rozwalają system sędziowski, obrażają sędziów, szantażują ich, wyrzucają z pracy, organizują hejt przeciw nim. Ta władza najzwyczajniej w świecie boi się odpowiedzialności, i słusznie - jest wiele ewidentnych powodów do pociągnięcia wielu funkcjonariuszy tej władzy do odpowiedzialności karnej i procesowej - ocenił Tusk w rozmowie z ""Wyborczą"". Dodał, że ""oni (red. - PiS) teraz nie spoczną na wysiłkach, by rozwalić system do końca, bo wiedzą, ze już stracili władzę"". Były premier pytany, czy czuje się chrześcijańskim demokratą, odpowiedział: W polityce można być chrześcijańskim niezależnie od wyznania i od praktykowanej religii. - Jeśli jesteś chrześcijańskim demokratą, to wszystko musi się w tobie buntować przeciwko praktyce politycznej w Polsce. Nie można być chrześcijańskim demokratą i wspierać bezrefleksyjnie rządów Kaczyńskiego, bo to jak ogień i woda - argumentował. Tusk zapytany o swój dystans czy sceptycyzm do działań Fransa Timmermansa (który w nowej KE będzie odpowiadać za Europejski Zielony Ład), kiedy zaczynały się pierwsze postępowania dotyczące praworządności w 2016 r., zaznaczył, że od pierwszego dnia do dziś miał i ma ambiwalentny stosunek do tego, co robi się w Brukseli wobec Polski. - Niezależnie od idiotycznej retoryki PiS nikt z nas nie chciałby, żeby Europa zajmowała się Polską jako pacjentem - stwierdził. - Ale z drugiej strony bierność instytucji europejskich mogłaby oznaczać - i byłaby tak odbierana przez część Polaków - przyzwolenie na to, co się działo. Trzeba było robić wszystko dla chronienia polskiej reputacji - powiedział. Podkreślił również, że nikogo nie namawiał, by sprawa Polski trafiła na forum Rady Europejskiej (...) Ale Timmermansowi wystawiłbym bardzo pozytywną ocenę. Tusk mówił też o polityce europejskiej, rosnącej roli Emmanuela Macrona i relacjach z Angelą Merkel. - Bardzo wielu obserwatorów Unii prognozuje co najmniej lekkie przesunięcie środka ciężkości z Berlina w stronę Paryża. Macron być może jest wciąż przed szczytem kariery - ocenił. Zaznaczył, że Angela Merkel była ""nadzwyczaj skoncentrowana na współpracy z Europą Środkowo-Wschodnią, w szczególności z Polską"". - Nawet Jarosław Kaczyński kiedyś wyraził pogląd, że w Niemczech nic lepszego od rządów Merkel spotkać nas nie może. To jedyne w ciągu kilkunastu lat zdanie Kaczyńskiego,z którym mógłbym się zgodzić - powiedział szef Europejskiej Partii Ludowej. W rozmowie były lider PO był pytany o swoją książkę, która wkrótce ukaże się w księgarniach. - Jeśli miałbym być w zgodzie z obyczajem, nie powinienem tej książki drukować teraz. Ale z drugiej strony kłamstwo stało się tak permanentnym instrumentem w polityce - nie tylko w Polsce lecz także w Europie, Ameryce - że jeżeli będziemy zbyt długo trzymać informację o trzewiach polityki w tajemnicy, to będziemy przegrywać konfrontację w kłamcami - tłumaczył w rozmowie z Tomaszem Bieleckim. Źródło: ""Gazeta Wyborcza"", PAP",Donald Tusk,
https://wiadomosci.onet.pl/swiat/ue-wykresli-atom-z-listy-zielonych-inwestycji/663slsf,"UE wykreśli atom z listy ""zielonych"" inwestycji?","W UE osiągnięto kompromis dotyczący ""zielonej listy"" inwestycji, uznawanych za nieszkodliwe dla środowiska. Porozumienie musi zostać jeszcze zatwierdzone przez państwa członkowskie i Parlament Europejski. Już teraz jednak wiadomo, że z listy wykreślono węgiel i energię atomową - co budzi kontrowersje.","Kompromis dotyczący listy ""zielonych"" inwestycji został osiągnięty w czwartek między prezydencją fińską a zespołami negocjacyjnymi Parlamentu Europejskiego, po półtorarocznych negocjacjach od czasu przedstawienia przez KE pierwotnego wniosku. ""Wielki sukces przed COP25 i naszej Strategii zrównoważonego rozwoju"" - napisał na Twitterze Valdis Dombrovskis, wiceprzewodniczący Komisji Europejskiej ds. finansów. Europejscy Zieloni uważają wykluczenie atomu z ""zielonej listy"" za sukces. Lista ma dostarczać przedstawicielom biznesu jasnych wskazówek, jakie inwestycje są nieszkodliwe dla środowiska. Eksperci ds. energetyki wskazują jednak, że energia atomowa jest ""czysta"", nie powoduje emisji zanieczyszczeń powietrza związanych ze spalaniem węgla, m.in. SO2, NOx, pyłów i metali ciężkich. W sytuacji, gdy znacząca część energii w UE nadal powstaje w wyniku spalania paliw kopalnych, a perspektywa przejścia na odnawialne źródła energii wydaje się bardzo odległa, rezygnacja z inwestycji w atom wpłynie negatywnie na środowisko - przekonują.",,
https://wiadomosci.onet.pl/swiat/finowie-zaproponowali-budzet-ue-polska-niezadowolona/jb3ec0b,Finowie zaproponowali budżet UE. Polska niezadowolona,"Prezydencja fińska przygotowała nowy projekt wieloletniego budżetu UE proponując, by na lata 2021-2027 przeznaczono 1,07 proc. Dochodu Narodowego Brutto (DNB) UE27. Minister ds. europejskich Konrad Szymański uważa, że propozycja ta nie przybliża UE do porozumienia.","Zgodnie z ubiegłoroczną propozycją Komisji Europejskiej następny wieloletni budżet miał wynosić 1,114 proc. połączonego DNB 27 państw członkowskich. W październiku Finlandia pod presją Niemiec i Holandii zaproponowała, by limit wydatków na najbliższą siedmiolatkę wynosił między 1,03, a 1,08 proc. DNB. Teraz Finowie - jak wynika dokumentu, który wyciekł w poniedziałek do mediów - proponują limit zobowiązań na poziomie 1,07 proc. DNB. W tzw. schemacie negocjacyjnym, z którym zapoznała się PAP zapisano ponadto, że maksymalny poziom wydatków na poziomie 1,087327 bln euro. ""Propozycje prezydencji fińskiej wciąż nie przybliżają Unii Europejskiej do porozumienia w sprawie budżetu wieloletniego UE na kolejne lata w stopniu oczekiwanym przez Polskę i kraje regionu"" - przekazał w stanowisku Szymański. Jego zdaniem tym większe wyzwanie stoi przed nowym przewodniczącym Rady Europejskiej Charles'em Michelem, który przejmuje ostateczną odpowiedzialność za znalezienie kompromisu w przyszłym roku. Minister zaznaczył, że mimo utrzymującej się presji politycznej udało się zatrzymać najbardziej szkodliwe cięcia w polityce spójności dla Polski. - Doceniamy zwiększenie o 10 mld euro środków na politykę rozwoju obszarów wiejskich w stosunku do propozycji KE (z czego 1,2 mld euro dla Polski), a także uwzględnienie bardziej aktualnych danych służących do podziału środków polityki spójności, dzięki czemu nasza wyjściowa koperta wzrośnie o 1 mld euro - podkreślił Szymański. Zwrócił uwagę, że oznacza to także uwzględnienie podziału województwa mazowieckiego na dwa oddzielne regiony statystyczne, ""co pozwoli lepiej zaadresować potrzeby słabiej rozwiniętej części tego regionu"". Minister ds. europejskich ocenił przy tym, że zaproponowany poziom wydatków na lata 2021-2027 i dodatkowe poszukiwane oszczędności nie odzwierciedlają jednak wszystkich postulatów grupy przyjaciół spójności, która zrzesza 16 państw członkowskich, w tym Polskę. - Nadal opowiadamy się za ambitnym budżetem i dalszą rewizją zbyt głębokich cięć zaproponowanych przez Komisję Europejską w polityce spójności i Wspólnej Polityce Rolnej. Wzrosty finansowania UE w nowych obszarach wymagają nowych pieniędzy. Polska jest otwarta na dyskusję o nowych dochodach budżetu UE, ale nie może to prowadzić do sytuacji, w której słabiej rozwinięte państwa członkowskie dokładają się relatywnie więcej niż bogatsze - oświadczył Szymański. Jego zdaniem pozytywnym aspektem jest zapowiedź uwzględnienia środków na sprawiedliwą transformację klimatyczną. Zapowiedział, że dla Polski, która ma ponadprzeciętne potrzeby w tym zakresie, będzie to istotny element kompromisu w sprawie przyszłego budżetu UE jak i dyskusji o neutralności klimatycznej UE w roku 2050. - Między innymi dzięki stanowczemu stanowisku Polski uniknęliśmy zbędnych podziałów w UE i zablokowaliśmy utworzenie oddzielnego budżetu dla strefy euro. Obok instrumentu dla strefy euro, wewnątrz budżetu UE znajdzie się także instrument dla krajów spoza strefy, który poprzez finansowanie reform strukturalnych będzie służył zwiększaniu spójności UE - zaznaczył Szymański. Kwestia wieloletniego budżetu UE ma być jednym z tematów przyszłotygodniowego szczytu szefów państw i rządów krajów członkowskich, jednak na tym etapie nikt nie spodziewa się jeszcze porozumienia.",,
https://wiadomosci.onet.pl/swiat/niemcy-donald-tusk-odebral-nagrode-im-marion-doenhoff/11wsk5j,Niemcy: Donald Tusk odebrał nagrodę im. Marion Doenhoff,Donald Tusk odebrał dziś w Hamburgu nagrodę im. Marion Doenhoff. Były szef Rady Europejskiej został uhonorowany za zaangażowanie w międzynarodowe porozumienie i pojednanie.,"Jury nagrody, przyznawanej przez tygodnik ""Die Zeit"" oraz fundacje ""Die Zeit"" i Marion Doenhoff, podkreśliło w uzasadnieniu wielkie zaangażowanie Donalda Tuska jako szefa Rady Europejskiej w proces integracji europejskiej i zbliżenia do siebie Wschodu i Zachodu Europy. Zwróciło także uwagę na znaczący wkład Tuska, jeszcze jako szefa polskiego rządu i posła, w budowę demokratycznej i wolnej Polski. W swym wystąpieniu Donald Tusk podziękował za wyróżnienie i zaapelował do Europejczyków, aby nie dali się podzielić. Pokreślił, że Europejczycy powinni dbać o relacje transatlantyckie, bez względu na to, kto akurat jest prezydentem USA. Tusk ostrzegł przed zagrożeniem dla europejskiej jedności ze strony Rosji. Przestrzegł także przed pozostawienie Ukrainy samej sobie. - Wspieranie Ukrainy leży w interesie samej Europy - podkreślił Tusk i dodał, że bezpieczeństwo Europy jest ważniejsze niż krótkoterminowe interesy w Rosji. Jury uhonorowało w tym roku także nagrodą połączoną z finansowym wsparciem ruch społeczny Fridays for Future za akcje protestacyjne, mające zwrócić uwagę na dramatyczne skutki zmian klimatycznych.",Donald Tusk,
https://wiadomosci.onet.pl/swiat/donald-tusk-zegna-sie-z-rada-europejska-relacja-na-zywo/exxmqdf,"Pożegnanie Donalda Tuska z Brukselą. Zmiana warty na stanowisku ""prezydenta Europy"" [RELACJA]",Donald Tusk oficjalnie żegna się dziś ze stanowiskiem przewodniczącego Rady Europejskiej. W Brukseli zaplanowano ceremonię przekazania stanowiska Charlesowi Michelowi. Belg obejmie stery w Radzie z początkiem grudnia. Przewidywana jest konferencja prasowa polityków. Zapraszamy do obserwowania relacji na żywo!,,Donald Tusk,
https://wiadomosci.onet.pl/swiat/donald-tusk-w-die-zeit-europa-nie-moze-skapitulowac-w-walce-o-swoje-wartosci/83y09r7,"Donald Tusk w ""Die Zeit"": jesteśmy w krytycznym momencie historii","W opublikowanym dziś wywiadzie z niemieckim tygodnikiem ""Die Zeit"" ustępujący szef Rady Europejskiej podsumowuje pięć lat swojej pracy na jednym z najwyższych unijnych stanowisk. Swoją prace w Brukseli porównał do wysiłku Syzyfa. - Czasami praca w Brukseli wydaje się beznadziejna. Ale i tak warto znów wtaczać kamień na górę - mówi.","- Można być może powiedzieć, że udało się rozwiązać kryzys grecki. W każdym razie znaleźliśmy rozsądny sposób, aby zakończyć ten długi, często przygnębiający spór przede wszystkim między Niemcami a Grecją - mówi Donald Tusk. - Ale kryzys migracyjny czy konflikt z Rosją o Ukrainę są, ze względu na swą naturę, nierozwiązanymi i trwałymi problemami. W sprawie brexitu mamy wprawdzie rezultat, umowę o warunkach opuszczenia UE, ale brexit sam w sobie jest czymś negatywnym - dodał ustępujący szef Rady Europejskiej. Swoją prace w Brukseli porównał do wysiłku Syzyfa. - Czasami praca w Brukseli wydaje się beznadziejna. Ale i tak warto znów wtaczać kamień na górę - ocenił. Tusk przyznaje, że ""bardzo dramatyczny"" dla niego osobiście, a może i dla Europy, był dzień, gdy ponownie został wybrany na szefa Rady Europejskiej na drugą dwuipółletnią kadencję. - Akurat polski rząd, mój własny kraj, głosował wówczas przeciwko mnie - powiedział. Dobrze pamięta on także noc po brytyjskim referendum w sprawie opuszczenia UE. - Była czwarta rano, gdy nadeszła wiadomość, że także Birmingham głosowało nieznacznie za wyjściem. Wówczas zrozumiałem, że ponieśliśmy porażkę - dodał. Donald Tusk nie zgodził się z opinią dziennikarza, jakoby 30 lat po upadku komunizmu Europa nadal była podzielona na Wschód i Zachód. - Podczas każdego kryzysu w UE były różne podziały między różnymi krajami. OK, gdy chodzi o rozdzielenie uchodźców, to linia sporu przebiegała przede wszystkim między Wschodem a Zachodem. W przypadku innych dyskusji na temat migracji obraz jest bardziej zróżnicowany - podkreśla. - A w strefie euro najważniejszy konflikt rozgrywa się między północą a południem, często przede wszystkim między Francją a Niemcami. Wschodnie kraje strefy euro, Słowacja i kraje bałtyckie nigdy nie sprawiały problemów - ocenił Tusk, dodając, że w UE stale trwa szukanie kompromisów. Jak mówi, od pierwszego dnia urzędowania próbował unaocznić zachodniej Europie, ze ""Rosja nie jest naszym strategicznym partnerem, lecz strategicznym problemem"". - Nie znaczy to, że jest wrogiem, ale może stać się wrogiem - ocenia. Jak ocenił, być może najtrudniejszym wyzwaniem dla UE są obecnie relacje z USA. - Po raz pierwszy w historii amerykański prezydent otwarcie jest przeciwny zjednoczonej Europie. Popiera brexit i modli się o rozpad UE - powiedział Tusk. Ocenił jednak, że ""największym naszym wrogiem, jesteśmy my sami: nasze słabości i nieufność wobec naszych własnych fundamentalnych wartości"". - Tego się boję. Jeśli my, Europejczycy, skapitulujemy wobec naszego postanowienia, by strzec wolności, praworządności i praw człowieka, to będzie to koniec UE i Europy - powiedział. Zdaniem Tuska brexit to ""wypadek"", któremu można było łatwo zapobiec i który był rezultatem serii politycznych błędów. - Referendum (ws. brexitu) było osobistym błędem premiera Davida Camerona - ocenił Tusk. Przyznał też, że odczuwa ""pewną satysfakcję"", iż do brexitu nie dojdzie jednak za jego kadencji, i to nie on będzie musiał usunąć brytyjską flagę sprzed budynku Rady Europejskiej. Pytany, jak widzi przyszłość UE, Tusk podkreślił, że ""jesteśmy w naprawdę krytycznym momencie naszej historii"". - Każdy Europejczyk i Europa musi zadać sobie pytanie: Czy jesteś gotowy wspierać Europę, czy chcesz się tylko skarżyć? Czy jesteś gotów walczyć za swoje wartości, czy chcesz tylko komentować? Czy jesteś zdecydowany, by zatrzymać populizm, czy też nie? Konflikt między dobrem a złem nigdy nie jest rozstrzygnięty. Historia jest otwarta, jej los leży w naszych rękach - podsumował Tusk. W niedzielę w Hamburgu ustępujący szef Rady Europejskiej ma odebrać Nagrodę im. Marion-Doenhoff za zaangażowanie na rzecz międzynarodowego porozumienia i pojednania. Zobacz także:",Donald Tusk,
https://wiadomosci.onet.pl/swiat/parlament-europejski-poparl-budzet-na-2020-r-wieksze-fundusze-na-ochrone-klimatu/dgl8jhj,Parlament Europejski poparł budżet na 2020 r. - 153 miliardy euro do wydania,"Europosłowie negocjowali z Radą UE w sprawie budżetu unijnego na 2020 r. Udało im się zwiększyć wydatki Unii Europejskiej, które od kolejnego roku wyniosą ponad 153 miliardy euro. Więcej funduszy zostanie przeznaczone na ochronę klimatu, badania, inwestycje w infrastrukturę oraz pomoc dla ludzi młodych.","W całości środki na zobowiązania (fundusze, które UE zobowiązuje się zainwestować w 2020 r. lub przyszłych latach, ponieważ istnieje wiele wieloletnich projektów oraz programów) wyniosą 168,7 miliardów euro. To wzrost o 1,5 proc., w porównaniu z rokiem 2019. Środki na płatności (fundusze, które zostaną faktycznie wydane w 2020 r.) zostały ustalone na poziomie 153,6 miliardów euro (o 3,4 proc. więcej niż 2019). Parlament przyjął budżet w środę, 543 głosami za, przy 136 przeciw i 23 wstrzymujących się od głosu. Rada formalnie zatwierdziła wynik porozumienia ws. budżetu z Parlamentem 25 listopada.",Parlament Europejski poparł budżet na 2020 r.,
https://wiadomosci.onet.pl/swiat/komisja-europejska-z-poparciem-pe-wojciechowski-wsrod-komisarzy/wmsqgj0,PE poparł Komisję Europejską pod przewodnictwem Ursuli von der Leyen. Wśród komisarzy będzie Polak,"W głosowaniu 461 europosłów było za, 157 przeciw, a 89 wstrzymało się od głosu. Oznacza to, że nowa KE będzie mogła rozpocząć pracę 1 grudnia. Komisarzem ds. rolnictwa zostanie europoseł Janusz Wojciechowski.","Przewodnicząca elekt Komisji Europejskiej Ursula von der Leyen obiecała dziś w PE nowe otwarcie dla Europy. Jak podkreśliła, planowane zmiany obejmą wszystkie sfery życia i nie będą proste. - Dzisiaj, tutaj, w samym sercu europejskiej demokracji proszę o państwa poparcie dla nowego początku Europy - powiedziała przed głosowaniem nowa szefowa KE. Dużą część jej wystąpienia poświęcona była sprawom klimatu, lecz mówiła o tej problematyce bardzo ogólnie. Oświadczyła, że UE będzie wyznaczać globalne standardy w sprawie walki ze zmianami klimatu. Podkreśliła, że to sprawa egzystencjalna dla Europy i dla świata. Przekonywała, że najbiedniejsze kraje świata są najbardziej podatne na zmiany klimatyczne. - Wenecja ginie pod wodą, płoną lasy w Portugalii, plony na Litwie zmniejszają się o połowę. Nie mam chwili do stracenia w kwestii zwalczania zmian klimatycznych – powiedziała. Odpowiedzią na te zjawiska – jak mówiła – ma być „nowy zielony ład”, a odpowiedzialny za te sprawy ma być wiceszef KE Frans Timmermans. - Zielony lad pomoże nam zredukować emisje, jednocześnie tworząc miejsca pracy – zauważyła. Zaznaczyła przy tym, że transformacja energetyczna w UE musi być sprawiedliwa. - Będzie to wymagać masywnych inwestycji, publicznych i prywatnych, zarówno na szczeblu europejskim, jak i krajowym - wskazała. Powiedziała też, że ważną rolę w unijnej strategii ds. klimatu będzie odgrywał Europejski Bank Inwestycyjny. W sposób ogólny zarysowała też plany dotyczące zmian w systemie azylowym UE, z którymi ""28"" nie mogła sobie poradzić przez minione pięć lat. Von der Leyen podkreśliła, że Europa będzie zawsze dawać schronienie tym, którzy potrzebują ochrony międzynarodowej, jednocześnie gwarantować, że ci, którzy nie mają prawa tu przebywać, powrócą do domu. - Musimy zniszczyć model biznesowy przemytników, musimy doprowadzić do reformy naszego systemu azylowego, nie zapominając o naszych wartościach, solidarności i odpowiedzialności. Musimy wzmocnić nasze granice zewnętrzne, aby Schengen ponownie zaczęła normalnie funkcjonować - powtarzała dobrze znane hasła Niemka. Powiedziała, że praworządność będzie ważną częścią pracy jej Komisji, a za te sprawy będą odpowiedzialni Vera Jourova i Didier Reynders. W przemówieniu poświęciła też czas rolnictwu, za które w nowej unijnej egzekutywie będzie odpowiadał Janusz Wojciechowski. Jak oświadczyła, ""zapewni dobrą przyszłość unijnym rolnikom"". - Potrzebujemy zrównoważonych gospodarstw rolnych, potrzebujemy dostępu do kapitału dla młodych rolników, przy imporcie żywności muszą być przestrzegane standardy UE - powiedziała. Mówiła też o brexicie. Wskazała, że nigdy nie ukrywała, że jest zwolennikiem tego, aby Wielka Brytana pozostała w Unii Europejskiej. - Ale uszanujemy decyzję podjętą przez Brytyjczyków. Będziemy blisko ze sobą współpracować, by znaleźć odpowiedź na nowe wyzwania - wskazała.",Ursula von der Leyen,
https://wiadomosci.onet.pl/tylko-w-onecie/jak-wyglada-ochrona-pieszych-w-polsce-i-ue/yxxhvdj,Jak wygląda ochrona pieszych w Polsce i UE?,"Politycy zauważyli, że wyborcy oczekują lepszej ochrony pieszych. W 2018 r. w Polsce zginęło aż 803 pieszych. 285 osób zginęło na pasach. Najechanie na pieszego to u nas drugi najczęstszy rodzaj wypadku. Zwykle chodziło o nieustąpienie pierwszeństwa na przejściu. W większości nie można mówić o winie pieszych, a wiele ofiar mogłoby przeżyć, gdyby kierowcy jeździli przepisowo. Jakie są różnice w ochronie pieszych w Polsce i w reszcie krajów Unii Europejskiej?",,,
https://wiadomosci.onet.pl/swiat/wielka-brytania-nicola-sturgeon-niepodlegla-szkocja-w-krotkim-czasie-moze-wejsc-do-ue/0165y0f,Sturgeon: Szkocja w krótkim czasie może wejść do UE,"Niepodległa Szkocja może w ""relatywnie krótkim"" czasie wejść do Unii Europejskiej - przekonywała Nicola Sturgeon, szefowa autonomicznego rządu szkockiego i liderka Szkockiej Partii Narodowej (SNP).","- Rozumiemy warunki, które musielibyśmy spełnić, oraz dyskusje, które należałoby przeprowadzić. Ale jeśli będziemy w sytuacji, w której Szkocja zostanie wypchnięta z Unii Europejskiej, wówczas będziemy poszukiwać drogi powrotnej - mówiła Sturgeon w rozmowie ze stacją BBC, która rozpoczęła serię przedwyborczych wywiadów z przywódcami głównych brytyjskich partii politycznych. Sturgeon przekonywała też, że Szkocja mogłaby zostać przyjęta do UE używając funta szterlinga - co tymczasowo planuje SNP - choć przed referendum niepodległościowym w 2014 r. partia ta mówiła co innego. - Utworzylibyśmy bank centralny i wymaganą do tego infrastrukturę, to byłoby częścią dyskusji, jaką przeprowadzilibyśmy z UE, ale nie jest prawdą, że przed przystąpieniem do Unii Europejskiej musielibyśmy ustanowić niezależną walutę - oświadczyła Sturgeon. Szkocka premier nie potrafiła też w przekonujący sposób odpowiedzieć, w jaki sposób niepodległa Szkocja zamierza osiągnąć nadwyżkę budżetową (przedstawiona przed referendum mapa drogowa przewidywała zgromadzenie sporych rezerw walutowych przed docelowym przyjęciem euro), skoro obecnie ma deficyt budżetowy, który byłby najwyższy w UE - ok. 7 proc. PKB. Jak wyjaśniała, niepodległa Szkocja ""dążyłaby do nadwyżki budżetowej"", co byłoby łatwiejsze gdyby pozostała w UE, bo wtedy notowałaby wyższy wzrost gospodarczy niż będąc poza nią. Choć do pozostałej części Zjednoczonego Królestwa trafia 60 proc. szkockiego eksportu, a do państw UE 18 proc. Sturgeon przekonywała, że ważniejsze dla Szkocji jest, by to handel z UE odbywał się bezproblemowo. - W naszym interesie jest również utrzymanie się na jednolitym rynku (unijnym), który jest osiem razy większy niż rynek brytyjski. Doświadczenie Irlandii, choć w innym czasie w historii, jest takie, że kiedy połączyła one niepodległość z członkostwem w UE, jej eksport do UE wzrósł i stała się zamożniejsza. Jak sądzę, Szkocja też może osiągnąć to samo, biorąc to, co najlepsze z obu światów - mówiła. Powtórzyła też swoje wcześniejsze deklaracje, że celem SNP jest przeprowadzenie drugiego referendum niepodległościowego w przyszłym roku, warunkiem poparcia jej ugrupowania dla mniejszościowego rządu Partii Pracy jest zgoda na nowe referendum oraz że w żadnym wypadku nie ułatwi pozostania u władzy Partii Konserwatywnej.",Nicola Sturgeon,
https://wiadomosci.onet.pl/swiat/pe-nie-tylko-bedzie-debatowal-ale-przyjmie-tez-rezolucje-ws-osob-lgbti/sylrz7s,Parlament Europejski przyjmie rezolucję ws. osób LGBTI,"Europosłowie zdecydowali w poniedziałek, że podczas grudniowej sesji plenarnej PE przyjmą rezolucję o mowie nienawiści wobec osób LGBT, w tym o ""strefach wolnych od LGBTI"".","Wniosek o zorganizowanie debaty w tej sprawie z udziałem przedstawiciela Komisji Europejskiej zgłosiła skrajnie lewicowa frakcja GUE. Dyskusja została zaplanowana na wtorek. W poniedziałek podczas rozpoczęcia sesji eurodeputowana Malin Bjoerk z GUE zgłosiła wniosek w imieniu intergrupy ds. praw osób LGBTI, by poza dyskusją przyjąć też rezolucję. - Ten parlament musi wysłać silny sygnał i wsparcie w kluczowym momencie, gdy nasi koledzy w niektórych krajach członkowskich zderzają się z bardzo brutalną rzeczywistością - podkreśliła Bjoerk. Żaden z europosłów nie wypowiedział się przeciw jej propozycji, choć znaczna grupa nie poparła wniosku o rezolucję. Większość eurodeputowanych opowiedziała się za przyjęciem tekstu w grudniu.","PE nie tylko będzie debatował, ale przyjmie też rezolucję ws. osób LGBTI",
https://wiadomosci.onet.pl/opinie/donald-tusk-nowym-szefem-epl-jakie-wyzwania-przed-nim-stoja-opinia/d5rzwg6,Co może Donald Tusk [OPINIA],"W ostatnich latach Europejska Partia Ludowa była prowadzona przez 72-letniego Josepha Daula. To on twierdzi, że ""wymyślił Tuska"". Teraz były polski premier jako nowy szef EPL czeka, aby stanąć do walki politycznej. Ma być bardziej widoczny i decyzyjny. Ale problemów nie brakuje. Pierwszym jego dużym testem będzie sprawa obecności węgierskiego Fideszu w EPL. Większość działaczy spodziewa się mocnego przywództwa.","Europejska Partia Ludowa jako federacja partii narodowych, w tym z Polski – Platformy Obywatelskiej i Polskiego Stronnictwa Ludowego – wybrała nowego przywódcę Donalda Tuska. Ale co może ów przywódca, jeśli nie jest szefem prawdziwej partii, ale jedynie federacji partii? Nowy przewodniczący EPL będzie łączył dyplomatyczne rozwiązywanie konfliktów w łamach własnej rodziny politycznej ze wsparciem tych partii politycznych, które tego będą potrzebowały. Historia EPL jest bogata w doświadczenia nie tylko asystowania partii narodowych przez swoich liderów, ale także kształtowania tych partii i pomagania im. Na przykład Wilfried Martens, przewodniczący EPL od 1990 do śmierci w 2013, był znany z zaangażowania w Hiszpanii nie tylko wprowadzając Partię Ludową (PP) do EPL, ale także z personalnego poparcia dla José Maríi Aznara. W ostatnich latach EPL był prowadzony przez Josepha Daula, dziś 72-letniego Francuza. Daul nie jest znany szerszej opinii publicznej, ale w Zagrzebiu wszyscy uczestnicy komplementują odchodzącego przewodniczącego. Donald Tusk mówi o nim, że wykonał „świetną robotę”. Ale była to robota na zapleczu. Przewodniczący EPL Daul dbał o jedność partii. Tymczasem największym nierozwiązanym problemem jego kadencji jest Viktor Orban i jego Fidesz, którzy oddalają się nie tylko od struktur EPL, ale także od jej wartości. Przez sześć lat Daul działał na zapleczu. Nie uchroniło to EPL przed starciem z populizmem zewnętrznym (m.in. polski PiS, ale też włoska Liga, hiszpański VOX czy francuskie Zjednoczenie Narodowe, kiedyś znane jako Front) ani wewnętrznym (Fidesz). W Zagrzebiu Daul odchodził z podniesionym czołem, ale jak wielu rozmówców przyznaje, czasy się zmieniły. Oprócz prawicowych populistów liberałowie i Macron połączyli się, tworząc silne centrum, a w wielu krajach poparcie dla partii Zielonych rośnie wraz z ważnością tematu zmian klimatycznych. Dziś EPL nie potrzebuje kogoś „na zapleczu”. EPL potrzebuje nowego lidera, a Joseph Daul twierdzi, że to on „wymyślił Tuska”, czyli zaproponował ponad rok temu przewodniczącemu Rady Europejskiej, by objął szefowanie partii. Dziś jest mu wdzięczny, że propozycja została pozytywnie rozpatrzona. Choć wielu, jak choćby Luksemburka Astrid Lulling, 90-letnia nestorka ruchu chadeckiego w Europie, mówi wprost, że się cieszy, ale wolałaby, żeby Tusk starał się o prezydenturę Polski. Jest to związane z faktem, że funkcja przewodniczącego jest w zasadzie ceremonialna, koordynacyjna, odznacza się dyskrecją i dyplomacją. Andreas Schwab, chadecki europoseł z Niemiec, mówi wręcz, że jest to stanowisko „honorowe”. Tylko, że owe „honorowe” stanowisko było za kadencji Daula. Skoro czasy się zmieniły, zmienia się z nimi rola przewodniczącego EPL. Oczywiście, że nie będzie on prowadził kampanii wyborczej, zastępując liderów partii członkowskich. Może ich co najwyżej wspierać. Nowa rola nowego przewodniczącego jest ściśle związana z jego unikalnym doświadczeniem. Janusz Lewandowski, europoseł PO i były unijny komisarz, mówi, że „trudno, by ktoś taki nie został wykorzystany”, a Tusk to zupełnie inna waga polityczna niż jego poprzednik. O tym, że były premier Polski jest równym przywódcą politycznym najważniejszych przywódców europejskich jak Merkel czy Macron, w Zagrzebiu słychać z każdej strony. Premier Chorwacji Andrej Plenković o Tusku mówi, że jest „odważny i szczery”, a pod jego przywództwem EPL ma szansę na odnowę. Dyplomację i delikatność, moderację i koordynację Donald Tusk wyćwiczył w ciągu ostatnich pięciu lat na stanowisku przewodniczącego Rady Europejskiej. W Zagrzebiu mówi, że ma dość bycia „najwyższym rangą biurokratą w Radzie Europejskiej” i czeka na 1 grudnia, by stanąć do walki politycznej. W kuluarach szczytu mówi polskim dziennikarzom, że prawdopodobnie 1/3 czasu będzie poświęcał na sprawy EPL (koordynacja, mediacja), 1/3 czasu na sprawy polskie (zapowiedź nowego ruchu), a 1/3 czasu na sprawy w państwach członkowskich Unii. Donald Tusk mówi publicznie o tym, że chce odzyskać głos polityczny, a stanowisko przewodniczącego EPL jest do tego stworzone. Ani Daul, ani legendarny w środowisku Martens (ekspremier Belgii) nie byli liderami EPL znanymi szerzej w Europie. Belgijski profesor Steven van Hecke, związany z EPL, mówi w Zagrzebiu: „Przyszły eksprzewodniczący Rady Europejskiej ma autorytet. Będzie bardziej widoczny i decyzyjny. Pierwszy test to Fidesz”. W EPL wierzą, że Donald Tusk jest idealną osobą na właściwym miejscu, by z jednej strony zapewnić bardziej widoczne przywództwo partii, a z drugiej, by szanować partie narodowe i pomagać im rozwiązywać problemy. A problemów nie brakuje. Chorwacja chce przystąpić do strefy Schengen. Na drodze stoi Słowenia, której premierem jest liberał Marjan Šarec. Rozwiązanie tego problemu w najbliższym czasie bardzo pomogłoby w kampanii wyborczej Chorwatom z HDZ premiera Plenkovicia. Jeszcze większym problemem jest zawieszony w prawach członka węgierski Fidesz premiera Viktora Orbána. Przeciwko Węgrom toczy się procedura artykułu 7 traktatów unijnych. Rząd w Budapeszcie jest oskarżany o łamanie zasad praworządności, dyskryminację praw mniejszości, kneblowanie wolnych mediów i uniwersytetów. Dopiero użycie wizerunku Jean-Claude Junckera, przewodniczącego Komisji Europejskiej rodem z EPL, i oskarżenie go o sprzyjanie nielegalnym imigrantom, wywołało bardziej stanowczą reakcję Daula. Fidesz zawieszono w prawach członka EPL w marcu 2019. Dziś Tusk mówi, że decyzja o wykluczeniu powinna być podjęta do końca stycznia 2020. Większość działaczy EPL spodziewa się mocnego przywództwa po nowym liderze. A politycy z regionu Europy Środkowej na dodatek są dumni. Od gospodarzy szczytu w Zagrzebiu słychać, że są „zadowoleni, że Słowianin staje na czele EPL”, podkreślają silne więzy polsko-chorwackie, i że w interesie Słowenii jest, by Chorwacja znalazła się w strefie Schengen. Jak mówi europoseł ze Słowacji Vladimír Bilčík „Tusk buduje mosty”, a Rumun Marian-Jean Marinescu podkreśla, że „na ten czas jest to najwłaściwsza osoba. Tusk teoretycznie wie wszystko, zna ludzi, tematy, wyzwania, a na dodatek jest to bardzo zrównoważony człowiek”. Ale nowy przywódca EPL ma także swoją agendę. Od pewnego czasu czołowi politycy Platformy Obywatelskiej ostrzegają, że w Europie Zachodniej trwa utrata zainteresowania Europą Środkową. Janusz Lewandowski mówi, że „Europa odwraca się od Wschodu. Jest nim rozczarowana”, a „Wschodem” są zarówno kraje Europy Środkowej, jak i kraje na wschód od UE. Węgry, Czechy i Polska są źródłami niemal wyłącznie złych wiadomości. Ostatnie decyzje Emmanuela Macrona – zawetowanie rozmów akcesyjnych z Macedonią Północną, nawoływania do odnowienia rozmów z Moskwą, deklaracja o śmierci mózgowej NATO – również nie są pozytywną wróżbą, gdy nie ma otwartego dialogu między rządami w Warszawie i w Paryżu. W niedawnym przemówieniu w Brugii Tusk zapowiadał niezgodę na politykę Paryża. I tego należy się spodziewać po przywództwie Tuska w EPL. Nie chodzi tylko o koordynowanie partii chadeckich, centrowych i prawicowych w państwach unijnych, czyli o „honorowe” przywództwo. Nie tylko chodzi o rozwiązywanie trudnych problemów jak węgierski, kataloński czy chorwacko-słoweński. Jeden z działaczy EPL mówi, że Tusk ma siłę ich inspirować. Chodzi o odnowienie przekazu EPL i jej partii członkowskich. Co je łączy? Jaką mają ofertę dla obywateli europejskich? Jakie zaproponują rozwiązania problemów współczesnego świata jak zmiany klimatyczne, technologiczne? Co i jak zmieniać w europejskiej gospodarce, energetyce i polityce zagranicznej? Pierwszym testem jest obrona wartości europejskich. Nie tylko wobec węgierskiego Fideszu. Także u nas, w Polsce. * * * EPL to międzynarodówka założona w latach 70. poprzedniego wieku. W jej skład wchodzą chadeckie i centroprawicowe partie polityczne państw członkowskich Unii Europejskiej. W pewnym sensie partie europejskie tworzą krwiobieg systemu politycznego UE. Międzynarodówki chadecka, socjaldemokratyczna, a także liberalna, konserwatywna, zielona i inne łączą ludzi podobnie myślących i o podobnych programach politycznych w całej Europie. Ale partie europejskie, w tym EPL, nie startują w wyborach. W wyborach, także europejskich, startują partie narodowe. Dopiero od 2024 roku będzie można głosować na partie i kandydatów, obok których będą mogły być umieszczone logo partii europejskich.",Donald Tusk podczas szczytu EPL w Zagrzebiu,
https://wiadomosci.onet.pl/swiat/rada-ue-zatwierdzila-oficjalnie-liste-komisarzy-bez-brytyjczyka/yc6591b,Rada UE zatwierdziła oficjalnie listę komisarzy bez Brytyjczyka,"Lista kandydatów zatwierdzona przez Radę UE nie zawiera przedstawiciela Wielkiej Brytanii, co stanowi duży problem prawny dla UE. Decyzja Rady otwiera jednak to drogę do tego, by w tym tygodniu w Parlamencie Europejskim odbyło się głosowanie nad kolegium pod przewodnictwem Ursuli von der Leyen.","Zgodnie z art. 17 Traktatu o UE lista kandydatów na komisarzy jest przyjmowana przez Radę w porozumieniu z wybranym przewodniczącym Komisji. Von der Leyen wyraziła zgodę na propozycję listy 21 listopada. Mimo uzgodnień z UE i formalnego obowiązku swojego kandydata nie przedstawiła Wielka Brytania. Ustępująca KE wszczęła wobec tego procedurę o naruszenie prawa UE wobec Londynu, ale i to nie zmobilizowało rządu premiera Borisa Johnsona do podporządkowania się woli Brukseli. POLECAMY: Wyrok TSUE w sprawie Krajowej Rady Sądownictwa ostrożny i powściągliwy Cała sprawa wywołuje pytania prawne, bo zgodnie z decyzją Rady Europejskiej liczba komisarzy wraz z przewodniczącym ma odpowiadać liczbie państw członkowskich. Tymczasem nowa KE będzie liczyć 27 osób. Przedstawiciele instytucji unijnych podkreślają jednak, że z wewnętrznych opinii prawnych wynika, że nowa Komisja może zacząć działać bez Brytyjczyka w składzie. Głosowanie nad poparciem dla kolegium pod przewodnictwem Niemki zaplanowano na środę w Strasburgu.",Rada UE zatwierdziła oficjalnie listę komisarzy bez Brytyjczyka,
https://wiadomosci.onet.pl/politico/iran-buduje-bombe-atomowa-lamiac-porozumienie-nuklearne-jcpoa/rnv36dw,"Iran buduje bombę atomową, a Europa odwraca wzrok [KOMENTARZ]","Europa stara się usilnie podtrzymać przy życiu pakt nuklearny zawarty w 2015 r. przez Zachód z Iranem. To porozumienie jednak jest już martwe i to nie tylko dlatego, że w maju ub.r. wycofał się z niego Trump, ale przede wszystkim dlatego, że nie przestrzega go Teheran i otwarcie ogłasza wzmożenie prac nad konstrukcją własnej bomby atomowej, pisze Matthew Karnitschnig z POLITICO.","Artykuł w oryginale na stronie POLITICO.eu Teheran zmierza prostą drogą do stworzenia własnego arsenału nuklearnego, Unia Europejska jest więc pod rosnącą presją, by opowiedzieć się po jednej ze stron konfrontacji, choć robiła wszystko, co w jej mocy, by pozostać z boku. Partia amerykańskich Republikanów od samego początku była przeciwna umowie (znanej pod akronimem JCPOA – od ang. Wspólny Wielopłaszczyznowy Plan Działania). Trump twierdził, że nie powstrzyma ona Iranu na dłuższą metę przed możliwością zdobycia broni nuklearnej. Ale w Unii JCPOA był traktowana jak kluczowy element wspólnotowej dyplomacji i jako szczególne osiągnięcie, które w oczach przywódców regionu potwierdzało zdolność UE do jednolitego działania na arenie międzynarodowej. Kiedy Waszyngton przywrócił sankcje nałożone na Iran, Europa zachęcała własne firmy, by nadal robiły interesy z tym krajem. Starała się też stworzyć nowy międzynarodowy system płatności, aby firmy te mogły działać, nie naruszając amerykańskiego prawa. Przez wiele miesięcy europejscy przywódcy próbowali zagadać problem, składając regularnie retorycznie zapewnienia, że wciąż chcą respektować układ, gdy tymczasem on się sypał. Szereg niedawnych wykroczeń Iranu przeciw warunkom JCPOA (np. prace nad wzbogacaniem uranu ponad ustalony limit) zmuszają Europę do przemyślenia tego podejścia. Oprócz Unii kluczowi gracze – i sygnatariusze układu – to Niemcy, Francja i Wielka Brytania. Osoby znające kulisy rozmów mówią, że jedyne, co do czego na razie ta grupa potrafi się zgodzić, to że trzeba coś zrobić. Pozostaje otwarta kwestia: co? W ramach tego układu, Unia może powołać się na klauzulę przewidującą procedurę rozstrzygania sporów, co może w konsekwencji doprowadzić Europę do nałożenia sankcji – podobnie jak to uczyniła Ameryka. Ale Europa boi się tego chyba bardziej niż Teheran. Od kiedy prezydent Iranu Hassan Rouhani ogłosił w lipcu, że jego kraj będzie wzbogacał uran ""do takiego poziomu, jakiego potrzebujemy"", Europa reagowała ostrymi słowami, ale nie poszły za tym żadne działania. Po tym jak agencja energii atomowej ONZ doniosła, że Iran wzbogaca uran w pewnym podziemnym, niegdyś tajnym obiekcie, który zdaniem zachodnich służb powstał w celu budowy broni nuklearnej, ministrowie spraw zagranicznych krajów europejskich wydali oświadczenie, iż są ""w najwyższym stopniu zaniepokojeni"". Nie podjęli jednak żadnych kroków. Według niektórych obserwatorów jest już za późno, by Europa mogła coś zrobić. – Sytuacja eskalowała już w takim stopniu, że przekroczyliśmy punkt, do którego Europejczycy mogli działać skutecznie. Powinni byli podjąć działania dawno temu – mówi Sascha Lohmann, analityk berlińskiego think tanku Stiftung Wissenschaft und Politik, doradzającego niemieckim władzom. Innymi słowy, reagując zbyt słabo na wcześniejsze naruszenia traktatu i inne prowokacje Iranu (np. domniemane ataki na tankowce w Zatoce Perskiej albo zbombardowanie rafinerii w Arabii Saudyjskiej) Europa straciła jakąkolwiek siłę dyplomatycznego wpływu. Rok po tym, jak USA wdrożyły kampanię tzw. ""maksymalnej presji"" poprzez sankcje, stało się jasne – zwłaszcza dla władz Iranu – że Europa nie jest w stanie zrównoważyć ich skutków, a więc ma niewiele do zaoferowania. Najjaskrawszym dowodem tego jest fakt, że największe firmy europejskie zignorowały wskazówki swoich rządów i podporządkowały się zasadom sankcji narzuconych przez Waszyngton. Było to ciche przyznanie się, że te firmy podlegają tak naprawdę amerykańskim regulacjom. Kolejną oznakę spadającego wpływu Europy mieliśmy podczas wrześniowego zgromadzenia ogólnego ONZ. Rouhani najpierw oznajmił Emmanuelowi Macronowi, że zgadza się porozmawiać z Trumpem przez telefon (Macron kazał zainstalować na tę okoliczność specjalną linię telefoniczną w jego hotelu), po czym w ostatniej chwili odmówił, upokarzając francuskiego prezydenta, który wiele tygodni próbował skłonić obie strony do rozmów. W mijającym tygodniu po raz kolejny było jaskrawo widać, że Europa przyjęła rolę milczącego świadka. Wiele tysięcy Irańczyków wyszło w tych dniach na ulice miast – a cisza jaka zapadła w reakcji na to w głównych europejskich stolicach, była ogłuszająca. Sekretarz Stanu USA Mike Pompero i inni politycy amerykańscy wyrazili swoje poparcie dla protestów, za to czołowi politycy europejscy zaniemówili. Komisja Europejska wydała oświadczenia potępiające ""deptanie praw człowieka na Białorusi"", ale milczała w sprawie Iranu. I to pomimo raportów Amnesty International i innych organizacji, że władze irańskie zabiły kilkadziesiąt protestujących osób. Bruksela odezwała się dopiero po sześciu dniach z rytualnym oświadczeniem, wzywającym do zaprzestania przemocy. Europa ma długą tradycję odwracania głowy, kiedy w Iranie depcze się prawa człowieka. Ani publiczne egzekucje gejów oraz przedstawicieli innych niepożądanych grup, ani wsparcie Teheranu dla organizacji terrorystycznych za granicą nie skłoniły Europy do trzaśnięcia drzwiami. Wysokim rangą politykom europejskim, np. szefowej unijnej dyplomacji Federice Mogherini zdarzało się mówić bardziej krytycznie o administracji Trumpa niż o brutalnym reżimie irańskim. Ta postawa wynika po części z powodów gospodarczych. Czołowe kraje europejskie, zwłaszcza Francja i Niemcy od dawna postrzegają Iran, czyli bogaty w ropę kraj zamieszkały przez 80 mln ludzi, jako atrakcyjnego partnera handlowego z niewykorzystanym potencjałem. I dlatego nie mają ochoty wycofać się z JCPOA. Dyplomaci europejscy przyznają w nieoficjalnych rozmowach, że trzymają się kurczowo tego paktu z obawy, iż otwarte przyznanie, że cały układ się załamał i ponowne nałożenie sankcji jeszcze bardziej sprowokuje Iran. Unia jest w sytuacji, jakby ktoś jej kazał wybrać, jaką truciznę woli: Donalda Trumpa czy Iran? Bo inny powód, dla którego Europa nie chce grać twardo z Iranem to ten, że woli uniknąć konieczności przyznania, iż Trump, wobec którego wielu liderów na kontynencie z trudem ukrywa niechęć, nie mylił się wcale aż tak bardzo w tej sprawie. Przedstawiciele państw europejskich twierdzili przez dłuższy czas, że strategia Amerykanów polegająca na zaostrzaniu sankcji grozi dalszym wzmocnieniem reżimu, bowiem Irańczycy mieli się zjednoczyć wokół swoich przywódców, aby odeprzeć ""Wielkiego Szatana"". Ostatnie protesty – tak ostre, że władze Iranu odcięły swoim obywatelom dostęp do internetu – raczej zadają kłam tej teorii. Bezpośredni katalizator protestów (które jak dotąd kosztowały życie ponad 100 osób), to decyzja rządu o zniesieniu dotacji do cen paliwa. Trudno byłoby zaprzeczyć, że do decyzji przyczyniły się amerykańskie sankcje, które okazały się znacznym ciężarem dla irańskiej gospodarki – Kryzys gospodarczy to jedna z dróg prowadzących do szerszej dyskusji o polityce w Iranie. To obala teorię, że presja z zagranicy wywołuje jeszcze większą jedność narodową – mówi Benham Ben Taleblu, analityk think tanku Foundation for the Defense of Democracies. Jednym z powodów europejskiej gry na przeczekanie, było to, że mieli nadzieję, iż przyszłoroczne wybory w USA i wybory w 2021 r. w Iranie zmienią sytuację na ich korzyść. Jeśli wydarzenia zeszłego tygodnia mogą służyć za jakąś wskazówkę, to taką, że czasu na przeczekanie już nie ma. Redakcja: Michał Broniatowski",Kanclerz Niemiec Angela Merkel i prezydent Iranu Hasan Rouhani,
https://wiadomosci.onet.pl/kraj/wojciech-wiewiorkowski-blizej-funkcji-europejskiego-inspektora-ochrony-danych/05b1l9m,Kraje członkowskie UE popierają Wojciecha Wiewiórkowskiego w staraniach o urząd,"Kraje europejskie w wyniku głosowania wyłoniły Wojciecha Wiewiórkowskiego na swojego kandydata na kolejnego głównego regulatora ochrony prywatności w instytucjach UE. Choć Polak wygrał głosowanie, teraz swojego kandydata musi wybrać także Parlament Europejski - informuje IAR.","Wiewiórkowski pełni obecnie funkcję zastępcy inspektora i pełniącego obowiązku szefa Europejskiego Inspektora Ochrony Danych. Nadzoruje politykę prywatności instytucji europejskich i doradza pracodawcom UE w zakresie polityki ochrony danych. Jest obecnie faworytem do objęcia stanowiska Europejskiego Inspektora Ochrony Danych. Przeciwko niemu stoi jeszcze dwóch kandydatów - Francus Yann Padova oraz Węgier Endre Szabó. Jeśli Parlament Europejski poprze tego samego kandydata, co państwa członkowskie, oczekuje się, że obejmie on stanowisko 6 grudnia. Trzej kandydaci staną przed pytaniami członków Komisji Wolności Obywatelskich Parlamentu Europejskiego w poniedziałek wieczorem, przed głosowaniem, które odbędzie się we wtorek.",Wojciech Wiewiórkowski,
https://wiadomosci.onet.pl/swiat/opoznienie-nord-stream-2-jak-rola-polski/4deqppn,Nord Stream 2 będzie opóźniony… jeszcze bardziej? [ANALIZA],"Rosjanie przyznają, że Nord Stream 2 będzie opóźniony. Mówią o rozpoczęciu dostaw w połowie 2020 r., bo prawdopodobnie opóźnienie może być jeszcze większe, a to za sprawą Brukseli albo Warszawy – pisze Wojciech Jakóbik, redaktor naczelny BiznesAlert.pl.","Wicepremier Dmitrij Kozak przyznał, że projekt Nord Stream 2 jest opóźniony. Zadeklarował, że gazociąg będzie gotowy do pracy (ang. operational) w połowie przyszłego roku. Byłoby to potwierdzenie danych z dokumentów opisanych w BiznesAlert.pl w maju 2020 r. i podejrzeń wysuniętych rok wcześniej. Rosjanie zdecydowali się przyznać do opóźnienia, bo najprawdopodobniej nie jest to nie koniec kłopotów spornego projektu gazociągu z Rosji do Niemiec. Opóźnienie może wzrosnąć, jeżeli do akcji wkroczą Komisja Europejska, rząd polski lub PGNiG. Gazociąg Nord Stream 2 ma być gotowy do pracy w połowie 2020 r. Nie oznacza to, że jego budowa zakończy się w połowie roku, może się skończyć wcześniej. Cezurą jest jednak ograniczenie techniczne opisane w BiznesAlert.pl. Budowa łącznika odcinka niemieckiego z duńskim może się odbywać w terminie ściśle określonym w zgodzie środowiskowej. Okno możliwości było otwarte między 15 maja a 31 października 2019 r. Tymczasem zgoda Danii na budowę odcinka duńskiego otwierająca drogą do budowy łącznika niemieckiego zapadła 30 października. Duńczycy zrobili co mogli w sprawie Nord Stream 2 i działając zgodnie z procedurami uniemożliwili (celowo lub nie) wykorzystanie tego okienka. Oznacza to, że gazociąg Nord Stream 2 będzie prawdopodobnie gotowy w pierwszej połowie 2020 r., ale niekoniecznie będzie mógł od razu rozpocząć pracę. Budowa może się skończyć nawet niedługo po rozpoczęciu roku, bo Rosjanie przekonują, że są w stanie przyspieszyć prace budowlane, budując odcinek duński pięć tygodni. Niemiecki łącznik nie powinien powstawać dłużej. Natomiast rozpoczęcie dostaw będzie mogło się odbyć dopiero po tym, jak niemiecki regulator Bundesnetzagentur zatwierdzi wdrożenie prawa unijnego trzeciego pakietu energetycznego, które zakłada rozdział właścicielski (operator niezależny od Gazpromu), taryfy wyznaczane przez operatora, przejrzyste umowy gazowe i dostęp stron trzecich. Jeżeli Komisja Europejska będzie miała zastrzeżenia, może zakwestionować certyfikację Nord Stream 2 przez regulatora w Niemczech i przejąć proces. Może je mieć, bo Niemcy mogą spróbować implementacji prawa unijnego tylko wobec odcinka na ich wodach terytorialnych o długości dwunastu mil morskich. Jeżeli prawo będzie implementowane na całym odcinku, będzie wymagało umowy międzyrządowej. Komisja będzie także zatwierdzać zgodność umów niemiecko-rosyjskich na mocy decyzji IGA (Inter-governmental Agreements) i na tej podstawie sprawdzać, czy nie zaszkodzą bezpieczeństwu energetycznemu Unii Europejskiej. W razie zastrzeżeń może się włączyć w rozmowy, które też zajmą określony czas. Jeżeli Komisja nie będzie miała zastrzeżeń, to mogą je zgłosić kraje uznające, że Nord Stream 2 wpłynie na ich bezpieczeństwo dostaw. Byłaby to interwencja podobna do sporu o decyzję Komisji Europejskiej w sprawie OPAL, która została zakwestionowana przez rząd polski w Trybunale Sprawiedliwości Unii Europejskiej. Trybunał orzekł, że decyzja uderza w solidarność energetyczną, czyli powoduje korzyść dla jednego państwa unijnego kosztem innego, które ucierpi na bezpieczeństwie dostaw. Na podstawie tego precedensu teoretycznie można byłoby kwestionować certyfikację i sposób wdrożenia trzeciego pakietu energetycznego względem Nord Stream 2 przez Bundesnetzagentur. Postępowanie mogłoby wówczas wstrzymać zezwolenie na rozpoczęcie dostaw w ramach środków zaradczych lub pozwolić na dostawy do rozstrzygnięcia sporu. Spór o OPAL pozwolił opóźnić wykonanie decyzji Komisji Europejskiej zezwalającej na zwiększenie dostaw tą odnogą Nord Stream 1 o ponad rok. – Wygląda na to, że ze względu na treść ustępu trzeciego artykułu siódmego, jesteśmy po bezpiecznej stronie. Znalazła się tam klauzula, że przed jakimkolwiek udzieleniem derogacji dla Nord Stream 2 regulator musi wziąć pod uwagę bezpieczeństwo dostaw i wpływ na konkurencyjność rynku krajów ościennych – powiedział Piotr Woźniak, prezes PGNiG, na konferencji wynikowej. – To kalka w kalkę zapis przeniesiony z innej dyrektywy. Jeżeli on będzie przestrzegany, to czujemy się bezpiecznie. W przypadku OPAL brak takiej analizy spowodował jednoznaczną reakcję z naszej strony – przypomniał. Polacy mają argument uznawany w przeszłości przez Komisję, że Nord Stream 2 wzmocni dominującą pozycję Gazpromu na rynku Europy Środkowo-Wschodniej i pozwoli na nadużycia, jak dumping czy tworzenie zmów z pośrednikami w regionie. Do rozstrzygnięcia pozostaje jak uruchomienie Nord Stream 2 wpłynęłoby na przesył przez Gazociag Jamalski na odcinku polskim i czy ich usunięcie byłoby problemem rynkowym. Polska jest w innej sytuacji niż Ukraina i nie zależy egzystencjalnie od poziomu dostaw gazu rosyjskiego przez jej terytorium.",,
https://wiadomosci.onet.pl/swiat/bulgaria-premier-wezwal-macedonie-pln-do-zaprzestania-antybulgarskiej-retoryki/hv28838,"Premier Bułgarii wzywa Macedonię Płn. do skończenia z ""antybułgarską retoryką""","Zdaniem premiera Bojko Borisowa ""antybułgarski język w Macedonii Płn. powinien być nie tylko zakazany, lecz Macedończycy powinni być przekonani, że jest on niepoprawny"". W przeciwnym wypadku - wskazał - bułgarskie poparcie dla euroatlantyckiej perspektywy Skopje stanie pod znakiem zapytania.","Borisow poinformował, że na zjeździe Europejskiej Partii Ludowej w Zagrzebiu rozmawiał z przewodniczącym macedońskiej partii WMRO-DPMNE Hristijanem Mickoskim i wytłumaczył mu, że Sofia nie pozwoli na żadne kompromisy w kwestiach historycznych. - Nie pozwolimy, by nazywali nas ""faszystowskimi okupantami"" – podkreślił Borisow, mając na uwadze konkretne wypowiedzi przedstawicieli tej prawicowej partii. - Nie byliśmy okupantami. Faszyzm wówczas zalał Europę i do nazywania nas okupantami nigdy nie dopuszczę. Historię należy czytać tak, jak uczynili to historycy, jak czyniliśmy to od wieków. Do kompromisów nie dopuścimy – stwierdził premier w komunikacie, rozesłanym przez rządowe służby prasowe. W okresie 1940-1944 r. Bułgaria była sojusznikiem hitlerowskich Niemiec, jej wojska okupowały część Macedonii i Tracji Egejskiej. Media sofijskie przypominają, że WMRO-DPMNE w sprawach historycznych trzyma się znacznie bardziej nieprzejednanego wobec Bułgarii stanowiska niż socjaldemokraci premiera Zorana Zaewa, z którym Sofia osiągnęła porozumienie i w 2017 r. podpisała traktat o przyjaźni i dobrosąsiedztwie. Dokument ten dał podstawę Bułgarii do wycofania zastrzeżeń wobec rozpoczęcia negocjacji Macedonii Płn. w sprawie członkostwa w NATO i UE. Gdy jednak Francja doprowadziła do zablokowania możliwości otwarcia rozmów akcesyjnych ze Skopje, w Macedonii Północnej rozpisano przedterminowe wybory, które mają się odbyć w kwietniu 2020 r. Obecnie Sofia stawia swoje warunki w razie ewentualnej zmiany ekipy rządzącej w Skopje.",Bojko Borisow,
https://wiadomosci.onet.pl/swiat/jean-claude-juncker-pogratulowal-nowemu-liderowi-epl-ktorym-zostal-donald-tusk/vxfqwww,"""Możesz na mnie liczyć w tej walce"". Juncker gratuluje Tuskowi","- Jestem przekonany, że będziesz nadal służyć zjednoczonej Europie. - tymi słowami Szef Komisji Europejskiej Jean-Claude Juncker pogratulował listownie Donaldowi Tuskowi wyboru na stanowisko przewodniczącego Europejskiej Partii Ludowej.","""W trakcie swojej kariery dałeś dużo europejskiemu projektowi i jestem przekonany, że będziesz nadal służyć zjednoczonej Europie, która opiera się o demokrację, rządy prawa i sprawiedliwość społeczną"" - napisał Juncker. Dodał, że jest pewien, iż EPL będzie w bezpiecznych i silnych rękach pod przywództwem Tuska i będzie nadal kontynuowała promocję europejskich wartości i walkę z nierozsądnym i samolubnym nacjonalizmem, który dzieli. - Możesz na mnie liczyć w tej walce. – dodał szef KE. Były premier Polski i lider Platformy Obywatelskiej, obecny przewodniczący Rady Europejskiej, został wybrany na szefa EPL na kongresie tego ugrupowania w środę w Zagrzebiu. Jego kadencja potrwa trzy lata.",Jean-Claude Juncker i Donald Tusk,
https://wiadomosci.onet.pl/tylko-w-onecie/donald-tusk-szefem-epl-reakcje-politykow/rn74exp,Jak europejscy politycy oceniają wybór Donalda Tuska na szefa Europejskiej Partii Ludowej?,"""Tusk jest właściwą osobą by prowadzić EPL i jesteśmy wdzięczni, że wziął to pod uwagę"". ""To jest zerwanie z tradycją, Tusk jest pierwszym przewodniczącym EPL z Europy Środkowej"". ""Tusk to znakomity pomysł. On jest taki solidny, jest dobrym mówcą, podoba mi się to, jak myśli"" - mówili Onetowi politycy Europejskiej Partii Ludowej. To pierwsze reakcje po wyborze Tuska na szefa frakcji.","Z Zagrzebia dla Onetu pisze Piotr Maciej Kaczyński. Donald Tusk został wybrany na następcę Josepha Daula jako nowy przewodniczący Europejskiej Partii Ludowej: 491 głosów za, 37 przeciw. Oto pierwsze reakcje na ten wybór oraz na jego wcześniejsze przemówienie, 20 listopada 2019: Astrid Lulling, nestorka EPP z Luksemburga (90 lat): „to bardzo dobry wybór. [Tusk] to ktoś, kto odznaczył się na swoim stanowisku. Zrobił też świetną robotę w Polsce, żałuję tylko, bo chciałabym także, by był kandydatem w wyborach prezydenckich w Polsce”. Andreas Schwab, poseł do Parlamentu Europejskiego z Niemiec: „Jako przewodniczący Rady Europejskiej wykonał znakomitą pracę. Tusk jest właściwą osobą by prowadzić EPL i jesteśmy wdzięczni, że wziął to pod uwagę. Koniec końców to jest stanowisko honorowe. Jego duża rola polega na mediowaniu między liderami partii narodowych EPL, tych rządowych i tych z opozycji, na zrozumieniu niuansów polityki w państwach członkowskich”. Antonio Tajani, były przewodniczący Parlamentu Europejskiego z Włoch: „Donald to miły człowiek. Pracowaliśmy razem bardzo dobrze. To dobry człowiek dla EPL”. Pilar del Castillo, posłanka do Parlamentu Europejskiego z Hiszpanii: „On będzie świetnym przewodniczącym EPL. Myślę, że on ma wizję, doświadczenie z Rady Europejskiej i z czasów jak był premierem Polski. To ktoś o wielkiej wrażliwości, co jest ważne i rzadkie u polityków”. Andrzej Halicki, poseł do Parlamentu Europejskiego z Polski: „Odbiór jego przemówienia był bardzo ciepły. Wiele gratulacji, słów, że na to czekaliśmy. Duma, że Polak staje na czele wielkiego ugrupowania politycznego w Europie. EPL to rodzina polityczna numer jeden. Donald Tusk filozoficznie przedstawił swoje credo działania. Taki pozytywny przekaz to to, czego oczekiwała sala: ożywienia politycznego w naszej rodzinie politycznej. Proszę sobie wyobrazić, że w każdej kampanii krajowej będzie przyjeżdżał lider europejskiej centroprawicy, rozpoznawalny, lubiany, elokwentny, sympatyczny, to nadzieja na odbudowania pozycji EPL w Europie”. Steven Van Hecke, belgijski komentator polityczny i profesor uniwersytetu w Leuven: “To jest zerwanie z tradycją, Tusk jest pierwszym przewodniczącym EPL z Europy Środkowej, a nie pochodzi z tradycyjnych centrów władzy EPL w Europie Zachodniej. Ale to także kontynuacja, bo te centra władzy EPL w Europie Zachodniej już nie istnieją. Od wyborów europejskich EPL jest najmocniejsza właśnie w Europie Środkowej. Jest to wybór gorszy, bo lepiej by było, by Tusk startował w wyborach w Polsce. Ale jest to wybór pozytywny, bo lider ma siłę przywództwa. Jedyną rzecz, którą musi robić to organizacja szczytów EPL, cała reszta to dodatek. Tusk będzie bardziej zaangażowany politycznie niż poprzednik, a najbliższy test na wiarygodność to Fidesz. Co zrobi? Tusk jest krytyczny, ale jaka będzie decyzja?” Vit Novotny, czeski badacz Centrum Martensa, think tank EPL: „Donald Tusk dał świetną mowę, która pobudziła mnie i wiele osób na sali. Tusk pokazuje wielką determinację do walki z rosnącymi autokratyzmami w Europie.” Jyrki Katainen, fiński komisarz, były premier: „Tusk to znakomity pomysł. On jest taki solidny, jest dobrym mówcą, podoba mi się to, jak myśli. Jako historyk dobrze widzi szerszą perspektywę, a jest na tyle zdolny, by przekuć szeroką perspektywę na konkretne rozwiązania. Myślę, że jego głos będzie bardziej donośny. To bardzo dobry wybór dla Europy i dla EPL”. Sean Kelly, poseł do Parlamentu Europejskiego z Irlandii: „Jestem bardzo zadowolony, że Tusk jest naszym nowym przewodniczącym. Jak sam mówi, jest wciąż w nim duch fajtera, będzie bardzo dobrym liderem. Jest odważny, oddany, inteligentny, ma świetną karierę za sobą w Polsce i w Radzie Europejskiej. Będzie nam szefował praktycznie, ale także odważnie będzie przeciwstawiał się populizmowi.” Michael Gahler, poseł do Parlamentu Europejskiego z Niemiec: „Przewaga Tuska polega na tym, że jest znany w Europie. On poszerzy europejską przestrzeń publiczną, nie tylko na narodowym poziomie. Większość delegatów tutaj to nie politycy europejscy, ale narodowi. Oni wyjadą stąd z ważnym przesłaniem i nowym głosem europejskim.”",Tusk na kongresie EPL w Zagrzebiu,
https://wiadomosci.onet.pl/kraj/donald-tusk-szefem-epp-andrzej-duda-gratuluje/6s9kbh3,Prezydent Duda gratuluje Donaldowi Tuskowi wyboru na szefa Europejskiej Partii Ludowej,"Prezydent Andrzej Duda złożył na Twitterze gratulacje nowo wybranemu przewodniczącemu Europejskiej Partii Ludowej Donaldowi Tuskowi. Wcześniej premier Morawiecki, pytany o wybór Tuska na antenie Polsat News, powiedział: - Co tam trzeba strasznie gratulować?","""Gratulacje dla Donalda Tuska w związku z wyborem na funkcję Przewodniczącego EPP. Życzę powodzenia i wielu osobistych sukcesów!"" - napisał na Twitterze prezydent. Były premier Polski i lider Platformy Obywatelskiej, obecny przewodniczący Rady Europejskiej Donald Tusk został dziś wybrany na szefa Europejskiej Partii Ludowej. - Czuje się bardzo zaszczycony i poruszony - mówił na kongresie tego ugrupowania w Zagrzebiu. Tuska poparło 93 proc. delegatów; 491 oddało głos za, 37 przeciw. Teoretycznie uprawnionych do głosowania było nieco ponad 700 osób, ale głosów oddano 540, w tym 12 nieważnych. Polak nie miał kontrkandydatów, dlatego od początku było jasne, że zostanie wybrany na stanowisko. Decyzję podjęto podczas kongresu EPL w Zagrzebiu. W przedwyborczym przemówieniu Donald Tusk przedstawił swoją wizję i zagrzewał polityków europejskiej centroprawicy do działania, wzywając ich do przeciwstawienia się populistom. Platforma Obywatelska złożyła kandydaturę Tuska na przewodniczącego EPL 18 października. Polityk zapewniał wtedy, że jego nowe obowiązki nie przeszkodzą mu w ""pełnym angażowaniu się w sprawy polskie"". Na początku listopada ogłosił, że nie wystartuje w polskich wyborach prezydenckich. Jest to jakaś nowa funkcja w tym naszym eurokratycznym grajdołku kochanym - powiedział premier Mateusz Morawiecki pytany o wybór Donalda Tuska na szefa EPL. - Mówię to z pełną sympatią i życzliwością - dodał. Szef rządu został zapytany w Polsat News, czy pogratuluje objęcia przez Donalda Tuska funkcji szefa Europejskiej Partii Ludowej. - Co tam trzeba strasznie gratulować? - pytał Morawiecki. W przemówieniu podczas kongresu EPL w Zagrzebiu Tusk przedstawił swoją wizję i zagrzewał polityków europejskiej chadecji do działania, apelując, by przeciwstawiali się populistom. - Po pięciu latach mam dość bycia głównym europejskim biurokratą. Jestem gotowy do walki, mam nadzieję, że wy też - powiedział były polski premier.Komentując słowa Tuska, premier powiedział, że ""to jest troszeczkę nieładne"". - Był pięć lat w pewnej roli, to z szacunkiem mógłby się wyrażać o tej roli, to uwaga numer jeden. A uwaga numer dwa jest trochę szersza, jak ja widzę albo słyszę w Brukseli, że ktoś mówi o populistach, to co mi przychodzi do głowy? Nie masz chłopie argumentów. Bo uciekasz się do argumentu erystycznego, z którym trudno jest dyskutować - stwierdził.",Andrzej Duda,
https://wiadomosci.onet.pl/politico/donald-tusk-ma-nowa-misje-bedzie-ratowac-europejskich-konserwatystow-komentarz/je6zhz0,Donald Tusk ma nową misję: będzie ratować europejskich konserwatystów [KOMENTARZ],"Po pięciu latach przewodniczenia Radzie Europejskiej były polski premier objął stanowisko szefa Europejskiej Partii Ludowej, centroprawicowej rodziny politycznej, która dominuje na unijnej scenie od ponad 40 lat. Przewodniczący Rady Europejskiej staje przed nowym wyzwaniem: ma tchnąć nowe życie w słabnącą europejską centroprawicę.","Artykuł w oryginale na stronie POLITICO.eu Pod wieloma względami szefowanie EPP – to skrót, pod jakim znana jest Europejska Partia Ludowa, czyli European People’s Party – może być prostsze niż próby nakłaniania przywódców 28 państw członkowskich UE do przyjęcia wspólnych stanowisk w różnych sprawach, od brexitu po kwestie budżetowe, a tym zajmował się Tusk jako przewodniczący Rady. EPP jest przecież znacznie bardziej jednorodna pod względem ideologicznym i pozostaje najważniejszym sojuszem politycznym kontynentu. Jednak partia – polityczna baza niemieckich kanclerzy, Angeli Merkel i Helmuta Kohla, a także obecnego przewodniczącego Komisji Europejskiej, Jean-Claude Junckera i jego następczyni, Ursuli von der Leyen – przeżywa obecnie pewien kryzys tożsamości. Jej notowania w ostatnich latach spadły, a władza w Unii osłabła, bo polityczny pejzaż naszego kontynentu stał się bardziej złożony i zróżnicowany, niż kiedykolwiek. W majowych wyborach do Parlamentu Europejskiego EPP zajęła wprawdzie pierwsze miejsce, ale stało się to okazją raczej do bolesnej introspekcji niż do świętowania – bo w stosunku do poprzedniej kadencji straciła 35 miejsc. W trakcie kampanii zdarzały się chwile, w których jej potężna, bezkonkurencyjna dotąd machina wojenna wydawała się pozbawiona przywództwa i kierunku działania. EPP, przez długi czas rzeczywiście partia ludowa, czyli ""popularna"". Walczyła o publiczne poparcie, stając w obliczu wyzwań na wielu frontach: atakowali ją tradycyjni przeciwnicy reprezentujący centrolewicę, liberałowie wspierani przez prezydenta Francji Emmanuela Macrona oraz szybko rosnący w siłę Zieloni i skrajnie prawicowi nacjonaliści. Dziś konserwatyści starają się pokazać, że przejmują się zmianami klimatu tak samo, jak Zieloni i chcą odmłodzenia i reformy Unii tak jak liberałowie. Obecnie wśród państw założycieli, które tworzyły Unię Europejską, tylko w Niemczech przywódcą jest ktoś reprezentujący EPP: Angela Merkel, która jednak zmierza ku końcowi swojej kariery. Młody Austriak, Sebastian Kurz, nadal pracuje nad odbudową swojego rządu po upadku koalicji, poza Niemcami konserwatyści rządzą jedynie w Irlandii, Grecji, Chorwacji i na Łotwie. Po raz pierwszy w historii EPP jej eurodeputowani z Europy Wschodniej mają dziś przewagę liczebną nad swoimi hiszpańskimi i francuskimi kolegami, dając partiom takim jak Platforma Obywatelska Tuska czy rumuńska Partia Narodowo-Liberalna władzę i wpływy, jakimi wcześniej nie dysponowały. W ubiegłym roku, na kongresie EPP w Helsinkach, Tusk wyraził się jednoznacznie: — Jeśli chcecie zastąpić zachodni model demokracji liberalnej wschodnim modelem ‘demokracji autorytarnej’, to nie jesteście chrześcijańskimi demokratami. I dodał: — Chciałbym wierzyć, że my wszyscy tu obecni chcemy pozostać wiernymi ideałom prawdziwej chrześcijańskiej demokracji. Wydaje się jednak, że obecnie chrześcijańska demokracja słabnie: w krajach Zachodu chrześcijaństwo jest coraz mniej ""modne"", a w krajach Europy Wschodniej, takich jak Węgry czy Polska, testowane są granice demokracji. W sprawie polityki klimatycznej niektórzy liderzy EPP starają się, aby partia szybko stała się jak najbardziej zielona. – Ostatnio zieloni to nie tylko lewica – powiedział w wywiadzie dla POLITICO Krišjānis Kariņš, premier Łotwy. – Dziś ""zielonym"" można być także na prawicy. Kariņš sugerował, że EPP powinna uprawiać politykę przyjazną dla klimatu, bo takie działania są korzystne zarówno dla naszej planety, jak i dla firm, które chcą zarabiać pieniądze. – Tylko martwe organizmy nie ewoluują – ostrzegał swoją formację. – Tylko martwe języki się nie zmieniają. Partie, które się nie zmieniają, można naleźć na kartach podręczników historii. Wielu członków EPP nadal jest rozczarowanych sposobem, w jaki przywódcy państw zasiadający w Radzie Europejskiej odrzucili kandydaturę Manfreda Webera, zgłoszonego przez EPP, i zamiast tego powołali Ursulę von der Leyen (również zresztą członkinię tej formacji) na najwyższe stanowisko wykonawcze w Unii. Członkowie EPP obawiają się, że nowa przewodnicząca Komisji może zdecydować się na trzymanie swojej partii na dystans, z powodu konieczności stworzenia w Parlamencie Europejskim szerszej koalicji. Przedstawiciele EPP są jednak przekonani, że von der Leyen ostatecznie uzna, iż potrzebuje sojuszników w swojej własnej rodzinie politycznej – i że tylko im może zaufać, aby zrealizować swój program. Tusk ma dobrą pozycję, aby stać się jednym z takich sojuszników, choćby dlatego, że – w przeciwieństwie do von der Leyen – jest już postacią dobrze znaną w Brukseli. Zdarzało mu się już przekonywać innych poprzez sięganie do osobistej narracji jako obywatela Polski, a więc kraju, który zabiegał o członkostwo w UE. – Pamiętam, kiedy zacząłem marzyć o europejskiej przyszłości mojego kraju – mówił dziennikarzom. – Miałem wtedy może 30 czy 35 lat. Na spełnienie tego marzenia musiałem czekać ponad 25 lat! Wygłosił te uwagi po tym, jak nie udało mu się przekonać Macrona, aby przestał blokować rozpoczęcie negocjacji członkowskich z Albanią i Macedonią Północną. Starając się o poparcie swojej partii na nowe stanowisko miał więcej szczęścia. Redakcja: Michał Broniatowski, Daniel Olczykowski",Donald Tusk,
https://wiadomosci.onet.pl/swiat/szymanski-nie-ma-szans-na-porozumienie-ws-budzetu-ue-w-grudniu/nfrw583,Szymański: nie ma szans na porozumienie ws. budżetu UE w grudniu,"W grudniu nie ma szans na porozumienie ws. budżetu UE, choć szefowie rządów zapewne będą chcieli wykorzystać tę okazję, by pokazać swój sposób widzenia kompromisu budżetowego - powiedział dziennikarzom w Brukseli minister ds. europejskich Konrad Szymański.","Minister Szymański wziął udział w spotkaniu ministrów ds. europejskich w Brukseli. Rozmowy dotyczyły m.in. negocjacji budżetowych i to o nie był pytany przedstawiciel polskiego rządu. - Zobowiązanie z poprzedniej Rady Europejskiej jest całkowicie jasne. Prezydencja fińska musi przedstawić efekt swoich dotychczasowych konsultacji i swoją interpretację tego, co się stało. Spodziewamy się tego schematu negocjacyjnego pod koniec listopada – wskazał. Ocenił, że wszyscy mają pełną świadomość, że „interpretacja fińska negocjacji budżetowych jest całkowicie błędna”. - Została ona odrzucona już w zasadzie przed ostatnią Radą. To oznacza, że w grudniu nie ma szans na porozumienie, chociaż szefowie rządów zapewne będą chcieli wykorzystać tę okazję, aby pokazać swój sposób widzenia kompromisu budżetowego – wskazał. Jak dodał, negocjacje w sprawie przyszłego budżetu UE są prowadzone od 18 miesięcy i rozbieżności interesów państw członkowskich powodują, że nie ma w zasadzie żadnego postępu.",Konrad Szymański,
https://wiadomosci.onet.pl/kraj/radoslaw-sikorski-stworzmy-europejski-legion-ochotnikow/evjyb37,"Radosław Sikorski chce stworzenia ""europejskich legionów ochotników""","- Wszystkie znane mi badania opinii publicznej potwierdzają, że Europejczycy chcą mocniejszej, skuteczniejszej obronności europejskiej - mówi w rozmowie z Deutsche Welle europoseł Radosław Sikorski, proponując stworzenie ""europejskiego legionu ochotników"".","Deutsche Welle: W 2011 roku, niemal dokładnie osiem lat temu, w przemówieniu w Berlinie apelował Pan do Niemiec o większą aktywność i przywództwo w UE. Chodziło wtedy o ratowanie strefy euro. Czy dziś, biorąc pod uwagę złożoną sytuację międzynarodową i pewien zastój w polityce zagranicznej Niemiec, powtórzyłby Pan to samo? Radosław Sikorski: Ściślej rzecz ujmując, mówiłem wówczas, że mniej się boję niemieckiej potęgi, niż niemieckiej bezczynności, że apeluję do Niemiec o przywództwo w reformach i pod warunkiem, że będą je z nami konsultować - obiecuję polskie wsparcie. Wydaje mi się, że dziś mógłby to powiedzieć na przykład prezydent Macron. Dlaczego? Bo i strefa euro i w ogóle Unia Europejska potrzebują reform. Takie kraje jak Polska czy Francja mają wizję, wolę reform - a przynajmniej powinny je mieć. Ale to pewna nieruchawość Niemiec powoduje, że za mało się dzieje. Niemcy przyjęły postawę, że robią tylko, co jest absolutnie niezbędne. Nie wiem, czy to jest najlepszy sposób na zarządzanie Unią Europejską. Niemiecka minister obrony i jedna z pretendentek do urzędu kanclerza Niemiec, Annegret Kramp-Karrenbauer próbuje wykazać inicjatywę. Zaproponowała niedawno utworzenie strefy bezpieczeństwa na północy Syrii, podkreśla, że Niemcy muszą wziąć na siebie większą odpowiedzialność za bezpieczeństwo międzynarodowe i europejskie. Jak Pan to przyjmuje? Czy te słowa odbijają się echem w Brukseli? To zależy, gdzie przyłożyć ucha. W Parlamencie Europejskim mamy na przykład nacjonalistów brytyjskich, francuskich, włoskich czy polskich, którzy oczywiście nie chcą wzmocnienia europejskiej polityki bezpieczeństwa. Ale ja uważam, że jeśli chcemy przetrwania strefy Schengen, wolności podróżowania, to musimy zabezpieczyć zewnętrzną granicę Unii. Zresztą oni (nacjonaliści) się tego domagają. A nie jest to tylko odpowiedzialnością państw członkowskich, położonych przy tych granicach, ale całej Unii. Jeśli ktoś już raz przekroczy unijną granicę, to może się po Unii swobodnie poruszać. Obecnie staramy się, aby cała zewnętrzna granica Unii była pod kontrolą: zwiększamy fundusze dla Frontexu i liczbę funkcjonariuszy straży granicznej, tworzymy budżet obronny, ale oby nie było to zbyt mało i zbyt późno. Ja należę do tych, którzy uważają, że trzeba zrobić więcej i szybciej na poziomie UE. Liczę na to, że nowa przewodnicząca KE Ursula von der Leyen, również była minister obrony Niemiec, dotrzyma obietnicy, jaką osobiście złożyła mi zanim została wybrana: że będzie zwolenniczką i pionierem europejskiej obronności. Musimy wyciągnąć wnioski z tego co, się nie udało. Nieudaną inicjatywą okazały się na przykład grupy bojowe UE. Ponieśliśmy w związku z tą inicjatywą spore koszty, a żadna z grup bojowych nie została jeszcze użyta. Ja jako europarlamentarzysta składam poprawki do raportów (Arnauda Danjeana i Davida McAllistera ws. wdrażania wspólnej polityki zagranicznej i polityki bezpieczeństwa i obrony - DW), dotyczące efektywniejszego użycia aktywów, jakie mamy. Uważam, że koncept grup bojowych należy zreformować. Zamiast polegać na kontyngentach łączonych z państw członkowskich, trzeba stworzyć europejską jednostkę wojskową, w której mogliby służyć obywatele państw członkowskich i stowarzyszonych z UE. Jak dużą? Szczebel brygady byłby dobrym początkiem. Wstępnie nazywam to legionem europejskim, co trafnie może się kojarzyć z francuską jednostką (legią cudzoziemską - DW), która mogłaby nam ten legion wyszkolić. Ale powinien być finansowany ze środków unijnych i podlegać Radzie Europejskiej i Wysokiemu Przedstawicielowi ds. Polityki Zagranicznej i Obronnej. Byłby złożony z ochotników, bo wtedy - wydaje mi się - powstałoby przyzwolenie polityczne do użycia takiej jednostki - np. do wsparcia Frontexu. Czy myśli Pan, że Europejczycy chętnie wstępowaliby do takiej jednostki? To wiem na pewno, bo znam potencjalnych ochotników. Wszystkie znane mi badania opinii publicznej potwierdzają, że Europejczycy chcą mocniejszej, skuteczniejszej obronności europejskiej. Czyli propozycje pani Kramp-Karrenbauer zmierzają we właściwym kierunku? Niemcy są największym akcjonariuszem w UE. Po wyjściu Brytyjczyków proporcja ich głosów jeszcze wzrośnie. Mają więc też największą odpowiedzialność za sukces tego biznesu. A w sferze obronności, trochę ze zrozumiałych historycznych powodów, ociągają się. Gdy Ursula von der Leyen była ministrem obrony Polak dowodził niemieckim batalionem czołgów, a Niemiec polskim. Ćwiczyli na tych samych Leopardach. Jeśli tak ścisła współpraca wojskowa między krajami tak doświadczonymi historycznie, jak Polska i Niemcy może mieć miejsce, to dlaczego nie na poziomie europejskim? Jak odebrał Pan słowa prezydenta Macrona o „śmierci mózgowej” NATO? Trochę przesadził. Po inwazji na Ukrainę prezydent Władimir Putin tchnął w NATO nowe życie. Wszyscy chyba zauważyli, że kraj sąsiadujący z UE zmienił siłą granice w Europie. To nas trochę wystraszyło. Wszyscy zdają też sobie sprawę, że na wschodniej flance bez Stanów Zjednoczonych w tradycyjnej wojnie nie dalibyśmy rady. Ja zatem jestem bardziej przywiązany do NATO. Ale problem jest. Bo w sytuacji szantażu nuklearnego ze strony prezydenta Putina, mamy nadzieję, ze prezydent (Donald) Trump zachowałby się lepiej, niż na osławionej konferencji prasowej z Putinem w Helsinkach. Ale, szczególnie w moim regionie, chyba nikt nie ma pewności. Wspomniał Pan kiedyś, że jest fanem Macrona. Czy wobec jego otwarcia na Rosję i zablokowania negocjacji akcesyjnych z Macedonią Północną i Albanią nie zmienia Pan o nim zdania? Szanuję ludzi, którzy kreślą wizję, do której można się odnieść. A nie znoszę biurokratów i kunktatorów, którzy co prawda nigdy się nie narazili, ale nic ciekawego nie powiedzieli. W kontekście konfliktu amerykańsko-chińskiego, pozycja Rosji jest bardzo ważna i ciekawa - tak dla Europy, jak i dla Polski. Lepiej, by Rosja była tu po naszej stronie. Uważam też, że Macedonii Północnej i Albanii niedźwiedzią przysługę wyświadczyły Polska i Węgry, sugerując zachodnim Europejczykom, że świat postkomunistyczny jest w sensie politycznym inny, że rzekomo płycej zakorzeniona jest u nas praworządność i że wobec tego wątpliwości co do rozszerzenia UE są uzasadnione, a standardów akcesyjnych trzeba jeszcze bardziej pilnować. Jak te zmieniające się okoliczności w polityce europejskiej i międzynarodowej wpływają na pozycję Polski? W związku z brexitem, reakcją na prezydenturę Trumpa i konflikt amerykańsko-chiński, kroi się kolejna wielka inicjatywa europejska, w której Francja i Niemcy się na razie przekomarzają, które zasoby udostępnić Europie: czy francuską broń atomową, stałe miejsce w Radzie Bezpieczeństwa ONZ, czy niemiecką potęgę gospodarczą. Polska mogłaby być w tym „triumwiracie” jako przedstawiciel regionu, krajów, które doznały historycznych krzywd. Ale nie jest w ogóle w tej grze, bo zajmujemy się sprawami drugorzędnymi albo łamaniem własnej konstytucji i traktatów UE. Szkoda, bo takie utracone okazje nigdy nie wracają. Czy odnowił się podział na „starą” i „nową” Europę? Niestety tak. I obecne przywództwo Polski zrobiło bardzo dużo, by się do tego przyczynić - do przywołania z powrotem, odnowienia najgorszych stereotypów na nasz temat. Czy tę linię podziału wyznacza dziś także siła przywiązania do Stanów Zjednoczonych? Nie mam nic przeciwko przywiązaniu do Stanów Zjednoczonych. Jestem wielkim zwolennikiem Sojuszu ze Stanami Zjednoczonymi. Ale nie powinien być ani frajerski, ani antyeuropejski, ani skrajnie ideologiczny. Czy chce Pan być kandydatem w wyborach prezydenckich? Podjąłem decyzję, że mój start nie przyczyniłby się sprawie wyboru praworządnego i europejskiego prezydenta wolnej Polski i tym razem nie wystartuję.",Radosław Sikorski,
https://wiadomosci.onet.pl/kraj/tsue-wyda-wyrok-dot-sposobu-wylonienia-nowej-krs/ecthx4x,TSUE zdecyduje ws. nowej KRS. Co będzie oznaczać negatywna decyzja?,"Dziś po godzinie 9 unijny Trybunał Sprawiedliwości wyda wyrok dotyczący zgodności z prawem UE sposobu wyłonienia nowej KRS. Czerwcowa opinia rzecznika generalnego TSUE Jewgienija Tanczeva nie pozostawiała złudzeń - polityczny wybór sędziowskiej ""piętnastki"" był jego zdaniem niezgodny z prawem Unii. Co w przypadku, jeśli takie właśnie zapadnie orzeczenie? Z reguły unijny Trybunał orzeka podobnie do opinii rzecznika.","Orzeczenie TSUE, które zapaść ma dziś około godziny 9, będzie kluczowe dla wdrażanych przez PiS zmian w sądownictwie. Ich podstawowym fundamentem i ""spoiwem"" jest właśnie Krajowa Rada Sądownictwa. To ona decyduje o sędziowskich awansach w sądach powszechnych, ona oceniała także kandydatów do nowych Izb Sądu Najwyższego - Dyscyplinarnej oraz Kontroli Nadzwyczajnej. Gdyby unijny Trybunał Sprawiedliwości uznał - podobnie, jak rzecznik generalny TSUE Jewgienij Tanczev - że powołanie KRS przez polityków w Sejmie było niezgodne z prawem unijnym, konsekwencje dla polskiego wymiaru sprawiedliwości byłyby dalekosiężne.  - Jeśli wyrok będzie zbliżony do opinii rzecznika generalnego TSUE, będzie to oznaczać, że nowa KRS powinna zostać natychmiast rozwiązana, a wszystkie awanse i nominacje tej Rady są po prostu nieważne - mówi Onetowi mec. Sylwia Gregorczyk-Abram z Inicjatywy ""Wolne Sądy"" i Komitetu Obrony Sprawiedliwości, która przed unijnym Trybunałem reprezentuje dwóch sędziów SN oraz jednego NSA. - Taki wyrok TSUE oznaczałby także w naszym przekonaniu, że znikają obie nowe Izby Sądu Najwyższego, czyli Dyscyplinarna i Kontroli Nadzwyczajnej. Bo kandydatów do nich nominowała nowa KRS - dodaje. Jak podkreśla prawniczka, niezbędne byłoby powołanie nowej rady, zgodnie ze standardami europejskimi. - To musiałaby być KRS, do której sędziowską ""piętnastkę"" wybierają środowiska sędziowskie - a nie, jak miało to miejsce wiosną 2018 r. politycy w Sejmie, głosami PiS i Kukiz'15 - tłumaczy. W rozmowie z Onetem możliwe rozstrzygnięcie TSUE - o ile będzie ono zgodne z opinią rzecznika generalnego Tanczeva - ocenił także prezes Stowarzyszenia ""Iustitia"" sędzia Krystian Markiewicz. - Jeśli TSUE uzna, że KRS wyłoniono niezgodnie z prawem Unii, to wszystkie decyzje Rady należy uznać za wadliwe. W tym nominowanie do awansów kilkuset sędziów sądów powszechnych - mówi. - Wiele procesów, przesłuchań, napisanych dokumentów, wyroków, a także dalszych konsekwencji być może trzeba będzie powtórzyć. To będzie pewien chaos, owszem, ale wierzę, że z pomocą wszystkich sędziów broniących praworządności w miarę sprawnie sobie z nim poradzimy - przekonuje prof. Markiewicz. - Potrzebne będzie współdziałanie całego środowiska oraz odpowiedzialna współpraca wszystkich władz. Oczywiście cały czas rozmawiamy o scenariuszu, gdy TSUE wydaje wyrok, w którym uznaje KRS za powołaną nieprawidłowo - mówi szef ""Iustitii"". - Całe społeczeństwo powinno zrozumieć, w jakiej trudnej sytuacji prawnej jesteśmy. To zaczyna przypominać sytuację w Polsce po zaborach, gdy funkcjonowało u nas równolegle kilka porządków prawnych. Tyle że wtedy władze dążyły do porządku, a teraz wygląda na to, że do pogłębiania chaosu. Wtedy też był problem z takimi wyrokami, ale państwo sobie z tym poradziło - ocenia Markiewicz.  - Zapowiedzi rządzących mogą wskazywać na to, że polski rząd może się ""przymierzać"" do jakiejś formy kontestowania wyroku unijnego Trybunału. A to jest wyjątkowo niepokojące - mówi nam mec. Gregorczyk-Abram. - Ja taki scenariusz absolutnie dopuszczam. Tyle że to będzie sytuacja bez precedensu, która nigdy nie powinna mieć miejsca - podkreśla. - Jeśli polski rząd tego wyroku nie uzna, to będzie mentalny polexit. Oznaczałoby to, że władze Polski mówią ""nie"" tym zasadom, które są filarami UE i których bezwzględnie trzeba przestrzegać, by w Unii pozostać. Jeśli taki scenariusz się spełni, to obawiam się, że czekają nas gigantyczne konsekwencje. W tym ogromne kary finansowe, idące w wiele milionów złotych, co widzieliśmy już w przypadku Puszczy Białowieskiej - kwituje mec. Sylwia Gregorczyk-Abram. Według szefa ""Iustitii"" sytuacja, w której polski rząd nie uzna wyroku TSUE oznaczać będzie, że ""rząd dobrowolnie wypisze się z unijnej wspólnoty"". - Znajdziemy się poza europejskim porządkiem prawnym, wyroków polskich sądów nie uzna nikt w Unii. Takiego rozwoju sytuacji nie życzyłbym żadnemu z polskich obywateli, którzy już dziś często żyją i pracują poza Polską, w innych krajach UE - mówi prof. Markiewicz. Politycy PiS niechętnie wypowiadają się na temat możliwych scenariuszy, jeśli wyrok TSUE byłby zbliżony do opinii rzecznika Tanczeva, o nielegalności wyboru nowej KRS. - Dywagacje na temat wyroku, którego treści jeszcze nie znamy, pozbawione są sensu - mówi Onetowi poseł PiS Jan Kanthak, były rzecznik Ministerstwa Sprawiedliwości. - Ten wyrok pokaże, czy w Unii Europejskiej liczą się zasady demokracji i równości państw członkowskich - kwituje. Przypomnijmy, kilka dni temu premier Mateusz Morawiecki zapowiedział, że Polska uzna wyrok TSUE, ale pod pewnymi warunkami.  - Liczę na to, że TSUE ws. legalności powołania i działania KRS wyda wyrok zgodny z unijnym prawem – mówił kilka dni temu w wywiadzie dla PAP premier. Jak podkreślił, UE ""ma obowiązek szanować różnorodne systemy i tradycje poszczególnych państw"". - Zasada, że ustrój sądownictwa należy do kompetencji państw członkowskich bardzo długo nie była kwestionowana - podkreślał. Jak zaznaczył, ""niestety w ostatnim czasie Trybunał zaczął je łamać i dokonywać daleko idących interpretacji, w praktyce przyznając sobie kompetencje, których w traktatach nie ma"" - mówił premier. - To bardzo niepokojące – i jeśli w tej sprawie TSUE również się tak zachowa, wyrok rzeczywiście może być dla Polski niekorzystny – mówił Mateusz Morawiecki.",Obrady kierowanej przez Leszka Mazura Krajowej Rady Sądownictwa,
https://wiadomosci.onet.pl/swiat/budzet-unii-europejskiej-porozumienie-na-2020-r/1k4trm8,Jest porozumienie ws. budżetu Unii Europejskiej na rok 2020,"Parlament Europejski i kraje członkowskie reprezentowane w Radzie UE porozumiały się w poniedziałek późnym wieczorem w sprawie unijnego budżetu na 2020 r. Zwiększono środki na działania na rzecz klimatu, badania naukowe, na małe i średnie firmy oraz na młodzież.","Wstępne porozumienie zakłada, że budżet na 2020 r. będzie miał 168,7 mld euro w zobowiązaniach (środki, które Unia Europejska zobowiązuje się zainwestować w 2020 roku lub przyszłych latach, ponieważ istnieje wiele wieloletnich projektów oraz programów) i 153,6 mld euro w płatnościach (fundusze, które zostaną faktycznie wydane w 2020 roku). Zgodnie z porozumieniem, 21 proc. budżetu zostanie przeznaczone na działania związane ze zmianami klimatu. Program LIFE na rzecz środowiska i przeciwdziałania zmianom klimatu otrzyma 589,6 mln euro (+5,6 proc. w porównaniu do 2019 r.). ""Horyzont 2020"", który, jak podkreśla KE, w znacznym stopniu przyczynia się do osiągnięcia celów klimatycznych, otrzyma do dyspozycji 13,46 mld euro (+8,8 proc. w porównaniu do 2019 r.). Część energetyczna instrumentu ""Łącząc Europę"", w ramach którego realizowane są inwestycje w odnawialne źródła energii, modernizację istniejącej infrastruktury przesyłu energii i rozwój nowej infrastruktury, otrzyma 1,28 mld euro (+35 proc. w porównaniu z 2019 r.). Sfera dotycząca rozwiązań transportowych w instrumencie finansowym ""Łącząc Europę"" będzie korzystać ze środków w wysokości 2,58 mld euro. Blisko połowa funduszy - 83,93 mld euro w zobowiązaniach (+ 4,1 proc. w porównaniu do 2019 r.) pomoże zwiększyć konkurencyjność unijnej gospodarki. Z tej kwoty 58,65 mld euro (+2,5 proc. w porównaniu do 2019 r.) zostanie przeznaczone na wyrównywanie różnic gospodarczych między państwami członkowskimi i w nich samych, a także na stymulowanie wzrostu gospodarczego, tworzenie miejsc pracy i wspieranie konwergencji za pośrednictwem europejskich funduszy strukturalnych i inwestycyjnych (EFSI). Europejski globalny system nawigacji satelitarnej Galileo otrzyma wsparcie w wysokości 1,2 mld euro (+74,7 proc. w porównaniu do 2019 r.). Młodzi ludzie skorzystają z szeregu programów: 2,89 mld euro trafi na edukację w ramach Erasmus+ (+3,6 proc. w porównaniu do 2019 r.). Europejski Korpus Solidarności, który tworzy możliwości wolontariatu lub pracy przy projektach w kraju lub za granicą, otrzyma 166,1 mln euro (+15,9 proc. w porównaniu do 2019 r.). Dla europejskich rolników trafi 58,12 mld euro. Zarządzanie bezpieczeństwem i migracją będzie nadal cieszyć się unijnym wsparciem finansowym. Przykładowo, 2,36 mld euro zostanie przeznaczone na Fundusz Azylu, Migracji i Integracji, Fundusz Bezpieczeństwa Wewnętrznego oraz agencje działające w tej dziedzinie (Europol, Europejska Agencja Straży Granicznej i Przybrzeżnej (Frontex), EASO, eu-LISA). - Udało nam się dodać do projektu budżetu Komisji 850 mln euro na priorytety Parlamentu Europejskie: walka ze zmianami klimatu (ponad 500 milionów euro), innowacje, badania i rozwój oraz młodzież. W szczególności program badawczy ""Horyzont 2020"" został dofinansowany o dodatkowe 402 mln euro, a instrument ""Łącząc Europę"" o 133 mln euro - powiedziała sprawozdawczyni projektu w Parlamencie Europejskim, eurodeputowana Monika Hohlmeier (EPL). Po formalnym przyjęciu kompromisu przez Radę UE zostanie on przedłożony do zatwierdzenia komisji budżetowej PE, a następnie poddany pod głosowanie na posiedzeniu plenarnym w Parlamencie Europejskim (podczas sesji listopadowej w Strasburgu). Procedurę zakończy podpisanie budżetu przez przewodniczącego PE. Porozumienie opiera się na założeniu, że Zjednoczone Królestwo - po wystąpieniu z Unii Europejskiej najpóźniej do dnia 31 stycznia 2020 r. - będzie nadal uczestniczyć w realizacji budżetu do końca 2020 r., tak jak gdyby było nadal państwem członkowskim.",,
https://wiadomosci.onet.pl/politico/propozycja-francji-w-sprawie-zasad-przyjmowania-nowych-czlonkow-unii-europejskiej/dftwwdf,"Francja chce ostrzejszych zasad dla krajów, które chcą wstąpić do UE","Francja najpierw wywołała powszechne oburzenie Unii, blokując rozpoczęcie procesu przyjmowania do Wspólnoty Albanii i Macedonii Północnej, a teraz zaproponowała zmiany proceduralne w związanej z nim procedurze, które znów spotkały się z ostrą krytyką - piszą David M. Herszenhorn i Rym Momtaz z POLITICO.","Artykuł w oryginale na stronie POLITICO.eu W ponad dwustronicowym nieoficjalnym dokumencie udostępnionym innym krajom UE wraz z aneksem wymieniającym nowe etapy, Paryż apeluje o zastąpienie obecnego procesu akcesyjnego, który liczy 35 rozdziałów i obejmuje całość praw i obowiązków państw członkowskich wraz z unijnymi traktatami i innymi zasadami prawa Wspólnoty, zwanymi unijnym acquis. By negocjacje akcesyjne mogły formalnie się rozpocząć, kraje UE muszą jednogłośnie wyrazić na to zgodę. Każde państwo aspirujące do Unii musi następnie we współpracy z Komisją Europejską dostosować swoje prawo krajowe do wspomnianego acquis, a gdy zostanie to już zrobione i traktat akcesyjny podpisany, nowe członkostwo musi zostać zaaprobowane przez Radę Europejską i ratyfikowane przez każde z dotychczasowych państw członkowskich. Zgodnie z francuską propozycją powstałby nowy, siedmioetapowy proces z ""ostrzejszymi warunkami, po to, by skuteczniej przeprowadzać dostosowanie do europejskich norm i standardów"". Do tego dochodziłby element ""odwracalności"", pozwalający Unii wycofać się z rozmów o członkostwie w przypadku, gdy rząd kraju kandydackiego nie wypełniałby wymagań wspólnoty. ""W przypadku startu negocjacji, proces integracyjny nie byłby dłużej oparty na jednoczesnym otwieraniu dużej liczby rozdziałów tematycznych, ale na kilku sukcesywnych etapach, tworzących spójne bloki polityczne"", głosi francuski dokument i dodaje: ""Zamknięcie negocjacji odpowiadających każdemu etapowi ukończonemu przez dany kraj, otwierałoby możliwość udziału w unijnych programach, zaangażowania w konkretne polityki sektorowe, a w miarę możliwości także korzystania z finansowania"". Propozycja pojawiła się wkrótce po tym, jak Francja na ostatnim szczycie przywódców Rady Europejskiej znalazła się w centrum kontrowersyjnej i niepotrzebnej debaty, podczas której prezydent Emmanuel Macron przeforsował zablokowanie otwarcia rozmów akcesyjnych z Macedonią Północną i Albanią. Francja nie była jedynym państwem, które sprzeciwiało się rozpoczęciu negocjacji, ale to ona stała się liderem grupy działającej wbrew woli przeważającej większości, która była za kontynuowaniem rozmów, szczególnie z Macedonią Północną. Paryż argumentował, że obecny proces akcesyjny jest wadliwy i wymaga korekt, a na końcu był jedyną stolicą, która zgłosiła weto. Niektórzy francuscy politycy przyznają, że zablokowanie rozmów bez wcześniejszego przedstawienia pomysłów na nowy system było zapewne taktycznym błędem, narażającym Macrona na krytykę. Jednak nawet nowy dokument spotkał się z szybką i zdecydowaną reakcją Brukseli, gdzie niektórzy unijni dyplomaci i politycy twierdzą, że to jedynie próba usprawiedliwienia przez Paryż swojego wcześniejszego stanowiska, a doradcy Macrona wydają się być nie w pełni świadomi, jakie wsparcie już otrzymały kraje kandydackie. Zdaniem jednego z dyplomatów Francja chce po prostu zablokować jakiekolwiek dalsze rozszerzenie Unii. – Jak zwykle z Paryża popłynie mnóstwo napuszonych słów – powiedział wspomniany dyplomata. – Wszystko to ma zamaskować fakt, że we francuskiej propozycji nie chodzi o zreformowanie procesu akcesyjnego, ale o zakończenie rozszerzania UE. To zatruty kielich dla krajów takich jak Macedonia Północna, które zrobiły wiele, by spełnić restrykcyjne unijne kryteria i móc rozpocząć rozmowy akcesyjne. Gdyby Francja dołączyła do unijnego konsensusu w tej sprawie, mielibyśmy więcej reform i większy postęp w tej sferze, zamiast wikłania się w długie dyskusje na temat metodologii. Jeden z francuskich dyplomatów ripostuje, że to ""głupi komentarz"" i wzywa inne kraje, by powstrzymały się od takich oskarżeń. – Bądźmy poważni i spróbujmy być konstruktywni, bo inaczej będziemy się wciąż o coś oskarżać – powiedział ten dyplomata. – Tu nie chodzi tylko o Francję, ani o to, by kogoś zabić. Chodzi o to, by ponownie przemyśleć pewne rzeczy i Komisja powinna to zrobić. Dobrze, że to robimy i mamy nadzieję otworzyć debatę. Nikogo nie zmuszamy, by zaakceptował naszą propozycję, albo mówił, że jest ona doskonała. Chodzi o otwarcie debaty i wywołanie dyskusji.  – Gdybyśmy byli przeciwko procesowi rozszerzenia, to byśmy go po prostu zawetowali – dodał. – A tego nie robimy. W nieoficjalnym dokumencie Francja potwierdziła swoje poparcie dla ogólnego podejścia Unii do państw Zachodnich Bałkanów, w tym Macedonii Północnej i Albanii, a także Bośni i Hercegowiny, Kosowa, Czarnogóry i Serbii, o których autorzy piszą, że ""należą do Europy za sprawą swojej historii, kultury i geografii"". Jak jednak głosi francuski dokument, ""głębokie zmiany polityczne, ekonomiczne i społeczne niezbędne dla przyszłej akcesji do Unii Europejskiej wciąż przebiegają zbyt wolno, a konkretne korzyści dla obywateli w krajach kandydackich pozostają niewystarczające"". Francja wydaje się być przekonana o słuszności swoich argumentów, ale Pałac Elizejski nie pozostaje także głuchy na oskarżenia, że w nieuczciwy sposób podcina skrzydła Macedonii Północnej i Albanii. Macron spotkał się w ubiegłym tygodniu z macedońskim prezydentem, Stevo Pendarovskim w kuluarach Paryskiego Forum Pokojowego i starał mu się wytłumaczyć francuskie stanowisko. Pendarovski zatweetował później, że jego kraj nie sprzeciwia się nowemu systemowi członkostwa w UE. ""Nie jesteśmy przeciwni zmianie metodologii rozmów akcesyjnych, która może pogłębić ten proces"" - napisał. By jednak przypomnieć UE, że w walce o wpływy na Bałkanach ma konkurencję, Pendarovski wykorzystał również paryską imprezę do spotkania z rosyjskim ministrem spraw zagranicznych, Siergiejem Ławrowem. Jeden z unijnych polityków powiedział, że dokument ""wygląda tak, jakby był pisany bez pełnej wiedzy o tym, co już jest dostępne dla krajów Bałkanów Zachodnich, ale z pewnością z myślą o spowolnieniu tego procesu poprzez podnoszenie najtrudniejszych spraw, takich jak środowisko"". Dodał, że francuskie stanowisko nie jest konstruktywne. – Najważniejsze jest to, że przyjmując wyłącznie francuską propozycję, nie dojdziemy do konsensusu w sprawie rozszerzenia – powiedział. Wspomniany wcześniej francuski dyplomata powiedział, że Paryż pozostaje w kontakcie z innymi stolicami, w tym z Berlinem, Hagą i Kopenhagą. Francuski polityk powiedział, że głównym celem dokumentu jest rozpoczęcie dyskusji na wtorkowym spotkaniu Rady Spraw Ogólnych, w którym wezmą udział ministrowie ds. unijnych. – Chodzi o ustanowienie etapów na drodze do prawdziwej integracji i skoordynowania, tak by te kraje zaczęły się angażować krok po kroku politycznie i finansowo, jeżeli chodzi o politykę i programy – powiedział.",Emmanuel Macron,
https://wiadomosci.onet.pl/politico/w-odpowiedzi-na-slowa-macrona-o-smierci-mozgowej-nato-unia-rozwija-swoje-projekty/q5zwwes,"Europa i USA nerwowo reagują na słowa Macrona o ""śmierci mózgowej"" NATO [KOMENTARZ]","Krytyka USA i NATO ze strony francuskiego prezydenta Emmanuela Macrona rodzi nowe pytania o europejski potencjał obronny – Europejczycy rozumieją, że powinni włożyć więcej wysiłków w rozbudowę własnych zdolności bojowych, ale Amerykanie nie są zadowoleni widząc projekty zastąpienia ich uzbrojenia przez rodzimą produkcję krajów unijnych, piszą David M. Herszenhorn, Jacopo Barigazzi i Rym Momtaz z POLITICO.","Artykuł w oryginale na stronie POLITICO.eu We wtorek unijni ministrowie przyjęli 13 nowych projektów militarnych i obronnych w ramach unijnej inicjatywy znanej jako Stała Współpraca Strukturalna, czyli PESCO. Ale w Unii daleko do sformułowania jasnej i wspólnej polityki obronnej dla Europy. Zaledwie trzy tygodnie przed spotkaniem przywódców NATO w Londynie, którzy przyjadą by uczcić 70 rocznicę Traktatu Waszyngtońskiego będącego podstawą funkcjonowania sojuszu, prezydent Francji Emmanuel Macron wywołał dyplomatyczną burzę i całkowicie zmienił ton rozmów o przyszłości relacji transatlantyckich. Wygłosił serię prowokacyjnych opinii, łącznie ze stwierdzeniem w zeszłym tygodniu, że ""jesteśmy obecnie świadkami śmierci mózgowej NATO"". Wielu przywódców głośno polemizowało z wypowiedziami Macrona i broniło sojuszu. Znalazł się wśród nich sekretarz generalny NATO Jens Stoltenberg, przewodnicząca-elektka Komisji Europejskiej Ursula von der Leyen i kanclerz Niemiec Angela Merkel, która wyraziła potępienie dla ""drastycznych słów"" Macrona. Jednak prywatnie wielu europejskich polityków i dyplomatów mówi, że Macron ma w swojej diagnozie wiele racji i że inni europejscy przywódcy powinni podczas spotkania NATO w Londynie przyjrzeć się ograniczeniom Paktu, pamiętając zwłaszcza coraz większą nieprzewidywalność i brak wiarygodności Stanów Zjednoczonych, najważniejszego pod względem militarnym i finansowym członka sojuszu i ich neurotycznego przywódcę, Donalda Trumpa. Jednocześnie ci sami politycy ostrzegają, że Macron, z tym typowym dla siebie podejściem, działał jak dotąd bardziej jak prowokator niż jak ktoś, kto może zaoferować czytelne rozwiązania – i że Francji, pomimo posiadania arsenału nuklearnego, daleko do zastąpienia USA w roli obrońcy Europy. Ich zdaniem francuski przywódca posunął się odrobinę za daleko publicznie wyrażając wątpliwości co do wykonalności Artykułu 5, mówiącego o kolektywnej obronie. Bliższa analiza deklaracji Macrona – i ostre, a nawet alarmistyczne odpowiedzi na nie z obu stron Atlantyku – pokazują, że bez względu na to, czy się z nimi zgadzamy czy nie, ostatnie wydarzenia, szczególnie konfrontacja pomiędzy USA i Turcją w północnej Syrii, postawiły sojusz na rozdrożu. Wydaje się pewne, że przyspieszy to unijne inicjatywy obronne, takie jak PESCO, nasili amerykańskie żądania, by państwa europejskie zwiększyły wydatki na obronność i wreszcie, każe postawić wiele trudnych pytań dotyczących przyszłych związków pomiędzy Stanami Zjednoczonymi a UE. Na pytania te prawdopodobnie nie da się odpowiedzieć do czasu przyszłorocznych wyborów prezydenckich w Ameryce. A niektórzy politycy ostrzegają, że te pytania pozostaną, nawet jeżeli Trump nie wygra drugiej kadencji. Macron powiedział o ""śmierci mózgowej"" NATO w szeroko komentowanym wywiadzie dla tygodnika Economist, w którym nie szczędził zjadliwej krytyki Stanom Zjednoczonym i Turcji za podjęcie nieskoordynowanych działań wojskowych w północnej Syrii. Francuski prezydent miał wiele ostrych słów dla Trumpa, ale za osłabienie Sojuszu mocno krytykował również byłego prezydenta, Baracka Obamę. Oskarżając Obamę o przerzucenie politycznego środka ciężkości z Atlantyku na Pacyfik, Macron zarzucił mu, że ""nie interweniował po użyciu broni chemicznej w Syrii, co było pierwszym etapem upadku bloku zachodniego"". ""Wówczas to główne mocarstwa regionalne powiedziały sobie: 'Zachód jest słaby'"", kontynuował Macron. We wtorek Macron wzmocnił swoją krytykę NATO, mówiąc, że chce obudzić europejskich przywódców, którzy muszą zdać sobie sprawę z realiów nowego kontekstu międzynarodowego i wyzwań stojących przed powojennym porządkiem. – Pierwszym zagrożeniem jest lenistwo, wmawianie sobie, że oto 'mamy instytucje, które lubimy więc nie kwestionujmy ich, że czasami tracą one z pola widzenia swój cel i nikt nie rozumie, dokąd zmierzają, ale nie mówmy o tym zbyt głośno' – powiedział Macron w wystąpieniu na Paryskim Forum Pokojowym, konferencji dotyczącej globalnych problemów zarządzania. – Myślę, że potrzebujemy prawdy – kontynuował Macron. – Pruderia i hipokryzja nie sprawdzają się w dzisiejszych czasach, ponieważ obywatele to widzą. Żyjemy w otwartym świecie. Kiedy coś nie działa, mówią nam o tym. Hipokryzja i milczenie nie są więc rozwiązaniem. Intelektualne lenistwo donikąd nie prowadzi. Amerykański sekretarz stanu, Mike Pompeo i doradca Trumpa ds. bezpieczeństwa narodowego, Robert O’Brien, szybko zgodzili się, że NATO jest w niebezpieczeństwie, ale uwagi Macrona wykorzystali głównie po to, by powtórzyć żądania Waszyngtonu co do zwiększenia wydatków na obronność przez Europę. – Sojuszowi NATO zawsze grozi, że stanie się zbędny i to nie z powodu partnerstwa, nie z powodu politycznych zobowiązań pomiędzy naszymi krajami, bo one zawsze będą ważne – powiedział Pompeo w Berlinie podczas spotkania upamiętniającego upadek muru berlińskiego. – Ale nie uniknie tego ryzyka, jeżeli nie będzie się skutecznie konfrontować z wyzwaniami współczesności. – Jeżeli kraje uwierzą, że mogą korzystać z parasola bezpieczeństwa nie zapewniając NATO środków, których ono potrzebuje, jeżeli nie będą dotrzymywać swoich zobowiązań, to istnieje ryzyko, że NATO stanie się nieskuteczne albo zbędne – dodał. O’Brien wystąpił w niedzielę w telewizji, zdecydowanie odrzucić tezę, jakoby Trump zbyt pospiesznie wycofał amerykańskie siły z północnej Syrii i zaprzeczył, by ta decyzja umożliwiła Turcji militarną rozprawę z siłami kurdyjskimi. Do takiego poglądu przychyla się większość ekspertów i sojuszników z NATO. O’Brien bronił Trumpa, a jednocześnie atakował europejskich sojuszników w kwestii wydatków. – NATO jest dla nas ważnym sojuszem – powiedział. – Jednak rysy, które się na nim pojawiły moim zdaniem wynikają z tego, że mamy członków, którzy nie płacą swojego uczciwego udziału, którzy nie wydają pieniędzy na obronność. Jest grupa krajów, w tym Niemcy i inni, które nie płacą swojego uczciwego udziału. To ne jest w porządku wobec amerykańskiego podatnika, by musiał bronić tych krajów, które nie chcą obronić się same. Minister spraw zagranicznych Luksemburga, Jean Asselborn, był jednym z niewielu europejskich polityków, którzy publicznie wzięli stronę Macrona, choć zarazem przyznał, że w dającej się przewidzieć przyszłości Unia nie poradzi sobie bez NATO. – Pochodzę z kraju, który nie jest w stanie obronić się sam. Myślę, że również Europa nie jest w stanie obronić się sama – powiedział Asselborn. – W związku z tym Unia powinna pozostać w bliskich stosunkach z NATO. Dodał jednak: – To co się stało ostatnio, to co jeden z krajów NATO zrobił w Syrii, nie koresponduje z wartościami, o których wielu ludzi sądzi, że powinny dominować w tym sojuszu. Tego co się stało nie można nazwać samoobroną, a jeżeli nie ma koordynacji wewnątrz NATO w tak ważnych sprawach, to musimy zadać sobie pytanie, jak można odpowiedzieć na to jednostronne działanie Stanów Zjednoczonych bez żadnej koordynacji z Europą. – Pod tym względem prezydent Macron ma rację, kiedy atakuje poziom koordynacji w NATO – podsumował Asselborn. – Ten sojusz wojskowy może przetrwać tylko wtedy, jeżeli koordynacja będzie odbywać się w sposób normalny. Inni politycy komentują wypowiedzi Macrona tylko pod warunkiem zachowania anonimowości. – Ta analiza jest generalnie słuszna – mówi jeden z zachodnioeuropejskich dyplomatów. – Tylko słowa zostały zdecydowanie źle dobrane. Inny zachodnioeuropejski dyplomata dodaje: – To co stało się w Syrii jest jasne: dwa kraje NATO nie zaprzątały sobie głowy jakąkolwiek koordynacją. On ma rację, nie możemy ignorować tego faktu. Spór pomiędzy Paryżem i Waszyngtonem jest szczególnie niepokojący dla krajów Europy Środkowej i Wschodniej, gdzie powszechne są obawy przed Rosją, a perspektywa utraty parasola ochronnego ze strony USA wręcz nie do pomyślenia. – Jeżeli chodzi o kwestie obronności, to musimy być świadomi, że po drugiej stronie Atlantyku mamy do czynienia z innym pokoleniem polityków, którzy nie czują spuścizny więzów transatlantyckich tak mocno – mówi Miroslav Lajčák, minister spraw zagranicznych Słowacji. – To co musimy zrobić, to wysyłać sygnały, które wzmocnią zaangażowanie w te więzy, a nie osłabiać je. Naprawdę uważam, że rola Stanów Zjednoczonych dla europejskiego bezpieczeństwa i obronności jest niezastąpiona. Wypowiedzi Macrona sprawiły, że inne europejskie rządy próbują zachować równowagę pomiędzy podkreślaniem swojego zaangażowania w NATO i wyrażaniem poparcia dla nowych unijnych inicjatyw. Włoski ambasador przy NATO, Francesco Maria Talò, zwrócił uwagę na komentarz premiera Włoch, Giuseppe Conte, podczas poniedziałkowego spotkania z Merkel ""potwierdzający kluczowe znaczenie jakie przywiązujemy do NATO, jako platformy naszego bezpieczeństwa i jako platformy politycznej"". – Jednocześnie jesteśmy zdeterminowani, by wzmacniał działania Europy w obszarze politycznym i bezpieczeństwa – dodał Talò. Inni politycy zwracają jednak uwagę, że Stany Zjednoczone nieprzychylnym okiem patrzą na unijną współpracę w dziedzinie wojskowości i obronności, narzekając, że grozi to marginalizacją NATO. Dodają oni, że USA często wydają się być bardziej zainteresowane ochroną rynku dla amerykańskiego przemysłu obronnego. Macron otwarcie narzekał na to we wspomnianym wywiadzie dla Economista. ""W oczach prezydenta Trumpa – i ja całkowicie to szanuję – NATO jawi się jako projekt komercyjny"", powiedział Macron. ""Widzi to jako projekt, w którym Stany Zjednoczone działają jako rodzaj geopolitycznego parasola, ale w zamian za to zyskują komercyjną wyłączność. Chodzi o to, by kupować amerykańskie produkty. Francja się na to nie pisze"". Macron stwierdził też, że kraje UE muszą więcej robić samodzielnie. ""Europa nie zademonstrowała jeszcze swojej wiarygodności"", powiedział. ""Myślę, że to nastawienie się zmienia i dziś europejska obronność jest komplementarna wobec NATO. Wierzę jednak również, że musi być silniejsza, ponieważ musi być w stanie decydować i coraz częściej brać odpowiedzialność za politykę bezpieczeństwa naszych sąsiadów. To uprawnione oczekiwanie."" Jak wskazał Macron, Francja jest zaangażowana w 10 spośród 13 nowych inicjatyw, przyjętych we wtorek przez 25 państw UE biorących udział w PESCO. Max Bergmann, ekspert ds. relacji transatlantyckich w Center for American Progress, lewicowym think-tanku z Waszyngtonu, mówi, że jest zaskoczony, iż europejscy przywódcy nie protestowali wcześniej głośniej, albo nie działali bardziej zdecydowanie w odpowiedzi na prezydenturę Trumpa. – Europejskie podejście do administracji Donalda Trumpa, która jest całkowicie skoncentrowana na Ameryce i antynatowska, polega na zamknięciu oczu i zakryciu uszu w nadziei, że jakoś to będzie – mówi Bergmann. Dodaje jednak, że chaosu w północnej Syrii nie dało się już zignorować. – Mamy incydent, który pokazuje, że nie możemy polegać na tym facecie – dodaje. – Macron wysuwa jedną inicjatywę za drugą, próbując wzmocnić Unię Europejską, próbując wzmocnić Europę. A po Trumpie nie wiadomo czego się spodziewać, jak przyjdzie co do czego. – Macron próbował zagrać Europie głośną pobudkę – mówi Bergmann dodając, że amerykańskie próby osłabienia unijnej współpracy wojskowej są bardziej niepokojące, niż wypowiedzi Macrona. – Amerykański sprzeciw wobec realizacji europejskiej polityki obronnej, to jest ta śmierć mózgowa, by użyć wyrażenia Macrona. Tu mamy realny strategiczny cel. Redakcja: Michał Broniatowski",Emmanuel Macron,
https://wiadomosci.onet.pl/politico/donald-tusk-wyglosil-pozegnalne-przemowienie-na-zakonczenie-kadencji-w-re/6e3msnm,"Donald Tusk żegna się z Brukselą, wspominając najważniejsze bitwy swojej kadencji","W szczerym, wygłoszonym kilka dni temu pożegnalnym przemówieniu Donald Tusk, ustępujący przewodniczący Rady Europejskiej, powiedział, że w minionych pięciu latach najważniejsza dla niego była walka o jedność Unii i ostrzegł Wielką Brytanię, że brexit będzie oznaczał koniec jej imperium. David M. Herszenhorn z POLITICO, relacjonując mowę Tuska, zażartował, że ""Donald jest teraz bardzo kulawym kaczorem"", przywołując angielskie określenie ""lame duck"", które opisuje bezsilnego na końcu swojej kadencji polityka.","Artykuł w oryginale na stronie POLITICO.eu Tusk zadbał o odpowiednią oprawę dla swojego ostatniego ""na urzędzie"" wystąpienia i już dzień przedtem zapowiedział je na Twitterze wraz z ostro zmontowanym, prawie dwuminutowym filmikiem, pokazującym jego dokonania. Opis tych dokonań rozwinął w mowie na inauguracji roku akademickiego w College of Europe w Brugii. I skorzystał przy tej okazji, by odrzucając dyplomatyczną poprawność, ostro skrytykować z imienia, co i kto mu się przez minione lata nie podobało z perspektywy gabinetu przewodniczącego Rady Europejskiej. – Po swoim odejściu Wielka Brytania stanie się zewnętrznym, drugorzędnym graczem, podczas gdy główne pole bitwy zostanie zajęte przez Chiny, Stany Zjednoczone i UE – powiedział. – Jeden z moich angielskich przyjaciół ma chyba rację, mówiąc z melancholią, że brexit jest prawdziwym końcem Imperium Brytyjskiego. Jeśli komuś się ta szczerość nie spodobała, to cóż, trudno. – Dziś jest już po prostu za późno, by rozpocząć impeachment Donalda, przynajmniej tego europejskiego – powiedział, wywołując ogromny aplauz publiczności. W swoim wystąpieniu Tusk wielokrotnie poruszał kwestię jedności Unii, opisując ją jako swoją główną troskę w ciągu pięciu lat pełnienia funkcji organizatora i choreografa szczytów 28 szefów państw i rządów UE. Otworzył swoje wystąpienie, wspominając dwie swoje bohaterki: filozofkę Hannah Arendt i byłą brytyjską premier Margaret Thatcher. Tusk zacytował przemówienie Thatcher w College of Europe, na takim samym wydarzeniu, które otwierało rok akademicki w 1988 r., kiedy to był jeszcze w antykomunistycznym podziemiu w Polsce. – Nie wolno nam zapominać, że na wschód od żelaznej kurtyny ludzie, którzy kiedyś cieszyli się pełnym udziałem w europejskiej kulturze, wolności i tożsamości, zostali odcięci od swoich korzeni – cytował Margaret Thatcher. – Zawsze będziemy postrzegać Warszawę, Pragę i Budapeszt jako wielkie europejskie miasta. – Dwa miesiące później witałem ją razem z Lechem Wałęsą i polskimi robotnikami przed Stocznią Gdańską. Tego dnia mieliśmy wrażenie, że żelazna kurtyna zaraz upadnie i że nadchodzi nowa era wolności i jedności – kontynuował Tusk. Nawiązał w tym momencie do kwestii jedności Unii, o której powiedział, że była ""motywem przewodnim, zadaniem, niemal moją obsesją, od samego początku"" pierwszej dwuipółrocznej kadencji w 2014 r. Tusk powiedział, że jego pierwszym wielkim wyzwaniem było utrzymanie jedności przywódców Unii w obliczu agresji militarnej ze strony Rosji, w tym inwazji i aneksji ukraińskiego Krymu i wyraził zadowolenie, że UE przez cały okres jego urzędowania zdecydowanie trzymała się nałożonych na Moskwę sankcji gospodarczych. – Musiałem publicznie przypominać innym, niemal co tydzień, że Rosja nie jest naszym ""strategicznym partnerem"", ale naszym ""problemem strategicznym"" – powiedział. – Zostałem nawet nazwany ""monomaniakiem"", ponieważ tak bardzo skupiłem się na tym temacie. Ale w końcu się opłaciło. Przez całą moją kadencję utrzymywaliśmy naszą jedność, również w zakresie sankcji. Następnie przypomniał kwestię jedności strefy euro podczas kryzysu finansowego, twierdząc, że pomógł ochronić Grecję przed surowymi instynktami Niemiec i Holandii, które mogły skłonić Ateny do porzucenia wspólnej waluty. – Jako typowy przedstawiciel ""szkoły północnej"" zawsze uważałem, że nie powinno się wydawać więcej niż się ma – powiedział. – Ale mimo tego przekonania broniłem Greków przed nazbyt twardym i czasem ortodoksyjnym podejściem Niemców i Holendrów. Przypisał też sobie zasługę zmuszenia niemieckiej kanclerz Angeli Merkel i greckiego premiera Alexisa Tsiprasa do kontynuowania negocjacji w nocy 12 lipca 2015 r. i pochwalił się, że cztery godziny później byli w stanie ogłosić to, co nazwał ""naszym aGreekmentem"" (gra słów z połączenia ""Greek"" – grecki – oraz ""agreement"" – porozumienie). Inni mogą inaczej wspominać te wydarzenia, ale Tusk się nad tym zbytnio nie rozwodził. Zamiast tego przeszedł do polityki migracyjnej, twierdząc, że pomógł znaleźć równowagę pomiędzy początkowym podejściem z otwartymi ramionami ze strony Angeli Merkel a preferowanym przez przywódców, takich jak węgierski premier Viktor Orbán, stanowiskiem ""Fortecy Europa"". Chociaż kryzys migracyjny uległ złagodzeniu, Unia dalej jest daleka od rozstrzygnięcia gorzkich sporów dotyczących polityki migracyjnej i azylowej, które przejmie po Tusku na dzień dobry jego następca, były belgijski premier Charles Michel. W sprawie brexitu Tusk zauważył, że Wielka Brytania pozostanie członkiem Unii do końca jego kadencji 30 listopada, ale wcale się z tego nie ucieszył. – Nie będę udawał, że jest to jakiś sukces, ponieważ brexit może nastąpić już na początku przyszłego roku – powiedział. – Zrobiłem wszystko, co w mojej mocy, aby uniknąć konfrontacyjnego scenariusza ""no-deal"" [bez porozumienia] i aby wydłużyć czas na refleksję i ewentualną zmianę stanowiska w Wielkiej Brytanii. Nazwano mnie romantykiem i anglofilem, co moim zdaniem jest całkiem adekwatne i zasłużone. A co najważniejsze, brexit nas nie podzielił. W jednej ze swoich mocniejszych krytycznych uwag upomniał wszystkich troje brytyjskich przywódców, z którymi współpracował, za próby podziału Wspólnoty. – UE27 zachowała niezwykłą samodyscyplinę i wzajemną lojalność, pomimo prób ""bilateralizacji"" tych negocjacji przez Londyn – powiedział. – Tak było w przypadku premiera Camerona, premier May i tak jest teraz, w przypadku premiera Johnsona. Tusk miał też ostre słowa wobec niektórych przywódców, których uważa za przyjaciół i sojuszników, takich jak na przykład Macron. Skrytykował tych, którzy opowiadają się za ""Europą wielu prędkości"", w której niektóre kraje mogłyby zdecydować się na bliższą współpracę, podczas gdy inne wstrzymałyby się od niej, twierdząc, że doprowadziłoby to jedynie do powrotu do czasów żelaznej kurtyny, kiedy kontynent był podzielony. – Paryż był tu szczególnie aktywny, paradoksalnie zwłaszcza po wyborze prezydenta Macrona, szczerego i energicznego Europejczyka – powiedział Tusk. – Nie mogę zaakceptować powrotu do Europy wielu prędkości. Połowę życia spędziłem za żelazną kurtyną, w sowieckiej strefie, pod rządami komunistycznymi, więc bardzo dobrze wiem, co naprawdę oznacza Europa dwóch prędkości. Później w przemówieniu Tusk ostro skrytykował Macrona za komentarze z jego niedawnego wywiadu dla tygodnika ""Economist"", w którym francuski prezydent powiedział, że Unia powinna ponownie przemyśleć swoje stanowisko w sprawie Rosji – ruch, który według Tuska może kosztować Unię jej suwerenność. – Prezydent Macron mówi, że podziela te same poglądy na ten temat co Viktor Orbán i że ma nadzieję, że pan Orbán pomoże przekonać Polaków do zmiany ich stanowiska w sprawie Rosji – powiedział Tusk. – Ale nie mnie, Emmanuelu. Tusk powiedział również, że część jego obowiązków polegała na ochronie praw małych państw Unii. – Niemcy i Francja są większe niż Malta czy Litwa, ale to nie oznacza, że mają więcej racji. Przynajmniej nie zawsze – powiedział i zauważył, że jego celem jako przewodniczącego Rady było zapewnienie każdemu krajowi sprawiedliwego traktowania. – W końcu, nawet Niemcy mają czasem rację – zakpił. Pod koniec przemówienia, po żarcie, że nie można już wdrożyć wobec niego impeachmentu, Tusk powrócił z niedyplomatyczną otwartością do kwestii brexitu, mówiąc, że nadal ma nadzieję, że zostanie powstrzymany. – Wielokrotnie słyszałem od zwolenników brexitu, że chcą opuścić Unię Europejską, aby uczynić Wielką Brytanię ponownie wielką i wierzą, że tylko w pojedynkę może być naprawdę wielka – powiedział. – W tych głosach można było usłyszeć tęsknotę za imperium. Ale rzeczywistość jest dokładnie odwrotna. Tylko jako część zjednoczonej Europy Wielka Brytania może odgrywać globalną rolę. – Wybory w Wielkiej Brytanii już za miesiąc – dodał. – Czy coś jeszcze może się zmienić? Hannah Arendt uczyła, że rzeczy stają się nieodwracalne tylko wtedy, gdy ludzie zaczynają myśleć, że tak jest. Tak więc jedyne słowa, które przychodzą mi dziś do głowy, to po prostu: Nie poddawajcie się. W tym meczu jesteśmy już w dogrywce, może nawet dojdzie do serii rzutów karnych. W jednym z osobistych akcentów przemówienia Tusk powiedział, że trzyma w swoim biurze ręcznie wykonany plakat, który zostawi Michelowi. Jest na nim napisane: ""Jedność, głupcze"".",Donald Tusk,
https://wiadomosci.onet.pl/kraj/polska-moze-nie-spelnic-celow-pakietu-energetyczno-klimatycznego-w-2020-r/pnek74y,Polska może mieć problem z realizacją międzynarodowych celów ws. klimatu,"Polska może, jako jedyne państwo w UE, nie spełnić wszystkich trzech celów pakietu energetyczno-klimatycznego w 2020 r. Chodzi o cele związane m.in. z odnawialną energią, ale też o efektywność energetyczną i emisje gazów cieplarnianych - wynika z najnowszego szacunku Europejskiej Agencji Środowiska (EEA) o którym pisze portal wysokienapiecie.pl.","Polska zajmuje w Europie trzecie miejsce pod względem emisji CO2, a biorąc pod uwagę wszystkie emisje gazów cieplarnianych - piąte. W ubiegłym roku bezwzględny wzrost był najwyższy w UE. Postępy firm energetycznych są niwelowane przez inne branże. Tu na czołowe miejsce wysuwa się transport, gdzie nastąpił skokowy wzrost zużycia paliw - czytamy na stronie wysokienapiecie.pl. Prognoza przewiduje również, że problemy czekają Polskę w 2030 r., kiedy cele unijne dotyczące redukcji emisji są znacznie zaostrzone. Wtedy trzeba będzie wykazać, że emisje w sektorach Effort Sharing Decision (ESD) spadły o 7 proc., Polska może przekroczyć cel aż o 21 proc. - czyli o 38 mln ton CO2. Raport EEA potwierdza, że mijamy się z obowiązkowym celem udziału 15 proc. OZE w końcowym zużyciu energii. W 2018 r. wyniósł on - według projekcji - zaledwie 10,9 proc. Za transfer statystyczny energii z innych państw Polska może zapłacić nawet 8 mld zł. Do porażki w realizacji unijnych celów energetyczno-klimatycznych walnie przyczynił się transport. Według projekcji europejskiej agencji w ubiegłym roku udział OZE w polskim transporcie spadł do 3,6 proc. Oficjalne statystyki poznamy za kilka tygodni, gdy przedstawi je GUS. Są potężne rozbieżności w kwestii tego, jak to widzi rząd w Krajowym Planie dla Energii i Klimatu a tym, co wynika z obecnego trendu. Według KPEiK w 2030 r. będziemy emitowali jako gospodarka poniżej 370 mln ton ekwiwalentu CO2. Unijny cel to redukcja o 40 proc. w stosunku do 1990 r. Prawdopodobnie będzie on zwiększony - wynika z ustaleń Europejskiej Agencji Środowiska ws. polskich planów na 2030 r. Źródło: wysokienapiecie.pl",Polska może nie spełnić wszystkich trzech celów pakietu energetyczno-klimatycznego w 2020 r.,
https://wiadomosci.onet.pl/swiat/unia-europejska-przekaze-jemenowi-79-mln-euro/bvy1bfb,Unia Europejska przekaże Jemenowi 79 mln euro,"79 mln euro - tyle Unia Europejska przeznaczy na wsparcie dla Jemenu, ogarniętego od 5 lat konfliktem, który doprowadził do kryzysu humanitarnego w tym kraju. Środki te mają pomóc m.in. w utrzymaniu usług publicznych, takich jak opieka zdrowotna i edukacja.","- Jemen jest krajem rozdartym konfliktami i spustoszonym przez przemoc, ale jest także krajem pełnym odporności i przedsiębiorczości. Oprócz pomocy humanitarnej UE dla ludności Jemenu, inwestowanie w rozwój ma kluczowe znaczenie. Dzisiejszy pakiet o wartości 79 mln euro wesprze usługi zdrowotne, dostęp do wody, żywności i edukacji, a także poprawi warunki życia ludzi - mówi unijny komisarz ds. Współpracy Międzynarodowej i Rozwoju Neven Mimica. Wsparcie UE skoncentruje się na dwóch obszarach. Po pierwsze, pomoże społecznościom jemeńskim, takim jak samorządy lokalne, w poprawie usług zdrowotnych, dostępu do wody pitnej i żywności, podstawowych warunków sanitarnych i opieki szpitalnej oraz inwestycji w oświatę. Ponadto ma poprawić lepsze zarządzanie odpadami. Po drugie, ma pobudzić sektor prywatny, zwłaszcza małe podmioty gospodarcze, na przykład w sektorze rolnym. Konflikt w Jemenie doprowadził do największego kryzysu humanitarnego na świecie. Poziom głodu, ubóstwa i rozprzestrzeniania się chorób, którym można zapobiegać, jest ogromny. UE przeznaczyła jak dotąd 323 mln euro na pomoc rozwojową dla ludności dotkniętej kryzysem w tym kraju. W wojnie domowej w Jemenie śmierć poniosły dziesiątki tysięcy ludzi, a 3,3 mln musiało opuścić swoje domy. Najbiedniejszy kraj Półwyspu Arabskiego został zepchnięty na skraj głodu. 24 mln Jemeńczyków potrzebuje pomocy humanitarnej. Uznawany przez społeczność międzynarodową rząd Jemenu i separatyści z południa tego kraju podpisali we wtorek w Rijadzie wstępne porozumienie, na mocy którego będą dzielić się władzą. Poinformował o tym saudyjski następca tronu książę Mohammad ibn Salman. W uroczystości podpisania porozumienia udział wziął książę Salman - jeden z inicjatorów tych negocjacji - oraz następca tronu emiratu Abu Zabi Mohamed ibn Zajed an-Nahajan i prezydent Jemenu Abd Rabu Mansur al-Hadi.",W Jemenie trwa obecnie największy kryzys humanitarny na świecie,
https://wiadomosci.onet.pl/swiat/spor-ws-nord-stream-2-operator-zwraca-sie-przeciw-unii-europejskiej/gs94rsv,Spór ws. Nord Stream 2. Operator zwraca się przeciw Unii Europejskiej,"Operator gazociągu Nord Stream 2, spółka Nord Stream 2 AG, zwraca się do sądu arbitrażowego, kwestionując poprawki do dyrektywy gazowej UE – podał we wtorek „Kommiersant”. Zdaniem spółki zmiany w unijnej dyrektywie naruszają zasady Europejskiej Karty Energetycznej.","Jak informuje rosyjski dziennik, Nord Stream 2 AG powołuje się na to, że nowelizacja dyrektywy gazowej UE narusza zasady Karty Energetycznej zabraniające dyskryminowania projektów infrastrukturalnych. Operator Nord Stream 2 postanowił podjąć działania poprzez procedurę arbitrażu ad hoc w ramach reguł UNCITRAL (Komisji ONZ ds. Międzynarodowego Prawa Handlowego) i przedstawić swoje pretensje wobec UE w ramach Traktatu Karty Energetycznej – relacjonuje gazeta. Spółka, która należy do rosyjskiego Gazpromu, podjęła działania w tej sprawie 26 września. Eksperci cytowani przez „Kommiersanta” uważają, że Gazprom ma szanse na sukces w tym postępowaniu, ale proces ten może trwać 3-4 lata. Byłoby to pierwsze postępowanie inwestora przeciwko UE; dotąd procedury w ramach UNCITRAL dotyczyły pozwów wobec konkretnych państw. Operator gazociągu Nord Stream 2 już wcześniej twierdził, że zmiany w unijnej dyrektywie gazowej tworzą preferencje dla niektórych projektów infrastrukturalnych kosztem innych. Zdaniem spółki projekt Nord Sream 2 powinien być zaliczany nie do nowych projektów, których dotyczy zmieniona dyrektywa gazowa, ale do „starych”, ze względu na termin zakończenia inwestycji w ten projekt. Nord Stream 2 to projekt liczącej 1200 km dwunitkowej magistrali gazowej prowadzącej przez Bałtyk, z Ust-Ługi w Rosji do Greifswaldu w Niemczech, o mocy przesyłowej 55 mld metrów sześciennych surowca rocznie. Gazociąg miał być gotowy do końca 2019 roku. Jednocześnie Rosja zamierzała znacznie ograniczyć przesyłanie gazu tranzytem rurociągami biegnącymi przez terytorium Ukrainy. Przeciwne budowie Nord Stream 2 są m.in.: Polska, kraje bałtyckie, Ukraina i USA. Budowa NS2 opóźniła się; Dania dopiero pod koniec października br. wydała zezwolenie na ułożenie rurociągu w swoich wodach.",Nord Stream 2,
https://wiadomosci.onet.pl/swiat/dymisja-prezydenta-boliwii-kuba-wenezuela-i-argentyna-potepiaja-boliwijski-zamach/7vnpf4n,Dymisja prezydenta Boliwii. Pierwsze reakcje świata,"Prezydenci Kuby, Wenezueli i Argentyny potępili niedzielne wydarzenia w Boliwii, które doprowadziły do ustąpienia prezydenta tego kraju Evo Moralesa, a MSZ Rosji oskarżyło opozycję w Boliwii o ""rozpętanie fali przemocy"". Jednocześnie szefowa unijnej dyplomacji Federica Mogherini zaapelowała do wszystkich stron sporu politycznego w Boliwii o spokój i odpowiedzialność w celu doprowadzenia do nowych wyborów.","Prezydent Kuby Diaz-Canel oświadczył, że w Boliwii doszło do ""gwałtownego i tchórzliwego zamachu przeciwko demokracji"". Prezydent Kuby na Twitterze wyraził swoje ""silne potępienie zamachu stanu"" i dodał, że ""świat musi zmobilizować się dla życia i wolności Evo"". ""Evo, nie jesteś sam"" - napisał kubański przywódca. ""Kuba, tradycyjny sojusznik przywódcy socjalistycznej Boliwii, wyraża swoją solidarność z bratem prezydentem Evo Moralesem, protagonistą i symbolem roszczeń rdzennych mieszkańców naszych Ameryk"" - skomentował na Twitterze minister spraw zagranicznych Kuby Bruno Rodriguez. Podobne stanowisko wyraził prezydent Wenezueli Nicolas Maduro, także sojusznik lewicowego prezydenta Boliwii. ""Kategorycznie potępiamy zamach stanu przeciwko naszemu bratu, prezydentowi Boliwii"" - oświadczył na Twitterze Maduro. Także prezydent elekt Argentyny Alberto Fernandez nazwał „zamachem stanu” niedzielne wydarzenia w Boliwii. ""Doszło do zamachu stanu w wyniku wspólnej akcji brutalnych cywilów, zdemobilizowanego personelu policji i bierności armii, zamachu stanu przeciwko prezydentowi, który zarządził nowe wybory"" - napisał na Twitterze Fernandez, który obejmie urząd 10 grudnia. Morales w niedzielę poinformował w telewizyjnym wystąpieniu, że w obliczu trwających od trzech tygodni społecznych protestów składa dymisję. Rezygnacja nastąpiła po tym, jak Organizacja Państw Amerykańskich (OPA) opublikowała raport, kwestionujący oficjalne wyniki wyborów prezydenckich z 20 października, które Morales wygrał. Ogłoszenie reelekcji Moralesa po wyborach 20 października wywołało masowe protesty w całym kraju. Oficjalnie zdobył on 47,08 proc. głosów, a jego główny rywal, centrowy poprzedni prezydent Carlos Mesa 35,61 proc. Do wygrania wyborów już w pierwszej turze potrzebne jest uzyskanie ponad połowy wszystkich głosów lub przewagi co najmniej 10 punktów procentowych. Opozycja twierdziła, że władze sfałszowały wyniki głosowania. ""Z niepokojem obserwujemy dramatyczny rozwój wydarzeń w Boliwii, gdzie rozpętana przez opozycję fala przemocy nie pozwoliła na dokończenie mandatu prezydenckiego Evo Moralesa"" - oświadczyło MSZ Rosji w oficjalnym komunikacie. Jego zdaniem gotowość rządu Boliwii do ""poszukiwania konstruktywnych decyzji na bazie dialogu"" została zastąpiona ""rozwojem wypadków według szablonu wyreżyserowanego przewrotu"". MSZ w Moskwie wezwało siły polityczne Boliwii do ""rozsądku i odpowiedzialności"", poszukiwania wyjścia z obecnej sytuacji w oparciu o konstytucję kraju i w interesach ""zapewnienia praw wszystkich obywateli"". Ministerstwo przypomniało, że Boliwię łączą z Rosją ""relacje przyjaźni i konstruktywnej współpracy"". Wyraziło także nadzieję na przejawienie ""odpowiedzialnego podejścia"" przez sąsiadujące z Boliwią państwa, ""wpływowe kraje spoza regionu"" i organizacje międzynarodowe. Szefowa unijnej dyplomacji Federica Mogherini zaapelowała o spokój i odpowiedzialność w celu doprowadzenia do nowych wyborów w Boliwii. - Chciałabym jasno wyrazić nasze życzenie, aby wszystkie strony w kraju zachowywały powściągliwość i odpowiedzialność oraz prowadziły kraj pokojowo i spokojnie do nowych, wiarygodnych wyborów, które pozwolą mieszkańcom Boliwii wyrazić swoją demokratyczną wolę - powiedziała Mogherini w Brukseli, przed spotkaniem unijnych ministrów spraw zagranicznych. Morales poinformował w niedzielę w wystąpieniu telewizyjnym, że w obliczu trwających od trzech tygodni społecznych protestów składa dymisję. Rezygnacja nastąpiła po publikacji przez Organizację Państw Amerykańskich (OPA) raportu kwestionującego oficjalne wyniki wyborów prezydenckich z 20 października, które Morales wygrał. Ogłoszenie reelekcji Moralesa po wyborach 20 października wywołało masowe protesty w całym kraju. Oficjalnie zdobył on 47,08 proc. głosów, a jego główny rywal, centrowy poprzedni prezydent Carlos Mesa 35,61 proc. Do wygrania wyborów już w pierwszej turze potrzebne jest uzyskanie ponad połowy wszystkich głosów lub przewagi co najmniej 10 punktów procentowych. Opozycja twierdziła, że władze sfałszowały wyniki głosowania.",Ogłoszenie reelekcji Moralesa wywołało masowe protesty w całym kraju,
https://wiadomosci.onet.pl/politico/podzial-srodkow-w-budzecie-ue-co-dostanie-polska/fyxntwl,W walce o wieloletni budżet Unii Polska ma sojuszników w obronie swoich interesów,"Nowy siedmioletni budżet Unii Europejskiej ma wejść w życie w 2021 r., a tymczasem kraje członkowskie są wciąż bardzo daleko od porozumienia jak rozdzielić fundusze, czyli gdzie je zwiększyć, a gdzie przyciąć. Lili Bayer z POLITICO przedstawia przewodnik po skomplikowanej sieci sojuszy przed wielką bitwą, jaka właśnie rozpoczęła się w Brukseli.","Artykuł w oryginale na stronie POLITICO.eu Unijni przywódcy chcieli osiągnąć porozumienie w sprawie budżetu na lata 2021–2027 do końca tego roku, wychodząc od planu Komisji Europejskiej dotyczącego 1,13 biliona euro. Niestety, głębokie podziały w tak delikatnych kwestiach, jak ogólna wielkość budżetu i cięcia w tradycyjnych obszarach wydatków – a także Brexit i opóźnienie rozpoczęcia działalności przez nową Komisję Europejską – przesunęły ten termin na następny rok. W rezultacie urzędnicy obawiają się, że nowe programy budżetowe mogą nie zostać uruchomione na czas. Niektórzy przywódcy nalegają, aby kraje Unii odłożyły na bok dzielące je różnice i doszły do porozumienia w pierwszych miesiącach przyszłego roku. Jednak zdaniem części dyplomatów poszczególne frakcje dzieli tak wiele, że porozumienie będzie można zapewne osiągnąć dopiero w ostatniej chwili, w czasie niemieckiej prezydencji w Radzie Unii Europejskiej, czyli w drugiej połowie 2020 r. Spory budżetowe to tradycyjnie jedna z najcięższych walk w Brukseli. To gra na wielu płaszczyznach: poszczególne kraje mogą na przykład być sojusznikami w zakresie dotacji dla rolnictwa, ale przeciwnikami w kwestii wielkości budżetu lub finansowania rozwoju regionalnego. Na przykład Francja i Niemcy są po tej samej stronie, jeśli chodzi o propozycje powiązania finansowania z poszanowaniem praworządności, ale należą do bardzo różnych obozów w kwestii tego, ile pieniędzy należy przeznaczyć dla rolników. Oto kilka głównych sojuszy, które uformowały się do tej chwili. – De facto najsilniejszy jest sojusz hanzeatycki – mówi jeden z unijnych dyplomatów, mając na myśli pięć krajów z północy kontynentu, które w rozmowach budżetowych są zwolennikami oszczędności. Tzw. ""oszczędna piątka"" czyli Austria, Dania, Holandia, Niemcy i Szwecja chcą, aby budżet po brexicie był mniejszy, niż proponuje Komisja Europejska – proponują ograniczenie wydatków do 1 procent dochodu narodowego całej Wspólnoty. Ta sama piątka naciska na utrzymanie tzw. rabatów – redukcji ich składek – nawet po tym, jak Wielka Brytania, która jako pierwsza była beneficjentem rabatu, opuści UE. To, czy ten sojusz odniesie sukces, zależy w dużej mierze od Berlina. Niemcy są najbardziej wpływowym członkiem tej grupy i największym płatnikiem netto do unijnego budżetu. Jak mówi jeden z naszych rozmówców, już w czasie październikowego szczytu Rady Europejskiej Niemcy wykazały się ""dużą elastycznością"" w kwestii wielkości budżetu. Berlin byłby także odpowiedzialny za nadzorowanie porozumienia budżetowego, gdyby rozmowy miały miejsce w drugiej połowie 2020 roku. Belgia, Finlandia i Irlandia nie są w ""klubie 1 procent"", ale chcą, aby wydatki były mniejsze, niż 1,11 procent dochodu narodowego, co proponuje Komisja Europejska. POLECAMY: POLITICO w oryginale - Nie liczmy na to, że Europa jest w stanie przeciwstawić się Trumpowi Do klubu ""Przyjaciół Spójności"" należą Bułgaria, Chorwacja, Cypr, Czechy, Estonia, Grecja, Hiszpania, Litwa, Łotwa, Malta, Polska, Portugalia, Rumunia, Słowacja, Słowenia i Węgry. Ten sojusz 16 krajów ze wschodu i południa Europy – to grupa walcząca o utrzymanie finansowania rozwoju regionalnego. ""Przyjaciele Spójności"" (Friends of Cohesion) to formalna grupa, która miała wpływ także na poprzednie negocjacje budżetowe w latach 2012–2013. Jak mówią dyplomaci, jest to jedna z najpotężniejszych frakcji w obecnej debacie budżetowej. Zgodnie z wnioskiem Komisji kraje takie jak Polska w latach 2021–2027 doznałyby redukcji funduszy regionalnych niemal o jedną czwartą w porównaniu z obecnym siedmioletnim budżetem. W dodatku fińska prezydencja zaproponowała dalsze cięcia niektórych części funduszu spójności w celu lepszego wspierania rolnictwa. Kraje będące beneficjantami funduszu spójności argumentują, że to niewłaściwy kierunek, bo wydatki mające na celu zmniejszanie różnic wewnątrz Wspólnoty są określone w traktatach UE. W kolejnym spotkaniu koordynacyjnym ""Przyjaciół Spójności"" w sprawie budżetu, które odbyło się we wtorek w Zamku na Hradczanach w Pradze, wzięli udział przedstawiciele 16 państw (nie było Włoch, które dotychczas uczestniczyły w pracach klubu). Na zakończenie wezwali do utrzymania funduszy rozwoju regionalnego na obecnym poziomie i zachowania elastyczności w sposobie wydawania pieniędzy. ""Niezbędne jest zabezpieczenie finansowania polityki spójności na poziomie MFF z lat 2014-2020 w ujęciu realnym"", napisali przywódcy we wspólnej deklaracji (wśród nich Mateusz Morawiecki), dodając, że ""znaczne redukcje budżetowe zawarte we wniosku dotyczącym wieloletnich ram finansowych 2021-2027 mogą utrudnić osiągnięcie celów traktatowych"". Jednak nawet wśród ""Przyjaciół Spójności"" istnieją znaczące różnice. Jak mówi jeden z dyplomatów, niektóre kraje byłyby skłonne zgodzić się na cięcia w funduszu spójności, o ile utrzymane zostaną środki finansowe dla regionów znajdujących się w najgorszej sytuacji. W skład tego klubu wchodzą Chorwacja, Hiszpania, Litwa, Malta, Rumunia, Słowacja, Słowenia i Włochy. Jest to podgrupa ""Przyjaciół Spójności"": co najmniej osiem państw walczących o zachowanie funduszu spójności dąży jednocześnie do tego, aby budżet wynosił 1,11 procent dochodu narodowego – czyli tyle, ile zaproponowała Komisja Europejska. Dla niektórych z nich 1,11 procent to dokładnie tyle, ile by chciały; inne uważają, że to absolutnie minimum, które mogą zaakceptować, ale przyłączają się do tej grupy, aby włączyć się w wysiłki na rzecz przeciwstawienia się ""oszczędnej piątce"". Kilka krajów opowiada się za wydatkami przekraczającymi 1,11 procent: Estonia i Węgry na przykład są za poziomem 1,6 procent, podczas gdy Portugalia otwarta jest na kompromis w granicach od 1,11 do 1,3 procent. Polska nie przedstawiła swojego stanowiska w tej sprawie. W tym klubie są: Austria, Bułgaria, Cypr, Chorwacja, Czechy, Estonia, Francja, Grecja, Hiszpania, Irlandia, Litwa, Luksemburg, Łotwa, Malta, Polska, Portugalia, Rumunia, Słowacja, Węgry. Zdecydowana większość krajów UE obawia się upadku swojego rolnictwa i dlatego ten kierowany z Paryża sojusz na rzecz utrzymania wydatków na rolnictwo na obecnym poziomie już miał wpływ na negocjacje. Około 35 procent całkowitych wydatków z budżetu Unii przeznaczane jest dziś na rolnictwo. Komisja zaproponowała zmniejszenie tego udziału w kolejnych siedmiu latach do około 28 procent, aby skupić się na ""nowych"" priorytetach, w tym na badaniach, polityce obronnej i problemach związanych z migracją. Jednak presja ze strony koalicji ""Przyjaciół rolników"" skłoniła fińską prezydencję do zaproponowania, aby na potrzeby rolnictwa przeznaczyć nieco większą część tortu niż pierwotnie planowano. Zgodnie z dokumentem, który widzieli dziennikarze POLITICO, udział wspólnej polityki rolnej miałby wynosić od 30,5 do 30,9 proc. budżetu. Jeden z dyplomatów opisuje ""Przyjaciół rolników"" jako silnego konkurenta dla ""Klubu 1 procent"" i ""Przyjaciół Spójności"" w dziedzinie wpływu na kształt budżetu. – Jest to koalicja zgromadzona wokół konkretnego tematu, która ma zwolenników w obu głównych obozach, a także, poprzez ministerstwa rolnictwa, ma ogromną siłę lobbingu w każdej ze stolic krajowych – mówi ten dyplomata. Inny dyplomata zauważa jednak, że ta koalicja daleka jest od zgodności co do priorytetów w zakresie wydatków na rolnictwo. Istnieją różne poglądy na to, czy rozwój obszarów wiejskich powinien być podkreślany przez płatności bezpośrednie dla rolników w ramach wspólnej polityki rolnej. Kraje są również podzielone co do tego, czy płatności bezpośrednie powinny być wyrównane w całym bloku – jest to kwestia, która różni Unię według osi Wschód-Zachód. Ten nieformalny klub tworzą Dania, Finlandia, Francja, Holandia, Niemcy, Szwecja. Kraje te zapowiadają, że nie zatwierdzi ram budżetowych Unii, jeżeli nie będą one łączyć podziału środków finansowych z poszanowaniem praworządności. Członkowie tej frakcji to przede wszystkim kraje zamożniejsze, w których wyborcy są zazwyczaj zaniepokojeni doniesieniami o zagrożeniach mechanizmów kontroli i równowagi w niektórych krajach wschodnich, a także doniesieniami o niewłaściwym wykorzystaniu funduszy unijnych. Grupa ta ma silne wpływy, ponieważ gromadzi między innymi kraje będące największymi płatnikami netto do wspólnego funduszu. Z kolei Węgry i Polska są nieformalnie sprzymierzone w realizacji celu, jakim jest zablokowanie mechanizmu umożliwiającego zawieszenie finansowania w związku z obawami dotyczącymi praworządności. Jednak jak powiedział jeden z europejskich dyplomatów, mimo działań tej ""frakcji tradycyjnej praworządności, dla większości państw członkowskich nie jest to najważniejsza sprawa w negocjacjach budżetowych UE"".",Siedziba Komisji Europejskiej w Brukseli,
https://wiadomosci.onet.pl/swiat/trwa-walka-o-unijne-fundusze/44pljm6,Trwa walka o unijne fundusze,"W Pradze spotkali się przedstawiciele nieformalnego klubu tzw. Przyjaciół Polityki Spójności. Polska i 17 innych państw UE zaapelowało o większe pieniądze na ten cel w nowym budżecie UE na lata 2020–2027. Według grupy z polityki spójności korzystają nie tylko jej bezpośredni beneficjenci, ale wszystkie państwa UE. – Wszystkie połączenia drogowe i kolejowe oraz transformacja energetyczna i klimatyczna służą całej Europie – oświadczył premier Mateusz Morawiecki - pisze ""Rzeczpospolita"".","Celem grupy jest zwiększenie wydatków do realnego poziomu z lat 2014–2020, bo w projekcie Komisji Europejskiej znalazła się propozycja ich obniżenia w sumie o 10 proc. Dla Polski przewidziano fundusze mniejsze o 23 proc., na poziomie 64 mld euro. W deklaracji nie wspomina się wprost o konieczności podwyższenia wydatków ogółem, co oznacza, że należałoby obniżyć wydatki w innych dziedzinach, jak na badania i rozwój, wymiar spraw wewnętrznych, politykę zagraniczną czy nową agendę cyfrową. – Historycznie kraje walczą zawsze bardziej o rolnictwo i spójność niż o nowoczesne polityki. Podobnie dzieje się teraz – mówił w Brukseli Gert Jan Koopman, dyrektor generalny ds. budżetu w Komisji Europejskiej. Nikt już nie spodziewa się zakończenia negocjacji budżetowych w tym roku, realiści mówią o możliwym porozumieniu w drugiej połowie 2020 roku, gdy UE będą kierować Niemcy. Co prawda KE zaproponowała mniej pieniędzy na tradycyjne cele budżetowe, czyli rolnictwo i spójność, ale ujęła nowe priorytety, jak imigracja i ochrona granic, agenda cyfrowa, więcej pieniędzy przeznaczyła też np. na badania i rozwój. Do tego dochodzą skutki brexitu. To powoduje, że pozostali będą musieli wyłożyć znacznie więcej, co już powoduje protesty w wielu stolicach. KE zaproponowała budżet na poziomie 1,11 proc. dochodu narodowego brutto, płatnicy netto, tacy jak Niemcy, Holandia, Austria, Szwecja czy Dania, chcą 1 proc. DNB. Kraje te nie zgadzają się też na proponowane przez Brukselę zniesienie rabatów. Rabaty to upust w należnej składce, historycznie będące efektem rabatu-matki, czyli tego wywalczonego przez Wielką Brytanię w 1985 r. (Brytyjczycy chcieli płacić mniej, bo stosunkowo mało korzystali z polityki rolnej). Potem swoje małe rabaty wynegocjowało kilka innych państw UE - czytamy w ""Rzeczpospolitej"". Przyjaciele polityki spójności to jeden z kilku formatów działania w ramach negocjacji wieloletniego budżetu UE. Istniał on też w poprzednich negocjacjach, podobnie jak wspólnie działające kraje chcące bronić polityki rolnej czy te zasadniczo optujące za jak najmniejszym unijnym budżetem. Ostateczny wynik jest wypadkową tych interesów, bo budżet jest przyjmowany jednomyślnie. Tym razem sytuacja jest trudniejsza niż zwykle, bo w efekcie brexitu nie da się utrzymać status quo bez zwiększania składek.",,
https://wiadomosci.onet.pl/swiat/nord-stream-2-niemiecki-rzad-chce-obejsc-unijna-dyrektywe/3ee9x3k,Niemiecki rząd chce obejść dyrektywę gazową UE niekorzystną dla Nord Stream 2,"Niemiecki dziennik ""Bild"" ustalił, że partie tworzące rząd w Berlinie (CDU/CSU-SPD) chcą w procesie ratyfikacji rozwodnić unijną dyrektywę gazową, która jest niekorzystna dla Nord Stream 2, budowanego gazociągu z Rosji do Niemiec.","Dyrektywa gazowa UE, która została znowelizowana w tym roku, zakłada, że operator gazociągu musi być niezależny od dostawcy gazu. Zmiana obejmuje też firmy spoza Wspólnoty, czyli m.in. rosyjski Gazprom. ""Powoduje to, że eksploatacja Nord Stream 2 w warunkach rosyjskich jest właściwie niemożliwa"" - przypomina w środę ten najpoczytniejszy niemiecki dziennik. Dyrektywa nie obejmuje gazociągów, których budowa została ukończona przed 23 maja 2019 r. Ten właśnie zapis został jednak usunięty z projektu ustawy ratyfikacyjnej, przygotowanego przez partie tworzące niemiecki rząd. Słowo ""ukończone"" zamieniono tam na ""trwające"". Jeśli Bundestag przyjmie poprawkę w tym kształcie, będzie to oznaczało możliwość wyłączenia Nord Stream 2 spod unijnej dyrektywy - komentuje ""Bild"". Jak ustalił dziennik, plany koalicji rządowej RFN spotykają się z brakiem akceptacji Komisji Europejskiej. Może ona nie zgodzić się na wyłączenie gazociągu spod obowiązywania dyrektywy gazowej. Budowa NS2 wciąż trwa. Zostanie ona zakończona prawdopodobnie w połowie 2020 roku. Nord Stream 2 to popularne określenie drugiej nitki gazociągu, który biegnie po dnie Bałtyku z Rosji do Niemiec, tuż obok już zbudowanego gazociągu północnego, określanego mianem Nord Stream I. Zarówno pierwszy gazociąg, jak i Nord Stream 2 omijają Polskę i kraje bałtyckie. Nord Stream 2 ma pozwolić Rosji na eksport gazu do Europy bez pośrednictwa Kijowa. Według szacunków ekspertów zwiększy to dwukrotnie przepływ gazu z Rosji do Niemiec. Projektowi sprzeciwiają się Stany Zjednoczone, Polska, kraje bałtyckie i Ukraina. Za inwestycję odpowiada przede wszystkim rosyjski Gazprom.",Rząd Niemiec chce wyjąć Nord Stream 2 spod unijnej dyrektywy,
https://wiadomosci.onet.pl/kraj/ke-oczekuje-dzialan-od-polskiego-rzadu-ws-orzeczenia-tsue/mjy7zrv,"Komisja Europejska oczekuje działań od polskiego rządu ws. sędziów, którzy musieli odejść","Komisja Europejska oczekuje, że Polska naprawi sytuację sędziów, którzy zostali dotknięci przepisami o wcześniejszym przejściu w stan spoczynku - oznajmiła rzeczniczka KE w związku z orzeczeniem Trybunału Sprawiedliwości UE. W 2018 roku polskie władze zmieniły przepisy, których dotyczy skarga.","TSUE w składzie Wielkiej Izby orzekł, że polskie przepisy dotyczące wieku przejścia w stan spoczynku sędziów sądów powszechnych, które zostały wprowadzone w lipcu 2017 r., są niezgodne z prawem Unii. Polskie władze po tymczasowej decyzji Trybunału o zawieszeniu regulacji zmieniły przepisy, ale Komisja zdecydowała się na podtrzymanie zarzutów, bo - jak argumentowała wcześniej - nie wszystkie problemy zostały rozwiązane. - Wyrównanie wieku emerytalnego sędziów sądów powszechnych jest zmianą, która przyjęliśmy z zadowoleniem. Jednak zmiana ta nie pociągnęła za sobą naprawy sytuacji sędziów, którzy byli zwolnieni (z orzekania) na podstawie zakwestionowanych środków, zanim zmiana weszła w życie. Jesteśmy gotowi wspierać polski rząd i kontynuować dyskusje ws. rozwiązania również innych problemów, które mogą wynikać z orzeczenia - powiedziała na konferencji prasowej rzeczniczka KE Mina Andreewa.",,
https://wiadomosci.onet.pl/kraj/andrzej-duda-podpisal-ustawe-zakazujaca-importu-kopciuchow/lnebqdx,Jest decyzja prezydenta ws. zakazu importu kopciuchów i sprzedaży nieekologicznych kotłów,"Prezydent Andrzej Duda podpisał nowelę Prawa ochrony środowiska, która wprowadza zakaz importu do Polski kopciuchów. Nowe prawo wprowadzi ponadto kary za sprzedaż pozaklasowych, nieekologicznych kotłów grzewczych.","Jednym z celów noweli Prawa ochrony środowiska oraz innych ustaw jest uszczelnienie rynku tak, by do konsumentów nie trafiały pozaklasowe, nieekologiczne kotły grzewcze. Nowela wprowadza definicję ""wprowadzania do obrotu"", co ma wyeliminować możliwość sprowadzania do Polski nieekologicznych kotłów z innych państw UE, Turcji i państw EFTA (będących stroną umowy o Europejskim Obszarze Gospodarczym). Uregulowania ograniczające swobodny przepływ towarów w UE są zgodne z przepisami wspólnotowymi. Traktat o Funkcjonowaniu Unii Europejskiej dopuszcza stosowanie zakazów lub ograniczeń przywozowych, wywozowych lub tranzytowych, uzasadnionych względami m.in. bezpieczeństwa publicznego czy ochrony zdrowia i życia ludzi. Nowe przepisy mają wzmocnić też system kontroli sprzedawanych kotłów grzewczych. Zgodnie z wyliczeniami resortu przedsiębiorczości i technologii na polski rynek trafia rocznie około 200–250 tys. kotłów na paliwa stałe. Dokładnych danych jednak brakuje ze względu na duże rozproszenie rynku i szarą strefę w handlu takimi urządzeniami, którą ocenia się na 20-25 proc. rynku. Nowela ""uzbraja"" obowiązujące rozporządzenie dotyczące norm jakości kotłów w przepisy pozwalające skuteczniej przeciwdziałać wprowadzaniu na rynek nieekologicznych kotłów grzewczych na paliwo stałe. Zgodnie z obowiązującym prawem, od 1 lipca 2018 r. w Polsce nie można wprowadzać na rynek gorszych niż piątej klasy emisyjnej (najbardziej ekologicznych) domowych kotłów grzewczych na paliwo stałe. Rozporządzenie w tej sprawie było wzorowane na przepisach unijnej dyrektywy dot. ekoprojektu, która zacznie obowiązywać 1 stycznia 2020 r. Dyrektywa wskazuje, że niektóre produkty muszą spełniać minimalne wymogi w zakresie efektywności energetycznej, przez co zmniejsza się negatywy wpływ na środowisko. Z obserwacji resortu przedsiębiorczości i technologii oraz organizacji zajmujących się problemem smogu wynikało jednak, że przepisy ws. kotłów są obchodzone przez producentów i na rynek trafiają nadal nieekologiczne piece grzewcze, tzw. kopciuchy. Wykorzystywane były wyjątki z rozporządzenia, a kiepskiej jakości piece węglowe trafiały pod strzechy jako kotły na ciepłą wodę użytkową bądź kotły na biomasę niedrzewną. MPiT zamknęło te furtki nowelą rozporządzenia. Nowe prawo, że kara za wprowadzanie na rynek pozaklasowych kotłów będzie sięgała do 5 proc. przychodu przedsiębiorcy osiągniętego w poprzednim roku kalendarzowym, jednak nie mniej niż 10 tys. zł. Jeżeli przedsiębiorca nie osiągnął w poprzednim roku przychodu, kara wynosić będzie 10 tys. zł. Dzięki noweli Inspekcja Handlowa ma skuteczniej kontrolować przestrzeganie przepisów dotyczących wprowadzanych do obrotu urządzeń. Oprócz kar inspekcja będzie mogła badać kotły; czy są zgodne z wymaganiami (m.in. poprzez badania laboratoryjne), sprawdzać dokumentację, świadectwa, certyfikaty itp. Zgodnie z raportami WHO i agend europejskich z powodu smogu i powikłań wynikających ze złej jakości powietrza w Polsce umiera 47 tys. osób rocznie. Za największe emisje zanieczyszczeń, w tym pyłów zawieszonych PM2,5, PM10 oraz benzo(a)pirenu, odpowiada sektor bytowo-komunalny (np. piece grzewcze, palenie śmieci) oraz transport.",Andrzej Duda,
https://wiadomosci.onet.pl/kraj/sad-ue-rozstrzygnal-spor-polski-ze-spolka-autostrada-wielkopolski/wjjdhg6,"Wyrok Sądu Unii Europejskiej: do Skarbu Państwa ma wrócić prawie 1,4 mld zł","Sąd UE przyznał rację Polsce w jej sporze ze spółką Autostrada Wielkopolski (AWSA) ws. rekompensat za przejazd ciężarówek autostradą A2 Nowy Tomyśl – Konin. Zgodnie z wyrokiem spółka ma zwrócić do Skarbu Państwa łącznie 1,367 mld zł - informuje dziś Najwyższa Izba Kontroli.","W momencie wstępowania Polski do UE nastąpiła zmiana systemu poboru opłat na autostradach. W 2005 r. weszła w życie ustawa, dzięki której zostały zniesione podwójne opłaty dla kierowców ciężarówek z ważną winietą. Autostrada Wielkopolska S.A. zawarła wówczas ze Skarbem Państwa aneks, gwarantujący rekompensaty z tytułu utraconego przychodu z opłat. Odszkodowanie wypłacano przez prawie sześć lat, do momentu obowiązywania winiet na płatnych autostradach. NIK w czasie kontroli wykryła szereg nieprawidłowości. Ustalono m.in., że od początku wprowadzenia systemu rekompensat nie zostały podjęte działania, które zapewniłyby rzetelne rozliczanie. Poza tym rekompensaty obliczano na postawie nieaktualnych prognoz ruchu i dochodów. Wniosek NIK o zwrot nadpłaty od AWSA nie został uznany przez spółkę. W 2012 r. rząd polski zawiadomił Komisję Europejską, że wypłacił koncesjonariuszowi zawyżoną pomoc. Dwa lata później Komisja Europejska wszczęła dochodzenie, które zakończyło się decyzją zobowiązującą AWSA do zwrotu nienależnych rekompensat - łącznie 1,367 mld zł. Spółka odwołała się od decyzji KE do Sądu UE w Luksemburgu. 24 października 2019 r. sąd podtrzymał decyzję KE, uznając tym samym, że wyliczenia rekompensat były nieprawidłowe. Odzyskane pieniądze zostaną przeznaczone na realizację inwestycji drogowych. Spółka Autostrada Wielkopolska może jeszcze zaskarżyć wyrok Sądu UE do Trybunału Sprawiedliwości Unii Europejskiej, ale skarga mogłaby dotyczyć tylko kwestii prawnych - czytamy na stronie Najwyższej Izby Kontroli. Źródło: nik.gov.pl",Najwyższa Izba Kontroli,
https://wiadomosci.onet.pl/kraj/adam-daniel-rotfeld-o-brexicie-i-unii-europejskiej/wgv0mmh,"Prof. Adam Rotfeld: Unia Europejska przetrwa, ale będzie się przekształcać","- Zdarzył się cud, w który trudno było uwierzyć. Uważam, że pokolenia urodzone w latach 80.i 90. coraz rzadziej uświadamiają sobie, że to co się stało, może się kiedyś zakończyć - powiedział prof. dr hab. Adam Daniel Rotfeld w rozmowie z “Dziennikiem Gazeta Prawną"". Były minister spraw zagranicznych krytykował dzisiejszych polityków za “doraźne myślenie”, co skutkuje takimi zjawiskami jak brexit.","- Politycy myślą doraźnie (...) Cel: wygrać najbliższe wybory - mówi w rozmowie z ""DGP"" prof. Adam Rotfeld. Tłumaczy, że politycy ""nie rozmawiają ze środowiskami naukowymi, intelektualistami, nie pytają ich o zdanie"". - Uważają, że wiedzą lepiej. To jest choroba każdej władzy - zauważa. - Wielka Brytania wychodzi z Unii Europejskiej i to jest ilustracja doraźnego myślenia premiera Davida Camerona - zaznacza Rotfeld. Takie myślenie - jak tłumaczy - uruchamia “niezwykle destrukcyjny proces”, a staje się on udziałem narodów, które utraciły imperium. Rotfeld wylicza tu m.in.: Turcję, Rosję, Węgry.  Mówiąc o brexicie, były szef MSZ stwierdza, że uruchomił on proces, który doprowadzi do rozpadu Wielkiej Brytanii. - Można bez trudu sobie wyobrazić, że dojdzie do uniezależnienia się Szkocji od Anglii. Za nią pójdzie Walia. Brytania w nazwie pozostanie, ale już nie będzie Wielka -  przewiduje. Premier Boris Johnson - w ocenie Rotfelda – nie jest dojrzałym politykiem i postępuje zbyt emocjonalnie. - Cała ta księga wyjścia Wielkiej Brytanii z Unii kompromituje brytyjską demokrację - dodaje były szef MSZ. Rozmówca dziennikarzy “DGP” spekuluje, że gdyby doszło do upadku Unii, to “w Europie doszłoby do nie do jednego dużego konfliktu, ale wielu mniejszych – lokalnych”.  Przypomina o roli Unii Europejskiej. - Nie została stworzona po to, by rozwiązywać problemy funduszy regionalnych, strukturalnych, dopłat dla rolników... Powstała, by za wszelką cenę zapobiec kolejnym wojnom – zaznacza Rotfeld. - Celem Unii było stanowienie pokoju, który miał się opierać nie nie tyle na koncepcjach, co na współzależności politycznej, gospodarczej, na zmniejszeniu zbrojeń, na wspólnych demokratycznych zasadach i poszanowaniu praworządności - dodaje. Czytaj więcej w dzisiejszym wydaniu ""Dziennika Gazety Prawnej"".",Prof. Adam Rotfeld,
https://wiadomosci.onet.pl/kraj/zdani-na-imigracje-polska-przyciaga-coraz-wiecej-imigrantow/fkxtvch,"""Die Welt"": Polska przyciąga coraz więcej imigrantów","Środkowoeuropejskie kraje UE, tworzące front przeciw napływowi obcych, niepostrzeżenie przyciągają coraz więcej imigrantów, także muzułmanów - pisze „Die Welt”. To właśnie wschodnioeuropejskie kraje członkowskie Unii stały się tymi, gdzie imigracja rośnie najszybciej w Europie - czytamy.","Szczególnie węgierski premier Viktor Orban uważał się za głównego strażnika granicy Europy i przestrzegał, że imigracja sprzyja wzrostowi przestępczości i sprowadza „wirusa terroryzmu”. „A w Polsce potężny przewodniczący rządzącej obecnie partii Prawo i Sprawiedliwość mówił, że migranci przynoszą choroby” - ocenia gazeta. Z kolei premier Czech Andrej Babisz regularnie krytykuje politykę imigracyjną Niemiec. „Jeżeli jednak przyjrzeć się temu dokładniej, to okazuje się, że we wschodniej Europie słowa niekoniecznie muszą iść w parze z czynami. Albowiem to właśnie wschodnioeuropejskie kraje członkowskie Unii stały się tymi, gdzie imigracja rośnie najszybciej w Europie” - pisze niemiecki dziennik.  Według danych Eurostatu polskie władze wydały w 2018 roku ponad 635 tysięcy pozwoleń na pobyt - najwięcej w Europie. Dla porównania w Niemczech, które mają 82 miliony mieszkańców, w tym samym okresie wydano 543 tysiące pozwoleń. Ponad 80 proc. pozwoleń na pobyt w Polsce wydawane jest Ukraińcom. Dziesięciomilionowe Czechy wystawiły w 2018 roku ponad 71 tys., a Węgry ponad 55 tysięcy pozwoleń na pobyt. Z kolei Słowacja, licząca 5,5 miliona mieszkańców - 21 tysięcy. Dziennik cytuje eksperta warszawskiego think tanku Visegrad Insight Wojciecha Przybylskiego, który uważa, że retoryka Orbana czy Babisza trafia do szerokich grup społeczeństw w ich krajach i odpowiada na potrzebę stabilności i suwerenności, która jest silna mimo wysokiego poparcia dla UE. Ale jeszcze ważniejszy jest wzrost gospodarczy. Babisz podkreśla zresztą, że każdy imigrant przyjeżdża do jego kraju ""na zaproszenie"" - wskazuje niemiecki dziennik. „Rządzący od Warszawy po Budapeszt zdają sobie sprawę, że są zdani na imigrację. Po wejściu ich krajów do UE w 2004 roku miliony młodych, dobrze wykształconych pracowników wyjechało na Zachód w poszukiwaniu wyższych zarobków” - pisze gazeta. Dodaje, że społeczeństwa tych państw się starzeją, a liczba urodzeń spada. „Kobiety w Polsce czy na Słowacji mają dziś mniej dzieci niż kobiety w Niemczech, gdzie średni wskaźnik dzietności w 2018 roku wynosił 1,59. A ponieważ gospodarki krajów Grupy Wyszehradzkiej szybko rosną i coraz więcej miejsc pracy pozostaje nieobsadzonych, rządy muszą działać” - dodaje portal „Die Welt”. W Polsce Ukraińcy i Białorusini są w stanie znaleźć pracę „od zaraz”. Najczęściej zatrudniani są na budowach, jako opiekunki czy kierowcy Ubera - pisze niemiecki dziennik. Z kolei w Czechach, gdzie bezrobocie wynosi 2 proc., pracodawcy ostro konkurują o pracowników. Praga i Warszawa werbują też pracowników z Indii czy Azji Środkowej. Z niektórymi państwami, jak np. z Filipinami, zawierane są nawet umowy, aby ułatwić proces wydawania pozwoleń na pracę. Węgierskie przedsiębiorstwo Videoton z branży elektronicznej rekrutuje w Serbii i na Ukrainie, tłumacząc, że szuka pracowników „kompatybilnych kulturowo”. „Ale firmy na Węgrzech chętnie widzą też muzułmanów, chociaż rząd najgłośniej podsyca nastroje przeciw nim” - wskazuje gazeta. Wielu muzułmanów przyjechało do tego kraju dzięki programowi Stipendium Hungaricum. Do tej pory przyznano takie wsparcie 20 tys. osób. Wprawdzie nie jest to program skierowany wprost do muzułmanów, ale największym zainteresowaniem cieszy się w Turcji, Indonezji, w Libanie czy bogatych krajach arabskich. Zobacz także - Ambasador Mosbacher: Ufam, że media w Polsce pozostaną niezależne","""Od Warszawy po Budapeszt zdają sobie sprawę, że są zdani na imigrację""",
https://wiadomosci.onet.pl/swiat/donald-tusk-przedluzenie-brexitu-do-31-stycznia-moze-byc-ostatnie/hrq03ym,"Donald Tusk komentuje brexit i żegna się ze stanowiskiem. ""Moja misja dobiega końca""","Przewodniczący Rady Europejskiej Donald Tusk oświadczył we wtorek, że UE27 formalnie zaakceptowała opóźnienie brexitu do końca stycznia 2020 roku. Zaznaczył, że to przedłużenie ""może być ostatnie"". Tusk pożegnał się też ze swoimi współpracownikami pisząc: ""moja misja dobiega końca"".","""Do moich brytyjskich przyjaciół: UE27 formalnie zaakceptowała przedłużenie. Może być ono ostatnie. Proszę, wykorzystajcie ten czas jak najlepiej"" - napisał Tusk na Twitterze. ""Chcę też pożegnać się z wami, jako że moja misja dobiega końca. Będę trzymał za was kciuki"" - dodał szef RE, którego kadencja wygasa z końcem listopada. 27 krajów członkowskich UE formalnie zaakceptowało we wtorek przedłużenie procesu wyjścia Wielkiej Brytanii z UE do końca stycznia 2020 roku. Przewodniczący Rady Europejskiej Donald Tusk zaznaczył, że to przedłużenie ""może być ostatnie"". Decyzja unijnej ""27"" została sformalizowana w procedurze pisemnej za porozumieniem z Wielką Brytanią. Jak podkreślono w komunikacie Rady UE, przedłużenie brexitu ma dać więcej czasu na ratyfikację umowy o wystąpieniu Zjednoczonego Królestwa ze Wspólnoty. Wyjście może nastąpić wcześniej niż koniec stycznia; możliwe daty to 1 grudnia 2019 r. lub 1 stycznia 2020 r., jeżeli obie strony ratyfikują wcześniej porozumienie. 27 państw UE przyjęło również deklarację towarzyszącą decyzji o brexicie, w której podkreśliło, że nie może być mowy o renegocjacji umowy, gdyby takie pomysły pojawiły się na Wyspach. ""Rada Europejska stanowczo stwierdza, że wyklucza jakiekolwiek ponowne otwarcie umowy o wystąpieniu w przyszłości, i przypomina, że wszelkie jednostronne zobowiązania, oświadczenia lub inne działania Zjednoczonego Królestwa powinny być zgodne z literą i duchem umowy o wystąpieniu i nie mogą utrudniać jej wdrażania"" - czytamy w deklaracji. Przypomniano w niej również, że w okresie przedłużenia procesu wyjścia Zjednoczone Królestwo pozostaje państwem członkowskim UE z wszystkimi prawami i obowiązkami określonymi w traktatach i tym samym ma obowiązek zaproponowania kandydata na członka nowej Komisji Europejskiej. ""27"" wskazała na zobowiązanie Wielkiej Brytanii do konstruktywnego i odpowiedzialnego działania przez cały okres przedłużenia, zgodnie z obowiązkiem lojalnej współpracy. UE oczekuje, że Londyn wypełni to zobowiązanie w sposób odzwierciedlający sytuację kraju wychodzącego z UE. Chodzi m.in. o powstrzymanie się od działań, które mogłyby zagrozić realizacji celów Unii, w szczególności utrudniając podejmowanie decyzji. To reakcja na pojawiające się wcześniej groźby ze strony brytyjskich eurosceptyków, że w razie konieczności pozostania w UE Wielka Brytania powinna utrudniać jej działanie. Wśród sugestii, jak to zrobić, pojawiła się np. nie do końca poważnie traktowana propozycja, by kandydatem na komisarza został główny orędownik brexitu Nigel Farage. Pomijając takie akcenty, zobowiązanie do lojalnej współpracy ze strony Wielkiej Brytanii jest bardzo ważne, m.in. w kontekście wypracowywania przez UE decyzji dotyczącej kolejnego wieloletniego budżetu (podejmowana jest ona jednomyślnie). Londyn był zawsze orędownikiem cięć, dlatego uczestnictwo jego przedstawicieli w podejmowaniu decyzji w tej sprawie mogłoby mieć znaczenie dla przebiegu negocjacji.",Donald Tusk,
https://wiadomosci.onet.pl/swiat/skarga-ke-ws-systemu-dyscyplinarnego-dla-sedziow-w-polsce/zrh3gzd,Do TSUE wpłynęła skarga KE ws. systemu dyscyplinarnego dla sędziów w Polsce,Do Trybunału Sprawiedliwości Unii Europejskiej w Luksemburgu wpłynęła skarga Komisji Europejskiej przeciwko Polsce w sprawie systemu dyscyplinarnego dla sędziów - przekazały służby prasowe TSUE. KE chce rozpatrzenia skargi w trybie przyspieszonym.,"Komisja poinformowała 10 października, że kieruje skargę do TSUE, ""aby chronić sędziów przed kontrolą polityczną"". Jak uzasadniała Komisja, nowy system środków dyscyplinarnych nie zapewnia niezależności i bezstronności Izby Dyscyplinarnej Sądu Najwyższego, w skład której wchodzą wyłącznie sędziowie wybrani przez Krajową Radę Sądownictwa, którą z kolei powołuje Sejm w procedurze o charakterze politycznym. Zdaniem urzędników z Brukseli polski system nie gwarantuje rozpatrywania spraw w ""rozsądnym czasie"", co umożliwia ministrowi sprawiedliwości – za pośrednictwem mianowanych przez niego rzeczników dyscyplinarnych – doprowadzenie do sytuacji, w której przeciwko sędziom sądów powszechnych będą toczyć się długotrwałe postępowania dyscyplinarne. Nowy system - według KE - wpływa również na prawo sędziów sądów powszechnych do obrony. Tryb przyspieszony pozwala TSUE na szybkie orzekanie ""w sprawach niecierpiących zwłoki"" dzięki maksymalnemu skróceniu terminów i przyznaniu sprawom absolutnego pierwszeństwa, a także dzięki pominięciu pewnych etapów postępowania. W następstwie wniosku KE, po wysłuchaniu argumentów Polski oraz rzecznika generalnego TSUE, prezes Trybunału podejmie decyzję, czy szczególnie pilny charakter sprawy uzasadnia skorzystanie z trybu przyspieszonego. Decyzja o tym, czy są do tego przesłanki, zapadnie w ciągu kilku tygodni. Sama sprawa może wówczas potrwać kilka miesięcy zamiast nawet dwóch lat. W przypadku sprawy dotyczącej Sądu Najwyższego w Polsce, kiedy to również stosowano tryb przyspieszony, skarga wpłynęła w październiku 2018 roku, a wyrok zapadł w czerwcu 2019 roku.",Do TSUE wpłynęła skarga KE ws. systemu dyscyplinarnego dla sędziów w Polsce,
https://wiadomosci.onet.pl/swiat/dziennikarze-zapytali-jeana-claudea-junckera-o-problemy-z-alkoholem/2eesgpn,Jean-Claude Juncker: denerwowały mnie posądzenia o pijaństwo,"Niemieccy dziennikarze zapytali Jeana-Claude’a Junckera o problemy z alkoholem. - Nie można złamać oporu Trumpa, idąc po pijanemu do Białego Domu - mówił, odnosząc się do krążących wokół jego osoby plotek.","Odchodzący przewodniczący Komisji Europejskiej, Jean-Claude Juncker, przyznał, że początkowo bardzo denerwowały go posądzenia o pijaństwo. - Teraz już nie interesują mnie takie twierdzenia – mówił niemieckim dziennikom zrzeszonym w sieci RND. - Nie można złamać oporu Trumpa, idąc po pijanemu do Białego Domu – stwierdził dalej Juncker, przypominając, że skłonił Trumpa w ubiegłym roku do tymczasowej rezygnacji z ceł na importowane z Unii Europejskiej samochody. Zobacz więcej: Jean-Claude Juncker przeszedł operację Kończący kadencję szef Komisji Europejskiej miał w przeszłości problemy ze zdrowiem – tak brzmiała oficjalna wersja. Podczas szczytu NATO w 2018 roku szedł chwiejnym krokiem i zataczał się, a kilku szefów państw i rządów musiało go podtrzymywać. Komisja Europejska tłumaczyła później, że szef eurokomisji cierpi na rwę kulszową. Juncker nie życzył sobie kolejnych insynuacji, wskazujących na jego domniemane problemy z alkoholem. Po tym incydencie politycy Alternatywy dla Niemiec i austriackiej FPOe zażądali ustąpienia Junckera. Również przy innych okazjach szef Komisji Europejskiej wskazywał na rwę kulszową. Było tak m.in. podczas wystąpienia w irlandzkim parlamencie, gdzie chwiał się, idąc po schodach. Powiedział wtedy: „Mam problemy z chodzeniem. Nie jestem pijany. To rwa kulszowa. Chętniej bym się upił. Haha!”. Były premier i minister finansów Luksemburga Jean-Claude Juncker pełni funkcję przewodniczącego Komisji Europejskiej od 2014 roku. Jego kadencja kończy się oficjalnie 31 października, ale nowa szefowa Komisji, Ursula von der Leyen, w związku z przeciągającą się nominacją nowych komisarzy, może rozpocząć pracę z opóźnieniem. W wywiadzie dla RND Juncker opowiedział się także za zniesieniem zasady jednomyślności w kwestiach polityki zagranicznej na szczeblu unijnym. Podkreślił, że w ten sposób Europa będzie „zdolna do prowadzenia globalnej polityki”. - Obecnie wystarczy niestety, by jedno państwo członkowskie wypowiedziało się przeciwko sankcjom i już tych sankcji nie będzie. To nie jest dobre – powiedział.",Jean-Claude Juncker,
https://wiadomosci.onet.pl/swiat/unia-europejska-zgodzila-sie-na-przelozenie-brexitu/7y7vgen,Unia Europejska zgodziła się na przełożenie brexitu,"- UE27 uzgodniła, że zaakceptuje prośbę Wielkiej Brytanii o przedłużenie brexitu do 31 stycznia 2020 r. - poinformował przewodniczący Rady Europejskiej Donald Tusk. Dziś brytyjski parlament głosuje w sprawie przyspieszonych wyborów, co może zadecydować o dalszych losach brexitu.","Decyzja będzie sformalizowana w pisemnej procedurze - ogłosił Tusk we wpisie na Twitterze. Ten proces wyrażania zgody dotyczy 27 państw Unii Europejskiej - wszystkich poza Wielką Brytanią. Kraje członkowskie mają 24 godziny na zgłoszenie ewentualnego sprzeciwu. Spotkanie ambasadorów krajów członkowskich w Brukseli trwało 15 minut - podaje POLITICO. ""Przedłużenie wyklucza jakiekolwiek otwieranie porozumienia o wyjściu"" - taki zapis wykluczający renegocjację umowy znalazł się w dokumencie UE27. Projekt decyzji mówi też o tym, że przedłużenie brexitu nie może umożliwiać podważania funkcjonowania UE i jej instytucji. Umowa o brexicie może wejść w życie wcześniej niż koniec stycznia 2020 r. Warunek to ratyfikacja porozumienia przez obie strony. Jeśli stanie się to w listopadzie, wówczas Wielka Brytania opuści UE 1 grudnia, jeśli miesiąc później - 1 stycznia, a jeśli w styczniu, to datą wyjścia będzie 1 lutego 2020 r W czwartek przełożenie brexitu poparli liderzy frakcji politycznych w Parlamencie Europejskim. Ich opinia przekazana w liście Donaldowi Tuskowi nie miała mocy wiążącej, ale była istotnym sygnałem politycznym dla Rady Europejskiej. Formalna procedura zgody Parlamentu Europejskiego rozpocznie się dopiero po ratyfikacji umowy o wystąpieniu przez Zjednoczone Królestwo. Premier Wielkiej Brytanii Boris Johnson wysłał 19 października list do Tuska, w którym poprosił o przełożenie brexitu. Skierowanie tego pisma było realizacją obowiązku nałożonego na Johnsona przez brytyjski parlament. Jednocześnie premier przesłał Tuskowi drugi list, w którym wyraził swoją osobistą opinię, że opóźnianie brexitu byłoby błędem. Johnson wielokrotnie powtarzał, że jego priorytetowym celem jest doprowadzenie do opuszczenia Unii Europejskiej przez Wielką Brytanię nie później niż 31 października 2019 r. Dzisiaj brytyjscy posłowie mają głosować w sprawie wniosku o skrócenie kadencji parlamentu. Premier Boris Johnson chce, by przedterminowe wybory odbyły się 12 grudnia. Zgoda brytyjskiego parlamentu na wcześniejsze wybory jest warunkiem postawionym przez Johnsona, od którego uzależnił on pozostawienie posłom więcej czasu na obradowanie nad rządowym projektem ustawy o porozumieniu o wystąpieniu z UE. Parlament Wielkiej Brytanii może zostać wcześniej rozwiązany, ale muszą się na to zgodzić dwie trzecie posłów. Johnson już dwukrotnie złożył taki wniosek, ale za każdym razem był on odrzucany przez opozycję. Również teraz nie ma pewności, że ugrupowania opozycyjne - szczególnie Partia Pracy - go poprą.",Donald Tusk w czasie posiedzenia Rady Europejskiej 18 października,
https://wiadomosci.onet.pl/politico/znow-zmieniamy-czas-a-mialo-juz-nie-byc-przestawiania-zegarkow-tej-jesieni/cvb31ky,"Znów zmiana czasu, choć Unia miała już tej jesieni znieść przestawianie zegarów","Kończący właśnie swoją kadencję przewodniczący Komisji Europejskiej Jean-Claude Juncker obiecywał, że wiosną 2019 r. cała Europa po raz ostatni będzie musiała przestawiać zegarki w ramach dwukrotnej w ciągu roku zmiany czasu. Nic z tego, bo jedyne, co udało się w Brukseli ustalić, to że poszczególne kraje będą mogły podejmować decyzję o zrezygnowaniu z tej zmiany najwcześniej w roku 2021, pisze Joshua Posaner z POLITICO.","Artykuł w oryginale na stronie POLITICO.eu Unijne stolice zatrzymały reformę Junckera, narzekając, że jego deklaracja była zbyt szeroka, nastąpiła zbyt szybko i bez odpowiedniej oceny skutków. – To naprawdę irytujące, że sprawy trwają tak długo – mówi Peter Liese, niemiecki eurodeputowany z centroprawicowej Europejskiej Partii Ludowej (EPP). – Jestem sfrustrowany tym, że państwa członkowskie nie robią tego, co do nich należy. Dla wielu Europejczyków przestawianie zegarków dwa razy do roku jest po prostu męczące – zwłaszcza wiosną, kiedy oznacza skrócenie nocy o godzinę; znacznie więcej ludzi docenia zimową zmianę czasu, dzięki której można spać o godzinę dłużej. Wielu jest takich – zwłaszcza w Niemczech, gdzie zmiana czasu ma najwięcej przeciwników – dla których cała operacja jest bezsensownym zabiegiem, który zakłóca sen, wywraca do góry nogami rytm pracy w gospodarstwach rolnych i sprawia, że na drogach robi się bardziej niebezpiecznie. To także poważne wyzwanie administracyjne: pracownicy Deutsche Bahn, niemieckich kolei państwowych, spędzą ten weekend przestawiając 120 tysięcy zegarów na stacjach w całym kraju. W obliczu utrzymującej się niepewności Finlandia, która obecnie sprawuje prezydencję w Radzie Unii Europejskiej – i popiera rezygnację ze zmiany czasu – ma nadzieję, że w grudniu państwa członkowskie zobowiążą się do podjęcia decyzji w 2021 r. My tymczasem chcemy się zastanowić nad tym, czy niedzielna zmiana czasu ma jakiś sens. Przejście na czas letni może spowodować zwiększenie popytu w lodziarniach, na polach golfowych i w innych obiektach związanych z wypoczynkiem i rekreacją – i wszędzie tam, gdzie można zwiększyć sprzedaż, kiedy dłużej jest jasno. Jednak szersze spojrzenie na ekonomiczne skutki zmiany czasu jest niejednoznaczne. Według analizy opublikowanej w 2000 r. w ""American Economic Review"", giełda może odczuwać negatywne skutki zmiany czasu. Zakłócenia snu maklerów giełdowych mogą kosztować 31 miliardów dolarów – chodzi o niższe wyniki finansowe w okresie od piątku do poniedziałku w weekend, kiedy przestawia się zegary. Choć niektórzy badacze kwestionują ten efekt dotyczący obrotów, inni wskazują na bardziej ogólny schemat efektu pozbawienia snu (niezależnie od pory roku), który może skutkować podejmowaniem przez maklerów bardziej ryzykownych decyzji. Badania przeprowadzone przez niemiecką firmę ubezpieczeniową, firmę DAK, dowodzą, że po zmianie czasu około 18 proc. pracowników spóźnia się do pracy – niezależnie od tego, w którą stronę przesunięto zegary. Jako argument przemawiający za zmianą czasu często przywołuje się przykład rolników, którzy dzięki temu mogą zmaksymalizować wykorzystanie światła dziennego. Prawda jest taka, że to właśnie rolnicy od lat protestują przeciwko zmianom czasu, które zaburzają im pracę w gospodarstwach i wpływają na rytm biologiczny zwierząt hodowlanych. Jak twierdzą hodowcy, zaburzanie naturalnego rytmu sprawia, że krowy dają mniej mleka. – Krowy są jak ludzie, nie lubią zmian – mówiła w ubiegłym roku Katie Dotterer-Pyle, hodowczyni bydła mlecznego, w rozmowie z dziennikarzem Associated Press. – To zwierzęta, które mają swój rytm, lubią, kiedy każdy dzień wygląda tak samo. Ale większość rolników ma większe zmartwienia. Przedstawiciele National Farmers’ Union of England and Wales (związek rolniczy zrzeszający farmerów z Anglii i Walii) mówią, że ""nie ma zdecydowanych poglądów na to, czy powinniśmy cofać zegarki. Kiedy ostatnio pytaliśmy o zdanie naszych członków, większość z nich opowiedziała się za tym, żeby wieczorem dłużej było jasno"". Komisja jednak nadal stara się występować w imieniu zwierząt. – Krowie trudno jest zrozumieć, że musi być wydojona godzinę wcześniej czy później – mówiła unijna komisarz ds. transportu, Violeta Bulc, popierając propozycję Junckera. Wcześniejszy zmierzch oznacza mniejszą widoczność na drogach i zwiększone ryzyko wypadków. Brytyjska organizacja charytatywna Brake, zajmująca się kwestią bezpieczeństwa ruchu drogowego, szacuje, że w pierwszych tygodniach po październikowej zmianie czasu ilość wypadków rośnie o 10 procent, zanim kierowcy przyzwyczają się do ciemniejszych wieczorów. – Wniosek jest taki, że jaśniejsze popołudnia i wieczory, które byłyby efektem trzymania się przez cały rok czasu letniego, oznaczałyby mniej ofiar śmiertelnych na drogach w całej Wielkiej Brytanii – komentuje Dudley Curtis z Europejskiej Rady Bezpieczeństwa transportu (European Transport Safety Council, ETSC). Dodaje jednak, że mogłoby to nie mieć znaczenia w bardziej słonecznych krajach południa kontynentu. Badania wykazały także, że w czasie ciemnych popołudni i wieczorów rośnie przestępczość. Starania Junckera o rezygnację ze zmian czasu były reakcją na rekordową ilość 4,6 miliona odpowiedzi na ankietę w te sprawie – około 3 milionów z nich przyszło z Niemiec. Według badań przeprowadzonych przez DAK niemal co trzeci Niemiec twierdzi, że po zmianie czasu doświadcza fizycznego i psychicznego dyskomfortu. Najczęściej mówi się o problemach z zasypianiem i o bezsenności. Około 40 procent respondentów twierdziło, że ma problemy ze skupieniem się, a jedna trzecia po zmianie czasu robiła się drażliwa i nerwowa. Franziska Kath, psycholog z DAK, mówi, że zmiana czasu jest jak ""jet lag na małą skalę"". – Nasz wewnętrzny zegar gubi się – mówi, choć podkreśla, że organizm szybko przystosowuje się do zmiany. – Najlepsza jest najprostsza metoda: odpoczynek i kilka dni cierpliwości. Choć zmiany czasu wprowadzono kiedyś po to, aby oszczędzać energię i zmniejszyć ilość węgla spalanego w elektrowniach (a jeszcze wcześniej Benjamin Franklin proponował takie rozwiązanie w celu oszczędzania świec), dziś nie mają one żadnego wpływu na poprawę sytuacji naszej planety. Jednym z popularnych argumentów za zmianą czasu jest to, że ma ona pomóc oszczędzać energię, bo w okresie zimowym wcześniej robi się jasno. Jednak niemiecki przemysł energetyczny od dawna zaprzecza temu twierdzeniu, argumentując, że w rzeczywistości nie ma to większego wpływu na zużycie energii. Analizy przeprowadzone na zlecenie biura badania technologii niemieckiego Bundestagu w 2016 r. wykazały, że zmiany w rocznym zużyciu energii elektrycznej używanej do oświetlenia wynoszą poniżej 0,8 procent; nie ma natomiast żadnych istotnych różnic jeśli chodzi o energię zużywaną na ogrzewanie. Zwiększenie użycia energooszczędnych żarówek sprawia, że oszczędności wynikające ze zmiany czasu są jeszcze mniejsze. Z kolei przedłużanie dnia prowadzi do większej ilości aktywności wymagających konsumpcji energii. Jak wykazały badania z 1999 r., zmiana czasu zwiększa przychody europejskiego sektora rozrywkowego o 3 procent.",Przestawiamy zegary,
https://wiadomosci.onet.pl/swiat/serbia-blizej-rosji-belgrad-podpisal-umowe-o-wolnym-handlu-z-euroazjatycka-unia/67wev76,Serbia bliżej Rosji. Belgrad podpisał umowę o wolnym handlu z Euroazjatycką Unią Gospodarczą,"Starająca się o członkostwo w Unii Europejskiej Serbia podpisała w piątek umowę o wolnym handlu z Euroazjatycką Unią Gospodarczą (EUG), kierowanym przez Rosję projektem integracyjnym. Rozmowy w tej sprawie trwały od 2016 roku.","Porozumienie zostało podpisane podczas wizyty serbskiej premier Any Brnabić w Moskwie. Ma zastąpić istniejące do tej pory umowy o wolnym handlu między Belgradem a Rosją, Białorusią i Kazachstanem. Serbia takich umów nie miała z pozostałymi dwoma członkami EUG: Armenią i Kirgistanem. Serbskie Ministerstwo Handlu oświadczyło, że umowa pozwoli na bezcłowy eksport ok. 95,5 proc. serbskich produktów do EUG. Agencje zauważają, że w ubiegłym roku handel między Serbią a państwami EUG, w których zamieszkuje ponad 180 mln ludzi, wyniósł 3,4 mld dolarów. Agencje podkreślają, że rozmowy na temat umowy wywoływały obiekcje w Unii Europejskiej, a współpraca handlowa z EUG może utrudnić zabiegi Belgradu o wejście do Unii Europejskiej. W ubiegłym tygodniu rzeczniczka Komisji Europejskiej Maja Kocijanczicz powiedziała, że UE ""ściśle"" monitoruje negocjacje oraz że Serbia powinna ""stopniowo dostosowywać się do wspólnej polityki zagranicznej i bezpieczeństwa UE"". Według Kocijanczicz UE pozostaje najważniejszym partnerem handlowym Serbii, a handel dwustronny stanowi 63 proc. całkowitej wymiany handlowej Belgradu. - Handel z Rosją stanowi mniej niż 10 proc. całkowitego handlu Serbii. Ponadto europejskie inwestycje w Serbii są ponad 10-krotnie wyższe niż rosyjskie - przypomniała rzeczniczka KE. Warunkiem przyjęcia do Unii Europejskiej jest integracja przez państwo kandydujące swojej polityki z tą prowadzoną przez Wspólnotę, co oznacza m.in. dołączenie się do sankcji gospodarczych nałożonych na Rosję w związku z jej działaniami na Ukrainie. Agencja Bloomberga pisze, że według sondażu przeprowadzonego przez serbskie Biuro ds. Badań Społecznych (BIRODI) 45,5 proc. Serbów uważa członkostwo w UE za priorytet polityki zagranicznej tego kraju, natomiast nieco ponad jedna trzecia respondentów jest zdania, że Serbia nie powinna przystępować do UE i NATO.",Porozumienie zostało podpisane podczas wizyty serbskiej premier Any Brnabić w Moskwie,
https://wiadomosci.onet.pl/swiat/w-unii-bez-porozumienia-w-sprawie-przedluzenia-brexitu/vf49fgt,W Unii bez porozumienia w sprawie przedłużenia brexitu,"Ambasadorowie 27 państw członkowskich nie podjęli w piątek decyzji, o ile przedłużyć proces wyjścia Wielkiej Brytanii z UE - poinformowały PAP źródła unijne po spotkaniu przedstawicieli państw członkowskich. Kraje UE czekają na rozwój wydarzeń w Londynie.","Kolejne spotkanie unijnych dyplomatów w Brukseli przewidziane jest na początek przyszłego tygodnia. W poniedziałek brytyjscy posłowie mają głosować w sprawie wniosku o skrócenie kadencji parlamentu. Premier Boris Johnson chce, by przedterminowe wybory odbyły się 12 grudnia. Od rozstrzygnięcia Izby Gmin w tej sprawie będzie zależała decyzja UE27 w sprawie długości przedłużenia brexitu. Posiedzenie unijnych ambasadorów ma być zwołane, gdy będzie już wiadomo, co postanowiono po drugiej stronie kanału La Manche. Z nieoficjalnych informacji wynika, że Francja chciałaby jak najkrótszego odroczenia brexitu, tj. do połowy listopada, aby zapewnić czas na przeprowadzenie ratyfikacji ""umowy rozwodowej"". Większość państw członkowskich, w tym Polska, jest gotowa zgodzić się na przedłużenie brexitu do 31 stycznia, jak chce Wielka Brytania. Mimo tych różnic unijni dyplomaci podkreślają pełną zgodę co do potrzeby przedłużenia procesu rozwodowego. - Panował konsensus w sprawie jednomyślnej, zgodnej decyzji UE27 - relacjonowało jedno ze źródeł Polskiej Agencji Prasowej. Państwa członkowskie ""27"" zgadzają się też co do tego, by formalna decyzja została podjęta w procedurze pisemnej. Szef Rady Europejskiej Donald Tusk nie planuje zwoływania specjalnego szczytu - podkreślił urzędnik unijny. Według innego źródła ostatecznie data 31 stycznia będzie na pewno do zaakceptowania przez wszystkie państwa członkowskie, zwłaszcza jeśli w Wielkiej Brytanii faktycznie miałyby się odbyć przedterminowe wybory w grudniu. Zgoda brytyjskiego parlamentu na wcześniejsze wybory jest warunkiem postawionym przez Johnsona, od którego uzależnił on pozostawienie posłom więcej czasu na obradowanie nad rządowym projektem ustawy o porozumieniu o wystąpieniu z UE. Parlament Wielkiej Brytanii może zostać wcześniej rozwiązany, ale muszą się na to zgodzić dwie trzecie posłów. Johnson już dwukrotnie złożył taki wniosek, ale za każdym razem był on odrzucany przez opozycję. Również teraz nie ma pewności, że ugrupowania opozycyjne - szczególnie Partia Pracy - go poprą.",,
https://wiadomosci.onet.pl/swiat/niemcy-chca-strefy-bezpieczenstwa-w-syrii-przy-granicy-z-turcja-kurdowie-sa-za/36ld946,"Niemiecka propozycja dla Syrii. Kurdowie popierają, NATO podzielone","Niemiecka minister obrony Annegret Kramp-Karrenbauer przedstawiła na spotkaniu w Brukseli propozycję utworzenia strefy bezpieczeństwa na północy Syrii, przy granicy z Turcją. Niemka podkreślała, że patrolowaniem syryjsko-tureckiej granicy nie mogą się zajmować tylko Turcja i Rosja. Państwa NATO są podzielone w sprawie sytuacji w północnej Syrii, a syryjscy Kurdowie opowiedzieli się za rozwiązaniem proponowanym przez Niemcy.","- Są różnice między państwami sojuszniczymi, ale mieliśmy szczerą i otwartą rozmowę - powiedział na konferencji prasowej po pierwszej części spotkania w Brukseli ministrów obrony krajów NATO sekretarz generalny organizacji Jens Stoltenberg. Sojusz pierwszy raz spotkał się, gdy 9 października Turcja rozpoczęła w północno-wschodniej Syrii ofensywę przeciwko kurdyjskim Ludowym Jednostkom Samoobrony (YPG). Władze w Ankarze uważają Kurdów z YPG za terrorystów z powodu ich powiązań ze zdelegalizowaną w Turcji separatystyczną Partią Pracujących Kurdystanu (PPK). NATO w przeciwieństwie do UE nie potępiło działań Turcji, choć wiele państw należących do Sojuszu ostro skrytykowało ofensywę. Stoltenberg podkreślał, że w ciągu ostatniego tygodnia doszło do znacznego spadku przemocy w północno-wschodniej Syrii. - Zgodziliśmy się, że musimy na tym budować, by dokonywać postępu na drodze do politycznego rozwiązania konfliktu w Syrii. W pełni wspieramy kierowane przez ONZ wysiłki, by osiągnąć polityczne rozwiązanie - zaznaczył sekretarz generalny. Minister Kramp-Karrenbauer przedstawiła na spotkaniu swoją inicjatywę utworzenia strefy bezpieczeństwa w północnej Syrii, która miałaby pozostawać pod międzynarodową kontrolą. Dyplomaci relacjonowali, że opowiedziała się za tym, by do inicjatywy włączona była również Rosja, dominująca siła w Syrii, jeśli miałaby chronić wysiedlonych cywilów i zapewniać kontynuowanie walki z bojownikami tzw. Państwa Islamskiego. Niemka podkreślała, że patrolowaniem syryjsko-tureckiej granicy nie mogą się zajmować tylko Turcja i Rosja. - Zachowanie status quo nie jest satysfakcjonującym rozwiązaniem - powiedziała dziennikarzom Kramp-Karrenbauer, cytowana przez Reuters. To odniesienie się do ustaleń poczynionych przez prezydentów Rosji i Turcji w Soczi, zgodnie z którym po wycofaniu się kurdyjskich bojowników Turcy i Rosjanie będą prowadzić wspólne patrole w pasie 10 km od granicy. - Porozumienie z Soczi nie sprowadza pokoju i nie stanowi podstawy do politycznego rozwiązania w długoterminowej perspektywie. Szukamy rozwiązania obejmującego społeczność międzynarodową - zaznaczyła niemiecka minister. Stoltenberg podkreślił, że ministrowie państw NATO zgodzili się co do tego, że Turcja ma uzasadnione obawy dotyczące swojego bezpieczeństwa oraz tego, że nie można podważać osiągnięć w zwalczaniu tzw. Państwa Islamskiego. - Uznajemy, że jest jakiś postęp, zmniejszenie przemocy i musimy na tym budować, by spróbować znaleźć trwałe rozwiązanie polityczne - mówił sekretarz generalny. Z jego relacji wynika, że na spotkaniu nie padł wniosek o to, by jakieś siły NATO zostały rozlokowane w północno-wschodniej Syrii. - Było wezwanie o mocniejsze polityczne zaangażowanie międzynarodowe, by znaleźć rozwiązanie. Niemiecka minister obrony przedstawiła również swoje propozycje. (...) Z zadowoleniem przyjmuję to, że kraj sojuszniczy ma pomysły co do tego, jak możemy zająć się tą trudną sytuacją w północnej Syrii - powiedział Stoltenbeg. Minister obrony USA Mark Esper, który występował w brukselskim oddziale organizacji pozarządowej German Marshall Fund jeszcze przed posiedzeniem w NATO, uznał turecką agresję na północno-wschodnią Syrię za ""bezpodstawny atak"". Zastrzegł jednocześnie, że nie może to sojusznikom w NATO przesłaniać ""nowych zagrożeń na horyzoncie"". Stany Zjednoczone ostrożnie poparły niemiecką propozycję, zastrzegając, że same nie wezmą udziału w ewentualnych działaniach wojskowych na miejscu. Również Turcja - według źródeł, na które powołuje się Reuters - ma być otwarta na propozycje Berlina, wskazując, że potrzeba więcej konsultacji w tej sprawie. - Syryjscy Kurdowie opowiadają się za niemieckim planem stworzenia na północy Syrii strefy bezpieczeństwa pod międzynarodową kontrolą - powiedział w czwartek lider dowodzonych przez Kurdów Syryjskich Sił Demokratycznych (SDF) generał Mazlum Abdi. - Istnieje projekt (...) rozmieszczenia sił międzynarodowych w strefie bezpieczeństwa, żądamy go i akceptujemy - powiedział Abdi dziennikarzom w Kamiszli. - Projekt ten jest wciąż przedmiotem dyskusji i będzie wymagał wsparcia Stanów Zjednoczonych i Rosji. Wcześniej w czwartek SDF oświadczyła, że zrealizowała warunki zawieszenia broni w północno-wschodniej Syrii i jej oddziały wycofały się na odległość 30 km od granicy z Turcją. Kurdowie zarzucili jednak Turkom złamanie postanowień rozejmu i atak zbrojny na trzy syryjskie wioski. Ankara w odpowiedzi stwierdziła, że atak pochodził ze strony jednostek kurdyjskiej milicji YPG, które używały m.in. dronów i moździerzy. Ministerstwo obrony Turcji poinformowało, że w starciu rannych zostało kilku tureckich żołnierzy. W czwartek w regionie wzdłuż granicy Turcji pojawiły się rosyjskie patrole, co zostało uzgodnione na wtorkowym spotkaniu prezydentów Rosji i Turcji Władimira Putina i Recepa Tayyipa Erdogana w Soczi. Rosyjska policja wojskowa monitoruje przygraniczny pas o szerokości 10 km i długości 60 km. Źródło: PAP",Annegret Kramp-Karrenbauer,
https://wiadomosci.onet.pl/swiat/badania-eurobarometru-wieksza-tolerancja-w-europie-jakie-wyniki-w-polsce/zhbfkfg,Badania Eurobarometru: Coraz większa tolerancja w Europie. Jak wypadła Polska?,"Mieszkańcy Europy stają się coraz bardziej tolerancyjni - wynika z badania opinii publicznej Eurobarometr, przeprowadzanego regularnie na zlecenie Komisji Europejskiej. Mieszkańcy 28 państw Unii Europejskiej zostali zapytani m.in. o to, jak czuliby się, gdyby na czele ich kraju stanęła np. osoba homoseksualna lub o innym niż większość kolorze skóry. W większości przypadków nastąpił wzrost pozytywnych odpowiedzi w porównaniu do badania sprzed czterech lat.","W ramach badania sprawdzono, jak komfortowo czuliby się mieszkańcy poszczególnych 28 państw Unii Europejskiej, gdyby na czele ich kraju stanęła np. kobieta, osoba niepełnosprawna, homoseksualista, osoba transpłciowa, czy o odmiennym kolorze skóry. Wyniki wskazują, że na czele państw znalazły m.in. Holandia i Wielka Brytania, których obywatele w znacznej większości nie czuliby dyskomfortu z tego powodu. Najmniej dobrze czuliby się natomiast przedstawiciele państw Europy Środkowej i Wschodniej. W przypadku większości kategorii, poziom tolerancji dla przedstawicieli mniejszości na najwyższych stanowiskach wzrósł lub utrzymał się na tym samym poziomie w porównaniu do poprzednich badań, przeprowadzonych w 2015 r. Jak wynika z badania, 88 proc. respondentów czułoby się zdecydowanie dobrze, gdyby na czele ich państwa stała kobieta (wzrost o 7 punktów procentowych w porównaniu do 2015 r.). Osoba niepełnosprawna na stanowisku kierowniczym nie powodowałaby poczucia dyskomfortu u 77 proc. respondentów (wzrost o 8 p.p.). 72 proc. biorących udział w badaniu nie miałoby żadnego problemu, gdyby ich państwem kierowała osoba o innym kolorze skóry niż większość społeczeństwa, a 65 proc. gdyby była to osoba o odmiennym pochodzeniu etnicznym. W tym drugim przypadku zanotowano wzrost aż o 10 punktów procentowych. Na pytanie o to, jak czuliby się obywatele, gdyby na czele kraju stanęła osoba narodowości romskiej, komfortowo czułoby się jednak już tylko 49 proc. badanych. Pytanie dotyczyło też ewentualnych liderów państw, będących przedstawicielami mniejszości seksualnych. Gdyby na czele państwa stanął gej, lesbijka lub osoba biseksualna, komfortowo czułoby się 64 proc. obywateli (wzrost o 10 punktów procentowych w stosunku do badania sprzed czterech lat). Gdyby była to osoba transpłciowa, dobrze czułoby się 53 proc. badanych (wzrost o 10 p.p.), a gdyby była to osoba interseksualna - 54 proc. Rządząca państwem osoba wyznająca inną religię niż większość nie powodowałaby dyskomfortu u 69 proc. - w tym przypadku wzrost w porównaniu do 2015 r. wynosi aż 13 punktów procentowych. Z osobą o innym kolorze skóry, która rządziłaby państwem, najlepiej czuliby się Holendrzy (95 proc.) oraz Brytyjczycy (92 proc.). Najniższy wynik zanotowano natomiast na Węgrzech (42 proc.) i w Bułgarii (38 proc.). W przypadku lidera wyznającego inną niż większość religię najbardziej komfortowo czuliby się Brytyjczycy (88 proc.), a także Irlandczycy (85 proc.). Na przeciwległym biegunie znalazły się Cypr (46 proc.) oraz Litwa (42 proc.). W przypadku geja, lesbijki albo osoby biseksualnej na kierowniczym stanowisku w państwa, dobrze czuliby się przede wszystkim Holendrzy (93 proc.) i Szwedzi (90 proc.). Najmniej pozytywnych odpowiedzi udzielili Rumuni i Litwini (26 proc.) oraz Bułgarzy (18 proc.) Badanie dotyczyło również tego, jak czuliby się Europejczycy, gdyby jedno z ich dzieci było w związku m.in. z osobą wyznania żydowskiego, muzułmańskiego, chrześcijańskiego czy z buddystą, buddystką. Respondentów zapytano też o ew. związek dziecka z osobą białą, czarną, Azjatą, a także z osobą tej samej płci czy osobą transpłciową. Gdyby dziecko obywatela UE było w związku z chrześcijaninem/chrześcijanką, dobrze czułoby się 87 proc. badanych (wzrost o 8 p.p.). Związek z ateistą/ateistką nie byłby żadnym problemem dla 76 proc. (wzrost aż o 12 p.p.), z osobą wyznania żydowskiego dla 69 proc. (wzrost o 9 p.p.), z buddystą/buddystką dla 65 proc. (wzrost o 9 p.p.), a z osobą wyznającą islam dla 53 proc. (wzrost o 10 p.p.). 88 proc. badanych czułoby się dobrze, gdyby ich dziecko było w związku z osobą białą (wzrost o 6 punktów procentowych), a 66 proc., gdyby chodziło o osobę czarną (wzrost o 10 p.p.). Gdyby była to osoba pochodzenia azjatyckiego, komfort odczuwałoby 68 proc. respondentów (wzrost o 9 p.p.). 55 proc. badanych nie odczuwałoby dyskomfortu, gdyby ich dziecko było w związku z osobą tej samej płci (wzrost o 11 punktów procentowych w porównaniu do 2015 r.), a gdyby chodziło o osobę transpłciową, komfort w takiej sytuacji zadeklarowało 43 proc. badanych (również wzrost o 11 p.p.). Ponownie, najczęściej komfort deklarują Holendrzy i Brytyjczycy, a także Szwedzi. Po przeciwnej stronie najczęściej znajdują się Bułgarzy. W badaniu Eurobarometru przedstawiono też wyniki dla poszczególnych państw. Wyniki w Polsce okazały się być nieco niższe niż średnia dla państw Unii Europejskiej. Kobieta na najwyższym stanowisku w państwie zdecydowanie nie przeszkadzałaby 82 proc. Polaków. Zdecydowanie dobrze z osobą niepełnosprawną na takim stanowisku czułoby się 73 proc. osób. Komfortowo z liderem o kolorze skóry innym niż większość społeczeństwa czułoby się 59 proc. Polaków, a z osobą o innym pochodzeniu etnicznym - 58 proc. Polityk na najwyższym stanowisku w Polsce, który wyznawałby inną religię niż większość społeczeństwa zdecydowanie nie przeszkadzałby 67 proc. respondentów.  Z osobą homoseksualną lub biseksualną na kierowniczym stanowisku w kraju dobrze czułoby się 49 proc. Polaków, z osobą interseksualną 45 proc, a z osobą transpłciową - 44 proc.  Osoba pochodzenia romskiego zdecydowanie nie przeszkadzałaby 47 proc. badanych. Co w przypadku związków dzieci? 81 proc. rodziców zdecydowanie nie miałoby nic przeciwko, gdyby jedno z ich dzieci związało się z chrześcijaninem. Dyskomfortu nie odczuwałoby 61 proc. badanych, gdyby chodziło o związek z ateistą czy ateistką. Dobrze czułoby się również 55 proc. rodziców w przypadku związku dziecka z osobą wyznania żydowskiego, 51 proc. z buddystą lub buddystką, a 40 proc. z osobą wyznania muzułmańskiego. 79 proc. rodziców w żadnej mierze nie przeszkadzałoby, gdyby jedno z ich dzieci było w związku z osobą białą. Gdyby chodziło o osobę o czarnym kolorze skóry, zdecydowanie dobrze czułoby się 53 proc. badanych, a w przypadku osoby pochodzenia azjatyckiego - 51 proc. Związek dziecka z osobą tej samej płci nie byłoby przeszkodą dla 38 proc. Polaków, z osobą transpłciową dla 33 proc. Źródło: ec.europa.eu",,
https://wiadomosci.onet.pl/kraj/schetyna-rada-europy-zaskoczona-protestami-wyborczymi-pis/4mymq7c,Schetyna: Rada Europy zaskoczona protestami wyborczymi PiS,"- Przedstawiciele Rady Europy są zaskoczeni procesem ponownego liczenia głosów i protestami, które zgłasza partia rządząca w Polsce - powiedział w Strasburgu lider Platformy Obywatelskiej Grzegorz Schetyna.","Szef PO spotkał się dziś w siedzibie Rady Europy m.in. z sekretarz generalną RE Mariją Pejczinović-Burić. Schetyna został zapytany po zakończeniu rozmów, czy przedstawiciele RE byli zaniepokojeni obecną sytuacją po wyborach parlamentarnych w Polsce. - Pytano nas, mają te informacje z mediów, są zaskoczeni procesem ponownego liczenia głosów i protestami, które zgłasza partia rządząca. Pytano, my rzetelnie informowaliśmy. Na pewno - jak mówił senator Aleksander Pociej - przyspieszona zostanie wizyta sprawozdawców - powiedział Schetyna. Według niego część ich raportu będzie poświęcona tegorocznej kampanii przed wyborami do parlamentu, wyborom i sytuacji po wyborach. Senator Pociej, który również był obecny na spotkaniu, mówił wcześniej, że zainteresowanie RE sytuacją w Polsce jest tym bardziej naturalne, że od czterech lat jest pisany raport na temat stanu praworządności w naszym kraju. - Oczywiście ostatnie wybory, ich transparentność, ewentualnie to, co się stanie po wyborach, przeliczanie głosów, w sposób naturalny jest w kręgu zainteresowania Rady Europy - powiedział Pociej. Jak zaznaczył, dwójka sprawozdawców, Holender i Szwedka, przygotowują raport na temat praworządności w Polsce. - Usłyszeliśmy, że również w tym zakresie RE będzie zainteresowana, żeby wysłać ich do Polski jeszcze raz, żeby przyglądnęli się również transparentności i procedurom dotyczącym przeliczania głosów - powiedział Pociej.",,
https://wiadomosci.onet.pl/swiat/chorwacja-spelnila-kryteria-by-przystapic-do-strefy-schengen/0v551dt,KE: Chorwacja gotowa na strefę Schengen; decyzja należy do państw UE,"Komisja Europejska oceniła, że Chorwacja spełniła kryteria, by przystąpić do strefy Schengen. Ostateczna decyzja należy do państw UE, które muszą być w tej sprawie jednomyślne.","- Schengen to największy obszar swobodnego podróżowania na świecie. To jedno z największych, jeśli nie największe osiągnięcie europejskiej integracji. Daje ono przywileje, ale wiąże się też z ogromną odpowiedzialnością. Dołączenie do tego klubu nie jest czymś prostym i wszyscy o tym w Europie wiedzą - oświadczył na konferencji prasowej w Strasburgu unijny komisarz ds. wewnętrznych Dimitris Awramopulos. Komisja uznała, że Chorwacja podjęła niezbędne środki, aby zapewnić warunki do pełnego stosowania zasad i standardów Schengen. Bruksela już wcześniej oceniła, że Zagrzeb w pełni wdrożył przepisy Schengen w dotyczące ochrony danych, współpracy policyjnej, wspólnej polityki wizowej, powrotów, Systemu Informacyjnego Schengen (SIS), a także regulacji dotyczących broni palnej i współpracy sądowej w sprawach karnych. Dziś doszło do tego potwierdzenie, że Chorwacja podjęła niezbędne środki, by zapewnić, że spełnione są warunki stosowania przepisów w dziedzinie zarządzania granicami zewnętrznymi. - Nasza ocena to efekt prawie czteroletniego starannego monitoringu i procesu oceny, podczas którego Chorwacja dokonywała cały czas postępy, aby wypełnić wymogi na rzecz dołączenia do Schengen- zaznaczył Awramopulos. W ocenie Brukseli Chorwacja trzyma się też zobowiązań podjętych w negocjacjach akcesyjnych, dotyczących wymiaru sprawiedliwości i poszanowania praw podstawowych. Ocena oznacza, że Komisja Europejska zwraca się do państw członkowskich, by te podjęły decyzję w sprawie włączenia Chorwacji do strefy Schengen. Na razie nie jest jasne, kiedy mógłby się to stać, bo do decyzji takiej potrzeba jednomyślności państw członkowskich. Układ z Schengen z 1985 roku zniósł kontrole na granicach wewnętrznych państw europejskich, które zdecydowały się do niego przystąpić. Strefę Schengen tworzy obecnie 26 krajów - 22 państwa UE oraz Islandia, Norwegia, Szwajcaria i Liechtenstein.",Flaga Chorwacji,
https://wiadomosci.onet.pl/swiat/chorwacja-spelnila-kryteria-by-przystapic-do-strefy-schengen/4tng2rr,KE: Chorwacja gotowa na strefę Schengen; decyzja należy do państw UE,"Komisja Europejska oceniła, że Chorwacja spełniła kryteria, by przystąpić do strefy Schengen. Ostateczna decyzja należy do państw UE, które muszą być w tej sprawie jednomyślne.","- Chorwacja podjęła niezbędne środki, aby zapewnić warunki do pełnego stosowania zasad i standardów Schengen - podkreśliła KE po posiedzeniu unijnych komisarzy. Układ z Schengen z 1985 roku zniósł kontrole na granicach wewnętrznych państw europejskich, które zdecydowały się do niego przystąpić. Strefę Schengen tworzy obecnie 26 krajów - 22 państwa UE oraz Islandia, Norwegia, Szwajcaria i Liechtenstein.",Zdjęcie ilustracyjne,
https://wiadomosci.onet.pl/tylko-w-onecie/atak-turcji-na-kurdow-w-syrii-unijne-kraje-wstrzymuja-eksport-broni-ale-nie-polska/ylttbzd,Największe unijne kraje wstrzymują sprzedaż broni do Turcji. Wyjątkiem jest Polska,"Francja, Niemcy, Włochy, Hiszpania, Wielka Brytania - wszystkie największe unijne kraje ogłosiły, że zawieszają dalszy eksport uzbrojenia do Turcji. Wszystkie z wyjątkiem Polski, która od samego początku inwazji w Syrii wykazuje się daleko idącą powściągliwością w reakcjach. Żadne szczególne decyzje w kwestii Turcji nie zostały podjęte - wynika z odpowiedzi, którą otrzymał Onet od resortu odpowiedzialnego za wydawanie licencji na eksport broni.","Turecki atak na syryjskich Kurdów ruszył 9 października i natychmiast wzbudził szeroką krytykę na całym świecie. Unia Europejska jeszcze tego samego dnia wydała oświadczenie wzywające do zatrzymania inwazji, a liczne kraje członkowskie w swoich reakcjach potępiały działania Ankary. Już w pierwszych dniach syryjskiej operacji w europejskich stolicach pojawił się pomysł, by wywrzeć presję na Turcję, wstrzymując sprzedaż broni do tego kraju. Pierwsze skrzypce grały kraje skandynawskie. 10 października Finlandia i Norwegia (która nie należy do UE, ale jest członkiem NATO) ogłosiły, że nie będą dalej eksportować uzbrojenia do Turcji. W kolejnych dniach dołączyły do nich Holandia, Niemcy i Francja. Szwecja wezwała do wprowadzenia ogólnounijnego embarga. Decyzja w tej sprawie miała zapaść 14 października, kiedy w Luksemburgu spotkali się szefowie dyplomacji unijnych państw. Jednak ustanowieniu wspólnego unijnego embarga na broń sprzeciwili się m.in. Brytyjczycy, niechętni mu byli Włosi. Nie znaczy to, że kwestia sprzedaży broni do Turcji została porzucona. O jej zawieszeniu miały decydować samodzielnie kraje członkowskie, a Unia zasugerowała wsparcie dla takich działań. I rzeczywiście - w kolejnych dniach następne kraje ogłaszały, że nie będą wydawać już nowych licencji na eksport broni do Turcji. Jeszcze 14 października zrobiły to Czechy, a dzień później - Hiszpania, Włochy i Wielka Brytania. Tym samym na liście państw sankcjonujących Turcję znalazły się wszystkie największe kraje członkowskie - poza Polską. O polskie zamiary w tej kwestii zapytaliśmy nasze Ministerstwo Spraw Zagranicznych już 14 października, czyli w dzień spotkania unijnych dyplomatów w Luksemburgu. Od tamtej pory minęło osiem dni. Mimo ponawianych próśb wciąż nie otrzymaliśmy odpowiedzi. Skontaktowaliśmy się również z Ministerstwem Przedsiębiorczości i Technologii, które odpowiada za wydawanie licencji na eksport broni. Zadaliśmy pytanie o następującej treści: ""Czy Polska ma zamiar wstrzymać eksport broni do Turcji poprzez zawieszenie wydawania nowych licencji (tak jak zrobił to szereg krajów europejskich)?"". W przysłanej przez resort odpowiedzi nie znalazło się odniesienie do zasadniczej treści naszego pytania. Ministerstwo wskazało na konkluzje Rady Europejskiej z 17 października, która potępiła turecką inwazję i przypomniała, że kraje członkowskie ""postanowiły wstrzymać przyznawanie zezwoleń na wywóz broni do Turcji"". Tyle, że ze strony unijnego organu było to stwierdzenie faktu odnoszącego się do części państw członkowskich. W jaki sposób miałoby to przesądzać o polskiej polityce w tej kwestii? Tego nie wiemy. W dalszej części odpowiedzi resort stwierdza, że ""wszystkie wnioski o wydanie zezwoleń na wywóz towarów o znaczeniu strategicznym do Turcji rozpatrywane są w trybie indywidualnym"". Przytacza ogólne kryteria ograniczania obrotu bronią zawarte w ustawie z 2000 r. i unijnym stanowisku z 2008 r. Z odpowiedzi ministerstwa wydaje się wynikać, że w Polsce nie zostały podjęte żadne szczególne decyzje dotyczące eksportu broni do Turcji. Czy wstrzymanie eksportu broni do Turcji byłoby realnym krokiem, czy raczej dyplomatycznym gestem? Turcja nie należy do czołówki odbiorców polskiego sprzętu, choć zdarzały się lata, w których nasz eksport nad Bosfor był całkiem znaczący. W ubiegłym roku Turcja znalazła się dopiero na 23. pozycji wśród importerów produkowanej nad Wisłą broni - wynika z raportu naszego MSZ. Wartość polskiego eksportu do Turcji wyniosła niewiele ponad 1,5 mln euro. Zupełnie inaczej wyglądał rok 2017. Wtedy Turcja była szóstym importerem polskiego uzbrojenia, a wartość kupionego przez nią sprzętu wyniosła ponad 24 mln euro. Z kolei w 2016 r. nasz eksport do Turcji wyniósł jedynie 115 tys. euro, w 2015 r. - 824 tys. euro, a w 2013 r. - 770 tys. euro. Rekordowy w ostatnim czasie był za to rok 2014, kiedy sprzedaż broni wyniosła 40,7 mln euro, a Turcja była trzecim co do wielkości odbiorcą polskiego uzbrojenia. Warto zauważyć, że dla niektórych unijnych krajów, które zdecydowały się wstrzymać sprzedaż broni, Turcja była do tej pory dużo ważniejszym partnerem. W latach 2014-2018 Ankara była największym na świecie odbiorcą włoskiego sprzętu wojskowego, a hiszpańskiego - drugim największym. Reakcja Polski na turecką inwazję od samego początku była stosunkowo łagodna. Gdy kolejne europejskie kraje niemal natychmiast potępiały inwazję, nasze Ministerstwo Spraw Zagranicznych zwlekało z wydaniem oświadczenia w tej sprawie. Pojawiło się po południu 10 października, 24 godziny po tym, jak na kurdyjskie miasta zaczęły spadać bomby - i było w swoim wydźwięku wyjątkowo stonowane. Polska dyplomacja wyraziła ""zaniepokojenie rozpoczęciem operacji tureckich sił zbrojnych"" oraz ""nadzieję, że trwająca operacja zakończy się jak najszybciej"". Jednocześnie podkreślono w nim ""świadomość uzasadnionych interesów Turcji w sferze bezpieczeństwa"". W polskim stanowisku z 10 października zabrakło potępienia inwazji. Nie znalazło się w nim też miejsce na wezwanie do jej zatrzymania. Tych istotnych sformułowań używały tymczasem w analogicznych oświadczeniach liczne zachodnie i bliskowschodnie państwa. Niemcy, Francja czy Kanada błyskawicznie potępiły działania Turcji. Duński premier mówił o ""godnej pożałowania i błędnej decyzji"" Ankary. Szef holenderskiego MSZ wezwał nawet do siebie w tej sprawie tureckiego ambasadora. Potępienie dla inwazji wyraziły również Izrael, Egipt, Arabia Saudyjska, Jordania, Bahrajn i Zjednoczone Emiraty Arabskie. Polska podjęła za to działania w Radzie Bezpieczeństwa ONZ, w której obecnie czasowo zasiada. Wspólnie z Wielką Brytanią, Francją, Niemcami i Belgią doprowadziła do zwołania specjalnego posiedzenia w dwa dni po rozpoczęciu tureckiego ataku. Spotkanie toczyło się za zamkniętymi drzwiami, nie znamy więc jego dokładnego przebiegu. Wiemy, że Rada nie była w stanie wydać wspólnego stanowiska w sprawie inwazji - sprzeciwić się miała mu Rosja, a według niektórych źródeł - również Stany Zjednoczone. Zobacz również: Erdogan trzyma UE w garści [ANALIZA] Dwa tygodnie temu Turcja rozpoczęła inwazję na kontrolowane przez Syryjskie Siły Demokratyczne (SDF) tereny północnej Syrii. Dominującą rolę w SDF odgrywają kurdyjskie oddziały Ludowych Jednostek Samoobrony (YPG), które Turcy oskarżają o bliską współpracę z Partią Pracujących Kurdystanu (PKK) separatystycznym ruchem, uznawanym m.in. przez USA i UE za organizację terrorystyczną. Ankara od 35 lat toczy wojnę domową z PKK na południowym-wschodzie kraju. Prezydent Recep Tayyip Erdogan zapowiedział również, że celem wojskowej interwencji jest utworzenie w Syrii tzw. strefy bezpieczeństwa, czyli przygranicznego pasa o szerokości ok. 30 km. Turcja chciałaby do niej przenieść 2 mln spośród ponad 3,5 mln syryjskich uchodźców przebywających w tym kraju. Sprzeciw wobec przymusowej relokacji wyraziła Unia Europejska, która zapowedziała, że nie będzie jej wspierać finansowo. W odpowiedzi Erdogan zagroził ponownym otwarciem granic i wysłaniem uchodźców do Europy. Inwazja rozpoczęła się kilka dni po rozmowie prezydenta USA z jego tureckim odpowiednikiem. Donald Trump ogłosił niezwłoczne wycofanie swoich żołnierzy z północnej Syrii, tym samym dając Turkom zielone światło do ataku. Do tej pory amerykańskie wojsko ochraniało Kurdów, którzy byli sprzymierzeni z USA w walce z Państwem Islamskim. 13 października opuszczeni przez Amerykanów Kurdowie zawarli porozumienie z syryjskim rządem prezydenta Baszara al-Asada i jego protektorem - Rosją. Na jego mocy miejsce Amerykanów na kurdyjskich terenach zajęły wojska syryjskie i rosyjskie. Wstrzymało to postęp tureckiej ofensywy. 17 października Turcja i SDF zawarły pięciodniowe zawieszenie broni. Turcja zajęła już jednak część planowanej ""strefy bezpieczeństwa"", w tym dwa kluczowe przygraniczne miasta - Ras al-Ajn i Tal Abjad. Chcesz porozmawiać z autorem? Napisz: marcin.terlik@redakcjaonet.pl",Sprzymierzeni z Turcją bojownicy podczas interwencji w Syrii,
https://wiadomosci.onet.pl/opinie/skad-pomysl-na-nowego-przewodniczacego-epp-donalda-tuska-opinia/fbec9nc,Unia Europejska czy Polska. O czym myśli Donald Tusk? [OPINIA],"Łączenie pozycji politycznej w kraju z szefowaniem europejskiej międzynarodówce jest możliwe. Gdyby Donald Tusk został przewodniczącym chadeckiej, centroprawicowej EPP, mógłby łączyć tę funkcję ze stanowiskami w Polsce. Mógłby być szefem EPP i premierem. Nie mógłby być jedynie prezydentem.","Kadencja Tuska na stanowisku przewodniczącego Rady Europejskiej kończy się 1 grudnia. Tymczasem spekulacje dotyczące jego zawodowej przyszłości nie przestają ekscytować polskiej klasy politycznej. Platforma Obywatelska nominowała własnego eksprzewodniczącego na stanowisko przewodniczącego Europejskiej Partii Ludowej (EPP). Władysław Kosiniak-Kamysz mówił w TOK FM o ""utrzymaniu pozycji Polski w Europie"", a Adam Bielan dla WP.pl o tym, że Donald Tusk szuka ""synekury"". Jednak stanowisko szefa EPP jest polityczne, a nie instytucjonalne. Nie jest to ""utrzymanie pozycji dla Polski"", a Donald Tusk nie będzie reprezentował kraju, tylko partię polityczną. Nie jest to też ""synekura"", jak twierdzi poseł Bielan. W swojej książce ""Utopia europejska"" minister Krzysztof Szczerski pisze o pewnej nowo wybranej posłance do europarlamentu, która miała powiedzieć, przekraczając progi instytucji, ""jestem w raju"". Dziś Bielan mówi o ""synekurach Tuska"", a w marcu br. w Radiu ZET sam przyznał się do własnej motywacji finansowej, by zasiadać w europarlamencie za ok. 8 tys. euro brutto. Zaryzykuję tezę, że motywacja większości wybranych w Polsce posłów jest przede wszystkim finansowa, bez względu na przynależność polityczną. Europejska Partia Ludowa to międzynarodówka chadecka partii centroprawicowych w Unii Europejskiej. Założona w latach 70. miała pięciu przewodniczących. Tusk miałby stanąć na jej czele jako szósty przewodniczący, jeśli zostanie wybrany na listopadowym zjeździe w Zagrzebiu. Stanowisko przewodniczącego EPP nie koliduje ze stanowiskami politycznymi w państwach członkowskich. Czterech z pięciu dotychczasowych przewodniczących łączyło funkcje rządowe z przewodniczeniem partii. Leo Tindemans, Piet Bukman, Jacques Santer i Wilfried Martens to historyczni szefowie EPP. Tindemans łączył przewodniczenie EPP (1976-85) z byciem premierem Belgii (1974-78), Bukman w czasie, gdy był szefem EPP (1985-87), był także ministrem ds. współpracy rozwojowej Niderlandów, a Santer przez cały okres przewodniczenia EPP (1987-90) był także premierem Luksemburga. Wreszcie Martens, który odznaczył się najmocniej na funkcjonowaniu partii (szef 1990-2013), także na początku był premierem Belgii (do 1992 roku).  Francuz Joseph Daul, odchodzący przewodniczący EPP, jest jedynym w historii organizacji, który nie sprawował ważnej funkcji rządowej, będąc szefem tej europejskiej partii. Nie stanowiło to problemu sześć lat temu, ale dzisiaj jest uznawane za główną wadę Josepha Daula, którego najwyższym stanowiskiem politycznym było szefowanie grupie Europejskiej Partii Ludowej w Parlamencie Europejskim (2007-14).  Donald Tusk jest bardzo popularny w EPP. Obecnie jest jednym z trzech najbardziej znanych liderów formacji. Oprócz niego są jedynie odchodzący przewodniczący Komisji Europejskiej Jean-Claude Juncker oraz niemiecka kanclerz Angela Merkel. W drugiej kolejności jest Herman Van Rompuy, były belgijski premier i eksprzewodniczący Rady Europejskiej oraz - póki co - nowa przewodnicząca Komisji Europejskiej Ursula von der Leyen.  Przewagą Tuska jest jego paneuropejska rozpoznawalność i pozycja polityczna. Zwłaszcza w ostatnich trzech latach dał się poznać w Unii Europejskiej i w całym świecie zachodnim jako obrońca wartości demokratycznych. Jego przemówienia, stanowiska polityczne i bon moty są szeroko komentowane nie tylko w Polsce, ale także poza nią. Jest popularny w Wielkiej Brytanii jako obrońca wartości europejskich i praw obywateli europejskich, w tym Polaków. W Stanach Zjednoczonych uważnie relacjonowano jego odpór nacjonalizmowi, który na forum ONZ promował Donald Trump. W Europie Wschodniej i na Bałkanach Tusk jest szanowany za zdecydowane poglądy prodemokratyczne przeciwstawiające się polityce Władimira Putina. Legendarny dla EPP Wilfried Martens tak pisał w 2006 r. o Tusku: ""Reprezentuje nową Polskę, która jest osadzona na ważnych wartościach cywilizacji zachodniej […]. On jest naszą [EPP – przyp. red.] wielką nadzieją na naprawdę europejską Polskę”. Z tych powodów eurogrupa chce go jako swojego przewodniczącego. Inni przywódcy EPP nie są tak znani jak Tusk. Manfred Weber, szef grupy EPP w PE i były kandydat na przewodniczącego KE, był krytykowany – zwłaszcza w Niemczech – za brak doświadczenia rządowego. W kwietniu jedynie co czwarty Niemiec (26 proc.) wiedział, kim jest. Manfred Weber i Joseph Daul mają szereg wspólnych cech: są to politycy obeznani w meandrach polityki europejskiej, lecz nieznani opinii publicznej ani w swoich krajach, ani szerzej w Europie. Przez brak doświadczenia rządowego ich przełożenie na premierów państw członkowskich jest ograniczone. Inaczej niż w 2013 r., dziś szefem EPP nie może być ktoś, kto będzie miał problem, by telefon od niego odebrała kanclerz Niemiec. Z Tuskiem to ma się zmienić. Tusk dla EPP ma odzyskać rozpoznawalność i polityczną pozycję nadszarpniętą w ostatnich latach przez spory z populistami we własnych szeregach, jak i poza nimi. Węgierski Fidesz premiera Viktora Orbana wciąż jest zawieszony w prawach członka EPP. Poza partią wyzwaniem są przede wszystkim prawicowi populiści i radykałowie tacy jak włoska partia La Liga byłego ministra Matteo Salviniego, czy Alternatywa dla Niemiec (AfD). Ale czy to jedyne stanowisko, o którym myśli dziś Donald Tusk? Łączenie pozycji politycznej w kraju z szefowaniem europejskiej międzynarodówce jest możliwe. Gdyby Donald Tusk został przewodniczącym EPP, mógłby łączyć tę funkcję ze stanowiskami ministerialnymi w Polsce. Mógłby być szefem EPP i premierem. Mógłby także być szefem PO. Jedynie stanowiska prezydenta Rzeczypospolitej nie można łączyć z funkcjami politycznymi w żadnej partii, polskiej czy międzynarodowej.",Donald Tusk,
https://wiadomosci.onet.pl/swiat/brexit-posel-polskiego-pochodzenia-lobbuje-w-warszawie-za-wetem-polski-w-ue-ws/b53v0p2,Brytyjski poseł Daniel Kawczynski lobbuje za polskim wetem w UE ws. opóźnienia brexitu,"Konserwatywny brytyjski poseł polskiego pochodzenia Daniel Kawczynski, który lobbował w Warszawie za tym, by Polska zawetowała w UE umowę opóźniającą brexit, uzasadnił swoje stanowisko w rozmowie ze Sky News. - Musimy robić wszystko, co w naszej mocy, by Wielka Brytania opuściła UE 31 października - powiedział.","Wcześniej na Twitterze Daniel Krawczynski informował, że ""robi wszystko, co może"", by przekonać Polskę do skorzystania z weta podczas unijnego głosowania ws. przedłużenia terminu brexitu. Pisał również, że inni namawiają do tego samego Węgry i Czechy. - To nasz obowiązek, by zrobić wszystko, co zgodne z prawem i konstytucją, by zapewnić opuszczenie Unii Europejskiej do 31 października - powiedział. Krawczyński, który należy do Partii Konserwatywnej i zasiada w parlamencie jako przedstawiciel Shrewsbury i Atcham w hrabstwie Shropshire, jest pierwszym brytyjskim posłem pochodzenia polskiego. W rozmowie ze Sky News Krawczynski stwierdził, że brytyjski parlament jest zdominowany przez zwolenników pozostania w UE i stara się blokować brexit, lekceważąc wolę Brytyjczyków, wyrażoną w referendum. Jak dodał, problemem jest to, że ""UE działa jak mafijny kartel, przez co wszystkie kraje boją się podnieść głowę i być jedynym, które nie zgodzi się na przedłużenie brexitu"". - Mamy nadzieję, że Warszawa i Budapeszt wspólnie będą miały odwagę, by to zrobić - powiedział. Izba Gmin zdecydowała wczoraj, że nie będzie zajmować się rządowym projektem ustawy o brexicie, która ma dać politycznym uzgodnieniom z UE, w wynegocjowanej przez rząd Borisa Johnsona umowie, prawnie obowiązującą moc. Jeszcze wieczorem brytyjski rząd opublikował projekt ustawy, która włącza postanowienia uzgodnionej z Unią Europejską umowy o warunkach brexitu do brytyjskiego prawa. Rząd Johnsona zamierzał najpierw - w minioną sobotę - poddać pod głosowanie samą umowę z UE, a dopiero później złożyć projekt ustawy wpisującej uzgodnienia do brytyjskiego prawa. Posłowie jednak przegłosowali poprawkę, która wstrzymuje głosowanie nad umową z UE do czasu przyjęcia ustawy. W efekcie Johnson, zobligowany inną ustawą parlamentu, musiał w sobotę wysłać do Brukseli wniosek o przesuniecie daty wyjścia z UE do 31 stycznia 2020 roku, choć się pod nim nie podpisał i dołączył do niego list, w którym wyjaśnia, że to decyzja posłów, a nie jego, a on sam uważa ją za błędną.",Daniel Kawczynski,
https://wiadomosci.onet.pl/swiat/konferencja-przewodniczacych-pe-bez-decyzji-ws-umowy-dot-brexitu/rdp53j4,Konferencja Przewodniczących PE bez decyzji ws. umowy dot. brexitu,"Konferencja Przewodniczących PE po około dwugodzinnym spotkaniu nie podjęła decyzji w sprawie ewentualnego głosowania nad umową o brexicie. Szef PE poinformował, że europarlament podejmie decyzję ws. umowy po zatwierdzeniu jej przez Izbę Gmin.","Po spotkaniu przewodniczący Parlamentu Europejskiego David Sassoli przekazał w oświadczeniu, że w ramach następnego kroku umowę przeanalizuje komisja spraw konstytucyjnych PE. - Spotkamy się ponownie w czwartek, aby omówić postępy w pracach - poinformował. - Parlament Europejski będzie ostatnim podmiotem, który wypowie się na temat umowy o wystąpieniu (Wielkiej Brytanii z UE - PAP). Nastąpi to po zatwierdzeniu umowy przez parlament brytyjski - zaznaczył. Konferencja Przewodniczących PE składa się z szefa europarlamentu i liderów grup politycznych. Wcześniej w poniedziałek po spotkaniu grupa sterująca ds. brexitu w PE oceniła, że w sprawie umowy o brexicie ruch należy teraz do brytyjskiego parlamentu. Szef grupy Guy Verhofstadt poinformował, że europarlament powinien poczekać z ratyfikacją porozumienia na Izbę Gmin. Brytyjski parlament nie głosował w poniedziałek w sprawie porozumienia z UE o warunkach brexitu. Spiker Izby Gmin John Bercow nie zgodził się na poddanie rządowego wniosku pod głosowanie, argumentując, że w trakcie jednej sesji parlamentarnej nie można tego zrobić w przypadku projektu już raz odrzuconego przez posłów. Według Bercowa przeprowadzenie ponownego głosowania byłoby ""powtarzaniem się i zakłócaniem porządku"". Rzecznik premiera Wielkiej Brytanii Borisa Johnsona oświadczył, że jest on rozczarowany decyzją Bercowa, który ""odebrał szansę na spełnienie woli Brytyjczyków"". Rząd w Londynie planował w poniedziałek poddać porozumienie pod głosowanie Izby Gmin, ponieważ nie doszło do tego w sobotę. Posłowie przyjęli bowiem poprawkę, która wstrzymuje głosowanie nad porozumieniem w sprawie wyjścia Wielkiej Brytanii ze Wspólnoty do czasu przyjęcia i wejścia w życie niezbędnych ustaw.",,
https://wiadomosci.onet.pl/swiat/donald-tusk-kandydatem-na-przewodniczace-epl-nie-bedzie-mial-konkurencji/szehpg8,Nieoficjalnie: Donald Tusk raczej bez konkurencji na przewodniczącego EPL,"Szef Rady Europejskiej Donald Tusk, który przez macierzystą Platformę Obywatelską został zgłoszony na przewodniczącego Europejskiej Partii Ludowej, raczej nie będzie miał konkurencji na listopadowym kongresie EPL - wynika z nieoficjalnych informacji PAP ze źródeł w ugrupowaniu.","Ponad 700 delegatów z około 50 partii krajowych będzie 20 listopada w Zagrzebiu na kongresie EPL decydowało o nowym liderze. Teraz przewodniczącym europejskiej chadecji jest Francuz Joseph Daul. Zbieg zakończenia jego kadencji i kadencji Tuska w strukturach unijnych był dla wielu działaczy partyjnych darem od losu. EPL, choć pozostała największą siłą polityczną po majowych wyborach do Parlamentu Europejskiego, to zmniejszyła liczbę mandatów, przez co jej wpływy osłabły. Dlatego poszukiwano nowego lidera, który mógłby dbać, tak jak robił to Daul o jedność partii, ale jednocześnie był widoczny i potrafił przyciągać wyborców. Pierwsze nieoficjalne informacje, że były polski premier miałby stanąć na czele Europejskiej Partii Ludowej podał na początku miesiąca dziennik ""Frankfurter Allgemeine Zeitung"", ale w kuluarach partii mówiło się o tym wcześniej. - Wszyscy go namawiają i przekonują od dwóch miesięcy - powiedziało PAP źródło zbliżone do tych rozmów w Brukseli. W EPL kalkulują, że Tusk jako były wieloletni premier, ale przede wszystkim znany w Europie były szef Rady Europejskiej będzie w stanie nadać ugrupowaniu nową dynamikę. - Jest oczekiwanie na nową energię, wszyscy widzą co się dzieje w Europie, że trzeba szukać sposobów na walkę z populistami - podkreślił rozmówca PAP. W piątek szef Platformy Grzegorz Schetyna poinformował, że oficjalnie złożył wniosek w sprawie powołania Tuska na szefa EPL. Obaj politycy widzieli się dzień wcześniej w Brukseli, gdzie, według informacji PAP, były premier miał dać zielone światło szefowi PO na przedstawienie jego kandydatury. Chętnych do dopełnienia tej formalności miało być ponoć więcej, ale zwyciężyła kalkulacja, że nie wyglądałoby to najlepiej, gdyby Tuska nie zgłosiła jego macierzysta formacja. Teoretycznie do 13 listopada mogą się pojawić konkurenci wobec Polaka, bo wówczas mija termin na zgłaszanie kandydatur. - Wątpię, żeby do tego doszło - powiedziało PAP źródło zbliżone do kierownictwa EPL - Ale to demokratyczny proces i nikt nikogo nie powstrzymuje. Statut EPL nic nie mówi o tym, by w wyborach na przewodniczącego partii konieczne były przynajmniej dwie kandydatury. - Termin na zgłoszenie kandydatów mija 13 listopada. Po tym poinformujemy, kto został przedstawiony - poinformowało PAP biuro prasowe ugrupowania. Tusk sam mówił w ubiegłym tygodniu w wywiadzie dla TVN24 i Polsatu, że objęcie funkcji szefa chadeckiej międzynarodówki nie powstrzyma go przed pełnym zaangażowaniem w sprawy polskie. - Zaangażowanie w EPL, inaczej niż bycie szefem Rady Europejskiej, nie wyklucza zaangażowania w sprawy krajowe. Nie mówię tu o wyborach prezydenckich, tylko generalnie o moim powrocie do aktywności w życiu publicznym w Polsce - podkreślał. Choć szefowanie Europejskiej Partii Ludowej, której główna siedziba mieści się w Brukseli to - jak przekonują w partii - ""praca na pełen etat"", to nie przeszkadzało dwóm poprzednim przewodniczącym w angażowaniu się w inne zajęcia polityczne. Zarówno Daul, jak i jego poprzednik Wilfried Martens szefowali jednocześnie EPL i (przez jakiś czas) klubowi chadecji w europarlamencie. Najważniejsi politycy, w tym kanclerz Niemiec Angela Merkel, premierzy kilku krajów, a także kilkuset działaczy mają na kongresie statutowym 20-21 listopada w Zagrzebiu nie tylko wybrać nowego przewodniczącego, ale też wyznaczyć kierunek polityczny w kluczowych kwestiach w europejskiej polityce takich jak np. klimat. Zgodnie w regułami EPL listy z kandydatami muszą być zatwierdzone przez zgromadzenie polityczne, czyli główne ciało podejmujące decyzje pomiędzy kongresami, zanim zostaną one poddane pod rozwagę delegatom w chorwackiej stolicy. Europejska Partia Ludowa to rodzina polityczna skupiająca partie chadeckie i konserwatywno-liberalne. Należą do niej 84 ugrupowania z 43 krajów. Z Polski są to PO i PSL. Kadencja przewodniczącego EPL trwa trzy lata.",Donald Tusk,
https://wiadomosci.onet.pl/swiat/imigranci-w-europie-wzrosla-liczba-nielegalnych-migrantow/jqbhe03,Wzrosła liczba osób nielegalnie przekraczających granice UE,"We wrześniu wzrosła liczba osób, które nielegalnie przekraczają granice Unii Europejskiej – wynika z danych Frontexu. Dotyczy to głównie sytuacji na Morzu Egejskim i nasilającego się napływu migrantów do Grecji.","Według danych Europejskiej Agencji Straży Granicznej i Przybrzeżnej (Frontex) liczba osób nielegalnie przekraczających granice UE wzrosła we wrześniu o 14 proc. w stosunku do sierpnia. Głównymi szlakami migracyjnymi przeprawiło się do Unii w sumie 17,2 tys. osób. Jednak, jak podkreśla Frontex, pomimo wzrostowej tendencji w ostatnich miesiącach całkowita liczba nielegalnych przekroczeń granic UE spadła w pierwszych trzech kwartałach bieżącego roku o około 19 proc. w porównaniu z tym samym okresem ubiegłego roku. Od początku roku granice UE przekroczyło nielegalnie 88,2 tys. osób. Dwóch na trzech migrantów wybrało we wrześniu szlak migracyjny prowadzący przez wschodnią część Morza Śródziemnego. W ten sposób przez Morze Egejskie dostało się na greckie wyspy 11,5 tys. osób – o 16 proc. więcej niż w sierpniu. Od początku roku przez wschodnią część basenu Morza Śródziemnego do UE dostało się już 50,6 tys. migrantów. To 22-proc. wzrost w porównaniu z analogicznym okresem ubiegłego roku. Prawie 40 proc. osób, które przeprawiają się tamtędy do Europy, stanowią Afgańczycy. Wzrost nielegalnych przekroczeń granic UE odnotowano też w innych innych częściach Morza Śródziemnego. Przez region zachodni do Hiszpanii przeprawiło się we wrześniu 2,4 tys. migrantów - o 12 proc. więcej w porównaniu z sierpniem. Natomiast od stycznia do września tą trasą dostało się UE już 17,8 tys. osób. Jak informuje Frontex, to około połowę mniej, niż w tym samym okresie 2018 r. Migranci, którzy wybierają zachodni szlak Morza Śródziemnego, najczęściej pochodzą z krajów Afryki subsaharyjskiej. W środkowej części Morza Śródziemnego, prowadzącej od Libii do Włoch i Malty, odnotowano we wrześniu 2,2 tys. nielegalnych przekroczeń granic UE. To o 16 proc. więcej niż w sierpniu. Najczęściej szlakiem tym przedostają się do Europy migranci z Tunezji i Sudanu. Według danych Frontexu, od początku roku tą trasą przeprawiło się do UE już 9,7 tys. osób - ponad połowę mniej niż w analogicznym okresie ubiegłego roku. Kolejny szlak migracyjny do Europy prowadzi przez Bałkany Zachodnie. Jest on jednak najmniej popularny. We wrześniu Frontex odnotował tam 450 przypadków nielegalnych przekroczeń granicy UE. Od początku roku trasę przez Bałkany pokonało już ponad 7,3 tys. migrantów. To – jak zaznacza unijna agencja – o 80 proc. więcej niż w zeszłym roku. Ponad połowa migrantów na tej trasie to osoby pochodzące z Afganistanu. UE jest obecnie w impasie w kwestii rozdziału migrantów przedostających się do Europy przez Morze Śródziemne. Malta, Włochy, Francja i Niemcy zaproponowały w ubiegłym miesiącu nowy mechanizm relokacji. Jednak ministrowie spraw wewnętrznych krajów UE sceptycznie odnieśli się do pomysłu, dyskutując w ubiegłym tygodniu na unijnym spotkaniu w Luksemburgu.",Niemal codziennie służby ratują życie dziesiątkom migrantów na wodach Morza Śródziemnego,
https://wiadomosci.onet.pl/swiat/brexit-ministrowie-raab-i-grove-zapewniaja-ze-wielka-brytania-opusci-ue-w/wy44gk3,Zamieszanie ws. brexitu. Stanowcze słowa dwóch brytyjskich ministrów,"Szef brytyjskiego MSZ Dominic Raab stwierdził, że rząd ma wystarczające poparcie w Izbie Gmin, by umowa z UE o warunkach brexitu została przyjęta. Jest też pewien, że Wielka Brytania opuści UE 31 października. Także Michael Gove, odpowiedzialny za przygotowania do brexitu bez umowy, wyraził podobną opinię. Tymczasem wczoraj premier Boris Johnson wysłał wniosek do UE o opóźnienie brexitu - ale go nie podpisał. Do wniosku dołączył on drugi list - podpisany - w którym przekonuje, że opóźnienie byłoby błędem.","- Boris Johnson osiągnął porozumienie. Wydaje się, że mamy wystarczającą liczbę mandatów w Izbie Gmin. Dlaczego parlament tego nie przeforsował? To właśnie zamierzamy zrobić w przyszłym tygodniu - mówił szef brytyjskiej dyplomacji w rozmowie ze stacją BBC. Dodał, że parlament nie może uciszyć premiera, zaś wiele osób w UE jest głęboko niezadowolonych z dalszych opóźnień. Wczoraj późnym wieczorem Johnson wysłał do Brukseli niepodpisany wniosek o przesunięcie terminu brexitu do 31 stycznia 2020 r. oraz podpisany list, w którym przekonuje, że opóźnienie wyjścia Wielkiej Brytanii byłoby błędem. Johnson został zmuszony do wysłania tej prośby na mocy ustawy parlamentu, tzw. ustawy Benna, która nakazywała mu to zrobić, jeśli do 19 października włącznie Izba Gmin nie zaaprobuje porozumienia z UE lub nie wyrazi zgody na brexit bez umowy. Izba Gmin miała głosować nad poparciem dla umowy, ale do tego nie doszło, bo wcześniej przyjęła poprawkę złożoną przez niezależnego posła Olivera Letwina, która przewiduje wstrzymanie poparcia do czasu przyjęcia i wejścia w życie niezbędnych ustaw związanych z brexitem. Przyjęcie tej poprawki automatycznie uruchomiło procedurę przewidzianą w ustawie Benna. Także Michael Gove, który w gabinecie Johnsona odpowiada m.in. za przygotowania do brexitu bez umowy, wyraził dziś opinię, że Wielka Brytania opuści UE 31 października. - Wyjdziemy 31 października, mamy środki i możliwości, by to zrobić. Ten list został wysłany, ponieważ parlament wymagał tego, by został wysłany, ale parlament nie może zmienić przekonań premiera, parlament nie może zmienić polityki rządu ani jego determinacji - mówił Gove w rozmowie ze stacją Sky News. Tymczasem ambasadorowie 27 państw członkowskich, którzy zebrali się dziś w Brukseli, rozmawiali na temat brexitu zaledwie przez 15 minut - przekazało PAP źródło dyplomatyczne. Szef Rady Europejskiej Donald Tusk ma konsultować się ws. dalszych kroków ze stolicami. Unijni ambasadorowie, którzy mieli wcześniej zaplanowane spotkanie ws. brexitu, nie podjęli żadnych decyzji. Nie omawiali nawet całej sytuacji uznając, że teraz do szefa Rady Europejskiej należy przeprowadzenie konsultacji z liderami krajów członkowskich. Według źródła PAP ""27"" czeka na głosowanie umowy o wyjściu Zjednoczonego Królestwa z UE w Izbie Gmin. Premier Wielkiej Brytanii zapowiedział, że jego rząd złoży w przyszłym tygodniu odpowiednie projekty ustaw, które umożliwią doprowadzenie do brexitu przed końcem miesiąca.",Dominic Raab,
https://wiadomosci.onet.pl/swiat/brexit-wniosek-o-przedluzenie-dotarl-do-ue-brak-podpisu-johnsona/k96z03x,Brexit: Dwa sprzeczne listy Borisa Johnsona do UE. Jednego z nich nie podpisał,"Brytyjski premier Boris Johnson wysłał wniosek do Unii Europejskiej o opóźnienie brexitu - ale go nie podpisał. Do wniosku dołączył on drugi list - podpisany - w którym przekonuje, że opóźnienie byłoby błędem.","Premier był prawnie zobowiązany do zwrócenia się do UE o przedłużenie terminu brexitu do 31 stycznia 2020 r., po tym jak przegrał głosowanie w Izbie Gmin. Przewodniczący Rady Europejskiej Donald Tusk poinformował na Twitterze, że otrzymał wniosek Johnsona. Nie podał szczegółów na temat jego treści, ale dodał, że teraz będzie konsultował się z przywódcami UE ""jak zareagować"". Wysoki rangą urzędnik Downing Street powiedział, że kopia listu w wersji papierowej i elektronicznej została przekazana przez Tima Barrowa, ambasadora Wielkiej Brytanii przy UE. Obydwu pismom towarzyszy nota wyjaśniająca, że pierwsze pismo jest zgodne z ustawą przyjętą przez parlament. Drugie pismo Johnsona - podpisane - wyraźnie wskazuje, że osobiście uważa on, iż opóźnienie brexitu byłoby błędem. Apeluje on do przywódców UE, aby poprosili posłów o ponowne rozpatrzenie ich decyzji i bez dalszych opóźnień zagłosowali za porozumieniem, które Wielka Brytania i UE uzgodniły w czwartek. Premier Wielkiej Brytanii Boris Johnson napisał w liście do parlamentarzystów, że zamierza powiedzieć UE, iż dalsze odkładanie brexitu nie jest rozwiązaniem. ""Nie będę negocjował z Unią Europejską przełożenia terminu. Powiem UE to, co mówiłem brytyjskiej opinii publicznej przez 88 dni mojego urzędowania na stanowisku premiera - dalsze opóźnienie nie jest rozwiązaniem. Jest zupełnie możliwe, że nasi przyjaciele w Unii Europejskiej odrzucą żądanie parlamentu o dalsze opóźnienie (albo nie podejmą decyzji szybko)"" - napisał Johnson w liście, którego treść cytuje stacja Sky News.",Boris Johnson,
https://wiadomosci.onet.pl/swiat/brexit-izba-gmin-zdecydowala-ws-nowej-umowy/rgnel3l,Wielka Brytania: Izba Gmin odłożyła decyzję ws. brexitu,"Brytyjska Izba Gmin nie będzie dziś głosować ws. nowej umowy o warunkach brexitu. To oznacza, że zgodnie z tzw. ustawą Benna premier Boris Johnson zapewne będzie musiał poprosić o przesunięcie terminu wyjścia z UE do 31 stycznia 2020 r.","Posłowie przyjęli poprawkę, która odkłada poparcie lub odrzucenie porozumienia z UE. Zagłosowało za nią 322 członków Izby, przeciw było 306 posłów. Rząd zapowiedział, że jej przyjęcie oznacza bezcelowość planowanego na dziś głosowania ws. porozumienia. Premier Boris Johnson oświadczył po głosowaniu, że kolejna próba przyjęcia umowy zostanie podjęta w przyszłym tygodniu. - Dzisiejsze głosowanie byłoby wyrównane i mam nadzieję, że koledzy i koleżanki zmienią zdanie - oświadczył szef rządu. Jednocześnie Johnson stwierdził, że nie będzie negocjował opóźnienia terminu brexitu. Po przegłosowaniu poprawki, zgodnie z tzw. ustawą Benna (uchwaloną na początku września), powinien poprosić o przesunięcie terminu brexitu do 31 stycznia 2020 r. Poprawka Letwina, byłego posła Partii Konserwatywnej, przewiduje wstrzymanie poparcia dla umowy do czasu, gdy stosowne ustawy nie zostaną przyjęte i nie wejdą w życie. Jej celem ma być uniknięcie ""przypadkowego brexitu bez umowy"", czyli sytuacji, w której członkowie Izby Gmin poparliby porozumienie, ale ustawa nie przejdzie całego procesu legislacyjnego przed 31 października i Wielka Brytania mimo porozumienia politycznego z UE, musiałaby opuścić Wspólnotę bez umowy. Pierwsze od 37 lat sobotnie posiedzenie Izby Gmin rozpoczęło się od wystąpienia Borisa Johnsona, który przekonywał, że porozumienie jest najlepszym rozwiązaniem, a dokończenie brexitu pomoże załagodzić podziały społeczne wokół tego tematu. - Muszę powiedzieć tej Izbie, z całą szczerością, że niezależnie od tego, do napisania jakich listów może próbować zmusić rząd, nie zmieni to mojej oceny, że dalsze opóźnienie jest bezcelowe, kosztowne i głęboko szkodliwe dla zaufania publicznego - mówił Johnson. - Nie trzeba przypominać Izbie, że jest to drugie porozumienie i czwarte głosowanie, trzy i pół roku po głosowaniu narodu w sprawie brexitu. W ciągu tych lat zrywały się przyjaźnie, dzieliły rodziny, a uwagę tej Izby pochłaniała jedna sprawa, która czasami wydawała się nie do rozwiązania - dodał. Lider opozycji Jeremy Corbyn odpowiadając na wezwanie Johnsona do poparcia umowy z UE zapowiedział, że Partia Pracy jej nie poprze. W jego ocenie porozumienie zostało zmienione na jeszcze gorsze od propozycji forsowanej przez Theresę May, która trzy razy została odrzucona przez Izbę Gmin. Corbyn powiedział, że rozumie ""zmęczenie i frustrację"" związaną z ciągnącym się procesem brexitu, ale uzgodniona umowa spowoduje zbiednienie ludzi, czego wyborcy nie wybaczą politykom. W czasie obrad Izby Gmin na ulice Londynu wyszło około miliona osób domagających się referendum nad wynegocjowanym porozumieniem. Jak przekonują organizatorzy z kampanii ""People's Vote"", chcą oni sprawdzić, czy Brytyjczycy są zadowoleni z warunków porozumienia uzgodnionego w czwartek przez rząd Borisa Johnsona. Policja nie podała na razie danych na temat frekwencji, przyznała jednak, że demonstracja jest bardzo liczna i osoby, które są obecnie na ulicy Park Lane, gdzie się zaczęła, nie mają szans na dotarcie pod siedzibę parlamentu. Uczestnicy demonstracji z entuzjazmem przyjęli wynik głosowania w Izbie Gmin nad poprawką, która wstrzymuje zatwierdzenie przez posłów porozumienia do czasu przyjęcia i wejścia w życie stosownych ustaw. Ta poprawka stwarza możliwość przesunięcia terminu brexitu do 31 stycznia przyszłego roku lub nawet jego odwołania. Johnson zapowiedział jednak, że 31 października nadal jest obowiązującym terminem wyjścia Zjednoczonego Królestwa z UE. Równolegle w Manchesterze odbywa się demonstracja zwolenników brexitu pod hasłem ""Marsz dla demokracji"". KE oczekuje, że Wielka Brytania jak najszybciej poinformuje UE o dalszych krokach po odłożeniu w sobotę głosowania w sprawie umowy o wyjściu ze Wspólnoty i przyjęciu poprawki, w efekcie której rząd w Londynie powinien wystąpić o przedłużenie terminu brexitu. ""Komisja Europejska odnotowuje dzisiejsze głosowanie w Izbie Gmin w sprawie tzw. poprawki Letwina, która oznacza, że samo porozumienie o wyjściu nie zostało poddane pod głosowanie. Do rządu Wielkiej Brytanii należy poinformowanie nas o kolejnych krokach tak szybko, jak to możliwe"" - napisała na Twitterze główna rzeczniczka KE Mina Andreewa. “Parlament Europejski oceni w poniedziałek w Strasburgu wynik dzisiejszego głosowania w brytyjskim parlamencie i obecną sytuację. Spotkanie grupy sterującej PE w sprawie brexitu zaplanowane jest na godz. 15. Przewodniczący PE i przywódcy grupy (Konferencja Przewodniczących) spotkają się o godzinie 18, a następnie o godzinie 19.30 odbędzie się posiedzenie komisji ds. konstytucyjnych” – napisał z kolei na Twitterze rzecznik prasowy europarlamentu Jaume Duch. Do sytuacji w Izbie Gmin odniósł się wiceszef Ministerstwa Spraw Zagranicznych ds. europejskich Konrad Szymański. - Przyjęcie poprawki Letwina nie jest odrzuceniem porozumienia Wielkiej Brytanii z UE. Oznacza odłożenie kluczowej decyzji w czasie, co najprawdopodobniej oznacza konieczność przesunięcia daty brexitu w czasie – stwierdził. - Należy zrobić wszystko, by uniknąć bezumownego, chaotycznego brexitu. Należy zrobić wszystko, by ograniczyć koszty gospodarcze i polityczne brexitu – podkreślił wiceszef MSZ. UE jednostronnie nie może przedłużyć procesu brexitu, bo potrzebny jest do tego wniosek Wielkiej Brytanii. Niewykluczone, że zamiast Johnsona wniosek do Brukseli wyśle jednak inny organ, np. brytyjski sąd. Gdyby tak się stało, możliwy byłby jeszcze jeden nadzwyczajny szczyt UE przed końcem października. Nowa propozycja jest bardzo podobna do tej wynegocjowanej w zeszłym roku przez poprzedniczkę Johnsona, Theresę May, z jednym istotnym wyjątkiem - usunięty został z niej tzw. irlandzki backstop, który zdaniem krytyków groził tym, że Wielka Brytania na stałe pozostanie związana unijnymi regulacjami celnymi. Zgodnie z nową wersją umowy Irlandia Północna miałaby pozostać w brytyjskim reżimie celnym, przy jednoczesnym uwzględnieniu kontroli celnych niektórych towarów transportowanych przez nią do Irlandii i na jednolity unijny rynek. Źródło: Onet, PAP",Boris Johnson w Izbie Gmin,
https://wiadomosci.onet.pl/swiat/brexit-trwa-debata-nad-nowym-porozumieniem/yfddxy5,Wielka Brytania: poprawka zgłoszona przez niezależnego posła komplikuje plany rządu ws. brexitu,Ważą się losy przyjęcia umowy o warunkach brexitu. Posłowie Izby Gmin będą głosować nad poprawką Olivera Letwina ws. odłożenia decyzji o poparciu lub odrzuceniu nowego porozumienia z UE.,"Letwin to były członek Partii Konserwatywnej, obecnie niezrzeszony poseł Izby Gmin. Jego poprawka przewiduje wstrzymanie poparcia dla umowy do czasu, gdy stosowne ustawy nie zostaną przyjęte i nie wejdą w życie. Jej celem ma być uniknięcie ""przypadkowego brexitu bez umowy"", czyli sytuacji, w której członkowie Izby Gmin poparliby porozumienie, ale ustawa nie przejdzie całego procesu legislacyjnego przed 31 października i Wielka Brytania mimo porozumienia politycznego z UE, musiałaby opuścić Wspólnotę bez umowy. Jednak jej przyjęcie oznacza, że zgodnie z ustawą o wyjściu z UE (tzw. ustawą Benna przyjętą na początku września) premier Boris Johnson będzie się musiał zwrócić do Brukseli o przesunięcie terminu do 31 stycznia 2020 r. W tej sytuacji według rządu dzisiejsze głosowanie nad poparciem porozumienia byłoby bezcelowe i według rządowych źródeł, w przypadku przyjęcia poprawki Letwina, nie odbędzie się. Spodziewane jest najwcześniej ok. 15.30 polskiego czasu.  Należy też wziąć pod uwagę, że mniejszościowy rząd nie ma wystarczającej większości do przegłosowania nowej umowy. Do uzyskania większości wystarczy poparcie 320 członków Izby Gmin. Według BBC - przy założeniu stuprocentowej obecności posłów - za porozumieniem zagłosuje na pewno co najmniej 303 posłów, przeciwko będzie 301, zaś stanowisko 35 (15 laburzystów, 14 konserwatystów i 6 niezależnych) jest nieznane. Od ich głosów zależy los porozumienia. Boris Johnson rozpoczynając posiedzenie Izby Gmin przekonywał posłów do poparcia wynegocjowanego porozumienia, mówiąc, że to najlepsze rozwiązanie dla kraju. - Nie trzeba przypominać Izbie, że jest to drugie porozumienie i czwarte głosowanie, trzy i pół roku po głosowaniu narodu w sprawie brexitu. W ciągu tych lat przyjaźnie zrywane, rodziny podzielone, a uwagę tej Izby pochłaniała jedna sprawa, która czasami wydawała się nie do rozwiązania - mówił Johnson. Lider opozycji Jeremy Corbyn odpowiadając na wezwanie Johnsona do poparcia umowy z UE zapowiedział, że Partia Pracy jej nie poprze. W jego ocenie porozumienie zostało zmienione na jeszcze gorsze od propozycji forsowanej przez Theresę May, która trzy razy została odrzucona przez Izbę Gmin. Corbyn powiedział, że rozumie ""zmęczenie i frustrację"" związaną z ciągnącym się procesem brexitu, ale uzgodniona umowa spowoduje zbiednienie ludzi, czego wyborcy nie wybaczą politykom. Nowa propozycja wynegocjowana w czwartek jest bardzo podobna do tej ustalonej w zeszłym roku przez poprzedniczkę Johnsona, Theresę May, z jednym istotnym wyjątkiem - usunięty został z niej tzw. irlandzki backstop, który zdaniem krytyków groził tym, że Wielka Brytania na stałe pozostanie związana unijnymi regulacjami celnymi. Zgodnie z nową wersją umowy Irlandia Północna ma pozostać w brytyjskim reżimie celnym, przy jednoczesnym uwzględnieniu kontroli celnych niektórych towarów transportowanych przez nią do Irlandii i na jednolity unijny rynek.",Brytyjska Izba Gmin,
https://wiadomosci.onet.pl/politico/boris-johnson-staje-w-izbie-gmin-do-ostatecznej-rozgrywki-w-sprawie-brexitu/97dby6z,Jak Boris Johnson będzie przekonywać posłów do swojej umowy brexitowej,"Premier Boris Johnson użyje dzisiaj całego swojego uroku, żeby przepchnąć umowę w sprawie brexitu przez brytyjski parlament, ale całkiem prawdopodobna porażka, po której nieuchronnie nastąpią przyspieszone wybory, wcale nie byłaby dla niego tragedią, piszą Emilio Casalicchio i Charlie Cooper z POLITICO","Artykuł w oryginale na stronie POLITICO.eu Boris Johnson zaczął działać natychmiast, gdy tylko w czwartek sfinalizował umowę z Brukselą. Najpierw popędził na szczyt Rady Europejskiej, aby usłyszeć, że przywódcy państw członkowskich się zgadzają, a potem usiadł do telefonu i zaczął obdzwaniać najważniejszych ludzi w kraju. Sobotnie głosowanie ma kluczowe znaczenie dla całego procesu brexitu, ale spodziewana porażka Johnsona – w połączeniu z sukcesem odniesionym w Brukseli – może się dla niego okazać doskonałym wstępem, do kampanii wyborczej, która zapewne spodoba się opinii publicznej. Będzie mógł powiedzieć: ""skoro parlament zablokował realizację mojej umowy i w ten sposób zablokował brexit, dajcie mi więcej posłów, abym mógł dokończyć sprawę"". Johnson na szczycie Rady Europejskiej był naprawdę uradowany, bo przywódcom Unii podpisanie nowego porozumienia zajęło niecałe trzy godziny. Dla rządu, tak często oskarżanego przez opozycję (a czasami nawet przez własnych, byłych ministrów) o nieszczerość w kwestii tej umowy, zakończenie negocjacji było swego rodzaju schadenfreude. – Nikt już teraz nie będzie go atakował, mówiąc, że nie zależało mu na zawarciu umowy – powiedział jeden z pracowników urzędu premiera. Na konferencji prasowej w czwartek wieczorem Johnson powiedział dziennikarzom: – To będzie fascynujący moment, kiedy będziemy mogli przejść do pozytywnej strony procesu brexitu. Kiedy skończy się wychodzenie, można będzie zacząć budowę. Jestem przekonany, że kiedy moi koledzy w parlamencie przeanalizują to porozumienie, będą chcieli zagłosować na nie. POLECAMY: POLITICO w oryginale - Głęboki podział wśród unijnych przywódców po odrzuceniu kandydatur Macedonii Płn. I Albanii Ale jego kluczowi obecnie sojusznicy – członkowie północnoirlandzkiej Demokratycznej Partii Unionistycznej (DUP), którzy po ostatnich wyborach zgodzili się poprzeć rząd Konserwatystów – zadali mu już w czwartek rano poważny cios, oznajmiając, że ich 10 posłów nie poprze jego planów. Umowa brexitowa dopuszcza kontrolę niektórych towarów wysyłanych z Wielkiej Brytanii do Irlandii Północnej, naruszając wyznaczoną przez Arlene Foster, przewodniczącą DUP, ""nieprzekraczalną granicę"" braku barier handlowych na Morzu Irlandzkim. ""Propozycje te naszym zdaniem nie są korzystne dla gospodarki Irlandii Północnej i podważają integralność Zjednoczonego Królestwa"" - stwierdziła partia w pełnym irytacji oświadczeniu. Rzecznik DUP potwierdził, że jego partia nie tylko nie wstrzyma się od głosu, ale zagłosuje w sobotę przeciwko porozumieniu. Ta decyzja wprowadza chaos w całą parlamentarną arytmetykę Johnsona. Sojusz z DUP był przez Downing Street postrzegany jako droga do uzyskania głosów 28 najbardziej ""pro-brexitowych"" Torysów z tzw. European Research Group, którzy odmówili poparcia umowy wynegocjowanej rok temu w Brukseli przez Theresę May. To z kolei pomogłoby przekonać około 20 posłów Partii Pracy, którzy są zwolennikami opuszczenia Unii i chcą, aby brexit doszedł do skutku. Wiele kluczowych postaci tych frakcji zachowuje milczenie lub przynajmniej można odnieść wrażenie, że są otwarte na różne możliwości. Dla premiera to pozytywny znak. Członkowie European Research Group spotykają się w sobotę rano, aby przedyskutować swoje stanowisko. Asystent posła z ramienia Partii Pracy powiedział, że w ich grupie więcej osób, niż można się było spodziewać, myśli o poparciu umowy. Dziewiętnaścioro z nich na początku tego miesiąca napisało do Junckera i przewodniczącego Rady Europejskiej Donalda Tuska, deklarując swoje poparcie dla umowy brexitowej. Johnson zwrócił się do nich bezpośrednio oraz publicznie podczas konferencji prasowej, sugerując, że sprawy, których żądali w zamian za poparcie – kwestie związane z ochroną środowiska i prawami pracowniczymi – mogą być w ich zasięgu, jeśli w sobotę zagłosują za umową. Ale na tej samej konferencji prasowej Johnson dał także jasno do zrozumienia, że jeśli nie uda się przegłosować umowy w parlamencie, jest gotowy na ""plan B"". – To jest szansa na to, abyśmy zachowali się jak demokraci i wyszli z Unii 31 października – powiedział. – To szansa na skupienie się na naszych priorytetach, priorytetach Brytyjczyków: systemie ochrony zdrowia, wysłaniu 20 tysięcy policjantów na ulice, zwiększeniu funduszy na edukację w całym kraju, podwyżce płac. To oświadczenie przypomniało, że celem premiera jest rozpisanie w jak najkrótszym czasie nowych wyborów parlamentarnych. Jeśli przegra dziś głosowanie w Izbie Gmin – a parlamentarna arytmetyka sugeruje, że jest to prawdopodobne – będzie zmuszony do opóźnienia brexitu i najprawdopodobniej spróbuje przyspieszyć wybory. Partie opozycyjne, które deklarowały, że poprą decyzję o wyborach dopiero kiedy będą mieć pewność, że niemożliwy jest brexit bez umowy, teraz nie będą mogły się temu przeciwstawić. A jeśli rzeczywiście dojdzie do wyborów, Konserwatyści będą mogli prowadzić kampanię pod hasłem ""Przeprowadźmy Brexit na bazie tej umowy"", choć Downing Street zaprzecza, jakoby miała gotowe przesłanie na wypadek kampanii. – Zawsze popieraliśmy wybory – powiedział przedstawiciel urzędu premiera. – Wszystko, co mam do powiedzenia, to że możemy przeprowadzić brexit. Umowa jest gotowa. Taka postawa naraża Torysów na ataki ze strony Partii Brexit Nigela Farage’a, który natychmiast odrzucił umowę Johnsona. Według niego to ""nie jest brexit"", bo porozumienie zawiera ""zobowiązanie do dostosowania przepisów"" (chodzi o zobowiązanie do przestrzeganie przepisów unijnych w odniesieniu do niektórych towarów w Irlandii Północnej). Partia Farage’a potwierdziła, że jeśli Konserwatyści zaakceptują tę umowę, to jego oferta dotycząca koalicji wyborczej między tymi dwiema partiami utraci moc (choć władze Torysów nigdy publicznie nie odniosły się do tej propozycji). Przedstawiciele Downing Street są przekonani, że jasność i jednoznaczność ich przesłania może zapewnić im zwycięstwo w wyborach. Partie opozycyjne nie mogą się porozumieć co do kierunku działania – w przypadku Laburzystów dochodzą do tego wewnętrzne spory dotyczące politycznego kursu. To daje nadzieję, że umowa, która może wreszcie zamienić brexit teoretyczny w brexit dokonany, pomogłaby wzmocnić rządowe hasło ""zróbmy wreszcie ten Brexit"" i pokonać problem stwarzany przez DUP. – To kolejny powód, aby prezentować jedno, jasne przesłanie – powiedział jeden z wysokich partyjnych urzędników. – Sondaże wskazują, że im bardziej jednoznacznie wypełniamy naszą misję, tym większe jest prawdopodobieństwo, że zdobędziemy poparcie opinii publicznej. Niewątpliwie Johnson i jego rząd zdani są na łaskę wydarzeń, a urzędnicy z Downing Street prywatnie przyznają, że sprawy mogą potoczyć się różnie. Umowa może zostać po prostu dzisiaj przegłosowana. Ale może być też przegłosowana z poprawką zobowiązującą do poddania jej pod referendum. Parlamentarzyści mogą też zagłosować za przyspieszonymi wyborami – albo przedłużyć impas, jeśli umowa nie zyska poparcia. Dokładną strategię na wypadek każdego z tych scenariuszy znają tylko ludzie z najbliższego otoczenia premiera – choć do pewnego stopnia także oni będą musieli po prostu reagować na rozwój wydarzeń. – Nie jest jasne, czy którakolwiek opcja zyska poparcie większości – komentuje jeden z naszych rozmówców. – Będziemy musieli poczekać i zobaczyć. Redakcja: Michał Broniatowski",Boris Johnson,
https://wiadomosci.onet.pl/swiat/donald-tusk-o-negocjacjach-polskiego-rzadu-ws-budzetu-ue/xypy7xm,"Tusk o negocjacjach ws. unijnego budżetu: polski rząd jest na etapie ""należy nam się""","- Nie widzę wysiłków polskiej dyplomacji ws. budżetu UE, które mogłyby przynieść sukces porównywalny z tym, co osiągnęliśmy w 2012 r. - ocenił przewodniczący Rady Europejskiej Donald Tusk po rozmowach przywódców na unijnym szczycie ws. budżetu.","Tusk był pytany, czy jego zdaniem uda się wypracować korzystny dla Polski budżet unijny po roku 2020 i czy cięcia w nim są przesądzone. - Nic nie jest przesądzone. (...) Nawet jeśli zwycięży filozofia krajów oszczędnych, tak jak np. propozycja Finlandii, która przygotowała ten projekt jako prezydencja, jeśli ta filozofia zwycięży, to nadal tych pieniędzy w sensie kwoty będzie dużo, będzie więcej - ze względu na wzrost gospodarczy - niż siedem lat temu w całym budżecie. Ile będzie dla Polski? Nie chcę się wyzłośliwiać, ale nie widzę najlepiej tego, patrząc, w jaki sposób pracuje polska dyplomacja. Nie widzę wysiłków, które mogłyby przynieść porównywalny sukces z tym, co myśmy osiągnęli siedem lat temu - powiedział Tusk. Jak dodał, jeśli dobrze pamięta, było to wtedy ok. 90 mld euro. - Byłbym szczęśliwy, bo te pieniądze mają trafić do mojej ojczyzny, gdyby się udało chociaż zbliżyć do tego wyniku, ale jak patrzę, jak to w tej chwili wygląda, obawiam się, że będzie bardzo trudno - ocenił. Zaznaczył, że rosnąca zamożność Polski nie ma wpływu na decyzje dotyczące unijnej polityki spójności, dopóki pozostajemy biorcami netto. - Jeśli osiągniemy pewien pułap, to oczywiście zaczniemy więcej płacić niż bierzemy z Unii Europejskiej. Ale to jest jeszcze dość daleka perspektywa - wskazał. Powiedział też, że prowadzone przez rząd pod jego przewodnictwem negocjacje dotyczące poprzedniej wieloletniej perspektywy finansowej były ""rekordem świata"". - Do dzisiaj nam to trochę wypominają nasi partnerzy, że takiego numeru jeszcze nikt nie ""wykręcił"" - podkreślił. Powiedział, że z demonstrowania, że się należy, nic nie wynika. - Ci, którzy mają nastawienie pozytywne, a równocześnie są na tyle bystrzy, że wiedzą, gdzie sięgnąć, tacy wygrywają. Ci, którzy mówią, że im się należy, ale niespecjalnie przykładają się do pracy, dostają mniej. Takie są tutaj reguły. Obawiam się, tak jak obserwuję to, co tutaj się dzieje, że dzisiaj polski rząd jest raczej na etapie ""należy nam się"", a nie pomysłów, trików i mądrej dyplomacji, żeby rzeczywiście dostać to, co się należy i więcej - zaznaczył. Tusk był też pytany przez dziennikarzy o słowa premiera Mateusza Morawieckiego o ""sukcesie polskiej dyplomacji"" w kontekście wypracowania umowy dotyczącej brexitu. - Nie chcę peszyć premiera, który stara się o kolejną kadencję, jeśli dobrze rozumiem, ale szczerze powiedziawszy, trzeba to traktować w kategoriach poczucia humoru, dobrego poczucia humoru - powiedział Tusk.",Donald Tusk,
https://wiadomosci.onet.pl/kraj/donald-tusk-zgloszony-na-szefa-europejskiej-partii-ludowej/qxjvdhx,Donald Tusk zgłoszony na szefa Europejskiej Partii Ludowej,Platforma Obywatelska oficjalnie złożyła wniosek o powołanie Donalda Tuska na szefa Europejskiej Partii Ludowej - potwierdził senator-elekt i doradca lidera PO ds. międzynarodowych Marcin Bosacki.,"Wcześniej informację taką podała ""Polityka Insight"". Szef PO Grzegorz Schetyna podpisał wniosek w tej sprawie. Donald Tusk w grudniu kończy kadencję na stanowisku przewodniczącego Rady Europejskiej. Europejska Partia Ludowa (EPP) jest największą frakcją w Parlamencie Europejskim, skupiającą partie chadeckie i konserwatywno-liberalne. Z polskich partii należą do niej PO i PSL.  Tusk w ostatnich rozmowach z dziennikarzami - pytany o kandydowanie na stanowisko szefa Europejskiej Partii Ludowej Donald Tusk przyznał, że otrzymał taką propozycję. Zaznaczył przy tym, że ""jego zaangażowanie w Europejską Partię Ludową nie będzie wykluczać zaangażowania w sprawy krajowe."" Przewodniczący Rady Europejskiej pożegnał się dziś na konferencji prasowej po szczycie unijnym w Brukseli z przywódcami i dziennikarzami. - Zakładam, że jest to moja ostatnia Rada Europejska - powiedział Tusk. Zgodnie z harmonogramem prac Rady Europejskiej był to ostatni szczyt unijny, w którym wzięli udział szefowie obu instytucji - Tusk i szef Komisji Europejskiej Jean-Claude Juncker. - My Kaszubi musimy być twardzi, inaczej byśmy nie przetrwali nie najłatwiejszej naszej historii. To jest jakoś tam poruszający moment. To, że ja nie mam łez w oczach, to nie znaczy, że ci, którzy mnie żegnali się nie popłakali, a było kilku takich. Odczułem taką osobistą satysfakcję, że jestem ciągle twardy, mimo upływu lat i że nie poddaję się wzruszeniom zbyt łatwo - powiedział Tusk dziennikarzom wychodząc z konferencji po szczycie. Wcześniej Tusk podziękował Junckerowi za wspólną pracę, przyjaźń i solidarność. Podziękował też dziennikarzom za cierpliwości, uczestnictwo w późnych konferencjach prasowych i śmiech z żartów, które ""nigdy nie były śmieszne"". - Donald Tusk to czołowy polityk europejskiej chadecji, którego na start na przewodniczącego Europejskiej Partii Ludowej namawiali wszyscy, także obecny szef EPL Joseph Daul - powiedział lider PO Grzegorz Schetyna. Schetyna spotkał się w czwartek z Tuskiem w Brukseli. Wniosek o powołanie obecnego szefa Rady Europejskiej na przewodniczącego EPL to jeden z jego efektów. - Tusk się zgodził, a ja, jako szef jego macierzystej partii, podpisałem zgłoszenie tej kandydatury - powiedział Schetyna. Lider PO zaznaczył przy tym, że ubieganie się przez Tuska o funkcję szefa Europejskiej Partii Ludowej nie zamyka mu drogi do startu w wyborach prezydenckich. - Ta kwestia jest otwarta - dodał.",,
https://wiadomosci.onet.pl/swiat/rozszerzenie-ue-albania-i-macedonia-polnocna-nie-bedzie-rozmow-akcesyjnych/29gl3kj,Morawiecki o braku zgody na rozmowy z Macedonią Płn. i Albanią: jesteśmy w martwym punkcie,"- Brak zgody UE na otwarcie negocjacji akcesyjnych z Albanią i Macedonią Północną, to kryzys w pojmowaniu europejskości - ocenił premier Mateusz Morawiecki po szczycie UE w Brukseli. Dyskusja na ten temat była jednym z tematów szczytu UE. Szef rządu wyraził nadzieję, że UE uda się wyjść z obecnego impasu. Głos w tej sprawie wyraził też przewodniczący Komisji Europejskiej Jean-Claude Juncker.","- To pokazuje słabość europejskości u niektórych państw, zwłaszcza Europy Zachodniej, bo kilka najbogatszych państw wstrzymuje te negocjacje, do których zresztą UE się zobowiązał - ocenił premier Mateusz Morawiecki. Wyraził nadzieję, że UE uda się wyjść z obecnego impasu. - Jesteśmy w martwym punkcie i możemy liczyć tylko na to, że w rozmowach kuluarowych i poprzez naszą dyplomację będziemy w stanie przyczynić się do tego, żeby przed szczytem Rady Europejskiej w Chorwacji w maju przyszłego roku, doszło do podjęcia odpowiedniej decyzji - podkreślił Morawiecki. Jak ocenił, cała sytuacja pokazuje, że w UE trwa kryzys w ""rozumieniu europejskości"". Dodał, że Polska podkreśla, jak ważne ze strategicznego punktu widzenia jest dalsze rozszerzanie Wspólnoty. - Polska, opowiadając się za bezpieczeństwem naszych zewnętrznych granic, mocno kładzie nacisk na geograficzne niejako dopełnienie Europy - powiedział szef rządu. Morawiecki wyraził nadzieję, że być może podczas dodatkowej rundy rozmów o Albanii i Macedonii Płn. uda się dojść do lepszych konkluzji. – To jest coś, co obiecaliśmy jak UE państwom, które wykonują ogromny wysiłek w kierunku usprawnienia swoich instytucji i dostosowania swojej gospodarki, struktury do UE – przekonywał Morawiecki. Szef holenderskiego rządu Mark Rutte przekonywał w czwartek, że unijni liderzy wrócą do tej kwestii na szczycie, jednak nie zaznaczył na którym. Z kolei premier Finlandii Antti Rinne powiedział dziennikarzom, że ""być może"" sprawa wróci jeszcze podczas piątkowych rozmów. Do fiaska rozmów odniósł się też szef Rady Europejskiej Donald Tusk. Wśród przywódców UE nie było jednomyślności w sprawie otwarcia rozmów akcesyjnych z Macedonią Północną i Albanią - tłumaczył Tusk. Zobacz także: Mateusz Morawiecki o zmniejszeniu budżetu UE Zaznaczył, że te dwa bałkańskie kraje zdały egzamin, czego nie może powiedzieć o państwach członkowskich. Jego zdaniem brak decyzji nie jest porażą rozszerzenia, ale ""krótkoterminowym kryzysem"". Tusk wyraził nadzieję, że uda się przezwyciężyć pata w tej sprawie. Więcej informacji o tym, co dzieje się w Unii Europejskiej",Mateusz Morawiecki,
https://wiadomosci.onet.pl/swiat/szczyt-ue-cztery-pytania-morawieckiego-do-ursuli-von-der-leyen/mcjc2p5,Szczyt UE. Cztery pytania Morawieckiego do Ursuli von der Leyen,"Po zakończeniu szczytu Unii Europejskiej premier Mateusz Morawiecki poinformował, że podczas prezentacji priorytetów dla UE pytał przewodniczącą-elekt Komisji Europejskiej Ursulę von der Leyen o politykę klimatyczną, lukę w VAT w UE, ograniczanie rajów podatkowych oraz swobodę świadczenia usług.","Szef rządu powiedział dziennikarzom, że podczas prezentacji priorytetów dla UE przez przewodniczącą-elekt Komisji Europejskiej, zadał jej cztery pytania. - Pierwsze dotyczyło tego, czy w obszarze polityki klimatycznej będziemy wyłącznie skupiać się na tym, jaka jest produkcja w odniesieniu do dwutlenku węgla, czyli jak wiele (...) emisji CO2 na głowę jednego mieszkańca jest w poszczególnych krajach, czy również uwzględnimy tzw. ślad węglowy ujęty w konsumpcji - relacjonował premier. Ponadto Morawiecki pytał też o lukę w VAT w UE. - My pokazaliśmy w Polsce, jak można ją znacząco ograniczyć. W UE ona jest określana w wysokości około 150 mld euro, to jest mniej więcej wysokość rocznego, całego budżetu UE, a więc powiedziałem, że tego byka trzeba koniecznie złapać za rogi, oczywiście wszyscy się z tym zgadzają. Czekam teraz na konkretne działania, na konkretne programy - mówił premier. Inną poruszaną kwestią było ograniczenie rajów podatkowych. - Odpowiednia komisja PE wskazała palcem niejako na kilka krajów UE, w tym kraje Beneluksu, w tym również Irlandię, które wykorzystują odpowiednie schematy prawniczo-księgowe po to, żeby przyciągać inwestycje, przyciągać biznes, ale tak naprawdę dzieje się to ze szkodą dla wszystkich innych państw UE - wskazywał Morawiecki. Czwarty punkt poruszony przez polskiego premiera dotyczył swobody świadczenia usług. - To w końcu jest jedna ze swobód traktatowych i my zdecydowanie optujemy za tym, żeby było poszerzenie obszarów wspólnego jednolitego rynku europejskiego - mówił szef rządu.",,
https://wiadomosci.onet.pl/swiat/premier-mateusz-morawiecki-o-budzecie-unijnym/pq08slg,"Morawiecki o budżecie unijnym: jestem optymistą, ale czeka nas wiele rozmów","- Jestem optymistą, ale negocjacje będą ciężkie. Mogą trwać pewnie sześć albo 12 miesięcy, choć nie mamy nic przeciwko, aby rozmowy zakończyły się wcześniej - powiedział Mateusz Morawiecki pytany o szczegóły debaty nad uchwaleniem budżetu Unii Europejskiej. Głos zabrał również Donald Tusk.","Podczas briefingu po zakończeniu szczytu UE premier przekazał, że kilka godzin poświęcono na kwestię przyszłego unijnego budżetu. - Tu bardzo mocno zarysowaliśmy również nasze europejskie ambicje - jeśli chcemy więcej Europy, więcej wolnego rynku, wspólnego rynku w UE, to musimy jednocześnie też przeznaczać na to środki - mówił szef polskiego rządu. - Rezultat rozmów jest dobry. Jeśli jednak chodzi o budżet, czeka nas wiele rozmów - powiedział dziennikarzom premier. Pytany o szczegóły debaty, Morawiecki przyznał, że była ona ""bardzo ożywiona"". - Finowie byli zadowoleni ze swoich propozycji, ale wiele państw - w tym Polska - było na ""nie"" - podkreślił premier. - Chcemy, żeby budżet był sprawiedliwy. Żeby była to inwestycja - dodał. Morawiecki relacjonował, że podczas drugiego dnia szczytu mówił też o konieczności wyrównania dopłat dla rolników z Europy Środkowej, w tym przede wszystkim z Polski. - Powiedziałem również o Funduszu Spójności, o tym, jak jest on ważny dla rozwoju gospodarczego całej UE - powiedział. Z dziennikarzami spotkał się również szef Rady Europejskiej Donald Tusk. - Propozycja Finlandii jest propozycją oszczędną. To obniżenie totalnej kwoty pieniędzy - powiedział Tusk. - Mogę jednak uspokoić, że jest to punkt wyjścia do dyskusji. Komisja Europejska będzie namawiała do większego budżetu - zapewnił polityk. Kwestia ta w ostatnich dniach budziła sporo kontrowersji, po tym jak Finowie przedstawili innym krajom członkowskim nową propozycję. Zaproponowano budżet UE na poziomie 1,03-1,08 proc. dochodu narodowego brutto UE27, czyli zmniejszenie w porównaniu z ubiegłoroczną propozycją Komisji Europejskiej, zakładającą budżet na poziomie 1,114 proc. Oznaczałoby to cięcia w wysokości do 85 mld euro wobec i tak przewidującej redukcję propozycji przedstawionej wcześniej przez unijnych urzędników. Finowie tłumaczą cięcia m.in. brexitem. - Nie ma wątpliwości, że UE opuszcza jeden z największych płatników netto, Wielka Brytania, więc budżet musi być mniejszy - bronił propozycji jeden z dyplomantów fińskiej prezydencji.",,
https://wiadomosci.onet.pl/kraj/mateusz-morawiecki-o-zmniejszeniu-budzetu-ue/hktx1vf,Mateusz Morawiecki o zmniejszeniu budżetu UE,"Państwa, które chcą zmniejszyć unijny budżet mówiąc jednocześnie, żeby było więcej Europy są bardzo głęboko niespójne w swoim przekazie - ocenił w piątek premier Mateusz Morawiecki przed drugim dniem unijnego szczytu w Brukseli.","Szef rządu wskazał, że podczas drugiego dnia posiedzenia Rady Europejskiej jednym z poruszanych tematów będą kwestie przyszłego budżetu UE. Jak stwierdził, kwestia budżetu ""określa ramy finansowe, wymiar finansowy, a więc ambicje finansowe UE"". - A więc te państwa, które chcą zawęzić budżet, chcą go zmniejszyć mówiąc jednocześnie, żeby było więcej Europy są bardzo głęboko niespójne w swoim przekazie. Polska opowiada się za tym, żeby było więcej Europy zarówno w wymiarze budżetu, jak również w wymiarze wspólnego, jednolitego rynku europejskiego. Chcemy więcej swobody świadczenia usług - mówił premier Morawiecki.",Mateusz Morawiecki,
https://wiadomosci.onet.pl/swiat/usa-nalozyly-na-ue-karne-cla-na-dobra-warte-75-mld-dolarow/2n6k47q,"USA nałożyły na UE karne cła na dobra warte 7,5 mld dolarów","Stany Zjednoczone, pomimo gróźb odwetu ze strony państw unijnych, nałożyły karne cła o wartości 7,5 miliarda dolarów na szereg towarów z krajów Unii Europejskiej.","Nowe taryfy weszły w życie minutę po północy z czwartku na piątek czasu lokalnego (w piątek o godz. 6.01 w Polsce) i dotyczą w szczególności samolotów Airbus, francuskich win i szkockiej whisky. USA zapowiedziały na początku października nałożenie ceł na setki produktów przemysłowych i rolnych z UE w związku z decyzją Światowej Organizacji Handlu (WTO). Decyzja ta dotyczyła subwencji unijnych dla Airbusa. W związku ze stratami Boeinga Stany Zjednoczone mogą nałożyć na UE karne taryfy na dobra warte 7,5 mld dolarów.","USA nałożyły na UE karne cła na dobra warte 7,5 mld dolarów",
https://wiadomosci.onet.pl/swiat/ue-na-razie-bez-rozmow-akcesyjnych-z-albania-i-macedonia-pln/wp7365b,UE: na razie bez rozmów akcesyjnych z Albanią i Macedonią Płn.,Mimo kilku godzin rozmów na szczycie w Brukseli przywódcom krajów UE nie udało się przekonać prezydenta Francji Emmanuela Macrona do zgody na otwarcie negocjacji akcesyjnych dla Albanii i Macedonii Północnej. Kwestia ta zajęła szefom państw i rządów najwięcej czasu podczas pierwszego dnia posiedzenia Rady Europejskiej.,"Po zakończeniu rozmów ws. brexitu po godz. 19, liderzy unijni rozmawiali na temat rozszerzenia UE o te dwa kraje oraz o tureckiej ofensywie w północno-wschodniej Syrii do ok. 2 nocy w piątek. Według nieoficjalnych informacji, jakie docierały do dziennikarzy Francja była jedynym krajem, który blokował decyzje o otwarciu rozmów akcesyjnych zarówno dla Albanii, jak i mającej większe poparcie i będącej lepiej ocenianej Macedonii Północnej. Dania i Holandia, które były zdecydowanie niechętne, jeśli chodzi o Albanię, były w stanie zgodzić się na „zielone światło” dla Macedonii Północnej. Liderzy szukali dość długo odpowiednich sformułowań we wnioskach końcowych, które byłyby jednocześnie zachęcające dla obu tych krajów, ale nie przesądzały sprawy. Nie udało im się jednak ostatecznie ustalić kompromisowego tekstu. - Być może jutro będziemy o tym rozmawiać - powiedział dziennikarzom premier sprawującej prezydencję Finlandii Antti Rinne. Nie ma ostatecznej decyzji, czy szczyt wróci do tego tematu w piątek, ale nawet jeśli się tak stanie, to według źródeł, szanse na porozumienie są małe. Premier Holandii Mark Rutte starał się zacierać złe wrażenie. - Wrócimy do tego jeszcze na Radzie Europejskiej, ale jest jasne, że wszyscy uznajemy, że zarówno Macedonia Północna, jak i Albania wykonały ogromną pracę - mówił dziennikarzom wychodząc ze szczytu Rutte. Zwracał uwagę na zmianę nazwy kraju w przypadku Macedonii Północnej, ale też na reformy związane z praworządnością. Rutte dodał jednak przy tym, że wciąż jest praca do wykonania, zwłaszcza w przypadku Albanii. Holandia była w stanie zgodzić się na otwarcie negocjacji dla Macedonii Północnej, ale - jak przekazały źródła dyplomatyczne - ze strony Niemiec nie było zgody na rozdzielenie kwestii przyjęcia tych dwóch krajów. Decyzja szczytu odzwierciedla wcześniejsze debaty, jakie toczyły się we wtorek na posiedzeniu unijnych ministrów ds. europejskich w Luksemburgu. W środę premier Macedonii Północnej Zoran Zaew apelował w Brukseli do unijnych przywódców, aby nie tworzyli przeszkód na drodze jego kraju do członkostwa w UE. - Drodzy przywódcy europejscy! Nie odwracajcie od nas lśniących gwiazd, które chcemy osiągnąć. Nie stańcie się naszą przeszkodą. Zapraszam was, abyście stali się naszymi bohaterami. Europejska droga jest jedyną drogą dla nas i nie ma alternatywy - mówił Zaew. Jednak na jego słowa nie było pozytywnej odpowiedzi, mimo że wielu, w tym nawet komisarz ds. rozszerzenia Johannes Hahn, ostrzegało, że negatywna decyzja UE zaważy na jej wiarygodności.",Emmanuel Macron,
https://wiadomosci.onet.pl/swiat/nowe-porozumienie-ws-brexitu-morawiecki-dotrzymane-beda-uzgodnienia-ws-praw-nabytych/7k0jqvn,Nowe porozumienie ws. brexitu. Morawiecki: dotrzymane będą uzgodnienia ws. praw nabytych Polaków w Wielkiej Brytanii,"Dotrzymane będą wszelkie warunki uzgodnione przeze mnie z premier Theresą May i premierem Borisem Johnsonem - warunki życia, prawa nabyte polskich obywateli w Wielkiej Brytanii - powiedział w rozmowie z dziennikarzami w Brukseli premier Mateusz Morawiecki.","Podczas dzisiejszego szczytu unijni liderzy poparli porozumienie ws. brexitu zawarte między UE a Wielką Brytanią. - Cieszę się, że udało się wypracować konstruktywne rozwiązanie - powiedział Morawiecki. Podkreślił, że tematem dyskusji był podstawowy aspekt, tj. granica między Irlandią a Irlandią Północną. - Wydaje się, że doszliśmy do kompromisu. Mam głęboką nadzieję, że ten kryzys ratyfikacyjny, który trwa od mniej więcej roku zostanie przełamany, ale oczywiście to jest decyzja parlamentu brytyjskiego – dodał. - Coś, co interesuje naszych polskich obywateli na wyspach brytyjskich - bardzo ważne, że dotrzymane będą wszelkie warunki z wcześniej przeze mnie uzgodnionymi z panią premier Theresą May, a teraz z premierem Borisem Johnsonem - warunki życia, prawa nabyte polskich obywateli w Wielkiej Brytanii i oczywiście na zasadzie wzajemności obywateli brytyjskich w Polsce - powiedział Morawiecki. Szef rządu odniósł się także do kwestii rozpoczęcia rozmów akcesyjnych z Albanią i Macedonią Północną. - Jest bardzo ważna dla Polski ze względu na bezpieczeństwo granic zewnętrznych oraz migracji - stwierdził.",Mateusz Morawiecki,
https://wiadomosci.onet.pl/swiat/brexit-przywodcy-panstw-unii-europejskiej-poparli-porozumienie-ws-brexitu/bn4tec2,Przywódcy 27 państw UE poparli porozumienie ws. brexitu,"Przywódcy UE27 wezwali dziś Komisję Europejską, Parlament Europejski i Radę UE do podjęcia kroków, by umowa ws. brexitu mogła wejść w życie 1 listopada. Zdaniem Donalda Tuska porozumienie jest bezpieczne dla obywateli UE.","- Porozumienie było możliwe, ponieważ jego nowa wersja została pozytywnie oceniona przez Irlandię - powiedział szef Rady Europejskiej Donald Tusk. - Porozumienie w sprawie brexitu jest bezpieczne dla obywateli UE - dodał. ""Rada Europejska w formacie 27 zakończona. Konkluzje przyjęte"" - napisał na Twitterze Preben Aamann, rzecznik prasowy szefa Rady Europejskiej Donalda Tuska. Porozumienie dotyczące wyjścia Wielkiej Brytanii z UE zawarte między Londynem a Brukselą było jednym z tematów rozmów unijnych przywódców podczas dwudniowego szczytu, który rozpoczął się dziś po południu w Brukseli. Umowa zawiera zapisy o okresie przejściowym, który ma potrwać do końca 2020 roku. W tym czasie niewiele się zmieni poza tym, że Wielka Brytania nie będzie brała udziału w pracach instytucji europejskich. Okres ten może być przedłużony o rok lub dwa lata, jeśli zgodzą się na to obie strony. W porozumieniu udało się też osiągnąć kompromis w kwestii irlandzkiej.  Jeśli w sobotę Izba Gmin przyjęłaby umowę na specjalnym posiedzeniu, nie byłby potrzebny już dodatkowy szczyt unijnych przywódców. Ich dzisiejsza polityczna zgoda jest wystarczającym, jednak nie jedynym krokiem, po stronie unijnej. Sobotnie głosowanie nie będzie jednak prostym opowiedzeniem się za porozumieniem lub za wyjściem z UE bez umowy. Rząd Borisa Johnsona chciał, by posiedzenie było krótkie. Posłowie zdecydowali się jednak poprzeć zmianę w programie posiedzenia, zgodnie z którą dopuszczone będzie składanie przez nich poprawek, a tym samym możliwe będzie poddanie pod głosowanie innych rozwiązań, np. uzależnienie aprobaty dla porozumienia od poddania go pod referendum. Po ewentualnym poparciu porozumienia przez Izbę Gmin, w przyszłym tygodniu porozumienie powinien ratyfikować Parlament Europejski. Może się to stać w trakcie posiedzenia w Strasburgu, które zaczyna się w najbliższy poniedziałek i trwać będzie do czwartku. Później, jeśli wszystkie poprzednie kroki zostaną wykonane, umowę kwalifikowaną większością muszą przyjąć państwa w Radzie UE. Ten ostatni krok może być wykonany przez którąkolwiek formację Rady UE, czyli posiedzenia unijnych ministrów. Art. 50 unijnego traktatu nie przewiduje ratyfikacji porozumienia na poziomie parlamentów krajowych, jednak poszczególne państwa mogą mieć wewnętrzną procedurę uzyskania zgody od parlamentu na ostateczne zatwierdzenie umowy. Jeśli brytyjscy posłowie poprą porozumienie, po ratyfikacji umowy Wielka Brytania będzie mogła wyjść z UE 31 października. Jeśli Izba Gmin go nie poprze i nie wyrazi zgody na brexit bez umowy, Johnson będzie zobligowany do tego, by zwrócić się do Brukseli o kolejne przesunięcie terminu - do 31 stycznia 2020 r. - Sądzę, że to porozumienie jest bardzo dobre zarówno dla Wielkiej Brytanii jak i UE - oświadczył wcześniej na wspólnej konferencji prasowej z szefem Komisji Europejskiej Jean-Claude'em Junckerem szef brytyjskiego rządu. Jak przekonywał umowa oddaje ogrom pracy wykonanej po obu stronach. - Dla nas w Wielkiej Brytanii oznacza to, że możemy spełnić obietnice w sprawie prawdziwego brexitu, który spełnia nasze cele - podkreślił Johnson. Jego zdaniem umowa z UE oznacza, że Wielka Brytania jako całość wyjdzie z UE 31 października. - To oznacza, że Irlandia Północna, ale też każda inna cześć Zjednoczonego Królestwa może być częścią nie tylko przyszłych porozumień o wolnym handlu, oferować nasze taryfy, eksportować nasze dobra na cały świat, ale to również oznacza, że razem jako Wielka Brytania możemy podejmować decyzje o naszej przyszłości - powiedział Johnson. Wyraził nadzieję, że posłowie brytyjscy umożliwią dokonanie się brexitu i wyjście kraju z UE beż kolejnych opóźnień, tak by rządzący mogli się skoncentrować na priorytetach dotyczących Brytyjczyków. - Teraz nadszedł czas, żeby umożliwić dokonanie się brexitu i razem pracować nad przyszłym partnerstwem, które - jak sądzę - może być niezwykle pozytywne zarówno dla Wielkiej Brytanii jak i UE - mówił Johnson zwracając się do Junckera. Premier przekonywał, że Zjednoczone Królestwo to solidny sąsiad europejski, który chce pracować nad partnerstwem z UE. Sam Juncker mówił, że porozumienie oznacza, iż nie ma potrzeby żadnego przedłużenia brexitu. Jak przekonywał to uczciwa i zrównoważona umowa, która daje pewność w obszarach gdzie brexit powodował jej brak. Szef KE zapowiedział rozpoczęcie rozmów na temat przyszłych relacji między UE i Wielką Brytanią natychmiastowo po zatwierdzeniu porozumienia dotyczącego brexitu. - Zaczniemy nasze dyskusje 1 listopada, beż żadnej zwłoki - podkreślił Juncker. Zwrócił przy tym uwagę, że to nie tylko Westminster musi zatwierdzić porozumienie w sprawie brexitu, ale również Parlament Europejski.",Szczyt ws. brexitu,
https://wiadomosci.onet.pl/swiat/brexit-premier-szkocji-krytykuje-nowe-porozumienie/k865vbj,Premier Szkocji krytykuje nowe porozumienie ws. brexitu,"Nicola Sturgeon powiedziała, że trudno wyobrazić sobie porozumienie ws. brexitu, które mogłoby być gorsze z perspektywy interesów Szkocji. Zapowiedziała, że Szkocka Partia Narodowa w Izbie Gmin zagłosuje przeciwko proponowanej umowie.","Wiadomo, że w tekście nowej umowy nie będzie mowy o backstopie, a granica celna między Unią a Wielką Brytanią zostanie przesunięta na Morze Irlandzkie. Takie rozwiązanie sprawia, że należąca do Wielkiej Brytanii Irlandia Północna pozostanie w praktyce w unii celnej. ""Szkocję ta umowa wypchnęłaby z UE, jednolitego rynku i unii celnej - wszystko to wbrew naszej woli. Uczyniłaby z nas jedyną część Zjednoczonego Królestwa, która zostałaby wypchnięta (z UE), choć nie wyraziła na to zgody i nie ma wpływu na przyszłe stosunki. SNP za tym nie zagłosuje"" - napisała na Twitterze Nicola Sturgeon. Premier Szkocji uważa, że nowa propozycja jest ""znacznie gorsza"" niż umowa wynegocjowana przez rząd Theresy May. Jednocześnie przekonuje, że wybór posłów nie powinien być ograniczony do brexitu za porozumieniem lub bez, bo alternatywą zawsze jest odwołanie go. Powtórzyła apel o nowe referendum niepodległościowe w Szkocji. ""Brexit pokazał, że jedyną drogą dla Szkocji, by decydowała o swojej przyszłości, jest niepodległość"" - napisała. Specjalne posiedzenie Izby Gmin, na której posłowie mają zdecydować o przyjęciu bądź odrzuceniu porozumienia, zapowiedziane jest na najbliższą sobotę. Jeśli posłowie przyjmą umowę, Wielka Brytania opuści Unię Europejską 31 października, jeśli ją odrzucą - Johnson będzie zobligowany zwrócić się do Brukseli o odsunięcie tego terminu do 31 stycznia 2020 roku. Źródło: BBC, Twitter, Onet, PAP",Nicola Sturgeon,
https://wiadomosci.onet.pl/swiat/brexit-donald-tusk-komentuje-porozumienie-z-wielka-brytania/nl793qm,Brexit. Donald Tusk komentuje porozumienie z Wielką Brytanią,"- Premier Wielkiej Brytanii Boris Johnson zapewnia, że przeprowadzi wynegocjowane dziś porozumienie w sprawie brexitu przez brytyjski parlament - poinformował przewodniczący Rady Europejskiej Donald Tusk.","Zapewnił też, że otrzymano pozytywną rekomendację ze strony negocjatorów i pozytywną opinię premiera Irlandii Leo Varadkara w sprawie porozumienia o brexicie. - Nie jestem ekspertem od Izby Gmin, nie wiem, nikt chyba dziś na świecie nie wie, jakie będą ostateczne decyzje, ale premier Johnson daje w jakimś sensie głowę, że to przeprowadzi. To już jest jego zadanie - powiedział polskim dziennikarzom w Brukseli szef Rady Europejskiej. Zdaniem ekspertów to może wcale nie być jednak proste. Krótko przed informacją o osiągniętym kompromisie północnoirlandzka Demokratyczna Partia Unionistów (DUP), która wspiera mniejszościowy rząd Partii Konserwatywnej, oświadczyła, że nie może poprzeć umowy w obecnym kształcie. Nie jest też pewne, czy porozumienie zaakceptuje grupa twardych eurosceptyków wśród torysów. Z kolei lider opozycyjnej Partii Pracy Jeremy Corbyn powiedział, że porozumienie wygląda ""jeszcze gorzej"" niż wersja wynegocjowana przez poprzedniczkę Johnsona, Theresę May i powinno zostać odrzucone przez posłów. Tamta wersja porozumienia została trzykrotnie odrzucona przez Izbę Gmin, co w konsekwencji skłoniło May do złożenia rezygnacji.",Donald Tusk,
https://wiadomosci.onet.pl/politico/porozumienie-w-sprawie-brexitu-przyjete-ale-musi-je-zatwierdzic-rada-europejska-a/4ptlp24,"Negocjatorzy dogadali się w sprawie umowy brexitowej, ale wciąż nie wiadomo, czy zostanie podpisana [KOMENTARZ]","Pracujący dzień i noc dyplomaci doszli w ostatniej chwili do porozumienia, które ma szanse umożliwić uporządkowane wyjście Wielkiej Brytanii z Unii za dwa tygodnie. Jednak pomimo nadziei, że zbierający się dziś w Brukseli unijni przywódcy zatwierdzą tekst umowy, nikt nie jest w stanie przewidzieć, jak zachowa się brytyjski parlament, który już trzykrotnie odrzucał to porozumienie.","Przewodniczący Komisji Europejskiej Jean-Claude Juncker i premier Wielkiej Brytanii Boris Johnson triumfalnie ogłosili na Twitterze, że negocjatorzy zdołali po intensywnych rozmowach ustalić tekst porozumienia brexitowego. ""Where there is a will, there is a deal"", zrymowało się Junckerowi (gdzie jest wola, tam jest porozumienie). Johnson minutę później wtórował ""Mamy bardzo dobre nowe porozumienie"". Radość studzi stanowisko partii o wdzięcznym akronimie DUP, czyli Demokratycznej Partii Unionistów z Irlandii Północnej, bez której głosów Johnson nie ma w Izbie Gmin większości, a której liderzy już powiedzieli, że nie mogą poprzeć wynegocjowanego porozumienia. ""W obecnej sytuacji nie możemy poprzeć tego, co proponuje się w kwestiach celnych i zgody [parlamentu Północnej Irlandii] oraz brak jest jasności co do podatku VAT"", oświadczyli. Przez ostatnie kilka dni i nocy wszyscy w Brukseli robili, co mogli, by ustalić tekst porozumienia, tak żeby dzień 31 października był ostatnim dniem pobytu Wielkiej Brytanii w Unii Europejskiej. O ile jednak Unia pogodziła się z tym, że dla dobra porządnego porozumienia, zgodzi się na kolejne odsunięcie daty brexitu, to dla premiera Borisa Johnsona termin ten jest kwestią życia lub śmierci – ""do it or die"", jak wielokrotnie powtarzał swoim rodakom. Efekt był taki, że dyplomaci i prawnicy siedzieli nocami, próbując wymyślić rozwiązanie kwadratury koła – jak na wyspie Irlandia urządzić granicę między Unią a Wielką Brytanią, tak aby tej granicy nie było. Główny negocjator unijny Michel Barnier powiedział na konferencji prasowej, że na wyspie Irlandia pozostanie w mocy ""ograniczony zestaw przepisów Unii, co oznacza, że towary będą kontrolowane przy wjeździe na wyspę, a nie po przekroczeniu granicy na wyspie"". ""Irlandia Północna pozostanie na terytorium celnym Zjednoczonego Królestwa, korzystając z przyszłej polityki handlowej Zjednoczonego Królestwa, ale pozostanie również punktem wejścia na wspólny rynek"", dodał. Nie ma pewności, czy na szczycie przywódców Unii Europejskiej dziś wieczorem wszyscy zrozumieją ten skomplikowany język prawników. Brak granicy oznacza, że północna Irlandia – część Zjednoczonego Królestwa – musi, przynajmniej częściowo pozostać w obszarze celnym Unii. Dla brytyjskich zwolenników pełnego zerwania z Unią to anatema, bo w ten sposób część brytyjskiego imperium znajdzie się poza jurysdykcją Londynu i cały ten brexit na nic. Tyle, że wygląda na to, że Boris Johnson właśnie na to się zgodził, żeby dotrzymać swojej zasadniczej obietnicy: wychodzimy z Unii 31 października i ani dnia dłużej. Uzgodnione w zeszłym roku porozumienie o wyjściu – które z Brukselą podpisała poprzednia premier Theresa May, ale Izba Gmin trzykrotnie odrzuciła – przewiduje okres przejściowy (do końca 2020 r.), w którym obie strony mają ustalić zasady przyszłych stosunków handlowych. Na wypadek, gdyby do porozumienia nie doszło, ustanowiono tzw. backsto,p czyli gwarancję, że w żadnym razie nie będzie granicy na wyspie Irlandia. I o ten właśnie backstop, który brytyjscy brexitowcy uznali za pozbawienie suwerenności królestwa, spierano się przez całą noc, aż do 11 rano, na piątym piętrze gmachu Unii Europejskiej w Brukseli. Ostatnią przeszkodę, jaką pokonano, czyli kwestia VAT-u, tylko z pozoru wyglądała na błahą. Nakładanie podatków to jeden z podstawowych atrybutów władzy państwowej na jej terytorium, Londyn upiera się więc, by zagwarantować mu prawo decydowania o wysokości VAT w Irlandii Północnej. Tyle że jeśli Wielka Brytania postanowi np. zmniejszyć stawkę podatkową, to okaże się, że te same importowane z Unii towary będą tańsze w Belfaście na północy niż w Dublinie w Republice Irlandii. Istny raj dla przemytników. Nie znamy szczegółów ostatecznego porozumienia, ale interesujące jest, jak rozwiązano tak fundamentalny problem (i jeszcze przełożono go na język traktatowy) na kilka godzin zanim zbiorą się w Brukseli unijni przywódcy? Dyplomaci się cieszą, ale nawet jeśli Rada Europejska zatwierdzi tekst, to gdy potem będzie nad nim deliberować oporna Izba Gmin, zajmie się nim równolegle Parlament Europejski – a czas goni, bo do 31 października pozostało zaledwie dwa tygodnie. Na posiedzeniu Rady Europejskiej Boris Johnson będzie miał okazję przedstawienia swoim kolegom przywódcom aktualnego stanu rzeczy, ale potem Donald Tusk – który ma jeszcze sześć tygodni do zakończenia swojego przewodnictwa w Radzie – poprosi go o wyjście z sali obrad. Potem unijni przywódcy spróbują rozwikłać prawne zawijasy, jakie przygotowują im właśnie eksperci i… No właśnie. Może się po prostu okazać, że zamiast przyklepać porozumienie, po raz kolejny ogłoszą tylko, że ""osiągnięto wystarczający postęp"", żeby kontynuować rozmowy. Wtedy data, na której tak zależy premierowi Johnsonowi, stanie się niemożliwa do osiągnięcia. Ale nawet jeśli Boris wyjedzie z Brukseli z podpisanym dokumentem w czerwonej walizeczce brytyjskich premierów, to czeka go jeszcze przekonanie posłów w Izbie Gmin – i to nie tylko opozycji i nie tylko wspomnianych posłów z DUP, ale i wielu członków jego własnej partii. Z powodu backstopu (i zwykłego w każdym parlamencie sprzeciwu opozycji) Izba Gmin już trzykrotnie odrzucała porozumienie o wyjściu. Teraz już w tym porozumieniu backstopu nie ma, ale będzie częściowe oddanie suwerenności Wielkiej Brytanii nad jej terytorium w Irlandii Północnej. Tylko po to, żeby Boris Johnson mógł wypełnić swoją obietnicę brexitu w dniu 31 października. Można się obawiać, że zwolennicy całkowitego i definitywnego rozwodu z Unią Europejską na taki kompromis się nie zgodzą.",Boris Johnson,
https://wiadomosci.onet.pl/swiat/brexit-jest-porozumienie-co-na-to-brytyjska-izba-gmin/ph5t6lw,"Jest ugoda ws. brexitu, ale co stanie się w Izbie Gmin?","Premier Boris Johnson ogłosił, że sfinalizował projekt ugody brexitowej z UE. Jednak ani w Londynie, ani w Brukseli nie ma żadnej pewności, czy zgodzi się na nią Izba Gmin. Dziś wieczorem szczyt UE zdecyduje, co dalej - pisze dla ""Deutsche Welle"" Tomasz Bielecki.","Brytyjski premier dziś krótko przed południem zapowiedział, że ugoda powinna być głosowana już w tę sobotę w Izbie Gmin, ale irlandzka unionistyczna partia DUP (potrzebna Johnsonowi do utrzymania większości rządowej) nadal deklaruje sprzeciw, a co najmniej wielki sceptycyzm wobec kompromisu wykutego w Brukseli. A na opinie DUP w kontekście brexitowym zwykle powoływała się także twardogłowa część torysów niechętna ustępstwom wobec Unii. Johnson stoi zatem przed ryzykiem powtórki z dramatu swej poprzedniczki premier Theresy May, której „sukces negocjacyjny” w Brukseli przełożył się na trzykrotne odrzucenie ugody brexitowej przez brytyjski parlament. Unijni przywódcy dziś wieczorem na szczycie UE prawie na pewno dadzą – na poziomie politycznym – światło do umowy wynegocjowanej przez Komisję Europejską. Ale czy zatwierdzą ją w sposób wiążący prawnie? Bardzo prawdopodobne, że wielu premierów zażąda czasu na przetłumaczenie umowy na swe języki, by na spokojnie skonsultować ją z własnymi parlamentami (taki jest wymóg konstytucyjny w części krajów Unii) oraz ze swymi prawnikami rządowymi. Niewykluczone, że na szczycie pojawią się żądania krótkiego „technicznego” odroczenia brexitu (poza 31 października), by dać sobie czas na ratyfikację. Ta po stronie unijnej ruszyłaby dopiero po ewentualnym przeforsowaniu umowy brexitowej przez premiera Johnsona w jego własnym parlamencie. PRZECZYTAJ RÓWNIEŻ: Po brexicie Polska będzie miała nowego najlepszego przyjaciela: Niemcy [KOMENTARZ] Wypracowanie nowego projektu umowy brexitowej stało się możliwe dzięki wielkiemu ustępstwu Johnsona w kwestii granicy irlandzkiej (a konkretnie uniknięcia odbudowy pobrexitowych kontroli granicznych między Irlandią i Irlandią Płn.), czego wyłącznie dotyczyły rokowania w ostatnich miesiącach. Johnson przystał na pomysł bardzo zbliżony do projektu proponowanego przez Brukselę już w 2017 r. , czyli na zaprowadzenie wszelkich kontroli celnych i regulacyjnych towarów „na Morzu Irlandzkim”, czyli między główną wyspą brytyjską a Irlandią Płn. W rezultacie np. kontener z chińską odzieżą podlegałby kontroli celnej oraz kontroli pod kątem unijnych norm towarowych przy przeprawie przez morze, a następnie mógłby już bez żadnych nowych kontroli być przewożony po całej wyspie irlandzkiej, a stamtąd – dzięki unijnemu wspólnemu rynkowi – nawet do Niemiec, Polski, Estonii. ZOBACZ: Jak Parlament Europejski zdobywał swoje wielkie znaczenie Takie rozwiązanie wyodrębnia Irlandię Płn. pod względem prawno-gospodarczym z reszty Wlk. Brytanii i dlatego jako „uderzające w brytyjską suwerenność” było wcześniej zwalczane m.in. przez Johnsona, część torysów i przez irlandzkich unionistów, ale brytyjski premier przystał na to w obliczu zbliżającego się kosztownego brexitu bez żadnej umowy. Ale DUP nie jest zadowolony, bo w dzisiejszym kompromisie Belfast nie dostał – obiecywanego mu wcześniej – twardego prawa weta wobec szczególnych rozwiązań granicznych, lecz tylko znacznie bardziej miękki – i raczej skazany z góry na porażkę - mechanizm ewentualnego przywracania twardej granicy za parę lat.",Sala posiedzeń brytyjskiej Izby Gmin,
https://wiadomosci.onet.pl/swiat/brexit-jest-porozumienie-ws-wyjscia-wielkiej-brytanii-z-ue/bfv8lw9,Brexit. Juncker i Johnson potwierdzają porozumienie,"Jest porozumienie ws. brexitu. Potwierdzili to zarówno szef Komisji Europejskiej Jean-Claude Juncker, jak i Boris Johnson. Negocjatorzy z UE i Wielkiej Brytanii porozumieli się w sprawie wyjścia Wielkiej Brytanii z Unii Europejskiej zaledwie kilka godzin przed rozpoczęciem szczytu UE, który ma zająć się tą kwestią. Co teraz z brexitem? Poznajemy coraz więcej szczegółów.","""Tam, gdzie jest wola, tam jest porozumienie - mamy je! Jest to uczciwa i wyważona umowa dla UE i Wielkiej Brytanii; świadczy o naszym zaangażowaniu w poszukiwanie rozwiązań. Rekomenduję Radzie Europejskiej zatwierdzenie tej umowy"" - napisał na Twitterze Juncker Szef Komisji Europejskiej opublikował też list, który wysłał do przewodniczącego Rady Europejskiej Donalda Tuska. Napisał w nim, że rekomenduje unijnym przywódcom, aby przyjęli porozumienie i rozpoczęli ""tak szybko, jak to możliwe negocjacje w sprawie przyszłego partnerstwa między Unią Europejską a Wielką Brytanią"".  ""Mamy wspaniałą nową umowę, która oddaje nam kontrolę"" - napisał na Twitterze Johnson. Porozumienie musi być jeszcze zawarte przez przywódców państw na szczycie UE, a następnie zatwierdzone przez Izbę Gmin i Parlament Europejski. Rzeczniczka Downing Street zapytana, czy Johnson jest przekonany, że niezbędne ustawy mogą zostać przyjęte na czas, aby opuścić Unię Europejską 31 października, rzeczniczka powiedziała: - Opinia publiczna spodziewa się, że jeśli umowa zostanie przyjęta, posłowie zrobią wszystko, co w ich mocy, aby dokonać tego na czas i tak, jesteśmy przekonani, że możemy to zrobić. Jak dodała, umowa zapewni, iż Wielka Brytania opuści Unię Europejską w uporządkowany sposób. Jak zapewnił Donald Tusk, ""Boris Johnson daje głowę, że przeprowadzi porozumienie w sprawie brexitu przez parlament"". - Mamy pozytywną rekomendację ze strony negocjatorów i pozytywną opinię premiera Irlandii w sprawie porozumienia o brexicie - dodał przewodniczący Rady Europejskiej. - Porozumienie w sprawie brexitu, które zostało osiągnięte w Brukseli, daje pewność obywatelom, firmom, a także z punktu widzenia rozliczenia finansowego - wskazał główny unijny negocjator ds. brexitu Michel Barnier. Umowa przewiduje też zgodę co do ram przyszłych relacji. Jak zaznaczył Barnier, umowa zawiera też zapisy w sprawie okresu przejściowego, który ma trwać do końca 2020 roku. W jego trakcie niewiele się zmieni poza tym, że Wielka Brytania nie będzie brała udziału w pracach instytucji europejskich. Okres ten może być przedłużony przez obie strony o rok czy dwa lata, jeśli się na to zgodzą. - Ten tekst powinien dać pewność prawną w każdym obszarze, gdzie brexit, jak każde rozdzielenie, stworzył niepewność. Przede wszystkim europejskim obywatelom w Wielkiej Brytanii i Brytyjczykom żyjącym w jednym z naszych krajów członkowskich - mówił na konferencji prasowej w Brukseli Barnier. Jak zaznaczył, porozumienie gwarantuje też pewność wielu projektom, które otrzymują środki z budżetu UE w 27 państwach członkowskich i w Wielkiej Brytanii. - Dzięki temu porozumieniu zobowiązania finansowe powzięte w gronie ""28"" będą szanowane - zaznaczył unijny negocjator. Barnier wyjaśnił, że w rozmowach na ten temat UE, z jednej strony, chciała zabezpieczyć powstanie twardej granicy między Irlandią a Irlandią Północną oraz chronić gospodarkę wyspy i jednolitość wspólnego rynku. Z drugiej strony, co było ważne dla Wielkiej Brytanii, to pozostanie Irlandii Północnej w granicach brytyjskiego terytorium celnego. Jak mówił, choć rozmowy w tej kwestii były w ostatnich dniach trudne, to się jednak powiodły i wypracowano rozwiązanie, które opiera się na czterech elementach. - Po pierwsze, Irlandia Północna będzie nadal podlegała ograniczonemu zestawowi unijnych regulacji, głównie dotyczących dóbr. To oznacza, że wszelkie procedury dotyczące dóbr będą odbywały się w punktach wejścia do Irlandii Północnej. Dla tego celu, władze brytyjskie będą odpowiedzialne za egzekwowanie zasad unii celnej UE w Irlandii Północnej – wskazał. Druga kwestia, jak mówił, to cła. - Irlandia Północna pozostanie w brytyjskim terytorium celnym i będzie w rezultacie korzystała z brytyjskich, przyszłych polityk celnych, jednak jednocześnie pozostanie punktem wejścia na nasz jednolity rynek – wskazał. Wyjaśnił, że władze Wielkiej Brytanii będą mogły nakładać brytyjskie taryfy na produkty przychodzące z krajów trzecich tak długo, jak te dobra będą docierały na terytorium Irlandii Północnej, ale nie będzie ryzyka, że dotrą na unijny jednolity rynek. Dla dóbr, w przypadku których będzie takie ryzyko, nakładane będą przez władze brytyjskie unijne taryfy. Po trzecie strony uzgodniły kwestie dot. VAT, po to, aby uniknąć zachwiana konkurencji na jednolitym rynku dóbr. - Po czwarte, premier Wielkiej Brytanii i premier Irlandii zobowiązali się do długoterminowego, demokratycznego wsparcia dla wdrożenia przez brytyjskie władze określony unijnych zasad w Irlandii Północnej – powiedział Barnier.  Z kolei lider opozycyjnej Partii Pracy Jeremy Corbyn powiedział, że porozumienie wygląda ""jeszcze gorzej"" niż wersja wynegocjowana przez poprzedniczkę Johnsona, Theresę May i powinno zostać odrzucone przez posłów. Tamta wersja porozumienia została trzykrotnie odrzucona przez Izbę Gmin, co w konsekwencji skłoniło May do złożenia rezygnacji. Nie jest też pewne, czy porozumienie zaakceptuje grupa twardych zwolenników brexitu w samej Partii Konserwatywnej. Specjalne posiedzenie Izby Gmin, na której posłowie mają zdecydować o przyjęciu bądź odrzuceniu porozumienia, zapowiedziane jest na najbliższą sobotę. Północnoirlandzka Demokratyczna Partia Unionistów (DUP) oświadczyła, że nie może poprzeć planów brytyjskiego premiera Borisa Johnsona w sprawie brexitu w ich obecnym kształcie. To stawia pod znakiem zapytania całe porozumienie między Wielką Brytanią a Unią Europejską. Poparcie DUP zapewne będzie kluczowe podczas głosowania w Izbie Gmin nad przyjęciem porozumienia, jeśli zostanie ono zawarte podczas rozpoczynającego się dziś dwudniowego szczytu UE. DUP od wyborów w 2017 r. wspiera mniejszościowy rząd Partii Konserwatywnej. We wspólnym oświadczeniu szefowa DUP Arlene Foster i jej zastępca Nigel Dodds napisali, że będą kontynuować rozmowy z brytyjskim rządem na temat ""rozsądnego"" porozumienia, ale ""w obecnym kształcie nie mogliśmy poprzeć tego, co jest sugerowane w sprawie ceł i mechanizmu zgody (prawo północnoirlandzkiego parlamentu do przyszłego decydowania o udziale w porozumieniu), nie ma także jasności w kwestii VAT"". Plan zakłada także, że północnoirlandzkie Zgromadzenie Parlamentarne będzie mogło zdecydować po czterech latach, czy chce kontynuowania dotychczasowego statusu. Są jednak rozbieżności co do tego, jaką większością ta decyzja ma być podejmowana. Przede wszystkim DUP obawia się, że traktowanie Irlandii Północnej w odrębny sposób od pozostałej części Zjednoczonego Królestwa zagraża utrzymaniu obecnego statusu tej prowincji. Czteroletni cykl obowiązywania nowego protokołu, który zastępuje tzw. backstop, zacznie się z końcem okresu przejściowego, czyli pod koniec 2020 r., (rok lub dwa lata później, jeśli okres ten zostałby przedłużony). - Na koniec tego czteroletniego okresu członkowie północnoirlandzkiego Zgromadzenia Parlamentarnego będą mieli możliwość głosowania zwykłą większością, w sprawie kontynuowania sytemu - mówił na konferencji prasowej Michel Barnier. Po czterech latach zastosowana miałaby być znowu taka sama procedura. W razie, gdyby głosowanie było negatywne, nastąpiłby 2-letni okres wygaszania przyjętych rozwiązań. W tym czasie wspólna komisja miałaby pracować nad nowymi rekomendacjami, zapewniającymi ochronę jednolitego rynku.",,
https://wiadomosci.onet.pl/politico/ministrowie-unii-nie-zdolali-porozumiec-sie-w-sprawie-przyjecia-macedonii-polnocnej-i/031wzbf,Unia nie dotrzymuje słowa w sprawie przyjęcia Albanii i Macedonii Północnej do Wspólnoty,"Unijni ministrowie po raz kolejny nie porozumieli się w sprawie rozpoczęcia procesu przyjmowania Albanii i Macedonii Północnej do Wspólnoty, ponieważ sprzeciwiła się temu Francja, pisze Jacopo Barigazzi z POLITICO. Jego kolega redakcyjny Florian Eder nazywa to ""brutalną interwencją Paryża"" i pyta czy ktoś jeszcze teraz będzie mógł zaufać Brukseli.","Artykuł w oryginale na stronie POLITICO.eu To już trzeci raz w ciągu 16 miesięcy, ministrowie z krajów Unii nie doszli do porozumienia w sprawie rozpoczęcia rozmów o przyłączeniu się Albanii i Macedonii Północnej do Wspólnoty. – Niestety, Rada Unii Europejskiej nie podjęła dziś jednomyślnej decyzji. Bardzo tego żałuję – powiedziała Tytti Tuppurainen, fińska minister ds. europejskich, która przewodniczyła spotkaniu ministrów UE w Luksemburgu. Teraz sprawa będzie omawiana na spotkaniu unijnych przywódców w czwartek. Johannes Hahn, komisarz ds. rozszerzenia UE, mówił, że nie chce nikogo winić za to niepowodzenie, podkreślił jednak kilkakrotnie, że ""nie był to moment, z którego Europa mogłaby być dumna"" i dodał, że dalsze odraczanie decyzji może zaszkodzić wiarygodności Unii na Bałkanach. Powiedział także, że ew. pozytywna decyzja podjęta w najbliższy czwartek przez unijnych przywódców oznaczałaby zielone światło dla rozpoczęcia negocjacji akcesyjnych, które i tak będą trwały latami. Komisja Europejska dwukrotnie już rekomendowała rozpoczęcie rozmów z dwoma krajami bałkańskimi. Zwolennicy rozszerzenia uważają, że mogłoby to zapewnić równowagę w regionie, ograniczając jednocześnie wpływy Rosji, Chin i Turcji. Jednak choć większość krajów Unii – w tym także Niemcy i Włochy – popiera rozszerzenie, podziały w tej kwestii są głębokie. Francja sprzeciwia się rozpoczęciu negocjacji z Albanią i Macedonią Północną, dopóki cały proces akcesyjny nie zostanie zreformowany; z kolei grupa państw, którym przewodzi Holandia, jest zdania, że rozmowy należy zacząć tylko z Macedonią Północną. – Francja z kolei jest jedynym państwem, które sprzeciwia się rozmowom z Macedonią Północną – mówi jeden z dyplomatów. Inny dyplomata oskarża Paryż o to, że ""zachowuje się, jakbyśmy żyli już w świecie po brexicie, gdzie to Francja ma nadzieję o wszystkim decydować"". Francja odrzuciła przyjęcie dokumentu w sprawie rozszerzenia i teraz sprawę zreferuje unijnym przywódcom Donald Tusk na posiedzeniu Rady Europejskiej. Niektórzy dyplomaci twierdzą, że Francja zmieni stanowisko tylko wtedy, gdy będzie jasne, co może otrzymać w zamian w innych sprawach. – Jesteśmy naprawdę rozczarowani: wszystko wskazuje na to, że nie będziemy mogli zrealizować tego, co już kilkakrotnie obiecywaliśmy, czyli rozpocząć negocjacji akcesyjnych z Macedonią Północną i Albanią – powiedział dziennikarzom niemiecki minister ds. europejskich, Michael Roth. Przedstawiciel Paryża powiedział, że Francja nie chce ""wysyłać regionowi złych sygnałów"", ale najpierw oba kraje muszą przeprowadzić więcej reform. Paryż jednak chce najpierw dokonać przeglądu ""samej procedury rozszerzania Unii, bo jest to proces bardzo zbiurokratyzowany, w którym otwiera się i zamyka kolejne rozdziały negocjacji bez szerszej, całościowej wizji"". Inni jednak patrzą na to w odmienny sposób. Jak powiedział austriacki minister ds. europejskich, Alexander Schallenberg, Macedonia Północna i Albania ""w czasie kryzysu migracyjnego i w innych sytuacjach dowiodły, że są częścią tej rodziny i spełniają wszystkie warunki"". Schallenberg powiedział pozostałym ministrom, że Unia nie powinna podchodzić do rozszerzenia ""jak księgowy"", bo przy takim podejściu wiele obecnych państw UE nigdy nie stałoby się członkami Wspólnoty. Wielu unijnych dyplomatów jest złych, że kraje bałkańskie nie są nagradzane za ciężką pracę, jaką wykonały w ostatnich latach. Macedonia Północna na przykład odegrała zasadniczą rolę w powstrzymaniu napływu osób ubiegających się o azyl, a wędrujących przez Bałkany w czasie kryzysu migracyjnego w 2015 r. Kraj ten zdołał także osiągnąć porozumienia z Grecją w sprawie zmiany swojej nazwy. W wyniku sprzeciwu Francji (i tylko Francji), ministrowie spisali tekst, który przypomina krajom o ich (i tak już opóźnionej) obietnicy podjęcia decyzji w sprawie Bałkanów Zachodnich. Ta ""dość brutalna interwencja Paryża"", jak nazwał ją w swoim codziennym biuletynie POLITICO Playbook Florian Eder, oznacza dalsze kłopoty, jeśli francuskie ""nie"" jest sygnałem systemowego podejścia do kontrowersyjnych kwestii – a czeka nas przecież brexit, następny długoterminowy budżet Unii, debata o nowym Zielonym Ładzie. ""Wszystkie te zjawiska wywołają ogromne boje o podział zasobów między krajami UE, w ich obrębie i między sektorami gospodarki"", pisze Eder i z goryczą dodaje: ""Oto proste pytanie: Dlaczego mielibyście kiedykolwiek jeszcze zaufać obietnicom złożonym przez UE."" Florian Eder pisze dalej: ""Wyobraź sobie, że jesteś premierem Północnej Macedonii, Zoranem Zaevem, i podjąłeś wielkie polityczne ryzyko, aby spełnić warunki postawione wam przez przywódców UE w zeszłym roku. Czy kiedykolwiek jeszcze uwierzysz, że Unia dotrzyma obietnic rozpoczęcia rozmów akcesyjnych, biorąc pod uwagę, że najpierw przedłużyli mecz, a następnie przesunęli słupki bramek w doliczonym czasie? Spójrzmy poza Bałkany Zachodnie. Powiedzmy, że jesteś prezydentem Ukrainy Wołodymyrem Zełenskim. Czy miałbyś jakikolwiek powód, aby wierzyć, że Unia jest uczciwym kupcem, kiedy żąda reform, by w zamian za to twój kraj mógł zbliżyć się do Zachodu? Jeśli jesteś Borisem Johnsonem, czy uwierzyłbyś w zapewnienia o dobrych intencjach twoich kolegów przywódców, w sprawie stosunków po brexicie? Postaw się też na chwilę w sytuacji Władimira Putina. Otwórz butelkę tego, na co masz ochotę, i zobaczysz, że we wtorek kraje Unii Europejskiej wykonały za ciebie brudną robotę. Nie ma już potrzeby wykorzystywania propagandy czy dezinformacji na Bałkanach Zachodnich – UE sama wysłała to przesłanie: 'Okłamywaliśmy kraje tego regionu'. Kto przegrał po wtorkowej decyzji unijnych ministrów? Oczywiście Północna Macedonia i Albania. Wszystkie kraje, które stoją w kolejce za tymi dwoma. Zaufanie do Unii. Przez francuskie weto ucierpiała również zdolność Unii do kształtowania globalnej polityki oraz reputacja Francji (i jej prezydenta) jako geostrategicznego gracza. Jest być może jeden zwycięzca: duma narodowa Francji, wzmocniona wizją tego, że może blokować to, czego chcą wszyscy inni. To dla Emmanuela Macrona moment naśladowania Charlesa de Gaulle'a, który kiedyś zablokował wejście Wielkiej Brytanii do UE"", konkluduje Florian Eder. Warto dodać, że Francja była jednym z krajów, które zgłaszały najmocniejszy opór wobec wielkiego rozszerzenia Unii w 2004, kiedy to również Polska stała się członkiem Wspólnoty.",Unia zawiodła Albanię i Macedonię Północną,
https://wiadomosci.onet.pl/politico/brexit-polska-musi-wzmocnic-stosunki-z-niemcami-komentarz/z109rn8,Po brexicie Polska będzie miała nowego najlepszego przyjaciela: Niemcy [KOMENTARZ],"Polska powitała perspektywę wyjścia Wielkiej Brytanii z Unii z obawą, że zostanie odsunięta na bok – Londyn był przecież najsilniejszym sojusznikiem Warszawy i rzecznikiem interesów krajów spoza strefy euro, zarówno dużych, jak i małych. Teraz, w przededniu brexitu, Polska może utrzymać swoją rolę dzięki nieoczekiwanemu partnerowi: Niemcom, pisze dla POLITICO Wojciech Przybylski.","Artykuł w oryginale na stronie POLITICO.eu Dlaczego Niemcy? Mówi się, że jeśli nie wiadomo o co chodzi, to chodzi o pieniądze. W tym przypadku chodzi o dynamicznie rozwijającą się polską gospodarkę. W pierwszej połowie tego roku Polska wyprzedziła Wielką Brytanię jako partner handlowy Niemiec: wymiana z naszym zachodnim sąsiadem wzrosła w tym okresie o 6 proc., podczas gdy niemiecki handel z Wielką Brytanią spadł o 3,5 proc. Ta zmiana prowadzi do głębokiego politycznego przesunięcia w Berlinie, z dużymi konsekwencjami dla Polski – i dla Unii. Polska gospodarka bezustannie się rozwija. W ciągu ostatnich trzech dziesięcioleci kraj konsekwentnie wspinał się po światowej drabinie dobrobytu, powoli zapełniając lukę w stosunku do unijnej średniej. Niemcy, których własna gospodarka drży przed konsekwencjami ewentualnego brexitu bez porozumienia, odnotowały ten fakt. Podczas sierpniowej wizyty w Budapeszcie kanclerz Angela Merkel podkreśliła współpracę Niemiec z Grupą Wyszehradzką – Republiką Czeską, Polską, Słowacją i Węgrami – dodając, że ma nadzieję, iż Bruksela będzie nadal wspierać te kraje dotacjami budżetowymi UE. W ten sposób niemiecka przywódczyni skutecznie zbagatelizowała obawy związane z cofaniem się demokracji w regionie, odpierając apele niektórych polityków Unii o odcięcie funduszy dla takich krajów jak Polska, które nie przestrzegają zasad państwa prawa. Rzeczywiście, w Berlinie potrzeba utrzymania dobrych więzi gospodarczych wydaje się łagodzić obawy dotyczące łamania zasad państwa prawa. I nigdzie bardziej niż w Polsce, gdzie rośnie świadomość, że im większy kraj, tym większa podatność na działania odwetowe, jeśli tylko Berlin zechce ją ukarać. Jest to niezwykła zmiana dla kraju, który w ciągu czterech lat zamienił rolę modelu dla Europy na funkcję trudnego dziecka. Od momentu dojścia do władzy w 2015 r. rządzące PiS działało na scenie unijnej w sposób antagonistyczny i schizofreniczny. Warszawa próbowała zablokować reelekcję Donalda Tuska na stanowisko przewodniczącego Rady Europejskiej. Trzymała się blisko Wielkiej Brytanii nawet po brexicie i zrobiła wiele, by poddać próbie swoje stosunki z Niemcami i Francją, kolejnym kluczowym partnerem strategicznym. Jednak ostatnio wydaje się, że Warszawa zmieniła taktykę, uznając, że skoro Wielka Brytania jest już o krok od wyjścia, nie może nadal antagonizować Brukseli – a co ważniejsze, Berlina – bo inaczej ryzykuje całkowitą izolacją. Sprawy zaczęły iść w kierunku pojednania w marcu tego roku, kiedy to najwyższy polski dyplomata, Jacek Czaputowicz, zmienił priorytety rządu w zakresie spraw zagranicznych, aby naprawić stosunki z europejskimi partnerami. Decyzja rządu o nominacji Szymona Sękowskiego vel Sęka – głośnego orędownika silniejszego sojuszu Berlina z Warszawą, który ma wysokie ambicje polityczne – na wiceministra spraw zagranicznych to kolejny znak, że Warszawa poważnie myśli o podjęciu kroków w stronę Niemiec. Na początku lata bieżącego roku ministrowie PiS przedstawili w Berlinie szereg nowych inicjatyw biznesowych, które niemiecki minister gospodarki Peter Altmaier pochwalił jako zgodne z berlińskimi planami Industry 4.0. Po majowych wyborach do Parlamentu Europejskiego partia poparła przewodniczącą elekt Komisji Ursulę von der Leyen. Partia rządząca w Polsce może nadal być pariasem dla głównych europejskich rodzin politycznych, a jej wysiłki na rzecz podważenia systemu sądownictwa z pewnością będą nadal wzbudzać niepokój w Brukseli i poza nią. Ale PiS ma atut: Niemcy są coraz bardziej świadome korzyści netto dla swojej gospodarki płynących z utrzymania inwestycji w Polsce, w tym funduszy spójności UE. Nowe zbliżenie polsko-niemieckie niesie też konsekwencje, które wykraczają daleko poza granice tych dwóch krajów. Oprócz przesunięcia równowagi sił w UE, ma ono potencjał, by zmienić pozycję Berlina na arenie międzynarodowej. Bliższy sojusz z Polską mógłby popchnąć Niemcy w kierunku bardziej asertywnej polityki zagranicznej. Jeśli chodzi o sprawy obrony, Polacy często argumentowali, że Berlin działa poniżej swoich możliwości – co wyraźnie kontrastuje z jednoznacznym zaangażowaniem Warszawy w stosunki transatlantyckie i w wydatki na obronność. Wraz z wyjściem Brytyjczyków, Polska zrozumiała, że jeśli chce dla siebie silniejszego głosu na unijnej scenie, w jej najlepszym interesie leży podtrzymanie stosunków z Berlinem. A skoro Berlin jest mocno skoncentrowany na gospodarce, która jest obecnie dla niego sprawą najpilniejszą, to Warszawa ma w tej kwestii realne otwarcie. Wojciech Przybylski jest redaktorem naczelnym Visegrad/Insight i prezesem Fundacji Res Publica w Warszawie. Redakcja: Michał Broniatowski",Flagi Polski i Unii Europejskiej,
https://wiadomosci.onet.pl/swiat/ue-potepia-turecka-ofensywe-w-syrii-nie-ma-jednak-embarga-na-bron/rcw3gjf,UE potępia turecką ofensywę w Syrii. Nie ma jednak embarga na broń,"Unia Europejska potępiła operację wojskową, którą od sześciu dni tureckie wojska i ich sojusznicy prowadzą w północnej Syrii. Unia nie zdecydowała się jednak na wspólne embargo na sprzedaż broni do Turcji, o które zabiegały Niemcy i Francja - podaje Reuters.","Dziś w Luksemburgu odbyło się spotkanie szefów dyplomacji unijnych krajów. W wydanym po nim oświadczeniu Unia Europejska potępiła turecką ofensywę w Syrii, która ma ich zdaniem ""dramatyczne konsekwencje"". W oświadczeniu znalazła się też informacja, że niektóre państwa UE wstrzymały sprzedaż broni do Turcji. Zabrakło jednak postanowienia o wspólnym embargo całej Unii, o które zabiegały Niemcy i Francja. W związku z trwającą od środy syryjską ofensywą Turcji eksport broni do tego kraju zawiesiły m.in. Francja, Niemcy, Holandia Belgia, Finlandia i Szwecja. Od środy na północy Syrii trwa ofensywa tureckiej armii i sprzymierzonych z nią bojowników. Turcja zaatakowała oddziały Syryjskich Sił Demokratycznych (SDF), zdominowanego przez kurdyjskie Powszechne Jednostki Obrony (YPG) sojuszu kontrolującego północno-wschodnią Syrię. Ankara twierdzi, że YPG jest powiązana z Partią Pracujących Kurdystanu PKK, kurdyjską organizacją od ponad 30 lat toczącą walki w Turcji, uznawaną m.in. przez UE i USA za terrorystyczną. Jednocześnie YPG i SDF były najważniejszymi sojusznikami Stanów Zjednoczonych i innych państw w walce z Państwem Islamskim. Te zdominowane przez Kurdów oddziały wzięły na siebie główny ciężar walk z samozwańczym kalifatem w Syrii, a obecnie zajmują większość jego niegdysiejszego terytorium w tym kraju. SDF przetrzymują w więzieniach tysiące bojowników IS, a w obozach dziesiątki tysięcy członków ich rodzin. Kurdowie twierdzą, że turecka ofensywa może spowodować odrodzenie się dżihadystów na tym terenie w sytuacji, gdy niektórzy z nich zdołali uciec z więzień. Zobacz: Najwierniejsi sojusznicy USA opuszczeni. Tysiące członków ISIS na wolności? Turecka ofensywa ruszyła kilka dni po ogłoszeniu przez prezydenta Trumpa decyzji o wycofaniu żołnierzy amerykańskich z północnej Syrii. Kurdowie określili ją jako ""cios w plecy"". Czytaj także: Paweł Pieniążek: Turcja uderzyła na najspokojniejszy region Syrii [WYWIAD] Inwazja w Syrii wzbudziła szeroką krytykę na świecie. Potępiły ją m.in. Francja, Niemcy, Kanada, Holandia, Egipt i Arabia Saudyjska. Unia Europejska wezwała Turcję do zaprzestania działań. Wczoraj Kurdowie zawarli porozumienie z syryjskim rządem Baszara al-Asada i jego sojusznikiem - Rosją. Zgodnie z nim w miejsce Amerykanów na kurdyjskie tereny wejść mają żołnierze reżimu Asada. Kurdowie liczą, że ich obecność powstrzyma postęp ofensywy Turcji i sprzymierzonych z nią bojówek.",Wspierani przez Turcję bojownicy w Syrii,
https://wiadomosci.onet.pl/kraj/wybory-2019-olgierd-lukaszewicz-komentuje-wyniki-wyborow/g6jtt8v,Olgierd Łukaszewicz o wyniku wyborów: połowa Polaków nie dostrzega związku z Unią Europejską,"Trzeba przeprowadzić akcję uświadamiającą, zorganizować ""dzień europejski"". Zbudować świadomość, że to, co otrzymujemy to dary od podatników z innych krajów. Teraz otrzymali oni wyraźny komunikat: połowa Polaków nie dostrzega związku z Unią Europejską - mówi Onetowi Olgierd Łukaszewicz, aktor i założyciel fundacji My, Obywatele Unii Europejskiej, komentując wstępne wyniki wyborów parlamentarnych.","Ludzie kultury komentują w mediach społecznościowych wstępne wyniki wyborów parlamentarnych. Szczepan Twardoch sugeruje, by ktoś pokusił się o analizę przyczyn zwycięstwa PiS-u, Jacek Dehnel podkreśla, że nie jest komentatorem politycznym, ale lepiej nie będzie, a Maria Nurowska zapowiedziała, że przechodzi na emigrację wewnętrzną.  W rozmowie z Onetem do wyników wyborów odniósł się aktor Olgierd Łukaszewicz. - Uważam, że w dużym stopniu zawiodły samorządy. Marszałkowie, którzy rozdają pieniądze Unii Europejskiej, uznali, że jej niebieski znaczek wystarczy, by wszyscy wiedzieli, że to właśnie jedna z korzyści bycia w UE. A trzeba przeprowadzić akcję uświadamiającą, zorganizować ""dzień europejski"", piknik, przemówienia. Zbudować świadomość, że to, co otrzymujemy to dary od podatników z innych krajów. Teraz otrzymali oni wyraźny komunikat: połowa Polaków nie dostrzega związku z Unią Europejską. Pan Kaczyński chce budować, co ogłosił w programie PiS, związek państw, nazywany Europą Ojczyzn - ocenił. Jak podkreślił, edukacja i uświadamianie korzyści, jakie płyną z należenia do struktur europejskich powinno być jednym z głównych zadań na najbliższe lata. - Tym właśnie się zajmuję. Pojechałem do wsi Bończa pod Warką razem z panem Janem Truszczyńskim, głównym negocjatorem wejścia Polski do Unii. Napisał dla mnie broszurę pod tytułem ""Do czego zobowiązała się Polska, wstępując do Unii Europejskiej"". Nikt nie przeprowadził na ten temat edukacji. Zobowiązaliśmy się przede wszystkim do lojalności i do budowania integracji. To jest napisane w preambule do traktatu europejskiego, który podpisaliśmy - podkreślił. - Mam 73 lata, w zeszłym roku założyłem fundację My, Obywatele Unii Europejskiej. Czy dotrwam do tego momentu, gdy będzie można zbierać owoce jej pracy? Jeśli nie znajdę naśladowców tego, co robię, a odbyłem 77 spotkań w całym kraju, nic z tego nie będzie. Obudzić muszą się samorządy. Apeluję by - tak jak powstały orliki, a przed wojną domy ludowe z inicjatywy dawnego PSL i Aleksandra Świętochowskiego - organizować domu europejskie, zajmujące się edukacją - ocenił.",Olgierd Łukaszewicz,
https://wiadomosci.onet.pl/politico/jak-parlament-europejski-zdobywal-swoje-wielkie-znaczenie/mmw9hcy,Jak Parlament Europejski zdobywał swoje wielkie znaczenie,"Parlament Europejski stał się główną areną konfliktów w Unii. Właśnie tam decyduje się teraz kształt przyszłej Komisji Europejskiej, a decyzja eurodeputowanych o odrzuceniu aż trojga kandydatów Ursuli von der Leyen pokazała wszystkim, kto tu rządzi. Pani przewodnicząca-elekt ma teraz duży polityczny kłopot i nie zdąży na czas z inauguracją swojego Kolegium Komisarzy — pisze dla POLITICO brukselski weteran Tim King.","Artykuł w oryginale na stronie POLITICO.eu W zachodniej tradycji politycznej parlament służy kilku celom. Jest miejscem wymiany argumentów i idei – zgodnie ze swoją nazwą, jest miejscem, w którym ludzie rozmawiają. Parlamenty narodowy pozwala rządowi na nakładanie podatków i wydawanie tak zebranych pieniędzy. Parlament stanowi prawo. Jest miejscem, w którym wybrani przedstawiciele narodu rozliczają władze z ich działań. Parlament uosabia także polityczną i kulturową tożsamość narodu. Parlament Europejski aspiruje do wypełniania wszystkich tych celów – ale właśnie dlatego, że nie jest parlamentem narodowym, ich realizacja jest bardzo utrudniona. Niektóre z tych utrudnień mają charakter logistyczny. Działania Parlamentu rozbite są między Strasburg, Brukselę i Luksemburg. W dodatku jest to wielonarodowy organ, w którym operuje się kilkoma językami: na początku byli w nim reprezentanci sześciu państw mówiący czterema językami; w 1995 r. państw było już 15, a języków – 11; dziś jest już 28 państw i 24 języki. ·     POLECAMY: POLITICO w oryginale – wydarzenia tygodnia oczami światowych karykaturzystów Są jednak także problemy na poziomie bardziej fundamentalnym. Ojcowie założyciele Unii Europejskiej, Robert Schuman i Jean Monnet, konstruowali instytucje europejskie bardzo ostrożnie, tak, aby nie były one konkurencją dla legitymacji rządów narodowych; nie zachowali także tradycyjnego podziału władzy, sformułowanego przez Monteskiusza w XVIII w. Jeśli w ogóle można powiedzieć, że istnieje rząd europejski – władza wykonawcza – to jest to twór złożony z Komisji Europejskiej, Rady Unii Europejskiej (gromadzącej ministrów państw członkowskich) i Rady Europejskiej (składającej się z głów państw lub szefów rządów). Także władza ustawodawcza składa się z Rady Unii Europejskiej, Parlamentu Europejskiego i Komisji Europejskiej. Od 1979 r., kiedy po raz pierwszy odbyły się bezpośrednie wybory do Parlamentu, europosłowie mogą w uzasadniony sposób twierdzić, że reprezentują swoich wyborców – ale przecież rządy zgromadzone w Radzie UE także mają prawo powoływać się na mandat demokratyczny wynikający z wyborów krajowych. Które z tych twierdzeń jest bardziej autentyczne i kto przed kim ponosi odpowiedzialność? Jednak pomimo tych trudności – i powściągliwości ojców założycieli – Parlament Europejski przez lata coraz bardziej upodabnia się do parlamentów krajowych. Obecnie jest on instytucją stanowiącą prawo. Jego uprawnienia z czasem rosły, wzmacniane kolejno przez traktaty z Maastricht, Amsterdamu i Lizbony (odpowiednio 1992, 1997 i 2009 r.). Choć na początku jego rola polegała jedynie na doradztwie i konsultacjach, teraz – razem z Radą UE – ma on prawo podejmowania decyzji w większości obszarów kształtowania polityki. Parlament kontroluje również budżet roczny, a także długoterminowy, siedmioletni budżet Unii. Ma nawet ograniczone uprawnienia decyzyjne w zakresie podatków pośrednich. Uzyskał uprawnienia w zakresie nominacji politycznych: parlamentarzyści wybierają przewodniczącego Komisji Europejskiej, a ich zgoda jest niezbędna do potwierdzenia jej składu – właśnie ten proces obserwujemy. Po mianowaniu Komisja – zgodnie z traktatem lizbońskim – jest ""odpowiedzialna przed Parlamentem"", który w skrajnych przypadkach może uchwalić wobec niej wotum nieufności. Uprawnienia Parlamentu Europejskiego są po części wynikiem zmian traktatów, ale także ich realizacji w praktyce i uzyskiwania przewagi nad innymi instytucjami UE. W 1979 r. na przykład pierwsi europosłowie wybrani w wyborach bezpośrednich odmówili zatwierdzenia rocznego budżetu Unii, co stworzyło zagrożenie dla unijnych finansów. W 1999 r. Parlament wymusił wcześniejszą dymisję Komisji Europejskiej pod przewodnictwem Jacquesa Santera. Później w tym samym roku, kiedy powoływano nową Komisję, Parlament przesłuchiwał kandydatów na komisarzy. Były także inne sytuacje, w których różne instytucje rywalizowały w dziedzinie stanowienia prawa – i każda z nich wzmacniała wiarygodność Parlamentu Europejskiego. Warto tu wymienić odrzucenie dyrektywy określającej zasady fuzji i przejęć (2001 r.), przeredagowanie dyrektywy dotyczącej usług, stanowiącej podstawę wspólnego rynku UE (2004–2006) czy też odmowę ratyfikacji ACTA, międzynarodowego traktatu w sprawie zwalczania obrotu towarami podrabianymi (2012). O ile widać wyraźnie, że z biegiem lat Parlament w coraz bardziej oczywisty sposób nabywał i sprawował władzę, o tyle trudno jest określić, kiedy stał się on miejscem rozgrywania teatru politycznego i rozwiązywania konfliktów wewnątrz Unii. Światowe media – zarówno tradycyjne stacje radiowe i telewizyjne czy gazety, jak portale internetowe – regularnie wykorzystują dyskusje w Parlamencie, aby ilustrować wielkie europejskie dyskusje polityczne. Weźmy choćby wydarzenia z września ubiegłego roku, kiedy kwestia sankcji za łamanie zasad państwa prawa wywołała ostrą debatę parlamentarną w obecności premiera Węgier, Viktora Orbana. Europosłowie potępili antydemokratyczne działania Orbana – jego ataki na media, sądownictwo i Uniwersytet Środkowoeuropejski. W kwietniu Parlament ponownie stał się miejscem wylewania żalów – tym razem powodem był brak postępu w negocjacjach przed wyjściem Wielkiej Brytanii ze Wspólnoty: europosłowie ubolewali nad paraliżem w brytyjskim parlamencie w obecności przewodniczącego Rady Europejskiej Donalda Tuska, przewodniczącego Komisji Jean-Claude'a Junckera i głównego negocjatora UE ds. brexitu, Michela Barniera. Debata wyraźnie pokazała frustrację po obu stronach: Nigel Farage, brytyjski europoseł i zwolennik brexitu, ostro ścierał się z liderami ugrupowań prounijnych. To, co działo się za zamkniętymi drzwiami między negocjatorami i przywódcami poszczególnych państw Unii na posiedzeniu Rady Europejskiej – a czego przebłyski mogliśmy śledzić za pośrednictwem Twittera i pojedynczych zdjęć robionych z dużej odległości – zostało później odtworzone publicznie na scenie Parlamentu Europejskiego. W Parlamencie rozgrywały się także momenty dramatyczne. W 1988 r. Ian Paisley, prezbiteriański duchowny z Irlandii Płn. i europoseł, przerwał przemówienie papieża Jana Pawła II, nazywając go antychrystem. W 2003 r. Silvio Berlusconi, ówczesny premier Włoch, porównał Martina Schulza, niemieckiego socjalistycznego europosła, który potem został przewodniczącym Parlamentu, do strażnika nazistowskiego obozu koncentracyjnego. Zmiana, która zaszła w ostatnich latach, polega głównie na tym, że takie dramatyczne chwile nie są już przypadkowe i nieprzewidywalne. Przeciwnie: są oczekiwaną częścią procesu parlamentarnego. Wszystkie spory rozrywające Europę są dziś widoczne także w Parlamencie Europejskim. Zmiana ta jest po części wynikiem dogadania się szefów Komisji Europejskiej i Rady Europejskiej. Zarówno Juncker, jak i jego poprzednik, Jose Manuel Barroso, zgodzili się przedstawiać Parlamentowi swoje programy polityczne i takie cykliczne raporty, jak coroczne orędzie o stanie Unii. Na mocy unijnych traktatów przewodniczący Rady Europejskiej zobowiązany jest do składania Parlamentowi Europejskiemu sprawozdań po każdym szczycie unijnych przywódców. Utworzenie stanowiska pełnoetatowego przewodniczącego Rady Europejskiej (w 2009 r. został nim Herman Van Rompuy, obecnie tę funkcję pełni Donald Tusk) oraz większa częstotliwość takich szczytów nadały tym sprawozdaniom większą spójność i przewidywalność. Oddzielnym, ale niezwykle ważnym zjawiskiem był także wzrost parlamentarnej opozycji wobec całego projektu europejskiego. Liczba eurosceptyków i zwolenników suwerenności narodowej zaczęła rosnąc pod koniec lat 90., a trend ten został wzmocniony po powiększeniu Unii o kraje Europy Środkowej i Wschodniej w 2004 r. Potem miały miejsce kolejne poważne kryzysy, które wstrząsnęły Unią. Kryzys kredytowy i bankowy stopniowo przerodził się w szerszy kryzys całej strefy euro, kiedy wszyscy obawiali się, że Grecja (i nie tylko) może zrezygnować ze wspólnej waluty. Później nastąpił kryzys migracyjny, który w swoim najgorętszym okresie – latem 2015 r. – omal nie doprowadził do upadku kanclerz Niemiec, Angeli Merkel, i podziału Unii. Obecnie Wspólnota przechodzi kolejny kryzys, tym razem związany z brexitem. Wspólną cechą wszystkich tych kryzysów jest zacieranie się granic między polityką krajową a polityką europejską. Przez wiele miesięcy to, co działo się w Unii, było niezwykle ważne dla każdego z krajów członkowskich – nie wiadomo było, czy strefa euro przetrwa, czy nadal będzie można bezproblemowo podróżować po strefie Schengen, czy skrajnie prawicowe partie antyimigranckie osiągną lepsze wyniki w wyborach na fali niezgody na politykę migracyjną Unii… Dziennikarze zauważyli, że Parlament Europejski stał się areną, na której doskonale widoczne były wszystkie te spory zagrażające przyszłości UE. Urywki wystąpień z dyskusji w Parlamencie okazały się doskonałą ilustracją szerszego zjawiska. ""Miejsce, w którym ludzie rozmawiają"" ma obecnie szeroką widownię, Parlament jest w centrum unijnej debaty – ale tak nie musi być zawsze. Jeśli kolejne pokolenia europarlamentarzystów będą źle rozgrywały swoje atuty, uwaga Europejczyków może szybko powędrować gdzie indziej… Tim King jest niezależnym dziennikarzem, mieszkającym w Brukseli. Obserwuje prace Parlamentu Europejskiego od 10 kadencji.",Sala obrad Parlamentu Europejskiego,
https://wiadomosci.onet.pl/kraj/pod-rzadami-pis-u-polska-na-drugim-miejscu-najczesciej-przegrywajacych-glosowania-w/7cr26rf,Pod rządami PiS-u Polska na drugim miejscu najczęściej przegrywających głosowania w UE [OPINIA],W swoim programie wyborczym Prawo i Sprawiedliwość pisze o dorobku swoich rządów w polityce europejskiej: „jesteśmy w Unii Europejskiej silni i skuteczni w realizacji polskich interesów”. Nic bardziej mylnego.,"„Skuteczność” i „realizacja polskich interesów” oraz odmienianie „interesu narodowego” przez wszystkie przypadki, to często używane określenia na obecność Polski w UE pod rządami PiS. Tymczasem okres ten należy uznać za okres marginalizacji pozycji Polski w Unii Europejskiej. Między listopadem 2015 r. a końcem 2018 r. rząd Polski był drugim najczęściej przegłosowywanym rządem w całej Unii, ustępując jedynie Wielkiej Brytanii, której rząd od 2016 r. zainteresowany jest czym innym niż negocjowanie prawa europejskiego – wynika z danych Votewatch.eu. Polska w tym okresie znalazła się w mniejszości, przegrywając głosowania w Radzie Unii aż 19 razy: 12 razy Polska się wstrzymała, a siedem – głosowała przeciw. W tym samym okresie Rada Unii przyjęła 286 dokumentów prawnych, tym samym wskaźnik znalezienia się w przegłosowanej mniejszości wyniósł 6,6 proc. Na pierwszy rzut oka może wydawać się to mało istotne: wszak w 93,4 proc. przypadków rząd PiS głosował na „tak”. Ale wskaźniki te należy interpretować w odniesieniu do poprzednich rządów Polski oraz innych państw unijnych. W okresie rządów PiS gorszy rezultat mają tylko Brytyjczycy – 43 przypadki przegłosowań, a trzeci w zestawieniu Węgrzy przegrali głosowania w 18 przypadkach. Wskaźnik wieloletni dla głosowań wszystkich rządów RP (od 2009 r., odkąd zbiera się takie dane) wynosi średnio 4,1 proc., rządy PO-PSL były przegłosowane w 3,1 proc. przypadków.  Pogorszenie wskaźnika do 6,6 proc. do dramatyczny sygnał sugerujący, że właściwe jest zadanie pytania: czy obecny rząd Polski jest w stanie skutecznie bronić interesu narodowego? Argument wszystkich rządów był, jest i będzie podobny: obrona interesu narodowego wymaga, by wetować szkodliwe dla Polski rozwiązania. Stąd kontrowersyjny ostatni komentarz prezydenta Macrona, że Polska „wszystko wetuje” w sprawach klimatycznych. Ale wetować można tylko to, co wymaga jednomyślności w Unii. Większość prawa europejskiego powstaje na podstawie głosowania większościowego i zgody między rządami i Parlamentem Europejskim. Gdy dochodzi do głosowania między rządami i kraj przegrywa głosowanie, to takie prawo jest obowiązujące w całej Unii Europejskiej, w tym w Polsce. Skoro rząd Polski przegrywa głosowania dwukrotnie częściej niż poprzednicy, czy to znaczy, że broni skuteczniej interesu narodowego? Jest wręcz odwrotnie: dwukrotnie rzadziej potrafi skutecznie argumentować i budować sojusze w Europie tak, by skutecznie realizować interes kraju. Logika tworzenia prawa europejskiego nie polega na tym, by kogoś przegłosować. Logika zbudowania większości obowiązuje w Parlamencie Europejskim, ale w Radzie Unii złożonej z ministrów państw narodowych chodzi o to, by się porozumieć. Głosowania są rzadkością – stąd wyniki zgodne są powyżej 90 proc. Przegłosowania są niepożądane, ale wprowadzono możliwość głosowania właśnie po to, by usunąć groźbę paraliżu decyzyjnego rodem z liberum veto pierwszej Rzeczpospolitej. 19 razy w mniejszości, albo przegłosowani, albo wstrzymujący się od głosu. Czyli dziewiętnaście razy polska perspektywa nie została w dostatecznym stopniu uwzględniona. Nie dlatego, że nikt nie chciał tej perspektywy uwzględnić. Dlatego, że rząd RP nie potrafił przekonać do polskich racji. Winą za brak skuteczności w negocjacjach należy obarczać tych, którzy za nie odpowiadają: rząd Polski. Patrząc wstecz na prawo, które weszło w życie i jest stosowane w Polsce wbrew stanowisku polskiego rządu, warto zastanowić się, czy rząd Polski miał rację. W tym kontekście wymienia się niezastosowanie do prawa dotyczącego automatycznej relokacji uchodźców. Ale oprócz tamtej decyzji było 286 innych. Te dyrektywy i rozporządzenia są obowiązujące w Polsce. 19 z nich obowiązuje, mimo sprzeciwu rządu w Warszawie. Polska zagłosowała przeciw lub wstrzymała się m.in. przy głosowaniu w sprawie ograniczeń emisji CO2, pomocy prawnej dla osób objętych Europejskim Nakazem Aresztowania, zanieczyszczonego powietrza, dostępu do broni, ochrony interesów finansowych Unii, czwartego pakietu kolejowego (mającego na celu wzrost konkurencji na kolei), czy utworzenia Europejskiego Korpusu Solidarności. Szeroko komentowaną sprawą było przegrane głosowanie w sprawie ochrony pracowników delegowanych, gdy rząd Francji zbudował skuteczną koalicję, gdy Polacy w ogóle nie chcieli rozmawiać.  Ministrowie Polski wstrzymali się m.in. przy głosowaniu o ograniczaniu składowania toksycznej rtęci. Podobnie, nie głosowano za zwiększoną ochroną antyrakową pracowników. Rząd Polski, nominalny „przyjaciel” Ukrainy, wstrzymał się także od głosu w sprawie udzielenia dodatkowych koncesji handlowych z tego kraju. Przykłady na wątpliwe głosowania polskich ministrów można mnożyć, tylko czasem są to argumenty warte uznania. Niemniej za każdym razem rząd RP głosowanie przegrywał. Głosowanie na „nie” w Unii Europejskiej to za mało, by bronić swoich argumentów. Trzeba do nich przekonywać. Trzeba szukać rozwiązań akceptowalnych dla wszystkich. Trzeba być elastycznym. Aby przekonać, trzeba rozmawiać. Aby przekonać, należy być wiarygodnym. Z partnerami europejskimi Polacy rozmawiają, ale coraz mniej, i przez to – coraz mniej skutecznie. W swoim programie wyborczym Prawo i Sprawiedliwość pisze o dorobku swoich rządów w polityce europejskiej: „jesteśmy w Unii Europejskiej silni i skuteczni w realizacji polskich interesów”. Nic bardziej mylnego.",shutterstock_1235547424,
https://wiadomosci.onet.pl/tylko-w-onecie/podsumowanie-rzadow-pis-polska-w-unii-europejskiej/h430f43,"Polska ma w UE gorszą pozycję niż miała cztery lata temu, kiedy władzę objął PiS [OPINIA]","Cztery lata działań rządu PiS w Unii Europejskiej to ciąg bitew, które w większości nasza dyplomacja przegrała. Polska, która do października 2015 r. grała w Brukseli powyżej swojej realnej demograficznej i gospodarczej siły, została przez te cztery lata praktycznie odcięta od możliwości wpływania na unijną legislację i od dostępu do eksponowanych stanowisk, a teraz jeszcze może poważnie ucierpieć przy podziale funduszy pomocowych w nowym wieloletnim budżecie UE.","13 października, w dniu wyborów minie równo cztery lata, odkąd prezes Prawa i Sprawiedliwości Jarosław Kaczyński ogłosił, że przybywający zza Morza Śródziemnego imigranci przynoszą ""różnego rodzaju pasożyty, pierwotniaki, które nie są groźne w organizmach tych ludzi, ale mogą tutaj być groźne"". Niedługo potem prezydent Andrzej Duda wtórował mu mówiąc, że ""państwo powinno chronić obywateli przed epidemią z zagranicy"". Był to szczytowy moment wielkiego kryzysu migracyjnego, a Unia właśnie uzgodniła ilu każdy z krajów członkowskich przyjmie uchodźców – to te słynne ""kwoty"", które potem tak energicznie zwalczał rząd Beaty Szydło. Brukselski portal POLITICO umieścił wówczas wspomniane dwie wypowiedzi wśród 10 największych bzdur wygłoszonych przez europejskich polityków w sprawie kryzysu migracyjnego. Zaraz po wyborach, które wtedy odbyły się 25 października, kolejny spór z Brukselą otworzył prezydent Duda, wetując unijny pakt klimatyczny z Doha i powodując, że Unia nie mogła do niego przystąpić (chodziło o zobowiązanie do ostrych ograniczeń emisji dwutlenku). Gest Polski był jednak pusty, bo choć powstrzymał Unię od zadziałania jako blok, to wszystkie członkowskie państwa były i tak indywidualnie zobowiązane do przestrzegania go. Równolegle rozpoczęła się też wojna z Trybunałem Konstytucyjnym, w ramach której prezydent Duda zaprzysiągł nocą czwórkę sędziów ""zmienników"", co oczywiście w Brukseli odnotowano. W kwietniu 2016 r. Parlament Europejski ogromną większością głosów uchwalił, że jest ""poważnie zaniepokojony faktem, że faktyczny paraliż Trybunału Konstytucyjnego w Polsce zagraża demokracji, prawom człowieka i praworządności"". Tak zaczęła się trwająca do dzisiaj bitwa Unii z Warszawą o kształt rządów prawa w Polsce. A w jej ramach Komisja Europejska w czwartek posłała do Trybunału Sprawiedliwości kolejny pozew o łamanie niezawisłości sędziów. Zobaczmy co działo się między tymi datami. Rząd Beaty Szydło, choć był świadom, że zrywa podpisane umowy, uparł się, że nie przyjmie ani jednego uchodźcy. Komisja zainicjowała wobec Polski tzw. procedurę naruszenia, ale sprawa rozeszła się po kościach, bo ostatecznie państwa członkowskie zrezygnowały z obowiązkowych kwot. Można powiedzieć, że Warszawa odniosła tu – walcząc ramię w ramię z Budapesztem – zwycięstwo. Jak wyglądały inne spory? Ponad dwa lata trwały w Brukseli przygotowania do powołania unijnego prokuratora. Została nim niedawno Rumunka Laura Codruța Kövesi, ale Polska uparcie nie chce się włączyć do prac tej instytucji, choć jej głównym zadaniem ma być ściganie unikających VAT-u eksporterów – jeden ze sztandarowych projektów rządu PiS. Warszawa nie zdołała zbudować wystarczająco silnej koalicji dla obrony interesów polskich przedsiębiorców w sporze o tzw. dumping socjalny, czego najbardziej znanym objawem są stawki kierowców ciężarówek na terenie Unii. Rok temu Bruksela, pod naciskiem zwłaszcza Francji, postanowiła, że tzw. pracownicy delegowani będą musieli dostawać ""zachodnie"" wynagrodzenia, jeśli będą odpowiednio długo pracować za granicą. Mimo wielkiego oporu ze strony Polski i innych krajów naszego regionu, nie udało się zatrzymać budowy drugiej nitki rosyjskiego gazociągu pod Bałtykiem, Nord Stream 2. Nie pomógł tu nawet głośny sprzeciw Donalda Tuska, który jako szef Rady Europejskiej powinien raczej zachowywać wstrzemięźliwość. Rząd zmuszony został wyrokiem Trybunału Sprawiedliwości w Luksemburgu (TSUE) do zaprzestania wycinki drzew w Puszczy Białowieskiej. No i najważniejsza dla Polski rozgrywka: spór o reformę systemu sądownictwa. Po wspomnianej rezolucji Parlamentu Europejskiego, doradzająca mu prawnicza Komisja Wenecka wydała druzgocącą opinię, oskarżając Warszawę o podkopywanie fundamentu demokracji, jakim jest niezależność trzech władz – prawodawczej, wykonawczej i sądowniczej. W grudniu 2017 r. Komisja Europejska wdrożyła procedurę z art. 7 traktatu o Unii Europejskiej, która może zakończyć się odebraniem praw do głosowania w Radzie Europejskiej. Do tego zapewne nie dojdzie, bo obroni nas konieczność uzyskania jednomyślności wszystkich państw członkowskich w ewentualnym głosowaniu – ponieważ na ""ławie oskarżonych"" zasiadamy razem z Węgrami, to wymaganej jednomyślności nie będzie. W czwartek Komisja Europejska przesłała do TSUE kolejny swój pozew w sprawie polskiej reformy sądownictwa – tym razem zakwestionowała system dyscyplinowania sędziów, który uznano za zagrażający ich niezależności. (W oddzielnej sprawie, zainicjowanej przez Sąd Najwyższy, TSUE wyda w listopadzie wyrok w kwestii niezależności nowo powołanej Izby Dyscyplinarnej Sądu.) W pierwszej sprawie z pozwu Komisji, Trybunał wydał w czerwcu wyrok, potwierdzający konieczność wycofania się władz z ustawy obniżającej wiek emerytalny sędziów Sądu Najwyższego. W czym się z Unią zgadzamy? Pomimo usilnych starań ze strony Wielkiej Brytanii, Polska pozostała jednomyślna z resztą państw członkowskich w sprawie twardego stanowiska Unii wobec brexitu. Rząd miał tu problem, bo wybrał sobie w 2015 r. Wielką Brytanię na głównego sojusznika w Unii, a tu tymczasem wyspiarze woleli brexit. Warszawa stanęła ramię w ramię z Brukselą, między innymi dlatego, że może to dać pewien wpływ na przyszłość mieszkających na Wyspach Polaków. W minionych dwu kadencjach unijnych władz od 2009 roku Polacy zajmowali najbardziej eksponowane stanowiska w Brukseli – najpierw Jerzy Buzek został pierwszym pochodzącym z naszego regionu przewodniczącym Parlamentu Europejskiego. Jednocześnie stanowisko komisarza ds. budżetu – najważniejszą tekę w Komisji – objął Janusz Lewandowski, który mocno przyczynił się do tego, że Polska uzyskała rekordową wysokość funduszy unijnych w ramach długoletniego budżetu, który zakończy się w przyszłym roku. Pięć lat temu szefem Rady Europejskiej, w której zasiadają przywódcy krajów unijnych wybrano Donalda Tuska. Stanowisko to obejmuje się na maksimum dwie dwuipółletnie kadencje i w marcu 2017 r. doszło przy jego wyborze na drugą kadencję do najbardziej spektakularnej porażki naszego rządu odkąd Polska jest w Unii: ówczesna premier Beata Szydło, sprzeciwiająca się jego reelekcji Tuska została przegłosowana 27-1. Po majowych wyborach do Parlamentu Europejskiego, Polsce nie udało się już uzyskać żadnego ważnego stanowiska w Brukseli. W obecnym budżecie (2014–2020) Polska ma przyznane ok. 105 mld euro, z czego ponad 85 mld na fundusze spójnościowe, a reszta na dopłaty dla rolnictwa. Ten poziom jest jednak nie do utrzymania w przyszłym budżecie, znanymi jako Wieloletnie Ramy Finansowe (MFF). Są dwie przyczyny obiektywne – po pierwsze bogacimy się, a unijne fundusze są ściśle powiązane z poziomem PKB obdarowywanego, a po drugie brexit będzie oznaczał dziurę w wysokości ok. 8 proc. całego przyszłego budżetu. Nie mówiąc o tym, że jeśli dojdzie do brexitu bez porozumienia, to Wielka Brytania nie zapłaci uzgodnionych kilkudziesięciu miliardów euro alimentów, jeszcze bardziej zmniejszając pulę pieniędzy do podziału. Negocjacje w sprawie MFF wkrótce się rozpoczną, a państwa będące tzw. płatnikami netto głośno mówią o uzależnieniu wypłat funduszy unijnych od przestrzegania przez kraje członkowskie unijnych zasad rządów prawa. Niemcy wystąpiły nawet z formalnym wnioskiem w tej sprawie. Wydaje się, że rząd Mateusza Morawieckiego zdaje sobie sprawę, że wobec perspektywy, iż finansowanie może zostać powiązane z poszanowaniem praworządności, nie ma sensu kontynuować nieprzynoszącego żadnych rezultatów awanturnictwa. Zmienia więc postawę – wycisza antyunijną retorykę i współpracuje z nową przewodniczącą Komisji Europejskiej Ursulą von der Leyen. Jak napisał niedawno w POLITICO analityk Piotr Buras, Warszawa, która jeszcze dwa lata temu sprzeciwiała się ponownemu wyborowi Donalda Tuska na przewodniczącego Rady Europejskiej, bo jest rzekomo niemiecką marionetką, jest obecnie orędowniczką byłej niemieckiej minister obrony, jednej z najbliższych sojuszniczek Angeli Merkel. Zamiast jak zwykle ostro protestować, PiS nie robił też żadnego zamieszania, gdy żadna z najlepszych posad nie została przyznana kandydatom z regionu. Jeśli ta obserwacja jest słuszna, to pozostaje tylko trzymać kciuki, by nowy polski rząd starał się utrzymać dobre stosunki z Brukselą. I oby trwało to dłużej niż spodziewane na mniej więcej rok negocjacje budżetowe.",,
https://wiadomosci.onet.pl/swiat/wegry-orban-zapowiada-scisla-wspolprace-z-forza-italia/85cy0yf,Węgry: Orban zapowiada ścisłą współpracę z Forza Italia,"Rządzący na Węgrzech konserwatywny Fidesz będzie nadal ściśle współpracować z partią byłego premiera Włoch Silvio Berlusconiego Forza Italia – zapowiedział premier Węgier Viktor Orban po spotkaniu w Rzymie z Berlusconim i Antonio Tajanim, byłym przewodniczącym Parlamentu Europejskiego.","Orban powiedział węgierskiej agencji MTI, że na spotkaniu ustalono, iż Fidesz będzie nadal jak najściślej współpracować z Forza Italia w Parlamencie Europejskim i wszystkich innych unijnych instytucjach. Dodał, że Berlusconi wraz z delegacją biznesową przyjadą na Węgry, by zbadać możliwości inwestycyjne w tym kraju. Rozmowy dotyczyły też Europejskiej Partii Ludowej, gdzie członkostwo Fideszu zostało zawieszone 20 marca. - Jesteśmy sobie bardzo bliscy w Europejskiej Partii Ludowej, obaj zdecydowanie sprzeciwiamy się migracji, sprzeciwiamy się podniesieniu podatków, unijnym decyzjom gospodarczym szkodzącym konkurencyjności oraz podniesieniu przepisów podatkowych na szczebel unijny – oznajmił Orban. Według węgierskiego premiera Fidesz i Forza Italia to „taki duet w ramach EPL, który pragnie funkcjonować także w przyszłości”. - Dlatego bardzo nas przekonują, byśmy pozostali w Europejskiej Partii Ludowej, ale o tym zdecydujemy później, jeśli oczyszczą się stosunki w EPL – powiedział i dodał: „Do tego potrzeba jeszcze kilku tygodni”. Jednym z powodów zawieszenia członkostwa Fideszu w EPL była kampania plakatowa tej partii, w której obecny szef Komisji Europejskiej Jean-Claude Juncker był przedstawiany wraz z amerykańskim finansistą George'em Sorosem jako czarny charakter chcący sprowadzić do Europy miliony imigrantów.",Berlusconi i Orban,
https://wiadomosci.onet.pl/swiat/atak-turcji-na-kurdow-w-syrii-wegry-za-dialogiem-ue-z-turcja/9r1kny4,Szef dyplomacji Węgier za dialogiem UE z Turcją,"Unia Europejska powinna prowadzić dialog z Ankarą mimo tureckiej ofensywy przeciwko kurdyjskim milicjom w Syrii – oświadczył w czwartek minister spraw zagranicznych Węgier Peter Szijjarto, którego zacytowała agencja Reutera.","- Potrzebujemy konstruktywnego dialogu z Turcją, aby uniknąć sytuacji, gdy przybędzie do Europy dodatkowa fala migrantów – oznajmił minister na kilka tygodni przed wizytą w Budapeszcie prezydenta Turcji Recepa Tayyipa Erdogana. Wizyta planowana jest na 7 listopada. Skrytykował przy tym niektóre państwa unijne, które „urządzają zawody o to, kto bardziej napiętnuje tureckiego prezydenta”, choć jednocześnie są zależne od Turcji, jeśli chodzi o ograniczanie napływu uchodźców. Turcja rozpoczęła w środę operację militarną w północno-wschodniej Syrii, wymierzoną w kurdyjskie milicje o nazwie Ludowe Jednostki Samoobrony (YPG), które Ankara uważa za terrorystów; są one jednak wspierane przez Zachód i stanowią główny trzon syryjskich sił SDF, które odegrały decydującą rolę w pokonaniu IS w Syrii i kontrolują obecnie większość północnych terenów kraju. Ofensywa ruszyła po ogłoszeniu przez prezydenta USA Donalda Trumpa decyzji o wycofaniu żołnierzy amerykańskich z północnej Syrii. Kurdowie określili ją jako ""cios w plecy"". Ankara zamierza utworzyć wzdłuż swojej granicy z Syrią ""strefę bezpieczeństwa"" wolną od bojówek kurdyjskich. Ma ona również być wykorzystana do osiedlenia syryjskich uchodźców przebywających obecnie w Turcji.",Peter Szijjarto i szef MSZ Turcji Mevlut Cavusoglu (19.09.2019),
https://wiadomosci.onet.pl/tylko-w-onecie/20-prywatnych-aktow-oskarzenia-przeciw-politykom-i-dziennikarzom-za-ataki-na-otwarty/g4cm4bj,20 prywatnych aktów oskarżenia przeciw politykom i dziennikarzom za ataki na Otwarty Dialog,"Podczas konferencji prasowej przedstawiciele Fundacji Otwarty Dialog (FOD) poinformowali o 20 prywatnych aktów oskarżenia skierowanych przeciw politykom, dziennikarzom, aktywistom oraz organizacjom medialnym w związku ze „zmasowaną kampanią propagandową”, którą mieli oni kierować przeciw fundacji.","Wśród adresatów prywatnych aktów oskarżenia, opiewających na łączną kwotę 1 695 000 zł, znajdują się m.in. politycy Witold Waszczykowski, Joachim Brudziński, Patryk Jaki, Krystyna Pawłowicz, Jacek Saryusz-Wolski, Ryszard Czarnecki, Szymon Szynkowski, Dominik Tarczyński, Maciej Wąsik, dziennikarze Tomasz Sakiewicz, Wojciech Biedroń, Witold Gadowski, a także TVP, Polskie Radio oraz Fratria, wydawca wPolityce oraz „Sieci”. Fundacja Otwarty Dialog zajmuje się ochroną praw człowieka, demokracji i praworządności na obszarze postsowieckim. Zrobiło się o niej głośno, kiedy Bartosz Kramek, przewodniczący rady fundacji i prywatnie mąż szefowej FOD Ludmiły Kozłowskiej, w okresie protestów w obronie praworządności w Polsce, w lipcu 2017 r., opublikował na Facebooku manifest „Niech państwo stanie: wyłączmy rząd!”, nawołujący do obywatelskiego nieposłuszeństwa wobec rządów Prawa i Sprawiedliwości. Wówczas prorządowi politycy i dziennikarze zaczęli mu zarzucać, że nawołuje polskiego majdanu, opartego na krwawych wydarzeniach z Rewolucji Godności w Kijowie, w której fundacja uczestniczyła z misją wsparcia. Miesiąc po publikacji do fundacji weszła zaawansowana kontrola celno-skarbowa, która trwa do dnia dzisiejszego. MSZ podjął kroki w celu zawieszenia zarządu fundacji, jednak sąd oddalił ten wniosek. W sierpniu 2018 r. Polska wpisała Ludmiłę Kozłowską do Systemu Informacyjnego Schengen, co skutkowało jej natychmiastowym wydaleniem z terytorium Unii Europejskiej. 13 sierpnia 2019 r. Kozłowska została zatrzymana na lotnisku w Brukseli i następnego dnia deportowana do Kijowa. W kolejnych miesiącach szereg krajów UE zaczęło zapraszać Kozłowską w proteście przeciwko działaniom polskich władz. Niecały miesiąc po wydaleniu z UE, Kozłowska pojawiła się w Bundestagu na zaproszenie grupy niemieckich parlamentarzystów. Dwa tygodnie później miała wystąpienie w Parlamencie Europejskim w Brukseli. Od tamtego czasu była zapraszana do wielu europejskich krajów. Jednocześnie Fundacja Otwarty Dialog podjęła kroki prawne w celu umożliwienia Ludmile Kozłowskiej powrótu do Polski. Przede wszystkim skierowała do Wojewódzkiego Sądu Administracyjnego w Warszawie wniosek o wykreślenie danych szefowej FOD z SIS. W kwietniu Wojewódzki Sąd Aministracyjny w Warszawie orzekł, że decyzja o wpisaniu Kozłowskiej do SIS została podjęta nieprawidłowo, ponieważ opierała się na ogólnikowych i niewystarczających informacjach dostarczonych przez ABW do Urzędu ds. Cudzoziemców. W związku z tym sąd nakazał ponowne rozpatrzenie sprawy Szefowi Urzędu ds. Cudzoziemców. W maju Belgia wydała Kozłowskiej kartę pobytu na pięć lat, co oznaczało, że jej dane tak czy owak powinny zostać wykreślone z SIS. Polska zastosowała się do tego przepisu. Utrzymała jednak w mocy zakaz wjazdu Kozłowskiej do Polski. We wrześniu Warszawski Sąd Administracyjny w Warszawie wydał drugą decyzję, tym razem w sprawie nadania Ludmile Kozłowskiej prawa stałego pobytu w Polsce, o co aplikowała jeszcze w 2018 r. Wówczas wojewoda mazowiecki odmówił jej takiego prawa, ponieważ została wpisana do SIS. Na rozprawie sąd potwierdził pierwszą decyzję, stwierdzając, że na podstawie informacji od ABW nie da się racjonalnie wyciągnąć wniosku, że Kozłowska jest zagrożeniem dla bezpieczeństwa państwa i ponownie nakazał rozpatrzyć jej sprawę wojewodzie mazowieckiemu i Urzędowi ds. Cudzoziemców. Fundacja wciąż czeka na orzeczenia sądów, które umożliwiłyby Ludmile Kozłowskiej powrót do Polski. Jak przyznają przedstawiciele fundacji, przez cały ten czas była ona atakowana w prorządowych mediach i przez polityków partii rządzącej. Teraz jak mówią, przyszedł czas zapłaty za tamte ataki. – Staliśmy się obiektem zmasowanej kampanii propagandowej, w trakcie której kierowano przeciwko nam absurdalne zarzuty, jak pranie pieniędzy, przestępczość, nawet afery seksualne, oskarżano o nas o współpracę z rosyjskim wywiadem, a nawet z Mosadem, a także o związki z Georgem Sorosem – mówił podczas konferencji przewodniczący rady fundacji Bartosz Kramek. – Staliśmy się ofiarami mowy nienawiści, często w postaci otwartych gróźb. Wielokrotnie zapowiadaliśmy podjęcie kroków prawnych w celu obrony naszego dobrego imienia i dziś te zapowiedzi realizujemy. Fundacja podała dane statystyczne, według których po 1 lipca 2017 r. pojawiło się na jej temat 2271 artykułów, w tym 1560 o wydźwięku negatywnym lub bardzo negatywnym. Kramek dodał, że mimo najcięższych oskarżeń, które kierowano przeciwko fundacji, nie przedstawiono jej żadnych formalnych zarzutów. Poniżej prezentujemy pełną listę pozwanych przez fundację Otwarty Dialog osób i instytucji wraz z żądanymi kwotami zadośćuczynienia oraz powodami, dla których zostały one pozwane. Większość prywatnych aktów oskarżenia została złożona w ostatnich dniach.",Ludmiła Kozłowska,
https://wiadomosci.onet.pl/kraj/rz-unia-europejska-sfinansowala-wyposazenie-kamienicy-banasia/8l38q25,"""Rz"": Unia Europejska sfinansowała wyposażenie kamienicy Banasia","Na początku 2006 r. spółka syna Mariana Banasia otrzymała ponad 62 tys. zł z UE i budżetu państwa na ""Otwarcie centrum szkoleniowo-hotelowego »Residance«"" w kamienicy w Krakowie - dowiedziała się ""Rzeczpospolita"". To ta sama kamienica, w której, jak informował ""Superwizjer"" TVN, obecnie mieści się prywatny hotelik, który wynajmuje m.in. pokoje na godziny. Prowadzić mają go osoby powiązane z krakowskim półświatkiem sutenerów.","Kamienica przy ul. Krasickiego 24 w Krakowie od 2000 r. do 17 sierpnia 2019 r. należała do Mariana Banasia – od lat piastującego wysokie funkcje państwowe w rządach PiS. Od 2014 r. Banaś miał ją za zadziwiająco niską cenę wynajmować pasierbowi niejakich braci K. – Dawidowi O. – właśnie na usługi hotelowe. Na elewacji budynku przy Krasickiego do dziś wisi tablica informująca o przyznaniu środków na centrum szkoleniowo-hotelowe. Inwestorem była spółka syna ministra Jakuba Banasia – Pi Investment, która mieściła się w lokalu nr 14 tej kamienicy. Z dokumentów uzyskanych z Urzędu Marszałkowskiego Województwa Małopolskiego przez ""Rzeczpospolitą"" wynika, że umowa na unijną dotację na centrum Residance była trzykrotnie aneksowana – ostateczną parafowano w listopadzie 2007 r., blisko dwa lata od podpisania pierwszej. Wartość projektu wynosiła ponad 165 tys. zł, jednak wydatki kwalifikowalne (czyli koszty, które chciała dofinansować UE) były niższe o blisko 39 tys. zł. Beneficjent – spółka syna Banasia – musiał wyłożyć ponad 64 tys. zł. Z umowy wynika, że UE i budżet państwa dofinansowały „doposażenie techniczne sal wykładowych oraz pomieszczenia biurowego"". W tym m.in. zakup kamery cyfrowej, mikrofonów bezprzewodowych, niszczarki, telewizora, telefonów i routerów. A także wieży hi-fi, wzmacniaczy i kina domowego z zestawem głośników. Najdroższy był zakup komputera z programem miksującym dźwięk – za 4,1 tys. zł. W harmonogramie finansowym można znaleźć także „wyposażenie do podawania cateringu i utrzymania czystości w rezydencji"" – wśród nich jest m.in. wózek kelnerski, lodówka, cukierniczki, popielniczki, sejf, odkurzacz. Najkosztowniejszą pozycją było „odnowienie i wyposażenie pokoi gościnnych"" – koszty oszacowano na ponad 68 tys. zł – i był to zakup łóżek i mebli, krzeseł, foteli, dywanów, kompletów pościeli i poduszek, w tym jaśków, ręczników. Projekt przewidywał również m.in. budowę parkingu (blisko 20 tys. zł) oraz montaż bramy wjazdowej. Nie zakwalifikowano m.in. malowania pokoi i korytarzy oraz 2 tys. zł nadwyżki w zakupie łóżek. W internecie próżno szukać informacji o aktywności centrum hotelowo-konferencyjnego Residance przy Krasickiego 24. Czy powstało, tak jak przewidywała umowa z UE, ile szkoleń się tam odbyło, jak długo prowadziło działalność? – te pytanie ""Rzeczpospolita"" chciała zadać synowi prezesa NIK. Niestety, nie odpowiedział nawet na to, czy centrum zostało uruchomione. – Nie chciałbym rozmawiać z prasą, nie chcę się do tego odnosić, jestem osobą prywatną i proszę to uszanować – odpowiedział dziennikowi Jakub Banaś. Bez odpowiedzi pozostaje więc też pytanie, na podstawie jakiej umowy z właścicielem kamienicy (prywatnie – ojcem) Jakub Banaś otrzymał unijne pieniądze na otwarcie centrum w nieruchomości, której właścicielem nigdy nie był. Według mediów od 2014 r. w kamienicy Mariana Banasia działalność typowo hotelarską prowadził Dawid O., pasierb Janusza K., z którym Banaś senior pod koniec 2016 r. podpisał umowę przedwstępną na sprzedaż nieruchomości. Nie doszła ona do skutku, bo – to wersja samego ówczesnego wiceministra finansów – O. nie otrzymał kredytu. „Rzeczpospolita"" zapytała małopolski Urząd Marszałkowski o rozliczenie realizacji projektu pod nazwą „Otwarcie centrum szkoleniowo-hotelowego »Residance«"", jednak nie otrzymaliśmy odpowiedzi. – Projekty sprzed kilkunastu lat, jak ten, o którym mowa, musiały być definitywnie rozliczone. Niemożliwe, żeby nie był, i niemożliwe, by ktoś dostał tak długi czas na realizację zadania – usłyszeli dziennikarze ""Rzeczpospolitej"" od urzędnika, specjalisty od dotacji unijnych (prosi o anonimowość). – Każdy projekt, na który przyznano dotację unijną, ma swoją trwałość, i ten okres trwałości jest różny, zwykle kilkuletni – tłumaczy rozmówca ""Rz"" i dodaje: – Może to centrum zafunkcjonowało w pierwszych latach po uzyskaniu dotacji, ale jeżeli tak, to ślad takiej działalności powinien być w internecie. Chociażby w postaci np. ogłoszeń o organizowanych czy odbytych konferencjach – zaznacza. Jak twierdzi dziennik, takich ogłoszeń nie odnalazł.","Kamienica, którą L. wynajmowali od Mariana Banasia",
https://wiadomosci.onet.pl/swiat/ue-polska-aplikacja-zwyciezca-w-konkursie-ke-na-najbardziej-innowacyjne-projekty/t6qle1k,Polska aplikacja wśród zwycięzców w konkursie Komisji Europejskiej,"Polska aplikacja, oferująca sąsiedzkie usługi opiekuńcze ""Dobre wsparcie"", wygrała w konkursie Komisji Europejskiej RegioStars na najbardziej innowacyjne projekty unijne. Jej twórcy przyrównują ją do aplikacji Ubera.","Zwycięzców konkursu ogłoszono na środowej gali w Brukseli w ramach organizowanego przez Komisję Europejską i Komitet Regionów UE Europejskiego Tygodnia Regionów i Miast. Realizowany przez Fundację Nauka dla Środowiska z Koszalina (woj. zachodniopomorskie) projekt o wartości dofinansowania UE w wysokości ok. 2 mln euro otrzymał wyróżnienie w kategorii obejmującej zwalczanie nierówności i ubóstwa. Projekt realizowany jest w partnerstwie z urzędem marszałkowskim województwa zachodniopomorskiego, Regionalnym Ośrodkiem Polityki Społecznej oraz Caritasem Diecezji Koszalińsko-Kołobrzeskiej i Caritasem Archidiecezji Szczecińsko-Kamieńskiej. Wsparcie pochodzi z Europejskiego Funduszu Społecznego, zarządzanego przez zachodniopomorski urząd marszałkowski. ""Dobre wsparcie"" określana jest jako ""Uber oferujący sąsiedzkie usługi opiekuńcze"". Z systemu lokalnych usług społecznych można korzystać na komputerze poprzez aplikację internetową, która jest także zintegrowana z aplikacją mobilną. System jest autonomiczny, łączy lokalnych użytkowników (gminy, ośrodki pomocy, opiekunów, poradnie, rodziny). Jak wyjaśnił marszałek województwa zachodniopomorskie Olgierd Geblewicz, projekt ma na celu wparcie osób, którym jest w życiu najtrudniej, które są niesamodzielne i często mieszkają w bardzo odległych miejscach. - Dzięki wsparciu udzielanemu rodzinie, sąsiadom, organizacjom pozarządowym kształtujemy model rozproszonej opieki nad tego typu ludźmi - wyjaśnił Geblewicz. Dodał, że promowanie dobrych praktyk w Europie jest bardzo ważne, a on sam korzysta z przykładów swoich kolegów z Polski, ale też z całej UE. - Mam nadzieję, że dzięki tej nagrodzie będziemy w stanie dzielić się swoimi doświadczeniami w całej Europie. Nie mniejszą wartością jest to, żeby pokazywać na co dzień, jak ważna jest idea europejska, jak ważne jest wsparcie europejskie, jak ważna jest europejska solidarność – podkreślił. W konkursie RegioStars wyróżniane są najbardziej oryginalne i innowacyjne przedsięwzięcia realizowane w ramach polityki spójności. W tym roku do konkursu napłynęło prawie 200 zgłoszeń, z czego wyłoniono 24 finalistów. Unijne projekty zostały nagrodzone w pięciu kategoriach: wspieranie transformacji cyfrowej, zapewnienie obszarom zielonym i rzekom miejsca w krajobrazie miejskim, zwalczanie nierówności i ubóstwa, budowanie miast odpornych na zmianę klimatu oraz modernizacja służby zdrowia. Organizatorzy przewidzieli również nagrodę publiczności. W 2018 r. wśród finalistów konkursu znalazły się dwa projekty transgraniczne z udziałem polskich samorządów.",,
https://wiadomosci.onet.pl/swiat/atak-turcji-na-kurdow-w-syrii-unia-europejska-protestuje/ed1dpt3,Unia Europejska wzywa Turcję do zatrzymania ofensywy w Syrii,"Bruksela poinformowała, że nie będzie płacić za ""bezpieczną strefę"", którą Turcy chcą utworzyć na terenach zajętych obecnie przez kurdyjskie władze w północnej Syrii - podaje AFP.","W marcu 2016 r. Unia Europejska zawarła z Turcją porozumienie, na mocy którego w zamian za pomoc finansową Ankara zobowiązała się do powstrzymania napływu uchodźców do Europy. Dzisiaj siły tureckie rozpoczęły planowaną operację wojskową przeciwko kurdyjskim oddziałom Ludowych Jednostek Samoobrony (YPG) w północno-wschodniej Syrii. Turecki atak w Syrii przeprowadza lotnictwo wspierane ogniem artyleryjskim - przekazał przedstawiciel tureckich sił bezpieczeństwa. Ankara uważa YPG za organizację terrorystyczną. YPG jednocześnie stanowią główny trzon wspieranych do tej pory przez USA Syryjskich Sił Demokratycznych (SDF), które odegrały decydującą rolę w pokonaniu Państwa Islamskiego (IS) w Syrii i kontrolują obecnie większość północnych terenów w tym kraju. SDF było również wspierane przez liczne kraje europejskie uczestniczące w koalicji przeciwko IS. Wojskowego wsparcia Kurdom udzielały Wielka Brytania, Francja, Niemcy, Holandia, Dania i Włochy. W niedzielę Biały Dom niespodziewanie ogłosił, że amerykańskie wojska wycofają się z Syrii. Decyzja Donalda Trumpa została nazwana przez SDF ""wbiciem noża w plecy"". Prezydent USA postanowił opuścić dotychczasowych sojuszników po niedzielnej rozmowie telefonicznej z Erdoganem. Jego decyzja wzbudziła falę krytyki w Stanach Zjednoczonych, również ze strony republikańskich kongresmenów. Czytaj także: Turcy rozpoczęli inwazję w Syrii. Po co im kolejna wojna? Polacy pomagają Syryjczykom na miejscu od lat. Możesz wesprzeć działania polskich fundacji. Przejdź na stronę Polskiego Centrum Pomocy Międzynarodowej, Polskiej Misji Medycznej lub Polskiej Akcji Humanitarnej i wpłać dowolną kwotę na rzecz ofiar syryjskiej wojny. Liczy się każda złotówka: https://pcpm.org.pl/pomoc // https://www.pmm.org.pl/pl/gdzie-pomagamy/syria/ // https://www.pah.org.pl/syria/",Wspierani przez Turcję syryjscy bojownicy przygotowują się do operacji przeciwko Kurdom,
https://wiadomosci.onet.pl/swiat/nagroda-sacharowa-tegoroczni-finalisci/lm5m312,UE: Parlament Europejski wyłonił finalistów nagrody Sacharowa,"Brazylijczycy walczący o środowisko naturalne, obrońca praw człowieka i orędownik praw Ujgurów w Chinach oraz pięć Kenijek, które opracowały aplikację pomagającą dziewczynkom narażonym na obrzezanie lub nim dotkniętym - to tegoroczni finaliści nagrody Sacharowa w Parlamencie Europejskim.","Brazylijczyków nominowała frakcja Socjalistów i Demokratów. Są to: Raoni Metuktire, legendarny wódz amazońskich Indian znany jako Wódz Raoni, Claudelice dos Santos oraz Marielle Franco (pośmiertnie). Nominowani walczą i walczyli o środowisko naturalne, prawa człowieka i prawa ludności tubylczej w Brazylii. Raoni to charyzmatyczny i znany na świecie przywódca ludu Kayapo, tubylczej ludności brazylijskiej. Przez cztery dekady prowadził krucjaty, by ocalić las amazoński. Jest określany jako symbol ""walki o życie"" plemion i ochronę ich wyjątkowej kultury, która jest bezpośrednio związana z przyrodą. Claudelice dos Santos to ekolożka i obrończyni praw człowieka. Została aktywistką, gdy jej brat i szwagierka zostali zabici za sprzeciwianie się nielegalnemu pozyskiwaniu drewna i wylesianiu Amazonii. Marielle Franco była działaczką feministyczną i polityczką, nie kryła się ze swoją orientacją seksualną (planowała ślub ze swoją partnerką). Walczyła o prawa człowieka i otwarcie krytykowała brutalność policji. Od stycznia 2017 do śmierci w marcu 2018 była radną Rio de Janeiro. Została zastrzelona 14 marca 2018 w wieku 38 lat. Finalistą został też obrońca praw człowieka, profesor ekonomii i orędownik praw mniejszości ujgurskiej w Chinach Ilham Tohti. Odsiaduje on obecnie wyrok dożywocia w Chinach w związku z zarzutami o separatyzm. Do nagrody w PE nominowała go frakcja Odnowić Europę. Ujgurowie, muzułmanie będący odrębną grupą etniczną, są w ostatnich latach poddawani przez rząd Chin drastycznym represjom. Od kwietnia 2017 r. ponad milion Ujgurów jest przetrzymywanych w sieci obozów internowania. Represje mają zmusić ich do lojalność i uległości wobec władz w Pekinie. Grupa Europejskich Konserwatystów i Reformatorów (EKR), do której należy PiS, nominowała do nagrody Sacharowa PE pięć Kenijek, które opracowały aplikację pomagającą dziewczynkom narażonym na obrzezanie lub nim dotkniętym. Za pomysłem nominacji stoi europosłanka, która sama została w ten sposób okaleczona. Okaleczanie żeńskich narządów płciowych (ang. female genital mutilation, FGM) uznawane jest w wielu krajach za niedopuszczalne i zakazane, jednak dokonuje się go wielu państwach Afryki, a także Azji i Bliskiego Wschodu. Zagrożone są też dziewczynki żyjące w Europie, poddawane tej procedurze np. w czasie wakacji w krajach pochodzenia rodziców czy dziadków. Na świecie żyje co najmniej 200 mln kobiet i dziewcząt, które doświadczyły tej praktyki. Jedną z nich jest Assita Kanko, urodzona w Burkinie Faso 39-letnia belgijska aktywistka, która w tym roku została europosłanką frakcji EKR. Jako pięcioletnia dziewczynka została poddana klitoridektomii (usunięciu zewnętrznych narządów płciowych), o czym publicznie opowiedziała już jako dorosła kobieta w Europie. Co roku we wrześniu posłowie do Parlamentu Europejskiego mogą wysunąć kandydatów do nagrody Sacharowa. Każdy nominowany musi mieć poparcie co najmniej 40 europosłów, przy czym każdy poseł może udzielić poparcia tylko jednemu kandydatowi. Nominacje, wraz z uzasadnieniem, są następnie oceniane na wspólnym posiedzeniu komisji spraw zagranicznych i komisji rozwoju. Później sporządza się listę trzech kandydatów, która przekazywana jest konferencji przewodniczących na głosowanie końcowe. Ogłoszenie zwycięzcy odbywa się zwykle w październiku.",Parlament Europejski,
https://wiadomosci.onet.pl/swiat/komisarz-ue-mniejsze-ciecia-w-polityce-rolnej-i-spojnosci/k5bhrqh,Odchodzący komisarz ds. budżetu: cięcia w polityce rolnej i spójności będą mniejsze,"- Cięcia w polityce rolnej i polityce spójności zostaną zmniejszone, natomiast ogromne cięcia mogą objąć programy przeznaczone na badania i innowacje oraz pomoc dla Afryki – ocenił ustępujący komisarz do spraw budżetu UE Guenther Oettinger.","Unijny komisarz wystąpił przed europejskimi samorządowcami zasiadającymi w Komitecie Regionów, organie doradczym UE, którzy zapowiadali przed spotkaniem, że chcą mu przekazać swoje ""rosnące obawy"" dotyczące kolejnego budżetu Unii Europejskiej na lata 2021–2027. Niespodziewanie Oettinger ocenił, że budżety instrumentów, które interesują samorządowców w największym stopniu – Wspólnej Polityki Rolnej oraz polityki spójności – zostaną ścięte w mniejszym stopniu, niż początkowo przewidywano. - Uważam, że te cięcia w polityce rolnej zostaną zmniejszone, dojdzie również do zmniejszenia cięć w polityce spójności – oświadczył unijny komisarz. Słowa te mogły zaskoczyć obserwatorów. Jeszcze w poniedziałek eksperci związani z unijnymi instytucjami alarmowali w rozmowie z Polską Agencją Prasową, że cięcia w budżecie przyszłej polityki spójności, której Polska jest głównym beneficjentem, mogą się pogłębić z zapowiadanych 10 proc. do nawet 15 proc. Oettinger przyznał jednak, że propozycja odchudzenia tradycyjnych polityk UE napotkała duży opór ze strony państw członkowskich. - Francja, Irlandia, Hiszpania kategorycznie nie zgadzają się na żadne cięcia w polityce rolnej. Niektóre kraje i regiony bardzo krytycznie postrzegają cięcia w przypadku drugiego filara budżetu - polityki spójności – powiedział komisarz. Do tej grupy należy Polska. Jednak w przypadku, gdy składka członkowska zatrzyma się na poziomie 1 proc. połączonego dochodu narodowego brutto, czego chcą niektóre kraje członkowskie, zdaniem Oettingera ""ogromne cięcia"" obejmą trzeci filar budżetu. Składają się na niego programy takie jak: Instrument ""Łącząc Europę"", ""Europa Cyfrowa"", ""Horyzont Europa"" czy pomoc dla Afryki. - Obawiam się, że jeżeli przy stole zasiądą państwa członkowskie, a nie będzie przy nim Afryki, wówczas dojdzie do cięć w naszej pomocy dla tego kontynentu. A biorąc pod uwagę migrację, powinniśmy robić dużo więcej, to leży w naszym własnych interesie – podkreślił. Zdaniem komisarza Unia Europejska powinna robić wszystko, żeby do roku 2025 zmniejszyć powody do emigracji z terenów Afryki Saharyjskiej, Subsaharyjskiej, Sahelu i Bliskiego Wchodu. - Ci, którzy w 2025 roku będą chcieli opuść swoje ojczyzny, mają teraz 8, 10 czy 12 lat i będą potrzebowali naprawdę dobrych argumentów, żeby pozostać w swoich krajach, dlatego jest to konieczna inicjatywa, którą musimy w kolejnych ramach finansowych uwzględnić - przekonywał. Zdaniem Oettingera jedynym wyjściem w tej sytuacji jest podwyższenie składki członkowskiej. Za tym rozwiązaniem opowiada się również Polska. Komisarz zwrócił się do obecnych na sali samorządowców, aby wywierali presję w tej sprawie na władze krajowe. - Jeżeli pochodzą państwo z Danii, Szwecji, Holandii, Niemiec, Austrii, Finlandii, proszę przekonać swoje rządy, że (…) inwestycje w przyszłość dadzą się zrealizować tylko poprzez nieco większe wpłaty poszczególnych państw członkowskich do budżetu – zaznaczył. Eksperci wskazują, że historia budżetu Unii Europejskiej ""to blisko 70 lat napięć"". W przypadku negocjacji kolejnej ""siedmiolatki"" tradycyjne tarcia między państwami członkowskimi, które mają różne priorytety, nakłada się brexit. W pierwszym roku nowych ram finałowych luka w budżecie spowodowana odjęciem brytyjskiej składki wyniesie 12 mld euro netto, a w kolejnych latach będzie brakowało po 13 mld euro, łącznie - 84 mld euro. Przed UE stoją też nowe priorytety, które wymagają finansowania. Są to programy, w których – jak przekonuje Komisja Europejska - sensowniej będzie inwestować z pozycji UE-27 niż pojedynczego kraju. Chodzi o badania, obronność, przemysł zbrojeniowy czy ucyfrowienie. Komisja Europejska zaproponowała, aby składka członkowska wynosiła 1,114 proc. połączonego dochodu narodowego brutto. Polska, jak i zwolennicy polityki spójności w obecnym kształcie, chcą z kolei, aby była ona na poziomie 1,2 proc. DNB. Parlament Europejski postuluje, by składka wynosiła 1,3 proc., a państwa - płatnicy netto - 1 proc.",Guenther Oettinger,
https://wiadomosci.onet.pl/kraj/grzegorz-rzeczkowski-pis-z-perspektywy-putina-bylo-doskonala-alternatyw/hfzh0yd,Grzegorz Rzeczkowski: Rosjanie wpływają na wybory w Polsce [WYWIAD],"- PiS z perspektywy Władimira Putina było doskonałą alternatywą. To partia antyeuropejska i antyliberalna, negatywnie nastawiona do naszych ważnych sojuszników, takich jak Niemcy czy Ukraina. Zarówno Kreml, jak i PiS działają bezwzględnie i cynicznie, skrywając się pod płaszczykiem konserwatywnych wartości - mówi dziennikarz śledczy „Polityki” w rozmowie z „Kulturą Liberalną”.","Jakub Bodziony: Czy Rosjanie wpływają na wybory w Polsce? Grzegorz Rzeczkowski: Tak. W 2015 roku również? Oczywiście. W jaki sposób? Przygotowując spisek, który zaowocował aferą podsłuchową. Ona osłabiła rząd Platformy Obywatelskiej i PSL-u na tyle, że PO przegrała wybory. Ale przecież to nie podsłuchy doprowadziły do upadku Platformy. To była raczej kropla, która przelała czarę goryczy. Ta sprawa była kluczowa w procesie wykrwawiania się ówczesnej ekipy rządzącej. Taśmy podważyły zaufanie do rządu, partii, która za nim stała, i do jej liderów. Powstał chaos i powszechne uczucie niepewności. To było jak trucizna, która powoli, ale bezwzględnie osłabiała nasz państwowy organizm. Rosjanie w niedawnej przeszłości używali różnego rodzaju toksyn w celu pozbycia się niewygodnych osób, tak aby wyglądało to na cudzą robotę. Tu było podobnie. W książce „Obcym alfabetem. Jak ludzie Kremla i PiS zagrali podsłuchami” przekonuje pan, że w polską aferę polityczną byli zamieszani Rosjanie. Skąd ta pewność? Bo zostawili za sobą wyraźne ślady. Wątek rosyjskich podsłuchów zaczął się nie w restauracji Sowa i Przyjaciele, tylko kilka lat wcześniej w lokalu pod nazwą Lemongrass, który mieścił się naprzeciwko ambasady amerykańskiej. Jednym z celów było prawdopodobnie nagrywanie amerykańskich dyplomatów podczas nieformalnych rozmów, a na pewno zdobywanie od nich informacji. Właścicielami Lemongrassu były osoby powiązane z rosyjskim koncernem Lukoil, mafią sołncewską, a na końcu absolwent szkoły FSB, czyli rosyjskich służb specjalnych. Amerykanie nie są naiwni, posłali tam własny kontrwywiad i zaczęła się gra w kotka i myszkę, aż w rozgrywkę zaplątali się polscy politycy. Wtedy Rosjanie zauważyli, że to ma sens, bo Polacy chodzą do takich restauracji i mają długi język. Ale o Lemongrassie dowiedziały się też polskie służby. W końcu lokal został „spalony”. I dlatego powstała restauracja Sowa i Przyjaciele? Tym razem była to już lepiej przygotowana i zakamuflowana operacja. Restauracja na uboczu, z osobnym wejściem, specjalne vipowskie pokoje, alkohol, dobre jedzenie, a nawet panie lekkich obyczajów. To było jak beczka miodu w środku lasu. Wiadomo, że niedźwiedzie zaraz się zejdą, nieświadome tego, że całość jest nagrywana. Ale głównym łącznikiem jest tutaj osoba Łukasza N., mylnie nazywanego „kelnerem”. Najpierw pracował w Lemongrassie, potem został menedżerem w Sowie i miał pełną kontrolę nad słynnymi roomami vip, w których przez lata spotykali się politycy i biznesmeni z najwyższej półki. Jestem przekonany o tym, że Łukasz N. był informatorem Centralnego Biura Śledczego Policji. Sam nie poniósł żadnej odpowiedzialności, bo poszedł na współpracę i to głównie na podstawie jego zeznań został skazany Marek Falenta. Co jeszcze łączy te dwa lokale? Robert Sowa? Pan Sowa dawał tylko twarz i nazwisko, a na koniec zamknął restaurację. Jej właścicielem była spółka komandytowa, w której odpowiedzialność finansowa Roberta Sowy nie przekraczała nawet 1000 złotych. W dokumentach dotyczących firmy trudno znaleźć więcej szczegółów. Firma właściwie nikogo nie zatrudniała, nie kupiła ani nie wypożyczała żadnego sprzętu, nie wynajmowała żadnej powierzchni. Za to mieściła się w prywatnym mieszkaniu, do którego nikt z zewnątrz nie miał wstępu. Gdzie to było? Przy ulicy Grzybowskiej w Warszawie. Pod tym adresem znajdowały się również inne spółki powiązanej z Rosjanami grupy Radius oraz kancelaria prawnicza, która obsługiwała te firmy. To właśnie to mieszkanie i jego lokatorzy prowadzą nas aż na Cypr, do greckiego adwokata Christodoulosa Vassiliadesa. On słynie z tego, że obsługuje interesy zagadkowych postaci z całej Europy, w tym Andrieja Skocza, deputowanego rosyjskiej Dumy i jednego z najpotężniejszych oligarchów, bliskiego wywiadowi wojskowemu GRU i Kremlowi. Ponadto prasa międzynarodowa podkreśla jego związki z mafią sołncewską. Ludzie Vassiliadesa obsługiwali też spółki związane z Robertem Szustkowskim, miliarderem z grupy Radius, kolegą Skocza, a także firmę jednego z liderów wspomnianej już mafii sołencewskiej. To nie są szeregowi harcerze, tylko wypróbowani gracze, którzy wzajemnie sobie ufają. Duża kancelaria ma wielu klientów, to o niczym nie świadczy. Cypr jest rajem podatkowym i spółek, które ułatwiają tam prowadzenie działalności gospodarczej, jest mnóstwo. Każdy z rekinów – polskich czy rosyjskich – ma tam swoją kancelarię i tu ciężko o przypadek. Nazwiska ludzi od Vassiliadesa powtarzają się we władzach spółek związanych ze Skoczem, Szustkowskim i rosyjskimi bossami. Taka ciekawostka – prawnik współpracujący z tą konkretną kancelarią przyjechał do Polski, założył firmę, w której pracowali ludzie związani z Radiusem. Wszystkie nitki się zbiegają. Czy te podsłuchy od początku miały zostać wykorzystane przeciwko polskim władzom? Uważam, że początkowo była to działalność, która polegała na zbieraniu informacji, co w języku służb nazywa się „gromadzeniem aktywów”. W pewnym momencie operacja z defensywnej przekształciła się w ofensywną. Kiedy? Gdy Polska w czasie ukraińskiej rewolucji w pełni opowiedziała się po stronie Ukrainy. Dużą rolę odegrał wtedy Radosław Sikorski, który podróżował do Kijowa i między innymi namawiał liderów opozycji do podpisania porozumienia z prezydentem Wiktorem Janukowyczem. Niedługo potem Polska zaczęła walczyć z importem rosyjskiego węgla, a kandydatura Donalda Tuska na szefa Rady Europejskiej zaczęła być poważnie rozważana w Brukseli. Rosyjskie elity władzy, które nie traktują Polski podmiotowo, poczuły się urażone i zagrożone. Te kilka powodów wystarczyło, by popchnąć Kreml do działania. Zdecydowano, że trzeba nam dać po łapach. Po aneksji Krymu Putin już się nie patyczkował. Radosław Sikorski powtarzał, że nigdy nie był u Sowy. Twierdzi, że został nagrany w restauracji Amber Room. Jaką rolę w całej sprawie odegrał ten lokal? To prawda – Sikorski, a z nim wielu innych polityków oraz biznesmenów zostało podsłuchanych właśnie w Amber Roomie. Ten ekskluzywny lokal, należący do Polskiej Rady Biznesu, był drugim „studiem nagraniowym”, które na polecenie Łukasza N. „założył” kelner Konrad Lasota. Właśnie po to, by nagrywać tych, którzy z różnych powodów omijali Sowę. Ale Rosjanie musieli sobie zdawać sprawę, że alternatywą dla ówczesnej ekipy rządzącej było Prawo i Sprawiedliwość, które jest znane ze swojej antyrosyjskości. Czemu miałaby służyć ta zamiana? PiS z perspektywy Władimira Putina było doskonałą alternatywą. To partia antyeuropejska i antyliberalna, negatywnie nastawiona do naszych ważnych sojuszników, takich jak Niemcy czy Ukraina. Zarówno Kreml, jak i PiS działają bezwzględnie i cynicznie, skrywając się pod płaszczykiem konserwatywnych wartości. Moskwa dąży do rozpadu liberalnej demokracji, która jest jej zmorą, a środkiem do celu jest podzielenie państw Zachodu i skompromitowanie jego wartości. Podobny cel realizuje Jarosław Kaczyński i jego polityka „wstawania z kolan”. Retoryka i cele są zbliżone, co PiS potwierdziło po zdobyciu władzy. Co ma pan myśli? PiS kopiuje rozwiązania i strategie, które z sukcesem zostały zastosowane wcześniej w Rosji. Weźmy choćby kwestie światopoglądowe. Cała ta ofensywa wymierzona w imigrantów, a ostatnio w osoby LGBT, wcześniej została z sukcesem przeprowadzona na Wschodzie. Nawet wykonawców PiS ma podobnych. To nie tylko młodzi nacjonaliści, ale też środowiska kibicowskie. Przy okazji rząd istotnie osłabił Agencję Bezpieczeństwa Wewnętrznego, a w raz z nią polski kontrwywiad, który powinien przeciwdziałać rosyjskiej ingerencji. Korki od szampana powinny na Kremlu strzelać każdego 25 października, dla uczczenia tej zmiany władzy w Polsce. Sądzę, że wiele osób po rosyjskiej i polskiej stronie zostało za to wynagrodzonych. To znaczy? Rosjanie lubią o takich akcjach mówić w kategoriach biznesowych. Dla nich to jest po prostu projekt, który powstał w Moskwie, ale został zrealizowany tutaj, polskimi rękami. Ale przecież w Polsce właściwie nie da się funkcjonować w polityce, mając prorosyjskie poglądy. Przedstawiciele PiS-u oburzają się na tego typu oskarżenia. Oczywiście, bo Polacy są najbardziej antyrosyjskim narodem w Europie. Otwarte wspieranie działań Rosji w naszym kraju to polityczne samobójstwo. Gdy wyszło na jaw, że minister Jacek Czaputowicz paktował z Rosją na temat powrotu tego kraju do Rady Europy, to w samym PiS-ie pojawiły się głosy bardzo krytyczne – ze strony jego poprzednika na tym stanowisku Witolda Waszczykowskiego oraz wiceszefa MSZ Szymona Szynkowskiego vel Sęka. Rosjanie mogli zakładać, że ujawnienie nagrań kompromitujących elity ówczesnej władzy wpłynie na wyniki wyborów w 2015 roku, ale nie mogli być pewni, że PiS dzięki temu wygra. Doskonale jednak zdawali sobie z tego sprawę, jak bardzo tego typu sprawy rezonują w polskim społeczeństwie i jak PiS lubi takimi materiałami się posługiwać. Przecież poprzednia afera podsłuchowa z 2009 roku ujrzała światło dzienne właśnie za sprawą przecieków z CBA, z którego pod rządami Mariusza Kamińskiego wypłynęły do mediów nagrania rozmów ówczesnego szefa klubu PO Zbigniewa Chlebowskiego z jego znajomym z branży hazardowej. Teraz wystarczyło to powtórzyć, ale na większą skalę. Czyli zapakować ten urobek z Sowy i Przyjaciół i wsunąć pod drzwi na Nowogrodzkiej. Posłańcem był Marek Falenta. I tylko on poniósł prawne konsekwencje w wyniku afery. Cała reszta to wyroki w zawieszeniu i grzywny. Z początku nawet Falenta miał pozostać na wolności, bo prokuratura domagała się dla niego półtora roku w zawieszeniu. Sprawa się skomplikowała za sprawą Sądu Okręgowego w Warszawie, który orzekł, że biznesmen powinien bezwzględnie pójść do więzienia i to na dwa lata. A Falenta nie miał zamiaru poświęcać się dla swoich mocodawców. Oni się od niego odwrócili, co potwierdzają też jego listy. Wiele na sumieniu ma jednak ówczesna prokuratura. Osoby prowadzące dochodzenie nie były nawet zainteresowane tym, żeby oskarżyć Falentę o kierowanie lub udział w zorganizowanej grupie przestępczej. To by mogło coś zmienić? Widmo kary sięgającej nawet 10 lat więzienia na pewno bardziej skłaniałoby go do współpracy z prokuraturą. Ta wyraźnie jednak tego nie chciała. Kara w zawieszeniu zapewniała komfort milczenia. Dziś, po całej tej historii z ucieczką za granicę i zatrzymaniu w Hiszpanii, nikt nie chce słuchać Falenty, bo stracił wiarygodność. Czytając pana książkę, nie potrafiłem znaleźć odpowiedzi na to, gdzie w tym wszystkim były polskie służby. Pogrążyły się walkach wewnętrznych frakcji i zostały sparaliżowane. Służby mogą działać efektywnie tylko wtedy, kiedy mają jasno określone cele i zadania, z których są rozliczane. Wtedy nadzór nad nimi pełnił minister Bartłomiej Sienkiewicz, który sam został podsłuchany. On sam nie ufał służbom w tej sprawie między innymi dlatego, że nie ostrzegły go przed zagrożeniem. Potem zaś podejrzewał je, że brały udział w spisku. Śledztwo zabrnęło w ślepą uliczkę? Tak się stało, ponieważ osoby odpowiedzialne za jego prowadzenie pozostawały ślepe na rosyjskie tropy. Usilnie kierowano działaniami śledczych tak, aby zakończyły się one wątkiem biznesowo-finansowym, który funta kłaków niewarty. Co ciekawe, wnioski dowodowe składane między innymi przez pełnomocników ministra Sienkiewicza i innych poszkodowanych, które dotykały udziału Rosji i ludzi PiS-u, były odrzucane przez prokuraturę. Mariusz Błaszczak w 2015 roku mówił, że tylko sejmowa komisja śledcza może wyjaśnić sprawę. Wtedy nie powołała jej PO, dziś, kiedy o powołanie takiej komisji apeluje Krzysztof Brejza, nie chce jej powołać PiS. Zgodnie z tym, co pan mówi, to żadnej z tych partii nie zależy na państwie, bo żadna z nich nie chce zbadać afery podsłuchowej. Nawet rosyjskie ministerstwo spraw zagranicznych zabrało głos w sprawie, oczywiście wszystkiemu zaprzeczając. A polski rząd konsekwentnie milczy. PiS jest niezainteresowane dotykaniem jej. Z dwóch powodów. Po pierwsze, gdyby rozpoczęto śledztwo, istnieje ryzyko odkrycia tego, że ludzie PiS-u byli zaangażowani w operację. Po drugie, jeśli udałoby się dojść do Rosjan, to odpowiedź Kremla byłaby dla PiS-u druzgocąca. To znaczy? Afera podkarpacka z jej głównym wątkiem seksualnym pokazuje, że Rosjanie zbierają kompromaty na przedstawicieli różnych stron polskiej sceny politycznej. PiS woli siedzieć cicho i chce to przeczekać. Nie ma tutaj jednego decydującego dowodu: nagrania, zdjęcia – więc temat schodzi z pierwszych stron gazet. Jest za to dość wyraźnie widoczna ścieżka, która prowadzi z Polski do Rosji. Dlaczego PO nie wyjaśniła tej sprawy? Tego nie potrafię zrozumieć. Platforma zostawiła tę sprawę prokuraturze, która wtedy była niezależna od Ministerstwa Sprawiedliwości. Przez Donalda Tuska i później Ewę Kopacz ta sprawa była traktowana trochę jak gorący kartofel, którego każdy w PO chciał się pozbyć. Tusk początkowo poszedł dobrym tropem i wskazał na Rosjan, wątki węglowe i energetyczne. Później to się rozmyło, głównie w konsekwencji paraliżu służb i sprowadzania śledztwa na boczny tor przez policję i prokuraturę. Donald Tusk twierdził, że we wrześniu 2014 roku powstanie specjalny raport, który miał być opracowany przez szefa MSW. Tymczasem 9 września premier podał swój rząd do dymisji, pojechał do Brukseli, a w nowym gabinecie dla Bartłomieja Sienkiewicza nie było już miejsca. Żadnego raportu do dziś nie zobaczyliśmy, sprawa się rozmyła. A teraz Platforma napisała list do prezydenta z pytaniami o rosyjskie wątki w aferze podsłuchowej.  Prezydent milczy i to jest skandaliczne. Obowiązkiem każdego, kto odpowiada za bezpieczeństwo w Polsce i sprawuje w tym kraju władzę, jest wyjaśnienie tej sprawy do końca. Bezczynność to zachęta dla działań obcych wywiadów i służb, które wiedzą, że jeśli tylko będą działać wystarczająco sprawnie, nie zostaną zdemaskowane. A czego pan oczekiwał? Minęły trzy miesiące od wydania tej książki i ponad rok od pierwszych tekstów, które pisałem na ten temat w „Polityce”. Wiele nie oczekiwałem, ale miałem cichą nadzieję, że to, co napisałem, stanie się elementem jakiejś debaty publicznej. Tymczasem, tak naprawdę zainteresowanie było niewielkie i szczerze mówiąc, jest to dla mnie szokujące. Tym bardziej że ustalenia z książki potwierdzają się w trakcie mojej dalszej pracy. Po prostu chciałby pan, żeby wokół książki było więcej szumu… Nie chodzi o szum, bo zainteresowanie książką jest. Brakuje analizy jej zawartości i wyciągnięcia wniosków. Moja złość bierze się z tego, że politycy nie potrafią wznieść się ponad swoje partykularne interesy i zająć sprawą, która ma kluczowe znaczenie dla bezpieczeństwa naszego państwa. Ale przecież na jednym nagraniu był Mateusz Morawiecki, mogą istnieć kolejne z przedstawicielami obecnej władzy. Czy nie powinno im zależeć na wyeliminowaniu tego zagrożenia? Powinno. Chyba że są w cichej zmowie z Kremlem i wiedzą, że jeśli będą cicho, to od Rosjan nic nie wypłynie. Jakub Bodziony - zastępca sekretarza redakcji „Kultury Liberalnej”. Grzegorz Rzeczkowski - socjolog i europeista, absolwent Uniwersytetu Jagiellońskiego. Były dziennikarz m.in. „Gazety Wyborczej” i „Przekroju”. Był zastępcą szefa działu kraj w „Dzienniku”. Nominowany do nagrody Grand Press 2009 w kategorii dziennikarstwo śledcze za cykl artykułów na temat KRUS. Nominowany do Nagrody Radia ZET im. Andrzeja Woyciechowskiego 2018. Autor książki „Obcym alfabetem. Jak ludzie Kremla i PiS zagrali podsłuchami”.","""PiS z perspektywy Putina było doskonałą alternatywą""",
https://wiadomosci.onet.pl/swiat/komisarz-ue-ds-rolnictwa-janusz-wojciechowski-zabiera-glos-po-drugim-przesluchaniu-w/wnes8ce,Janusz Wojciechowski po drugim przesłuchaniu na komisarza: mówienie w języku ojczystym dało mi więcej pewności siebie,"- Wyciągnąłem wnioski z poprzedniego wysłuchania, zabrakło w nim pewnych treści, na które czekali europosłowie - oświadczył po drugim przesłuchaniu polski kandydat na komisarza ds. rolnictwa. - Mówienie w języku ojczystym daje więcej pewności siebie (...) co wpłynęło na jakoś przesłuchania - zaznaczył, odnosząc się do pierwszego przesłuchania, które odbyło się w języku angielskim.","Janusz Wojciechowski dostał zgodę od koordynatorów komisji rolnictwa PE na objęcie stanowiska komisarza UE ds. rolnictwa - po drugim przesłuchaniu, które miało miejsce dzisiaj. Wszyscy koordynatorzy frakcji poparli kandydaturę Wojciechowskiego. - Choć oczywiście niektóre grupy zgłaszały pewne wątpliwości, np. EPL, że nie wszyscy europosłowie byli zadowoleni. Ale ostatecznie siedem głosów - wszystkie grupy polityczne - były za, więc bez żadnych wątpliwości - informował europoseł Zbigniew Kuźmiuk (PiS). Po przesłuchaniu, na krótkiej konferencji prasowej, głos zabrał sam Wojciechowski. Zaznaczył, że w przeciwieństwie do pierwszego przesłuchania, odpowiadał na pytania w języku polskim (a nie angielskim), co dodało mu pewności siebie. - Wyciągnąłem wnioski z poprzedniego wysłuchania, zabrakło w nich pewnych treści, na które czekali europosłowie. Po to też jest drugie przesłuchanie, by poprawić pierwsze - mówił Wojciechowski. - Mówienie w języku ojczystym daje więcej pewności siebie i daje możliwość mówienia z serca, co myślę wpłynęło na jakoś przesłuchania - zaznaczył. Zobacz także - Kaczyński: pomimo ataków, teka unijnego komisarza ds. rolnictwa jest nasza Wojciechowski zadeklarowałem, że wyrównanie dopłat w UE powinno nastąpić jak najszybciej. - Rozmawiamy tu o projekcie wspólnej polityki rolnej, ale to jeszcze będzie przedmiotem debat. Tu wchodzi kwestia budżetu. Przed nami dalsze rozmowy. Europosłowie oczekują dialogu i wsparcia dla swoich propozycji, ja dzisiaj zadeklarowałem, że podejmę się takiego zadania - mówił Wojciechowski po przesłuchaniu. Zdaniem Wojciechowskiego potrzebna jest nowa filozofia polityki rolnej UE. - Będę komisarzem, który będzie dbał i bronił rolników, a jednocześnie zadbam, by rolnictwo działało na rzecz społeczeństwa - zakończył. Pierwsze przesłuchanie Wojciechowskiego w PE, które było krytykowane, ocenił w ""Onet Opinie"" Ryszard Czarnecki:",Janusz Wojciechowski podczas drugiego przesłuchania w PE,
https://wiadomosci.onet.pl/swiat/bedzie-drugie-przesluchanie-dodatkowe-odpowiedzi-janusza-wojciechowskiego-nie/v1zc1v2,Ostatnia szansa na tekę komisarza UE dla Wojciechowskiego. Dodatkowe odpowiedzi nie wystarczyły,Przed Januszem Wojciechowskim we wtorek ostatnia szansa na stanowisko komisarza UE ds. rolnictwa. Konferencja przewodniczących PE wyznaczyła datę drugiego już przesłuchania polskiego kandydata. Odpowiedzi Janusza Wojciechowskiego na dodatkowe pytania nie przekonały przedstawicieli grup politycznych PE.,"Wtorkowe przesłuchanie będzie ostatnią szansą Wojciechowskiego, żeby zdobyć przychylność eurodeputowanych. W przeciwnym razie może on nie dostać pozytywnej rekomendacji do zasiadania w Komisji Europejskiej. Przesłuchanie odbyło się 1 października, trwało trzy godziny. - Bardzo ważne jest przyjmowanie w przyszłości krajowych planów strategicznych w sprawie rolnictwa - podkreślał Wojciechowski. - Będę wspierał ekologiczne rolnictwo - zaznaczał. - To ważne, by dać sygnał, jaka przyszłość jest przed rolnictwem UE. Wizja jest tu niezbędna, co pokazuje historia - mówił podczas oświadczenia Janusz Wojciechowski. - Mamy długofalową wizję dla klimatu, ale nie mamy takiej wizji, jeśli chodzi o przyszłość europejskiego rolnictwa. Wypracowanie takiej strategii jest ważne, bo rolnicy pytają, jaka będzie przyszłość naszych dzieci. Ważne, aby udzielić pozytywnej odpowiedzi, zapewnić ich, że jest przyszłość dla europejskiego rolnictwa – mówił Wojciechowski.W swoim oświadczeniu Wojciechowski podkreślił, że w budowaniu strategii potrzebne jest oparcie się na faktach, a wśród nich na tym, że z roku na rok maleje liczba rolników w UE. - Ten negatywny trend trzeba zatrzymać - podkreślał. - Unijna Wspólna Polityka Rolna to historia sukcesu, ale ma swoje słabe strony, które wymagają reformy - zaznaczył jednocześnie. - Potrzeba długofalowej wizji tego, jak będziemy reformować WPR - mówił dalej, wskazując, że rolnictwo jest ważne z punktu widzenia ochrony klimatu, środowiska i bioróżnorodności. - Wiele rzeczy jest do poprawienia - zaznacza. Zdaniem Wojciechowskiego teraz skupić należy się na ochronie rolnictwa w Europie, by zabezpieczyć dostawy żywności w krajach członkowskich. - To kwestia, która jest istotna również ze względu na ochronę środowisk - zaznaczył. - Musimy rozwijać rolnictwo, które nie szkodzi środowisku. Wspierać musimy rolników, którzy poprawiają standardy. Powinniśmy przeznaczyć znaczne środki na tę kwestię. Obiecuję, jeśli zdobędę stanowisko komisarza ds. rolnictwa, będziemy wspierać również małe i średnie gospodarstwa. Moja wizja przyszłości zakłada tu otwarcie na dialog ze środowiskiem rolników i organizacjami pozarządowymi, które zajmują się tematem rolnictwa - mówił Wojciechowski. Więcej o przesłuchaniu Wojciechowskiego Ryszard Czarnecki komentował kandydaturę Wojciechowskiego w ""Onet Opinie"":",Janusz Wojciechowski podczas przesłuchania 1 X,
https://wiadomosci.onet.pl/kraj/jaroslaw-kaczynski-teka-unijnego-komisarza-ds-rolnictwa-jest-nasza/8kby279,"Jarosław Kaczyński: pomimo ataków, teka unijnego komisarza ds. rolnictwa jest nasza","- Byłbym zupełnie dobrej myśli, gdyby nie pewien element (....) tzn. działania przeciw polskiemu interesowi (...) ze strony naszych rodaków, którzy zamiast wspierać, atakują - ocenił prezes PiS w TVP1, odnosząc się do objęcia przez Polaka stanowiska komisarza UE ds. rolnictwa.","Pozytywna rekomendacja PE jest niezbędna do tego, aby kandydat mógł zasiąść w nowej KE. ""Rzeczpospolita"" podała jednak w czwartek, powołując się na dobrze poinformowane źródło w Brukseli, że Janusz Wojciechowski po bardzo źle ocenionym występie w Parlamencie Europejskim ma niewielkie szanse na akceptację - decyzja w sprawie odrzucenia jego kandydatury już zapadła i rząd będzie musiał przedstawić nowego kandydata na unijnego komisarza ds. rolnictwa. Rzecznik rządu Piotr Müller pytany, czy polska strona musi szukać nowego kandydata na komisarza UE ds. rolnictwa, zaprzeczył. - My cały podtrzymujemy kandydaturę Janusza Wojciechowskiego i liczymy na to, że ona w przyszłym tygodniu zostanie zaakceptowana i z tej kandydatury nie wycofujemy się - podkreślił Müller w programie ""Tłit"" WP. Kaczyński pytany w niedzielę w TVP1, czy teka unijnego komisarza trafi do Janusza Wojciechowskiego, odpowiedział: - Procedura trwa. Byłbym zupełnie dobrej myśli, gdyby nie pewien element: to spotyka nas nie pierwszy raz - działania przeciw polskiemu interesowi, przeciwko polskim rolnikom (...) ze strony naszych rodaków, którzy zamiast wspierać - jak pan (europoseł PSL Jarosław) Kalinowski - atakują"". Prezes PiS wyraził przekonanie, że przeszkoda ta zostanie sforsowana. Zobacz także: Wojciechowski dalej w grze – teraz odpowie na pisemne pytania z europarlamentu Dodał, że teka komisarza ds. rolnictwa jest dla polskiego rolnictwa niezmiernie ważna. - Ta teka jest już Polsce przyznana. To kwestia bardzo dobrego kandydata - powiedział prezes PiS. Zapewnił, że Janusz Wojciechowski jest bardzo dobrym kandydatem, mającym ogromne doświadczenie. W ocenie prezesa PiS, Wojciechowski ma nie tylko kwalifikacje krajowe, ale i europejskie. - Zna europejskie korytarze, które prowadzą do miejsc, gdzie decyduje się o sprawach rolnych - zapewnił. - Liczę bardzo na to, że to się uda. Niezależnie od wszystkiego - teka jest nasza - powiedział Kaczyński. Europoseł PiS Ryszard Czarnecki, udzielając wywiadu Onetowi, oceniał, że Wojciechowski, wbrew temu, co pisała prasa, ""na przesłuchaniu był merytoryczny"": W trakcie wywiadu przypomniano, że Polska wciąż jest na 19 miejscu w rankingu wysokości tych dopłat w UE, a przed nami są m.in. takie państwa, jak Malta (650 euro na hektar), Grecja (550 euro), czy Niemcy (300 euro). Polska jest też wciąż poniżej średniej unijnej tych dopłat. Kaczyński pytany, czy jest szansa, żeby teraz to zmienić zapewnił, że ""jest taka okazja i na pewno z niej skorzystamy"". - Ja nie będę mówił tutaj o metodach, na pewno będą jeszcze rokowania. To są różne drogi, ale muszą prowadzić do tego, i my to gwarantujemy, Prawo i Sprawiedliwość to gwarantuje, że na konta rolników będą wpływały takie sumy, które odpowiadają w złotówkach temu, co mają na przykład Niemcy - zapewnił polityk. - Oczywiście nie będziemy Maltą - to jest szczególna sytuacja. Ale to, co jest w Niemczech, nam się należy i to będziemy mieli. I to będzie na pewno 1200, albo nawet więcej niż 1200 zł od jednego hektara - zapowiedział. Lider PiS, pytany o wspieranie rolników walczących ze skutkami suszy, na które w tym roku w pierwszej transzy przygotowano ponad 500 mln zł, powiedział, że ma być tych pieniędzy znacznie więcej. Przypomniał, że w ub. roku, gdy była większa susza, niż obecnie, przeznaczono na ten cel 2 mld zł. - Przypomnę, że poprzednio, za rządów PO-PSL, mimo ""tej rzekomo chłopskiej partii, było 300 milionów przy dłużej suszy"". My się staramy pomóc rolnictwu, jak możemy. Z jednej strony poprzez te wielkie transfery społeczne, które my prowadzimy, z 500 plus na czele, dotyczące w ogromnej mierze ludzi mieszkających na wsi, w tym rolników. A to są wielkie pieniądze, łącznie ponad 80 miliardów złotych, i duża część tego trafia właśnie na wieś - podkreślił Kaczyński. Odnosząc się do działań rządu Zjednoczonej Prawicy podkreślił: mamy ""lepsze warunki, jeżeli chodzi o paliwo rolnicze, mamy posunięcia, jeżeli chodzi o ochronę obrotu ziemią o ochrona polskiej ziemi, która naprawdę była poważnie zagrożona, nowe reguły dystrybucji tej ziemi, która w dalszym ciągu należy do państwa, i która do tej pory, to znaczy przed naszymi rządami, trafiała bardzo często w ręce różnych firm, firm zewnętrznych, a teraz będzie trafiała i trafia w ręce polskich rolników"". - To są ułatwienie, jeżeli chodzi o drobny handel i drobną działalność gospodarczą rolników, jeżeli chodzi o zwolnienia od dużych opłat, to chodzi o drogi - zaznaczył lider PiS. Zwrócił uwagę, że wszystkie inwestycje drogowe są ważne także dla rolnictwa, bo ""dobra komunikacja, to także ułatwienie prowadzenia działalności gospodarczej"". Kaczyński zaznaczył, że takie i inne jeszcze działania ""służą polskiej wsi i polskiej prowincji"", a w tym ""odbudowywanie struktur państwowych na terenie prowincji, jak komisariatów policji, poczty, połączeń komunikacyjnych, a tam gdzie jest to możliwe także dworców kolejowych i linii kolejowych"". Według niego poprzednicy obecnych rządów traktowali wieś, jak coś drugorzędnego, i to ""było w ich mentalności"". Przekonywał, że a rząd Zjednoczonej Prawicy ma stosunek do wsi i prowincji ""zupełnie inny"". - Bo my cenimy na wsi nie tylko ciężką pracę, nie tylko polską żywność, nie tylko ogromne sukcesy na przykład w eksporcie polskiej żywności, ale my cenimy także wiejską rodzinę, to przekazywanie wartości, przekazywanie wartości związanych z polskością, z wiarą, z pewnymi dobrymi obyczajami - podkreślił. - Dla nas wieś jest jedną z ostoi tego, co chcemy ochronić, to znaczy polskości w tym najlepszym tego słowa znaczeniu, polskości, która oczywiście musi być na wsi i musi być w mieście, ma konsolidować naszą wspólnotę po to, żeby ona trwała i była coraz silniejsza, i żeby zrealizować ten wielki plan, który mamy, żeby Polska po raz pierwszy od przeszło 1000 lat, była krajem równie zamożnym, czy miała PKB taki sam, jak w krajach na zachód od naszych granic - mówił Kaczyński. Lider PiS zaznaczył, że ""punktem dojścia są Niemcy"". - Czyli spośród dużych państw europejskich jest to kraj najbardziej rozwinięty gospodarczo, o najwyższym PKB. I ekonomiści ze Szkoły Głównej Handlowej określili niedawno ten okres dojścia do przeciętnej Unii Europejskiej, a dzisiaj mamy 71 proc., na 14 lat, a do pozycji Niemiec na 21 lat - przypomniał. Kaczyński przyznał, że premier Mateusz Morawiecki - ""bardzo zdolny człowiek"" - twierdzi, że ""tę drogę możemy przebyć jeszcze szybciej"". - Mam nadzieję, że tak będzie - dodał. Zaznaczył, że PiS chce, aby cała Polska rozwijała się w sposób zrównoważony, a polityka takiego rozwoju ""jest w wielkiej mierze skierowana w kierunku polskiej wsi"". - My polską wieś szanujemy - zapewnił. - Jesteśmy naprawdę dumni z tego, że polską wieś dzisiaj reprezentujemy, że mamy tam ze wszystkich partii zdecydowanie największe poparcie, a szczególnie wśród rolników - powiedział prezes PiS.",Prezes PiS Jarosław Kaczyński,
https://wiadomosci.onet.pl/swiat/grecki-oboz-na-lesbos-peka-w-szwach-straumatyzowane-dzieci/z2ybr2h,Grecki obóz na Lesbos pęka w szwach. Straumatyzowane dzieci,"W obozie Moria na Lesbos przebywa obecnie ponad 10 tys. migrantów. To czterokrotnie więcej, niż może się tam pomieścić. Właśnie dlatego tysiące z nich zostało zmuszonych, by zamieszkać w otaczającym ośrodek gaju oliwnym.","- Codzienne walki i zamieszki są teraz na porządku dziennym. Ludzie walczą w obozie, dlatego chcieliśmy się stamtąd wydostać. Nie chcemy brać udziału w zamieszkach. Nie chcemy mieć z nikim problemów – mówi Ayman. W ubiegłą niedzielę migranci podpalili gaj oliwny, a potem podłożyli ogień w samym obozie. Gdy strażacy próbowali ugasić płomienie, migranci włamywali się do biur administracyjnych na terenie ośrodka. W zamieszkach zginęły dwie osoby. Jak relacjonuje Ayman, od czasu incydentu w obozie zalegają sterty śmieci. Zdaniem Syryjczyka, służby porządkowe boją się przyjeżdżać po odpady z powodu ostatnich wydarzeń. Zobacz materia Piotr Gruszki: Obóz Zaatari - ""więzienie"" dla 80 tys. uchodźców Podróż z tureckiego wybrzeża na Lesbos zajmuje około dwóch godzin. W ostatnich miesiącach na wyspę dotarło najwięcej migrantów od trzech lat, odkąd w 2016 roku Unia Europejska podpisała porozumienie z Turcją dotyczące zahamowania fali migracyjnej. Tysiące osób czeka na greckich wyspach, aż zostaną rozpatrzone ich wnioski o azyl. Mieszkańcy Grecji mówią wprost: sytuacja znów stała się kryzysowa. Dzieci przebywające w obozie Moria cierpią najbardziej z powodu potwornych warunków, w których żyją. Organizacja pomocowa ""Lekarze bez Granic"" prowadzi mobilną klinikę obok obozu. Każdego dnia bada około setki dzieci. Ich najczęstsze dolegliwości to gorączka, wszy, choroby skóry, ale najpoważniejszym problemem jest narastająca trauma. Jak twierdzi organizacja, wiele dzieci w obozie Moria wyrządzało sobie krzywdę, dochodziło też do prób samobójczych. Zobacz materiał Bartosza Rumieńczyka: Jak Polacy pomagają najmłodszym ofiarom wojny. Olasińska-Chart: one przecież nic nikomu nie zawiniły - Przypadki, z którymi mamy do czynienia, to przede wszystkim dzieci dotknięte traumą. Jest ona spowodowana sytuacją w krajach ich pochodzenia i trudną podróżą, którą musiały przetrwać, by dotrzeć do Europy, na Lesbos. Teraz trafiają tutaj - do całkowicie przepełnionego obozu bez jakichkolwiek wygód. To miejsce niebezpieczne, niepewne, dlatego stan psychiczny tych dzieci pogarsza się z dnia na dzień – relacjonuje Marco Sandrone z ""Lekarzy bez Granic"". Masowy napływ migrantów martwi też Ioannisa Mastrogiannisa, burmistrza Morii - małego miasteczka leżącego tuż obok obozu. Burmistrz, podobnie jak wielu mieszkających tam ludzi, uważa, że Lesbos została pozostawiona sama sobie. - Europa powinna okazać większą solidarność i wesprzeć Grecję w rozwiązaniu tego problemu. Sama Grecja nie jest w stanie poradzić sobie z tak dużą liczbą uchodźców. Państwa członkowskie UE muszą pomagać, przyjmując do siebie uchodźców, a jednocześnie wywierając większą presję na Turcję, by ta przestrzegała ze swojej strony porozumienia – zaznacza burmistrz Morii, Ioannis Mastrogiannis.",,
https://wiadomosci.onet.pl/tylko-w-onecie/wybory-parlamentarne-2019-ryszard-czarnecki-o-januszu-wojciechowskim/f8zpln8,"Ryszard Czarnecki w ""Onet Opinie"": Wojciechowski na przesłuchaniu był merytoryczny","W programie ""Onet Opinie"" europoseł Ryszard Czarnecki bronił Janusza Wojciechowskiego, który kandydował na stanowisko unijnego komisarza ds. rolnictwa. Wystąpienie Wojciechowskiego podczas przesłuchania decydującego, czy zostanie wybrany na to stanowisko, zostało uznane za wyjątkowo słabe. Przesłuchujący go europosłowie uznali, że Wojciechowski nie przedstawił oczekiwanych konkretów; kandydat zostanie przesłuchany ponownie.","- Teka rolnictwa jest bardzo ważna dla Polski, która na tle Europy jest krajem rolniczym - wyjaśniał Czarnecki. - Naszym kandydatem jest Janusz Wojciechowski, nie będziemy się wdawać w spekulacje personalne, bo osłabiłoby to jego pozycję przed bardzo ważnym, poniedziałkowym przesłuchaniem. Czarnecki odniósł się też do samego przesłuchania Wojciechowskiego. - Mam inną opinię. Byłem na tym przesłuchaniu. Nie uważam, że wypadł źle. Uważam, że był merytoryczny. Przyjął taką samą taktykę, jak inni kandydaci na komisarzy - odpowiedź na dużym poziomie ogólności - dodał Czarnecki. - I zakończyło się to katastrofą - skomentowała Burzyńska.",,
https://wiadomosci.onet.pl/politico/przesluchanie-janusza-wojciechowskiego-polityk-pis-dalej-w-grze/6gecpny,Wojciechowski dalej w grze – teraz odpowie na pisemne pytania z europarlamentu,"Janusz Wojciechowski, polski kandydat na unijnego komisarza, który słabo wypadł na swoim przesłuchaniu w Parlamencie Europejskim. Dostał od swoich egzaminatorów z komitetu ds. rolnictwa zestaw dodatkowych pytań na piśmie. Wojciechowski ma teraz 48 godzin na odpowiedź i jeśli nie będzie zadowalająca, dojdzie do kolejnego przesłuchania – prawdopodobnie w poniedziałek.","Unijna procedura przesłuchań kandydatów do Komisji Europejskiej przewiduje, że na każdym etapie procesu zatwierdzania potrzebna jest większość dwóch trzecich tzw. koordynatorów, czyli delegatów parlamentarnych grup politycznych w danym komitecie, by przyjąć nominata. Jeśli nie ma takiej większości po odpowiedziach pisemnych, to Konferencja Przewodniczących Parlamentu – przewodniczący zgromadzenia i liderzy grup politycznych, czyli odpowiednik polskiego Konwentu Seniorów – może zarządzić kolejne przesłuchanie. Gdyby tak się stało, to Wojciechowski stanie do egzaminu powtórkowego w poniedziałek. Ewentualny kolejny brak wymaganej większości wśród koordynatorów, doprowadzi do głosowania wszystkich członków komitetu (oraz komitetu ds. środowiska, którzy również uczestniczą w przesłuchaniach Wojciechowskiego) i może do niego dojść w najbliższy wtorek.",Janusz Wojciechowski,
https://wiadomosci.onet.pl/tylko-w-onecie/klub-jagiellonski-ocenia-rzad-pis-ranking-polityk-publicznych-2015-2019/zwdgjvm,"""Dostateczna zmiana"". Klub Jagielloński ocenia rząd","Onet jako pierwszy widział raport Klubu Jagiellońskiego oceniający cztery lata rządów PiS. Konserwatywny think tank, z którego wywodzą się ministrowie oraz politycy obozu rządowego daje Zjednoczonej Prawicy tróję (w skali od 2 do 5). Sprawdziliśmy wszystkie oceny. Ani jednej piątki, za to pięć dwój.","Ranking Polityk Rządu 2015-2019 został przygotowany przez ponad dwudziestu autorów. Każdy z nich był odpowiedzialny za jedną sferę, a całość podsumowali i zredagowali Paweł Musiałek, Tomasz Ociepka i dr Marcin Kędzierski. Autorzy mogli przyznać rządowi ocenę w starej szkolnej skali – od 2 do 5. Średnia wyszła na poziomie 3,07. Plus i minus przy ocenie odpowiednio podwyższały lub obniżały wagę do średniej o 0,25. Najlepiej Klub Jagielloński ocenił politykę innowacyjną oraz sportową – na czwórki z plusem. Nieźle, na czwórkę, oceniono także gospodarkę, a na czwórkę z minusem cyfryzację, politykę społeczną oraz zagraniczną. Zdecydowanie najgorzej, na dwójkę, oceniono edukację, szkolnictwo wyższe i wymiar sprawiedliwości. Niewiele lepiej, na 2+ obronę i transport. Równie ważne, co ocena poszczególnych polityk, wydają się wskazane we wstępie do raportu trzy pozytywne i trzy negatywne zdaniem KJ cechy polityki rządów PiS. Do pozytywnych autorzy zaliczają wiarygodność rozumianą jako realizację obietnic wyborczych, determinację w przeprowadzaniu zapowiadanych reform oraz suwerenność intelektualną, czyli prowadzenie podmiotowej polityki nieopartej wprost na kopiowaniu wzorców z innych krajów. Jako negatywne cechy autorzy raportu KJ wskazali antyinstytucjonalizm, który przejawiał się chęcią przejęcia szybko totalnej kontroli nad instytucjami państwa, lekceważenie procedur z nadmiernym pośpiechem w przepychaniu ustaw przez parlament oraz niską kulturę dialogu, czyli brak pokory i nieufność wobec środowisk spoza własnego kręgu. Ta polityka dostała obok sportu najwyższą ocenę. - Wyniesienie innowacji na sztandar polityki gospodarczej, które obserwowaliśmy w ostatnich czterech latach, było adekwatne i oparte o celną diagnozę – piszą autorzy rankingu. Na plus oceniono powołanie Ministerstwa Rozwoju oraz konsolidację różnorakich instytucji działających w temacie innowacji w Polski Fundusz Rozwoju. Zwrócono także uwagę na kilka mało efektownych, ale trafnych zachęt podatkowych do wprowadzania innowacji. Z dwóch kluczowych wskaźników obrazujących innowacyjność na niezmienionym, za niskim poziomie pozostaje procent PKB na badania i rozwój (1 proc. wobec 1,7 proc. założonego w Strategii Odpowiedzialnego Rozwoju). Wzrósł natomiast do ponad 50 procent odsetek wydatków na badania i rozwój ze strony sektora prywatnego. Zdaniem autorów raportu na uznanie zasługuje zarówno minister sportu Witold Bańka, jak i środowisko premiera. - Niewątpliwą zasługą Witolda Bańki jest uruchomienie programu Team 100, w którym 250 sportowców w wieku 18-23 lata, wyselekcjonowanych przez Instytut Sportu, otrzymuje rocznie 40 tys. zł stypendium - czytamy. Z mieszaną oceną spotkało się bardzo mocne dosypanie pieniędzy do polskiej piłki, w tym doprowadzenie do tego, że tytularnym sponsorem Ekstraklasy stało się PKO BP. - Czy większe budżety pomogą klubom piłkarskim? Trudno być optymistą, wiedząc, ile pieniędzy zmarnowano już w ostatnich latach w polskiej piłce. Niechlubnym przykładem są samorządy, które będąc właścicielami kilku klubów w Ekstraklasie, pokazują, jak nie powinno się zarządzać klubem sportowym – podsumowuje autor. Warto zaznaczyć, że autorzy trzeźwo wskazują, że choć przeżywamy prawdopodobnie najlepszy gospodarczo okres w naszej historii po 1989 roku, to w dużej mierze jest on wynikiem koniunktury światowej i lokalnej. - W rozwoju gospodarczym szczęście odgrywa ogromną rolę, większą niż ekonomiści są zwykle gotowi przyznać. Rząd w ostatnich czterech latach to szczęście dobrze wykorzystał – piszą twórcy rankingu KJ. Pozytywnie oceniono głównie stabilność makroekonomiczną. Zbilansowanie finansów publicznych przy jednoczesnym uruchomieniu bezprecedensowych transferów socjalnych autorzy uważają za główny gospodarczy sukces. Ale zwrócono też uwagę na brak stabilności systemu prawnego oraz bolesny spadek inwestycji wśród średnich i małych przedsiębiorstw (o 10 procent w 2018 w stosunku do 2015). Stanowczo skrytykowana została Konstytucja dla biznesu. - Rozwiązania w niej zawarte można podzielić na nieistotne oraz pozytywne, ale mało znaczące – czytamy.  Cztery z minusem to jednak ciągle cztery. W skali ocen – dobrze. W relacjach polsko-amerykańskich bilans niejednoznaczny. Szereg znaczących osiągnięć (zwiększenie kontyngentu amerykańskich żołnierzy, zakupy uzbrojenia, współpraca w zakresie bezpieczeństwa energetycznego: gaz, Nord Stream 2, memorandum jądrowe) po jednej stronie, po drugiej: koszty. W tym drugim, negatywnym koszyku znalazły się takie sprawy jak: organizacja szczytu bliskowschodniego („niekorzystna dla polskich interesów w tym regionie”), możliwe zwiększenie napięć z państwami UE, pogorszenie relacji z Chinami i rezygnacja z podatku cyfrowego dla amerykańskich gigantów. Polityka wschodnia to również brak wyraźnego wskazania. Zamrożone relacje z Rosją, pogorszenie stosunków z Ukrainą, kontrowersyjny reset z Białorusią – to składniki tej oceny. W relacjach z państwami Europy Środkowo-Wschodniej oraz Trójkątem Weimarskim plus. Andrzej Kohut, autor rozdziału zaznacza, że projekt Trójmorza jest cały czas dobrze zapowiadającą się inicjatywą, ale brak jej realnych efektów. „Współpraca w ramach Grupy Wyszehradzkiej była kontynuowana, ale rzadko przynosiła wymierne rezultaty”, z kolei „Współpraca w ramach Trójkąta Weimarskiego zamarła zupełnie po polsko-francuskim sporze o caracale jesienią 2016”. Sukcesem: dołączenie Polski do procesu berlińskiego i organizacja szczytu w Poznaniu. Na minus zostały ocenione stosunki polsko-chińskie, m.in. w związku z działaniami przeciwko Huawei czy zastopowaniem chińskich planów budowy sieci 5G w Polsce. Polityka historyczna bez rozstrzygnięcia. Autor dostrzega zalety działań rządu, jednocześnie zaznaczając, że „działania w tym obszarze czasem prowadziły do niepotrzebnych napięć” z Ukrainą czy Izraelem i USA. Pozytywnie natomiast ocenione zostały wysiłki organizacyjne przy okazji stulecia odzyskania niepodległości czy rocznicy wybuchu II wojny światowej. Podsumowując, Klub Jagielloński na plus ocenia wzmocnienie sojuszu z USA i zacieśnienie współpracy energetycznej, a za „największe obciążenie” uznaje osłabienie pozycji Polski wewnątrz UE jako efekt reformy sądownictwa. Relacje Polski z unijnymi instytucjami były zdominowane przez konflikt wokół zagadnienia praworządności. ""Niemal od samego początku obydwie strony z przyczyn politycznych zdecydowały się przyjąć strategię konfrontacyjną"" - wskazuje dr Marcin Kędzierski. W jego ocenie, taka decyzja rządu była błędem, ponieważ ""przyspieszyła ujawnienie konfliktu na linii Warszawa-Bruksela"". Autor za błędną uważa również strategię rządu w sprawie wyboru szefa Rady Europejskiej w 2017 r. - Polska nie poparła wówczas kandydatury Donalda Tuska. Dr Kędzierski uznał ją jednak za zrozumiałą ""ze względów zarówno wewnętrznych, jak i wewnętrznych (Donald Tusk jako ""listek figowy"" dla protekcjonistycznej polityki największych państw)"". Autor przypomina również o niekorzystnych dla Polski i innych ""nowych krajów członkowskich"" zmianach w konstrukcji budżetu UE, jednocześnie wskazując, że polski rząd nie mógł odwrócić istniejących trendów. Przypomniał również, że jeśli chodzi o obsadę kluczowych stanowisk, żadne nie przypadło krajom naszego regionu (z wyjątkiem stanowiska unijnego prokuratora, które objęła Rumunka). W raporcie czytamy o trzech sukcesach polityki europejskiej rządu Zjednoczonej Prawicy: odrzuceniu projektu relokacji uchodźców, osłabienie Stałej Współpracy w Zakresie Bezpieczeństwa (PESCO), która potencjalnie miała stanowić zagrożenie dla relacji transatlantyckich, oraz ""utopienie"" kandydatury Fransa Timmermansa na szefa Komisji Europejskiej. - Zdecydowanych działań na tym polu nie można odmówić obecnej ekipie rządzącej. Zabrakło jednak realnych i kompleksowych inicjatyw na rzecz potrzebnych od lat reform systemowych związanych z bezpieczeństwem wewnętrznym – czytamy w raporcie. Autorzy zwrócili uwagę na nadawanie szerokich uprawnień kolejnym instytucjom, jak na przykład Służbie Ochrony Państwa, następcy BOR, oraz zwiększenie zakresu kontroli politycznej nad służbami. Doceniono programy modernizacyjne policji i innych służb, a wytknięto niedobory kadrowe wielu z nich. W dziedzinie energetyki i klimatu raport Klubu Jagiellońskiego podkreśla rozbieżności pomiędzy poszczególnymi ministrami, które prowadziły do niespójności działań. Główna oś niezgody? Rola węgla i rozkrok, w jakim w tej sprawie stanął rząd. Pierwszy minus: brak przyjęcia Polityki Energetycznej Polski do 2040 roku pomimo wymagań ustawowych. „Przyjęto z kolei sektorową strategię rozwoju górnictwa, ale nie odpowiada ona na kluczowe pytanie, ile węgla jesteśmy w stanie wydobywać w Polsce z zyskiem i które kopalnie należy zamknąć. Brak klarownej strategii powodował, że polityka energetyczna dalej dryfowała, nie wskazując inwestorom jasnej ścieżki rozwoju” – pisze autor rozdziału Paweł Musiałek. Kolejny minus za zahamowanie rozwoju energetyki wiatrowej na lądzie, a pierwszy plus za rozwój energetyki rozproszonej. Mowa tu o pakiecie prosumenckim przyjętym w 2019 roku. „Rozszerzono definicję prosumenta, wprowadzono możliwość odliczania od podatku zakupu instalacji fotowoltaicznych, wprowadzono regulacje utrudniające praktyki dyskryminujące prosumentów i ułatwiające instalacje” – czytamy. Pozytywnie oceniony został program Mój prąd. Klub Jagielloński dobrze ocenił rządową walkę ze smogiem: np. wprowadzenie norm jakości dla nowych pieców, a „bardzo pozytywnie” rządowy program Czyste powietrze, i to nawet pomimo tego że tempo jego realizacji było bardzo wolne. Żadnych wątpliwości nie było przy ocenie polityki gazowej. Rurociąg Baltic Pipe oraz rozbudowa terminala LNG w Świnoujściu to projekty, którymi wg Klubu Jagiellońskiego rząd może się pochwalić. Pogłębienie patologii centralnego sterowania – to z kolei o zarządzaniu spółkami energetycznymi przez obóz rządzący. Na minus: częste zmiany na stanowiskach kierowniczych, budowa elektrowni w Ostrołęce, zaangażowanie PGE, Tauronu, Enei i Energii w projekt elektromobilności. Decyzja o zamrożeniu cen energii w 2018 roku została oceniona jako fatalna, przy podrozdziale: „Rynek energii” też znajdziemy minusa. Jedyną iskierką nadziei: utworzenie rynku mocy, czyli mechanizmu pozwalającego zarabiać elektrowniom nie tylko za produkcję energii, ale i za samą dyspozycyjność produkcyjną. „Przez 4 lata rządów nie udało się uzdrowić sytuacji w polskim górnictwie” – czytamy w raporcie. „Wciąż utrzymywana jest wysoka nieefektywność – wydobycie węgla spadło, a zatrudnienie wzrosło. Konkluzja: „Najbardziej doniosłym dowodem kondycji górnictwa w Polsce jest spadek wydobycia i rekordowy wzrost importu węgla, głównie z Rosji”. Ocena polityki klimatycznej? Niejednoznaczna. Największy wzrost CO2 w UE, wyzwanie związane ze spełnieniem celów UE dot. emisji dwutlenku węgla do 2030 roku, ale plus za „dobrze zorganizowany szczyt COP24 w Katowicach"". Podsumowując, Musiałek pisze, że ocenę dostateczną uratowały inwestycje gazowe oraz interkonektory, czyli gazowe połączenia Polski z innymi krajami. Porzucono pomysł uchwalenia kodeksu urbanistycznego, wciąż nie ma nowej ustawy o planowaniu przestrzennym. Zlikwidowano natomiast instytucję użytkowania wieczystego dla gruntów pod mieszkaniówkę oraz przyjęto ustawę o Krajowym Zasobie Nieruchomości. Przede wszystkim jednak rząd podjął ambitną próbę zmierzenia się z problemem braku mieszkań. Niestety, problem mieszkaniowy w Polsce w praktyce sprowadzono niemal wyłącznie do kwestii liczby mieszkań przeznaczonych na wynajem. - Tymczasem naszym największym wyzwaniem jest raczej zwiększenie jakości przestrzeni mieszkalnej niż liczby lokali mieszkalnych. Do tej pory nie poruszono również w gospodarce nieruchomościami bardzo ważnego problemu polityki podatkowej, która odpowiednio prowadzona jest najskuteczniejszym narzędziem wpływu na podaż mieszkań na wynajem oraz pobudzenie inicjatywy budowlanej – piszą autorzy raportu. Jak podkreślono w raporcie, proces zakupu nowoczesnego sprzętu dla Wojska Polskiego od lat jest w stanie paraliżu. Pod rządami Zjednoczonej Prawicy realizowano głównie programy rozpoczęte jeszcze w latach 2012-2015 - czytamy. ""W zasadzie cały wysiłek pochłonął jeden program - obrony przeciwlotniczej/przeciwrakietowej średniego zasięgu »Wisła«. Nawet jednak on drepcze w miejscu"" - zaznaczają autorzy. Dodają, że pozostałe programy są ""często realizowane w mocno okrojonym zakresie, bez udziału polskiego przemysłu"". Jako przykład podają zakup artylerii rakietowej Homar. Jak wskazują, zapowiedź zakupu samolotów F-35, ""w zestawieniu z decyzją o remoncie czołgów T-72 budzi zdziwienie, rodząc pytanie, jak sprzęt o tak dużym zróżnicowaniu generacyjnym ma współdziałać w jednym wojsku"". ""Ministerstwu można zarzucić stawianie nierealistycznych celów, motywowanych korzyściami politycznymi, a nie wojskowymi"" - oceniono w raporcie. Autorzy krytykują również brak powstania Agencji Uzbrojenia oraz mnożenie stanowisk dowódczych i logistycznych. Jednocześnie podkreślają intensywną współpracę w ramach NATO. ""Decyzje kadrowe rządu Zjednoczonej Prawicy były mocno kontrowersyjne"" - czytamy w raporcie Klubu Jagiellońskiego. ""Armia ma również problem z rekrutacją"" - przypomniano. Krytycznie oceniono również decyzje finansowe resortu, wskazując na niecelowe wydatki czy niedoszacowanie kosztów, a także zawyżone ceny zakupów bezprzetargowych. ""Dla infrastruktury i transportu czas 4 lat rządów Zjednoczonej Prawicy był okresem straconym"" - stwierdza Bartosz Jakubowski. Zauważa, że stawiano słuszne diagnozy, ale powtarzano wszystkie błędy poprzedników. ""Ostatnie 4 lata to okres niemal całkowitego wstrzymania przetargów na budowy nowych dróg ekspresowych i autostrad; od listopada 2015 do dziś ogłoszono przetargi na budowę zaledwie 455 km, czyli ponad 1,5 tys. mniej niż w poprzedniej kadencji Sejmu"" - czytamy w raporcie. ""Za żadną nową rządową decyzją nie stały twarde dane i odpowiednio umotywowane oceny skutków zmian. Nawet jeżeli przygotowano poprawne rozwiązania organizacyjne i prawne, administracja centralna nie potrafiła się wywiązać z ich realizacji"" - podkreśla autor. Dwója za politykę wymiaru sprawiedliwości to jedna z najgorszych ocen w raporcie. „Rodzaj zmian wprowadzonych w latach 2015-2019, a przede wszystkim sposób ich wprowadzenia wyraźnie pokazały, że zasadniczym celem obozu rządzącego nie była poprawa jakości działania sądów, lecz neutralizacja szeroko rozumianych środowisk prawniczych jako podmiotu wpływającego na kształt polityk publicznych” – pisze autor oceny dr Jacek Sokołowski. Jak czytamy, „obóz rządzący postanowił zlikwidować w całości” możliwość korygowania polityk publicznych przez środowiska prawnicze. Sokołowski jednoznacznie ocenia, że PiS już w istocie sporu o sądownictwo wypada blado. Negatywnie ocenione są również zmiany instytucjonalne oraz ich skutki. Trybunał Konstytucyjny, Sąd Najwyższy i Krajowa Rada Sądownictwa „zostały zdominowane przez osoby pochodzące z nadania politycznego i zachowujące się dyspozycyjnie wobec obozu władzy”. Raport zauważa wymianę 150 (na 730) prezesów i wiceprezesów sądów powszechnych oraz konieczność wycofania się ze zmian w wieku emerytalnym sędziów SN. Mocno wybrzmiewa stwierdzenie: „celem partii rządzącej nie była zmiana sposobu funkcjonowania sądów, a jedynie uzależnienie ich od siebie”. Skutki: delegitymizacja KRS i nowego składu SN w środowisku elit prawniczych oraz podważenie (w przyszłości) zaufania do prawa i jego interpretacji. „W dłuższej perspektywie oznaczać to może duże utrudnienia w rządzeniu państwem i w zapewnieniu pokoju społecznego” – czytamy. Sokołowski zwraca uwagę, że obywatele nie odczuli zmian w wymiarze sprawiedliwości. Nie odczuli na własnej skórze. „Główny problem polskich sądów, czyli przewlekłość postępowań, nie został rozwiązany”. Jako pointę warto przytoczyć również zdania z podsumowania tego rozdziału: „Zmiany w wymiarze sprawiedliwości, wprowadzane w sposób celowo konfliktowy i osłaniane agresywną propagandą, nie miały na celu przebudowy instytucjonalnej sądownictwa, lecz destabilizację i zniszczenie nieformalnych hierarchii istniejących równolegle do struktur oficjalnych. Z punktu widzenia tak zakładanych celów reforma zakończyła się sukcesem”. Autorka analizy polityki edukacyjnej Zjednoczonej Prawicy stwierdza, że będzie ona miała ""wieloletnie negatywne konsekwencje na wielu poziomach"". ""Mimo poważnej zmiany strukturalnej, reforma nie podniosła jakości edukacji"" - pisze Karolina Olejak, oceniając tę sferę w ostatnich czterech latach na dwóję. Obirek przypomina, że jako uzasadnienie reformy PiS wskazywało na niską jakość edukacji, brak realizacji przez szkoły funkcji wychowawczej oraz problemy wynikające z oddzielenia uczniów w trudnym okresie dojrzewania, co miało wzmagać zachowania patologiczne. Likwidacja gimnazjów i wydłużenie nauki w szkołach średnich nie rozwiązało żadnego z tych problemów - czytamy w ocenie Klubu Jagiellońskiego. Wskazano, że mimo podwyżek wynagrodzenie nauczyciela stażysty to jedynie 200-500 zł powyżej płacy minimalnej, co przeczy zapowiedziom o pozyskiwaniu coraz lepszych kadr poprzez godne wynagrodzenie. ""Dodatkowo przy wydłużonej przez MEN ścieżce awansu z 10 do 15 lat nauczyciele dłużej pozostają na najniższych szczeblach wynagrodzenia"" - przypomina Karolina Obirek. Autorka wskazuje, że spadek o 10 proc. liczby osób, które oceniają pozytywnie kształcenie w szkołach publicznych (dane CBOS), wpłynie na odpływ zarówno uczniów, jak i nauczycieli do szkół prywatnych. W raporcie wskazano, że pomimo deklaracji o zwiększeniu finansowania szkolnictwa wyższego, nie wygospodarowano na to pieniędzy w budżecie. Autor, który pozytywnie ocenia sam pomysł systemowych zmian w szkolnictwie wyższym, jakim była Konstytucja dla nauki, krytycznie podchodzi do jego realizacji. ""Nie ulega wątpliwości, że reforma była konieczna i w istocie spóźniona o wiele lat. Nie ulega również wątpliwości, że w mniej lub bardziej oczekiwany sposób wyzwoliła ogromne emocje w świecie polskiej nauki. I to jest największy problem tej reformy, który przesądził o ostatecznej ocenie – pojawiło się mnóstwo oczekiwań, nadziei i dobrej energii, a następnie pojawiły się niemożliwe do usprawiedliwienia opóźnienia czy naginanie własnych zasad, by nie skrzywdzić zasłużonych uczelni. I w ten sposób pokazano, że ostatecznie ani uczelnie, ani naukowcy tak za bardzo się w tej polityce wobec szkolnictwa wyższego nie liczą"" - ocenia dr hab. Radosław Rybkowski.",Premier Mateusz Morawiecki i ministrowie podczas posiedzenia rządu,
https://wiadomosci.onet.pl/swiat/usa-nalozyly-cla-odwetowe-na-ue-za-subwencje-dla-airbusa/6zptlt1,USA nałożyły cła odwetowe na UE za subwencje dla Airbusa,USA nałożyły cła odwetowe w wysokości 10 proc. na samoloty i 25 proc. na inne produkty przemysłowe i rolne z Unii Europejskiej - poinformował w środę przedstawiciel USA ds. handlu. Cła mają związek z nielegalnymi subwencjami UE dla Airbusa. Będą obowiązywać od od 18 października.,"Biuro przedstawiciela USA ds. handlu opublikowało w środę wieczorem czasu lokalnego listę setek produktów przemysłowych i rolnych z UE, na które zostaną nałożone dodatkowe opłaty celne. Znalazły się na niej m.in. książki, wino, masło, jogurty, kawa, wybrane gatunki serów, produkty z wieprzowiny i oliwa z oliwek z Hiszpanii i Francji, a także niektóre tekstylia, głównie z Wielkiej Brytanii, oraz niemieckie i brytyjskie części do kamer i aparatów fotograficznych. Import samolotów z UE obłożono 10-procentowym cłem. Restrykcje celne nie dotyczą części do samolotów. Według amerykańskich władz karnymi taryfami zostały objęte ""przede wszystkim produkty pochodzące z państw, które są odpowiedzialne za nielegalne subwencje dla Airbusa: Niemiec, Francji, Hiszpanii i Wielkiej Brytanii"". Jak zauważa niemiecka agencja dpa, niektóre karne taryfy dotyczą tych czterech państw lub jednego z nich, ale większość obejmuje produkty z całej Unii Europejskiej. USA ogłosiły swoją decyzję zaledwie kilka godzin po tym, jak Światowa Organizacja Handlu (WTO) uznała, że subwencje unijne dla Airbusa były nielegalne i w związku ze stratami Boeinga Stany Zjednoczone mogą nałożyć na UE cła odwetowe na dobra warte 7,5 mld dolarów. Decyzja ta to kolejna odsłona ciągnącego się od kilkunastu lat sporu między koncernem Boeing i europejskimi producentami Airbusa, jednak zarządzona kara jest rekordem w 25-letniej historii WTO. Prezydent Donald Trump ocenił decyzję WTO jako ""wielkie zwycięstwo USA"". Przedstawiciel USA ds. handlu podkreślił, że wprowadzenie ceł odwetowych na import z UE ma na celu jedynie położenie kresu subwencjom dla Airbusa. Zapewnił, że Waszyngton jest gotowy do negocjacji handlowych z Unią Europejską i liczy na porozumienie. Wcześniej w środę unijna komisarz ds. handlu Cecilia Malmstroem ostrzegała USA przed nałożeniem ceł odwetowych na towary z UE. - Wybór tej ścieżki byłby krótkowzroczny i przyniósłby efekt przeciwny do zamierzonego - oświadczyła Malmstroem. Spór amerykańsko-unijny o subwencje dla przemysłu lotniczego trwa już od kilkunastu lat. USA i Unia Europejska oskarżyły się wzajemnie o udzielanie niedozwolonego wsparcia finansowego gigantom lotniczym: Bruksela - Airbusowi, a USA - Boeingowi. W kwietniu WTO przyjęła ostateczny raport, potwierdzając, że amerykańskie dotacje dla Boeinga nadal powodują znaczną szkodę dla Airbusa. W maju WTO orzekła z kolei, że subwencje UE dla Airbusa niekorzystnie wpłynęły na Stany Zjednoczone. W efekcie prezydent Donald Trump zapowiedział nałożenie taryf wartych miliardy euro na produkty europejskie w tym ser, oliwki, whiskey, a także samoloty, czy części do nich. UE również wykonała podobny ruch publikując w kwietniu listę towarów importowanych z USA o wartości ok. 20 mld dolarów, na które może nałożyć cła w odwecie na amerykańskie subwencje dla Boeinga.",To kolejna odsłona sporu między Boeingiem i Airbusem,
https://wiadomosci.onet.pl/swiat/ue-francuzka-sylvie-goulard-bez-poparcia-w-komisji-pe/gv0tkyg,UE: Francuzka Sylvie Goulard bez poparcia w komisji PE,"Francuskiej kandydatce na komisarza UE ds. rynku wewnętrznego Sylvie Goulard nie udało się przekonać europosłów podczas przesłuchania na posiedzeniu komisji przemysłu, badań i energii oraz rynku wewnętrznego i będzie musiała odpowiedzieć na dodatkowe pytania.","Poza frakcją Odnowić Europę, z którą związana jest ta kandydatka, przedstawiciele wszystkich grup dali jej na wieczornym posiedzeniu koordynatorów w środę negatywną ocenę. - Nominacja dla Sylvie Goulard rodzi wiele pytań. Szczególne obawy budzi fakt, że nadal prowadzone są dochodzenia sądowe we Francji i w Europejskim Urzędzie ds. Zwalczania Nadużyć Finansowych (OLAF) w sprawie domniemanego fikcyjnego zatrudnienia asystenta parlamentarnego - oświadczyła duńska eurodeputowana Socjalistów i Demokratów Christel Schaldemose. Przesłuchanie Goulard nie poszło najlepiej. Wielu europosłów zamiast merytorycznych pytań dotyczących jej teki zdecydowało się dociskać ją w sprawie nieprawidłowości w rozliczeniach finansowych z PE oraz jej relacji z amerykańską fundacją, od której inkasowała ogromne środki będąc jednocześnie europosłanką. W wyniku rozpoczęcia dochodzenia w sprawie wydatków ze środków PE w 2017 roku Goulard zrezygnowała po kilku tygodniach ze stanowiska ministra obrony Francji. - Sprawa wydaje się na tyle poważna, że spowodowała jej rezygnację z funkcji ministra obrony we Francji. Jeżeli jako komisarz zostanie zmuszona do stanięcia przed wymiarem sprawiedliwości, jej powołanie groziłoby osłabieniem Komisji (Europejskiej) jako całości. Chcemy, aby komisarz był w 100 procentach zaangażowany i mógł w pełni skoncentrować się na wykonywanej pracy - zaznaczyła Schaldemose. Również Europejska Partia Ludowa ma wątpliwości wobec tej kandydatury. Niemiecki europoseł EPL Christian Ehler podkreślił po przesłuchaniu, że nominowanie Goulard w czasie gdy toczy się wobec niej postepowanie francuskiej prokuratury i zajmuje się nią OLAF, nie byłoby najlepszym wyborem. - Grupa EPL będzie wymagać odpowiedzi na więcej pytań i ewentualnego drugiego przesłuchania, by wyjaśnić nierozstrzygnięte kwestie - zapowiedział. Chadecy i Socjaliści stracili już po jednym kandydacie na komisarzy, gdy komisja prawna nie przepuściła Rumunki Rovany Plumb (S&D), która miała zajmować się transportem oraz Węgra Laszlo Trocsanyiego (EPL), który miał dostać tekę sąsiedztwa i rozszerzenia. W PE słuchać głosy, że teraz te dwie grupy postanowiły utrącić kandydatkę frakcji Odnowić Europę. Niewykluczone jednak, że skończy się na czymś mniej poważnym niż zablokowanie desygnowanej. Jeden z rozmówców PAP zbliżonych do europarlamentu sugeruje, że może chodzić o okrojenie dość szerokiego portfolio Goulard. Stać za tym mają francuscy Republikanie, którzy zasiadają w EPL, a którzy chcą zaszkodzić prezydentowi Francji Emmanuelowi Macronowi. - Sylvie Goulard ma przejąć bezprecedensową, złożoną strukturę trzech Dyrekcji Generalnych (DG w KE), (...) mających zasadnicze znaczenie dla gospodarki UE, z wciąż ciążącymi na niej zarzutami prawnymi. Trudno zatem wyobrazić sobie, jak poradzi sobie z taką złożonością i do jakiego stopnia obciąży ją to w ważnych sprawach, którymi będzie zarządzać - zaznaczył europoseł Ehler. Goulard jest trzecią kandydatką na komisarza, która po przesłuchaniu nie dostała od razu zielonego światła od europosłów. Jako pierwszy w takiej sytuacji znalazł się we wtorek Polak Janusz Wojciechowski, poza nim na dodatkowe pytania ma też odpowiedzieć Szwedka Ylva Johansson.",Sylvie Goulard,
https://wiadomosci.onet.pl/swiat/brexit-nowa-propozycja-ws-granicy-irlandii-z-wielka-brytania/ww22l7g,Jest nowa propozycja ws. granicy Irlandii Północnej i Irlandii po brexicie,"Wielka Brytania przedstawiła dziś szczegółowe propozycje rozwiązania po brexicie kwestii granicy między Irlandią Północną a Irlandią, które miałyby zastąpić budzący duże kontrowersje tzw. irlandzki backstop.","Zgodnie z propozycjami Irlandia Północna byłaby częścią strefy regulacyjnej obejmującej całą wyspę Irlandię i dotyczącej wszystkich produktów. To oznacza, że obrót towarami między Irlandią Północną a pozostałą częścią Zjednoczonego Królestwa (Anglią, Szkocją i Walią) będzie podlegał kontrolom, czyli na Morzu Irlandzkim powstanie granica regulacyjna (towary z Irlandii Północnej będą podlegać unijnym regulacjom, a z Wielkiej Brytanii - nie). W związku z tym, że Irlandia Północna objęta byłaby regulacjami, na które nie będzie miała wpływu - tzn. unijnymi - tamtejsze Zgromadzenie Parlamentarne przed końcem okresu przejściowego, czyli przed 31 grudnia 2020 r. będzie musiało wyrazić zgodę na to rozwiązanie, a następnie odnawiać ją co cztery lata. Irlandia Północna pozostanie jednak częścią brytyjskiego reżimu celnego, co oznacza, że wraz z końcem okresu przejściowego powstanie granica celna między Irlandią Północną a Irlandią. Jednak jej przekraczanie będzie się odbywało na podstawie maksymalnie uproszczonej procedury tzn. nie będzie ani kontroli na samej granicy, ani nie będzie potrzeba budować na niej żadnej fizycznej infrastruktury. Większość kontroli odbywałaby się elektronicznie, a tylko nieznaczna część fizycznie - ale nie na granicy, lecz w punkcie wysyłki lub odbioru towarów. Dodatkowo wprowadzone miałyby być system deklaracji dla zaufanych handlowców, a także specjalne ułatwienia dla małych firm. Jak podkreślono w dokumencie, te rozwiązania są zgodne z postanowieniami porozumienia wielkopiątkowego z 1998 r., które stanowi podstawę procesu pokojowego w Irlandii Północnej, a także nie naruszają zasad jednolitego unijnego rynku. Premier Irlandii Leo Varadkar powiedział dziś, że to, co usłyszał o nowej propozycji Londynu ws. brexitu, ""nie brzmi zachęcająco i nie może być podstawą porozumienia"". Szef rządu odniósł się do wcześniejszej wypowiedzi premiera W. Brytanii Borisa Johnsona. Varadkar zastrzegł, że nie otrzymał jeszcze informacji o nowych warunkach wyjścia Zjednoczonego Królestwa z Unii, ale przedstawiciele brytyjskiego rządu omawiali je ze swymi irlandzkimi odpowiednikami i ""szczegóły nie są zachęcające"". - Jeśli chodzi o wszelkie propozycje, jakie są dzisiaj przedstawiane, to nie chcę ich komentować, dopóki nie będę miał okazji ich zobaczyć i przestudiować. Jednak z całą pewnością to, co słyszymy, nie brzmi zachęcająco i w mojej opinii, niestety, nie może być podstawą do jakiegokolwiek porozumienia - dodał. Oznajmił, że ma zamiar porozmawiać z Johnsonem jeszcze dziś wieczorem. Wcześniej brytyjski premier Boris Johnson oświadczył, że przedstawia Unii Europejskiej ""konstruktywne i rozsądne propozycje"", i podkreślił, że nie powinno być wątpliwości, iż jedyną alternatywą wobec nich jest brexit bez porozumienia. Zapewnił, że w żadnych okolicznościach nie będzie kontroli na granicy Irlandii Północnej ani w jej pobliżu, a konserwatyści będą respektować proces pokojowy w tej prowincji i będące jego podstawą porozumienie wielkopiątkowej. Johnson nie ujawniał szczegółów, ale to, co mówił, potwierdzało wcześniejsze informacje dziennika ""Daily Telegraph"". Zgodnie z nimi plan ""dwóch granic na cztery lata"" zakłada, że wraz końcem okresu przejściowego - w trakcie którego Londyn ma nadzieję zawrzeć z UE umowę o wolnym handlu - 31 grudnia 2020 roku, całe Zjednoczone Królestwo, czyli zarówno Wielka Brytania, jak Irlandia Północna, wyjdzie z unii celnej, ale Irlandia Północna pozostanie w unijnym wspólnym rynku w zakresie obrotu produktami rolnymi i przemysłowymi. Po czterech latach północnoirlandzkie Zgromadzenie Parlamentarne miałoby zdecydować, czy po 2025 roku prowincja ma pozostać dalej w takich samych specjalnych stosunkach z UE, czy też podlegać regulacjom brytyjskim. Miałoby to być alternatywą Londyn wobec tzw. backstopu, proponowanego wcześniej mechanizmu, który miał na celu uniknięcie utrudnień w funkcjonowaniu rynku wewnętrznego UE, a zwłaszcza udziału Irlandii w tym rynku, a także zagwarantowanie funkcjonowania gospodarki na całej wyspie. Backstop był jak dotąd głównym powodem, dla którego Londyn nie mógł się porozumieć z Unią; był też przyczyna konfliktów między rządem Borisa Johnsona, a częścią brytyjskich parlamentarzystów.",,
https://wiadomosci.onet.pl/tylko-w-onecie/newsletter-onetu-mateusz-baczynski-po-co-polakom-takie-debaty/zf9zehr,Newsletter Onetu. Mateusz Baczyński: Po co Polakom takie debaty?,"Wczoraj mogliśmy obejrzeć starcie przedstawicieli wszystkich partii, które startują w tegorocznych wyborach parlamentarnych. Niestety pofatygował się na nią tylko jeden lider – szef PSL-u, Władysław Kosiniak-Kamysz. Widocznie pozostałe partie wyszły z założenia, że Polacy nie muszą wiedzieć, co mają do powiedzenia ich przywódcy. Wystarczą przekazy dnia wygłaszane przez emisariuszy. Smutne to i świadczące o tym, że debaty wyborcze w Polsce przestały mieć dzisiaj jakikolwiek sens.","Z czego to wynika? Zapewne ze strachu. Liderzy partyjni wychodzą z założenia, że lepiej okopać się na swoich pozycjach, dopieszczać twardy elektorat i nie walczyć o więcej. To też pokazuje, że zabetonowanie sceny politycznej jest na rękę większości frakcji – a zwłaszcza PO i PiS-owi. Problem w tym, że dzieje się to ze stratą dla naszej demokracji. Bo merytoryczny spór powinien być jej solą, a nie zbędnym dodatkiem.  Mateusz Baczyński jest autorem Informacyjnego Newslettera Onetu – zapisz się już dziś! Tu znajdziesz formularz. W trakcie debaty w TVP politycy łatwo przerzucali się rekwizytami i ripostami, a także faktami i liczbami. Mateusz Bałuka przeanalizował te, które najbardziej rozpaliły opinię publiczną.  Prokuratura umorzyła śledztwo, w którym sprawdzała, czy lekarze i ratownicy popełnili błędy podczas reanimacji prezydenta Gdańska Pawła Adamowicza. Onet jest w posiadaniu uzasadnienia tej decyzji.  Wczoraj od godz. 14.30 do 17 trwało przesłuchanie Janusza Wojciechowskiego. Sam zainteresowany oświadczył, że choć nie przewidzi wyniku przesłuchania, jest dobrej myśli. Źródło PAP podaje jednak, że będą dodatkowe pytania do Wojciechowskiego i dopiero później zostanie podjęta decyzja.  Silna armia jest hasłem każdego komitetu politycznego startującego w październikowych wyborach. Diabeł tkwi jednak w szczegółach. Dlatego Edyta Żemła z Onetu przeanalizowała propozycje poszczególnych ugrupowań dotyczące wojska.  Dariusz S., zamieszany w porwania i napady, przyznał się do udziału w zabójstwie Piotra Jaroszewicza i jego żony. Czy to doprowadzi do rozwiązania jednej z największych kryminalnych zagadek w dziejach Polski? O sprawie pisze Paweł Czernich. ",Mateusz Baczyński,
https://wiadomosci.onet.pl/swiat/ekspertka-carnegie-znaczenie-polski-w-unii-europejskiej-jest-najmniejsze-od-kiedy/35cetz2,Ekspertka Carnegie: Znaczenie Polski w Unii Europejskiej jest najmniejsze od kiedy weszła do tej organizacji,"Zdaniem Judy Dempsey, wieloletniej korespondentki w Europie Środkowej, a obecnie ekspertki amerykańskiego think-tanku Carnegie, znaczenie Polski w UE spadło ""na jej własne życzenie"".","Według Dempsey ""taka sytuacja stoi w sprzeczności z tym, co działo się za rządów poprzedniej władzy w Polsce"". ""Polski rząd lobbował wówczas na rzecz silnych europejskich struktur obronnych i bezpieczeństwa oraz bardziej zintegrowanego rynku energii. Był również bardzo aktywny w próbach wzmocnienia polityki UE wobec Ukrainy i innych krajów wschodnich. Tamten rząd liczył się w Brukseli"" - uważa analityczka. ""Skutek [polityki obecnego rządu] jest taki, że jeśli Warszawa oskarża Francję lub Niemcy o ustalanie agendy w UE i obawia się, że po brexicie oba te kraje staną się jeszcze silniejsze, to tylko ona sama ponosi winę za to, że podjęła decyzję o wycofaniu się [ze znaczącej roli w UE].",Premier Mateusz Morawiecki i szef Komisji Europejskiej Jean-Claude Juncker,
https://wiadomosci.onet.pl/swiat/przesluchiwania-kandydatow-na-komisarzy-ue-dzis-janusz-wojciechowski/10yncfj,Janusz Wojciechowski walczy o stanowisko komisarza UE. Przesłuchanie kandydata w PE,"Od godz. 14.30 do 17 trwało przesłuchanie Janusza Wojciechowskiego. - Bardzo ważne jest przyjmowanie w przyszłości krajowych planów strategicznych w sprawie rolnictwa - podkreślał Wojciechowski. - Będę wspierał ekologiczne rolnictwo - zaznaczał. Po samym przesłuchaniu oświadczył, że choć nie przewidzi wyniku przesłuchania, jest dobrej myśli. Źródło PAP podaje, że będą dodatkowe pytania do Wojciechowskiego i dopiero później zostanie podjęta decyzja.","Kandydat na komisarza ds. rolnictwa Janusz Wojciechowski nie dostał dziś zielonego światła od koordynatorów komisji rolnictwa, która zakończyłaby procedurę jego przesłuchania. Europosłowie żądają, by odpowiedział na dodatkowe pytania - przekazały źródła PAP. Już w trakcie wysłuchania część europosłów zadających pytanie nie było zadowolonych ze zbyt ogólnych odpowiedzi, czy to wygłaszanych przed komisją, czy przesłanych wcześniej na piśmie. To zdecydowało o braku poparcia na tym etapie. Według informacji źródła PAP zza zamkniętych drzwi koordynatorzy i szef komisji rolnictwa zdecydowali, że Polak ma odpowiedzieć pisemnie na sześć dodatkowych pytań - jedno na grupę (poza EKR). Później we wtorek za tydzień koordynatorzy znowu będą decydować, czy dać mu zielone światło, czy nie. - To ważne, by dać sygnał, jaka przyszłość jest przed rolnictwem UE. Wizja jest tu niezbędna, co pokazuje historia - mówił podczas oświadczenia Janusz Wojciechowski. - Mamy długofalową wizję dla klimatu, ale nie mamy takiej wizji, jeśli chodzi o przyszłość europejskiego rolnictwa. Wypracowanie takiej strategii jest ważne, bo rolnicy pytają, jaka będzie przyszłość naszych dzieci. Ważne, aby udzielić pozytywnej odpowiedzi, zapewnić ich, że jest przyszłość dla europejskiego rolnictwa – mówił Wojciechowski. W swoim oświadczeniu Wojciechowski podkreślił, że w budowaniu strategii potrzebne jest oparcie się na faktach, a wśród nich na tym, że z roku na rok maleje liczba rolników w UE. - Ten negatywny trend trzeba zatrzymać - podkreślał. - Unijna Wspólna Polityka Rolna to historia sukcesu, ale ma swoje słabe strony, które wymagają reformy - zaznaczył jednocześnie. - Potrzeba długofalowej wizji tego, jak będziemy reformować WPR - mówił dalej, wskazując, że rolnictwo jest ważne z punktu widzenia ochrony klimatu, środowiska i bioróżnorodności. - Wiele rzeczy jest do poprawienia - zaznacza. Zdaniem Wojciechowskiego teraz skupić należy się na ochronie rolnictwa w Europie, by zabezpieczyć dostawy żywności w krajach członkowskich. - To kwestia, która jest istotna również ze względu na ochronę środowisk - zaznaczył. - Musimy rozwijać rolnictwo, które nie szkodzi środowisku. Wspierać musimy rolników, którzy poprawiają standardy. Powinniśmy przeznaczyć znaczne środki na tę kwestię. Obiecuję, jeśli zdobędę stanowisko komisarza ds. rolnictwa, będziemy wspierać również małe i średnie gospodarstwa. Moja wizja przyszłości zakłada tu otwarcie na dialog ze środowiskiem rolników i organizacjami pozarządowymi, które zajmują się tematem rolnictwa - mówił Wojciechowski. Jako pierwszy z polskich europosłów pytanie Wojciechowskiemu zadaje Zbigniew Kuźmiuk (PiS). Pyta, jak zabezpieczyć bezpieczeństwo żywnościowe w UE. - Trend jest taki, że europejskie rolnictwo potrzebuje większego wsparcia, by zabezpieczyć kwestię, o którą pan pyta - odpowiedział, podkreślając, że to jeden z filarów wizji, jaką ma. - Wydajemy miliardy euro na wspieranie młodych rolników (poniżej 40. roku życia - red.). Tym razem liczba młodych rolników jednak została zredukowana. Większość rolników ma ponad 60 lat. W niektórych regionach sytuacja jest nieco lepsza - Polska, Niemcy. Pokazuje to jednak nam, że polityka rolna musi być bardziej elastyczna. Musimy stosować właściwie instrumenty dla danego kraju - zaznacza. Zdaniem Wojciechowskiego nowy komisarz musi sam udać się do poszczególnych krajów i wypracować rozwiązania indywidualne. Janusz Wojciechowski kilkukrotnie zadeklarował w Parlamencie Europejskim, że będzie wspierał ekologiczne i przyjazne środowisku gospodarstwa, a także pracował na rzecz poprawy dobrostanu zwierząt. Złożył te deklaracje po zarzucie ze strony jednego z europosłów Zielonych, Martina Hauslinga, że był za mało konkretny w tych kwestiach w pisemnych odpowiedziach przekazanych PE przed wysłuchaniem. - Zaproponuję moje podejście, moje propozycje, aby promować gospodarstwa bioróżnorodne, wspierać małe farmy, które u siebie produkują żywność dla zwierząt zamiast sprowadzać ją ze Stanów Zjednoczonych czy Ameryki Południowej - mówił Wojciechowski. Jak podkreślił, zaproponuje takie podejście nastawione na rolnictwo bardziej przyjazne środowisku. Opowiedział się też za tym, by z II filara Wspólnej Polityki Rolnej, czyli ze środków na rozwój obszarów wiejskich, korzystali w większym stopniu mniejsi rolnicy, a nie, jak teraz, głównie właściciele wielkich gospodarstw. Wojciechowski deklaruje też otwartość na sugestie i poprawki ze strony PE w sprawie reformy Wspólnej Polityki Rolnej. Dodał jednak, że będzie pracował na podstawie propozycji przygotowanych przez ustępującego komisarza ds. rolnictwa Phila Hogana. Wojciechowski był pytany również o skutki umów handlowych UE z innym krajami i organizacjami, np. MERCOSUR-em, Ukrainą czy Wietnamem, które pozwalają na import żywności do wspólnoty. Odpowiedział, że ta kwestia niepokoi wielu rolników, i zapewnił, że będzie monitorować sytuację na stanowisku komisarza. Zapowiedział, że w 2020 r. przygotuje ocenę wpływu tych umów na rolnictwo. - Rolnicy nie mogą być ofiarami umów o międzynarodowym handlu. Jeśli będą ofiarami, będziemy musieli im pomóc – powiedział. Dodał, że będzie można to zrobić, wykorzystując np. interwencje rynkowe. Wskazał, że UE ma w tym zakresie doświadczenie. Był też pytany, czy będzie starał się zapewnić, aby dopłaty w unijnym rolnictwie w różnych krajach były wyrównywane. Odpowiedział, że to ważna kwestia i to wyrównanie jest potrzebne. Jego zdaniem UE ""jest na dobrej drodze, aby to osiągnąć"". Jednak, jak mówił, będzie to decyzja polityczna, za którą odpowiedzialne będą kraje członkowskie i Parlament Europejski. Zaznaczył też, że będzie się opowiadał za zmniejszaniem zużycia antybiotyków w rolnictwie. - Jestem zdecydowanym zwolennikiem tego, aby wspierać rolnictwo nieintensywne. Rolnictwo intensywne nie jest dobrym rozwiązaniem ani dla środowiska, ani dla klimatu. Jako komisarz będę zdecydowanie wspierać rolnictwo nieintensywne – wskazał. Wzmocnienie pozycji rolników w łańcuchu dostaw jest jednym z tematów, którzy poruszają eurodeputowani podczas wysłuchania Wojciechowskiego. Polak przypominał, że jeszcze jako europoseł był zaangażowany w przygotowanie wezwania do KE, by zajęła się tym problemem. Teraz już jako kandydat na komisarza zapowiedział, że będzie chciał zapewnić wdrożenie instrumentu prawnego, który ma wzmacniać sytuację rolników wobec marketów. Wojciechowski podkreślał też, że trzeba robić więcej, by wspierać rolników cierpiących z powodu niestabilności rynków rolnych. Część europosłów zadających pytanie nie było zadowolonych ze zbyt ogólnych odpowiedzi, czy to wygłaszanych przed komisją, czy przesłanych wcześniej na piśmie. - Może moje odpowiedzi pisemne nie były odpowiednio precyzyjne, ale oczywiście mogę zadeklarować, że powinniśmy robić więcej dla lepszej ochrony rolników na rynku - zapewniał Polak. Kandydat na komisarza ocenił, że obecny moment jest wyjątkowy: jest nowy europarlament, nowa KE, trwają prace nad nowym wieloletnim budżetem, dlatego trzeba wykorzystać okazję i pracować nad długoterminową strategią dla rolnictwa. Podczas wysłuchania w komisji rolnictwa w PE europoseł Janusz Kalinowski zapytał Wojciechowskiego o propozycję KE, aby w przyszłym unijnym budżecie wypłata funduszy UE była uzależniona od spełnienia przez określony kraj warunków praworządności i dyscypliny finansowej. Parlamentarzysta PSL wskazał, że gdyby propozycja weszła w życie i gdyby została zastosowana wobec jakiegoś kraju członkowskiego, ucierpieliby na niej rolnicy poprzez blokadę dopłat. Zapytał Wojciechowskiego, jakie jest jego zdanie na ten temat. Wojciechowski w odpowiedzi przytoczył krytyczną opinię Europejskiego Trybunału Obrachunkowego dotyczącą te propozycji. Wskazywał, że ETO zwrócił uwagę m.in. na niejasne kryteria i uznaniowość projektu. - Nie jest moją rolą ocena wniosku Komisji, ale w ocenie ETO ten wniosek nie jest dobrze przygotowany – wskazał. Kalinowski odparł, że ma ogromną prośbę i oczekiwanie do Wojciechowski, aby przekonał kolegium komisarzy, a może też i państwa członkowskie, aby z tej klauzuli wyłączyć rolników. - Nie może być tak, aby za błędy rządzących albo działania z premedytacją, świadome, tak naprawdę największą cenę płacili rolnicy. To jest 50 proc. dochodu, jaki by im zabrano – wskazał. Wojciechowski odparł, że tę kwestię będzie musiała przedyskutować nowa Komisja Europejska, a opinia ETO ""powinna być poważnie rozważona"". Niektórzy europosłowie obecni na przesłuchaniu umieścili swoje komentarze i zdjęcia z PE: ""Janusz Wojciechowski prezentuje swoje poglądy na kierowanie komisją ds. rolnych. M.in. proponuje rolnictwo przyjazne środowisku naturalnemu. Zapowiada również kooperatywną postawę wobec wszystkich środowisk zajmujących się produkcją rolną"" - napisał Witold Waszczykowski. ""Zapytam, czy jest gotowy do przeprowadzenia transformacji naszego systemu rolnictwa w obliczu zmian klimatu, różnorodności biologicznej i kryzysów"" - napisała Molly Scott Cato, brytyjska europosłanka (partia Partia Zielonych Anglii i Walii). Wcześniej kandydaci na unijnych komisarzy ze Słowacji, Bułgarii i Irlandii, którzy byli przesłuchiwani w pierwszej kolejności w poniedziałek po południu i wieczorem, dostali pozytywne rekomendacje od eurodeputowanych - wynika z nieoficjalnych Polskiej Agencji Prasowej. Następnie przesłuchani zostaną, poza Wojciechowskim, Nicolas Schmit (ds. miejsc pracy), desygnowana na komisarza ds. partnerstw międzynarodowych Jutta Urpilainen, a także kandydatka na komisarza ds. wewnętrznych Ylva Johansson. Po ogłoszeniu kandydatury Wojciechowskiego media podały, że toczyło się w jego sprawie dochodzenie, prowadzone przez Europejski Urząd ds. Zwalczania Nadużyć Finansowych. 27 września ogłoszono, że OLAF je zakończył. ""OLAF zakończył sprawę zaleceniami dla Parlamentu Europejskiego, dotyczącymi zarówno odzyskania kwoty 11 243 euro od pana Wojciechowskiego, jak i dalszego wzmocnienia przepisów administracyjnych dotyczących zwrotu kosztów podróży i wypłaty diet"" - napisano w komunikacie. Wojciechowski już wcześniej informował, że ""z własnej inicjatywy"" zwrócił Parlamentowi Europejskiemu ponad 11 tys. euro w 2016 roku, gdy podczas porządkowania dokumentów stwierdził ""ryzyko błędu w obliczeniach"" w rozliczaniu podróży z lat 2009-2011. Europejski Urząd ds. Zwalczania Nadużyć Finansowych poinformował, że nie wydał żadnych zaleceń dyscyplinarnych ani sądowych dotyczących osobiście Wojciechowskiego. OLAF podkreślił, że sporne środki w całości przez niego zostały zwrócone Parlamentowi Europejskiemu. Informacje, że wobec Wojciechowskiego prowadzone jest dochodzenie OLAF-u wyszły na jaw krótko po ogłoszeniu polskiego kandydata do KE. Komisja podkreślała, że OLAF jest niezależny, wskazując jednoczenie na zasadę domniemania niewinności. Sprawa kładła się jednak cieniem na kandydaturze Wojciechowskiego, który musiał podczas spotkań w Parlamencie Europejskim tłumaczyć się z błędnych rozliczeń. Były europoseł PiS mówił, że jego błędy miały polegać np. na nieprawidłowym wpisaniu numeru rejestracyjnego samochodu, którym podróżował jako europoseł czy podaniu z pamięci po czasie niewłaściwych wskazań stanu licznika. Wojciechowski w czwartek dostał zielone światło od komisji prawnej PE, która badając jego oświadczenie majątkowe nie dopatrzyła się żadnego konfliktu interesu. W przyszłym tygodniu we wtorek ma się odbyć jego przesłuchanie na komisji rolnictwa PE. ""Cieszę się, że OLAF zakończył postępowanie. Brak wniosków dyscyplinarnych lub sądowych potwierdza moje zapewnienia, że nie było żadnych zamierzonych nieprawidłowości w moich rozliczeniach.Teraz skupiam się już tylko na przygotowaniu do wysłuchania w Parlamencie Europejskim"" - napisał na Twitterze, wyjaśniając sprawę, Wojciechowski.",Janusz Wojciechowski,
https://wiadomosci.onet.pl/swiat/przesluchania-kandydatow-na-unijnych-komisarzy-wyniki/zb5vdpb,Komisja prawna PE potwierdziła konflikt interesów kandydatów do KE,"Komisja prawna Parlamentu Europejskiego zajmowała się dziś dwojgiem kandydatów na komisarzy Rovaną Plumb z Rumunii i Węgrem Laszlo Trocsanyim. Potwierdziła, że nie mogą oni przejść do dalszej procedury w nominacji do Komisji Europejskiej.","Informacje takie przekazały źródła z PE. W czwartek przyszła szefowa Komisji Europejskiej Ursula von der Leyen rozmawiała z przewodniczącym europarlamentu Davidem Sassolim w efekcie czego Sassoli zapowiedział zwrócenie się o wyjaśnienia do komisji prawnej europarlamentu w sprawie statusu obojga kandydatów. W ubiegłym tygodniu komisja ta wskazała na występowanie konfliktu interesów i przerzucała na Komisję Europejską odpowiedzialność, co dalej zrobić z tą sprawą, wskazując, że powinna być ona rozwiązana. W efekcie von der Leyen nie podjęła żadnej decyzji.",Komisja wskazała na występowanie konfliktu interesów już w ubiegłym tygodniu,
https://wiadomosci.onet.pl/swiat/polityka-zagraniczna-niemiec-kiepskie-dwa-lata-rzadu-merkel-analiza/skwlhww,Polityka zagraniczna Niemiec: kiepskie dwa lata rządu Merkel [ANALIZA],Dwa lata po wyborach niemiecka polityka zagraniczna jest niemrawa i pozbawiona pomysłów. Ta słabość przypada na dość niekorzystny moment.,"Do krytyki płynącej z ust Donalda Trumpa politycy w Berlinie zdążyli się już przyzwyczaić. Amerykański prezydent skarży się zazwyczaj na to, że Niemcy wydają zbyt mało pieniędzy na armię. Teraz, w rozmowie telefonicznej z prezydentem Ukrainy, zaczął jeszcze skarżyć się na politykę zagraniczną Angeli Merkel. - Niemcy nic nie robią w waszej sprawie – mówił Wołodymyrowi Zełenskiemu. Oczywiście niemiecki rząd widzi to zupełnie inaczej. Ale to, co mówi Trump, i w jaki sposób to mówi, wskazuje na inne problemy. Bliska przyjaźń miedzy Niemcami a USA stanowi, od końca drugiej wojny światowej, jeden z dwóch filarów niemieckiej polityki zagranicznej. Ale odkąd do Białego Domu wprowadził się Trump, filar ten coraz bardziej się chwieje. Amerykański prezydent nie złożył jak dotąd oficjalnej wizyty w Niemczech, zamiast tego często jątrzy przeciwko Berlinowi. Zapis rozmowy z Zełenskim uświadamia, co może się dziać za kulisami. Relacje transatlantyckie zostały poważnie zakłócone. Co prawda rząd RFN stara się rozwijać kanały komunikacji z USA omijające Trumpa, ale na samych szczytach wciąż coś nie gra. Dla opozycji w niemieckim parlamencie polityka Merkel wobec Trumpa to przejaw bezradności. – Brakuje impulsów, aby poprawić relacje z USA – narzeka szef liberalnej FDP Christian Lindner, który dostrzega „pewne wyczerpanie” niemieckiej polityki zagranicznej. Dwa lata temu Angela Merkel wygrała ze swoją CDU wybory parlamentarne i po długich negocjacjach, w lutym 2018 roku, mogła w końcu stworzyć rząd z socjaldemokratami. I choć od początku było wiadomo, że to ostatnia kadencja Merkel na stanowisku, to jednak nie było wiadomo, że już po dwóch latach Merkel stanie się na arenie międzynarodowej „kulawą kaczką” (lame duck). Zwrotu tego używa się w Stanach Zjednoczonych w odniesieniu do amerykańskich prezydentów, którzy pod koniec swojej drugiej kadencji zaczynają tracić na znaczeniu. Jana Puglierin z Niemieckiego Towarzystwa Polityki Zagranicznej DGAP uważa, że Merkel jest już tak postrzegana na świecie. Puglierin jest rozczarowana tym, że Merkel nie postawiła sprawy jasno i nie powiedziała czegoś w rodzaju „może w polityce wewnętrznej wiele już nie mogę zdziałać, ale w zagranicznej wciąż mam jeszcze wpływy”. Możliwość wpływu Niemcy miałyby choćby w Unii Europejskiej. Unia, czyli drugi filar niemieckiej polityki zagranicznej, znalazła się pod wielką presją z powodu brexitu czy nacjonalizmów. Angeli Merkel udało się, po raz pierwszy od 50 lat, obsadzić niemieckim kandydatem stanowisko szef Komisji Europejskiej, a tym samym zwiększyć wpływ Berlina w Brukseli. Ale obiecywano znacznie więcej. W traktacie koalicyjnym pomiędzy CDU/CSU i SPD znajdziemy rozdział pod tytułem „Nowy przełom dla Europy”, ale – jak mówi Jana Puglierin – od razu po podpisaniu umowy koalicyjnej przełom ten został odwołany. Długo oczekiwana odpowiedź na propozycje reformy UE przedstawione przez prezydenta Francji nadeszła nie od Merkel, ale od nowej przewodniczącej CDU Anngeret Kramp-Karrenbauer. Nie tylko to było rozczarowujące dla francuskiego przywódcy. Także treść odpowiedzi. Od tej pory Macron bierze losy Europy we własne ręce. Macron spotyka się z Putinem i naradza w sprawie kryzysu na Ukrainie, niespodziewanie zaprasza irańskiego szefa dyplomacji na spotkanie krajów G7, to Macron buduje sojusze poza UE. To dyplomatyczne fajerwerki wystrzeliwane z Paryża, tymczasem w Berlinie cisza – mówi Puglierin. Ten brak pomysłów na Europę, ekspertka tłumaczy „zmęczeniem urzędem”, jakie jej zdaniem przejawia Merkel. Bo nawet jeśli kanclerz, przemawiając do studentów Harvardu czy na Monachijskiej Konferencji Bezpieczeństwa, uchodzi nadal za liderkę wolnego świata, to w Unii Europejskiej jej gwiazda coraz bardziej blednie. – W Europie, Niemcy dawno już oddały rolę przywódczą Francji – uważa Christian Lindner. Także polityk partii Lewica Fabio De Masi ocenia, że jupitery skupione są teraz bardziej na Macronie. Zdaniem De Masiego, pasywność niemieckiej polityki zagranicznej to wina wielkiej koalicji (chadeków i socjaldemokratów), która rządzi Niemcami. - Wielka koalicja jest słaba i zmęczona – mówi. Christoph Arend z macronowskiej partii ‘'En Marche'' jest podobnego zdania. Jak mówi, we Francji wszyscy ciągle się boją, że ta koalicja się rozpadnie. Rzeczywiście, wielka koalicja od pierwszych dni była skłócona, a zwłaszcza polityka zagraniczna stała się trudnym, toksycznym tematem – ocenia Jana Puglierin. Ekspertka zwraca uwagę choćby na różne pozycje chadeków i socjaldemokratów w sprawie wydatków na obronność czy eksportu uzbrojenia. Ostatnio spierano się o przedłużenie niemieckiej operacji wojskowej przeciwko tak zwanemu Państwu Islamskiemu, osiągając raczej marny kompromis. – Przepychanki wewnątrz wielkiej koalicji ograniczają pole działania kanclerz – uważa Puglierin. Próba wyprofilowania się w polityce wewnętrznej odbywa się kosztem pozycji lidera dla Niemiec – dodaje. Ale są też sprawy, w których koalicjanci się zgadzają. Są za międzynarodową kooperacją w ramach UE czy NATO. Podczas niedawnej debaty na forum ONZ szef niemieckiej dyplomacji Heiko Maas zaproponował utworzenie „sojuszu na rzecz mulitlateralizmu”.",Angela Merkel,
https://wiadomosci.onet.pl/tylko-w-onecie/wybory-parlamentarne-2019-co-obiecuja-partie-w-sferze-bezpieczenstwa-zywnosciowego/vx92scj,Bezpieczeństwo żywnościowe. Co obiecują poszczególne partie?,Gracze bijący się o wstęp do Sejmu przekrzykują się kolejnymi obietnicami wyborczymi. Jak zapatrują się na kwestie związane z jedną z najważniejszych potrzeb życiowych? Zapoznaliśmy się dla Państwa z programami największych partii i ich propozycjami dotyczącymi bezpieczeństwa żywnościowego.,"Zaspokajanie głodu jest podstawową czynnością dnia codziennego. W końcu ""głodny nie jesteś sobą"", a bardzo głodny - nie żyjesz. Istotę zaspokajania potrzeb żywnościowych ujął Abraham Maslow - autor słynnej hierarchii ludzkich potrzeb, znanej jako piramida Maslowa. Podział aktualny aż do dziś, wskazuje potrzeby fizjologiczne jako absolutną podstawę piramidy. Człowiek zawsze najpierw będzie potrzebował jedzenia, wody, tlenu czy snu, a dopiero później wszystkiego co składa się na potrzebę bezpieczeństwa (wygoda, spokój, wolność od strachu czy protekcja), potrzebę miłości i przynależności (miłość, więzi, afiliacja), potrzebę szacunku i uznania (poczucie własnej wartości, kompetencje) i potrzebę samorealizacji (posiadanie celów, spełnianie swojego potencjału). By zapewnić bezpieczeństwo żywnościowe, potrzebujemy wystarczającej ilości dostępnej żywności dla całej ludności w każdym czasie, by podtrzymać życie. Oprócz tego to także nieograniczanie podaży żywności przez efektywny popyt czy zbilansowana racja pokarmowa, żywność dobrej jakości, wolna od chorób czy substancji trujących. Mówiąc prościej, chodzi o to, by obywatel nie głodował (a przez to nie tracił godności), a także by jadł zdrowo. Innym słowem, by zapewnić 100 proc. bezpieczeństwa żywnościowego, potrzebujemy wysokiej jakości produktów, na które stać wszystkich obywateli. Te zaś muszą pochodzić ze świetnie działających wytwórni, które zaliczymy do sektora rolnictwa. By sektor działał sprawnie, musi on być odporny na wyzwania rzucane mu przez klimat i rynek. Niezbędny jest więc dostęp do wody czy sposoby i narzędzia na radzenie sobie z klęskami żywiołowymi. Choć potrzeby fizjologiczne stanowią sferę pierwszorzędną w ludzkim istnieniu, to często ich spełnianie traktujemy mechanicznie i bezrefleksyjnie. Choć potrzebujemy tlenu, to oddychamy fatalnej jakości powietrzem (i nie zawsze chcemy to zmienić). Przedmiotem równie dużego zaniedbania wydaje się właśnie żywność. Mieszkając w Polsce, mamy to szczęście, że nie cierpimy na klęski głodu, wciąż jednak słyszymy o niedożywionych dzieciach, fatalnej jakości posiłkach w szpitalach, problemach z gospodarką wodną, uderzających w rolnictwo i tym samym przemysł żywnościowy. Jednocześnie, pomimo przesłanek o niedożywionych dzieciach, mamy też problem z otyłością, często jemy byle jak, spożywając dietę bogatą w tłuszcz i cukier, zapadając tym samym na schorzenia cywilizacyjne takie jak otyłość, choroby wieńcowe czy choroby psychiczne (które często bezpośrednio wynikają właśnie z diety). Na polskim rynku żywnościowym często pojawiają się produkty gorszej jakości niż te, które trafiają na rynek europejski, i to pomimo tego że wytwarza je ten sam producent. 13 października odbędą się w Polsce wybory parlamentarne. Zostaje coraz mniej czasu na decyzję, na które ugrupowanie oddać głos. Ocena partii zależy od wielu czynników, codziennych, takich jak afery, sukcesy, konkretne postaci, ale także od programu. Skoro istotne jest dla nas, jak dana partia zapatruje się na kwestie światopoglądowe dotyczące chociażby aborcji, LGBT i polityki narkotykowej, kwestia zerknięcia w podstawy piramidy potrzeb zdaje się oczywista. Jednak często nie jest, dlatego dla tych, którzy zapominają o tej sferze, przyjrzeliśmy się programom największych kandydatów do Sejmu właśnie pod kątem bezpieczeństwa żywnościowego. Na 232 stronach programu Prawa i Sprawiedliwości odnajdujemy wiele punktów odnoszących się bezpośrednio do bezpieczeństwa żywnościowego. Partia ubiegająca się o utrzymanie władzy zaznacza wyraźnie, ""że lepiej jest zapobiegać, niż leczyć"", więc ""profilaktyka zdrowotna stanowi najlepszy i najtańszy sposób na zachowanie zdrowia i ograniczenie niekorzystnych następstw chorób"". Wśród najważniejszych obszarów profilaktyki PiS widzi więc walkę z otyłością i nadwagą od najmłodszych lat. Partia obiecuje wprowadzenie w szkołach podstawowych ""Wiedzy o zdrowiu"" w ramach godzin wychowawczych. ""Damy narzędzia nauczycielom i rodzicom, aby przekazywać wiedzę jak zdrowo żyć, jak dbać o siebie i zdrowo się odżywiać"" - czytamy. Na poparcie swoich obietnic PiS przypomina, że już w trwającej kadencji przekazało samorządom środki na odtwarzanie szkolnych stołówek. Jednym z programów, który już teraz ma zostać wprowadzony, jest ""Posiłek w szkole i w domu"", na który w latach 2019-2023 mają zostać przeznaczone 40 mln zł rocznie. W zakresie bezpieczeństwa żywnościowego w sposób szczególny należy potraktować sektor rolnictwa i jemu PiS w swoim programie poświęca sporo uwagi. Partia rządząca zaznacza, że rolnictwo to strategiczna dziedzina gospodarki narodowej, a gospodarstwa rodzinne, które powinny być rozwijane i chronione, są gwarantem bezpieczeństwa żywnościowego Polski. Z programu dowiadujemy się m.in. o takich obietnicach jak: Plan Prawa i Sprawiedliwości dotyczący rolnictwa i rozwoju wsi jest pełen zapewnień uwzględniających wsparcie finansowe zarówno z budżetu państwa, jak i z funduszy unijnych. Partia podkreśla, że oddanie na nią głosu to ""bezpieczna przyszłość polskiej wsi i bezpieczeństwo żywnościowe dla wszystkich Polaków"". Zapewnienia programowe pokrywają się z retoryką chociażby prezydenta RP Andrzeja Dudy, który kilka tygodni temu na spotkaniu z rolnikami w Spale mocno zaznaczał, że to właśnie rolnicy zapewniają w Polsce bezpieczeństwo żywnościowe. Koalicja Obywatelska stosuje podobne podejście co partia rządząca i w swoim programie bezpieczeństwo żywnościowe skupia przede wszystkim na rozwoju rolnictwa oraz kwestiach żywienia dzieci. Zdaniem drugiego co do wielkości ugrupowania startującego w wyborach, uczniowie spędzają tak wiele czasu w szkole, że obliguje to do wspólnego ciepłego posiłku, co jest jednocześnie ""okazją do wykształcenia nawyków zdrowego żywienia, walki z otyłością i innymi współczesnymi chorobami żywieniowymi"". Najwięcej miejsca w opisywanej przez nas sferze Koalicja Obywatelska poświęca rolnictwu. W jej programie pojawia się szereg obietnic: Koalicja Obywatelska w swoim programie wyraźnie zaznacza, że sektor rolnictwa czeka szereg nowych wyzwań, takich jak zmiany klimatu, nieuczciwa konkurencja czy rosnący protekcjonizm w handlu, dlatego więc polscy rolnicy ""nie mogą być pozostawieni sami"". Proponowane przez Koalicję rozwiązania mają jej zdaniem skutecznie zadbać o bezpieczeństwo żywnościowe Polaków. Koalicja Polska w wielu punktach nie różni się w swoim podejściu od opisywanych wyżej poprzedników, choć jako pierwsza wskazuje na potrzebę zwiększenia jakości posiłków serwowanych w szpitalach. ""Zdrowie zależy także od prawidłowego odżywiania. Posiłki w szpitalach nie mogą być zaprzeczeniem zasad zdrowego odżywiania. Umożliwimy lokalnym rolnikom dostawy tradycyjnej, zdrowej żywności do szpitali, z korzyścią dla nich i pacjentów"" - czytamy w programie. Koalicja łącząca PSL i Kukiz'15 obiecuje wprowadzenie do systemu edukacji nauczania o zdrowym trybie życia i odżywaniu. Zdaniem ugrupowania ""wciąż wielu polskich uczniów nie tylko przychodzi do szkoły głodna, ale też wychodzi z niej bez posiłku"". Koalicja Polska chce zagwarantować uczniom ciepły, dwudaniowy posiłek w szkole, niezależnie od statusu majątkowego ich rodziców. Program Koalicji Polskiej mówi także o tym, by zdrowa żywność była powszechna, a cena nie powinna stanowić bariery w jej dostępności. ""Jednak na przystępności cenowej zdrowej żywności nie mogą tracić jej bezpośredni producenci"" - zauważa ugrupowanie i proponuje wprowadzenie zerowej stawki VAT na żywność wytwarzaną w sposób tradycyjny. Pozostałymi obietnicami Koalicji Polskiej w sektorze rolnictwa, a więc i bezpieczeństwa żywności są: W 20-stronicowym programie Konfederacji nie znajdujemy zbyt wielu punktów odnoszących się do bezpieczeństwa żywnościowego w Polsce. Partia zaznacza jednak wyraźnie, że ma obowiązek ""zadbać o to, by przyszłym pokoleniom pozostawić Polskę w stanie lepszym, niż w czasach, w których nam samym przyszło działać. Nasi rodacy zasługują na zdrowe życie – czystą wodę, lepsze powietrze w miastach, sprawny system ochrony zdrowia i zdrową żywność"". Jakiś czas tem, jeden z czołowych polityków ugrupowania Sławomir Mentzen przygotował 100 projektów ustaw, jako propozycja partii. Wśród nich znajdujemy pozycję odnoszącą się bezpośrednio do bezpieczeństwa żywnościowego, a która prezentuje się zgoła odmiennie od propozycji innych partii. Konfederacja proponuje bowiem przywrócenie prawa do sprzedaży pączków w szkołach. Minister właściwy do spraw zdrowia nie będzie miał więc możliwości decydowania o rodzajach żywności sprzedawanych w jednostkach systemu oświaty. ""Odpowiedzialność za żywienie dzieci powinna spoczywać na rodzicach. Jedynie rodzice mogą decydować o diecie swoich dzieci. Niedopuszczalna jest sytuacja, w której minister właściwy do spraw zdrowia, w drodze rozporządzenia może decydować o sprzedaży żywności na terenie szkoły. Zgodnie z zasadą subsydiarności, taka władza nie powinna znajdować się wyżej niż na poziomie dyrekcji szkoły. Celem ustawy jest przywrócenie stanu prawnego sprzed 1 września 2015 roku"" - tłumaczy partia. Partia pomija w swoim programie kwestie rolnictwa, zaznacza jednak, że jej celem jest ograniczenie roli Unii Europejskiej. Ugrupowanie prezentuje także ideę państwa oszczędnego, które preferuje zmniejszenie podatków i zostawienie pieniędzy w kieszeniach obywateli, kosztem programów społecznych, socjalnych i wsparcia. Program Lewicy także nie jest dokumentem o wielkiej objętości. Pojawiają się w nim jednak kwestie nieobecne u kontrkandydatów. Są to chociażby zakaz chowu klatkowego zwierząt. Ugrupowanie chciałoby zapewnić rolnikom powszechny system ubezpieczeń, a dodatkowe składki na ubezpieczenia na wypadek suszy, powodzi, wichury ""i innych podobnych zdarzeń atmosferycznych"" będą opłacane przez państwo. To zdaniem Lewicy pozwoli na zniesienie obecnego systemu zapomóg i specjalnych odszkodowań, a także jest najbardziej opłacalnym rozwiązaniem zarówno dla państwa, jak i rolników. W programie znajdujemy także stwierdzenie, że ""Polska wieś już jest źródłem żywności, stanie się źródłem energii"", co ma wyniknąć z ulg podatkowych i inwestycji zachęcających rolników do budowy paneli słonecznych i farm wiatrowych.",,
https://wiadomosci.onet.pl/swiat/premier-finlandii-antti-rinne-kraje-ue-sa-za-powiazaniem-finansowania-z/wqjfvrr,Premier Finlandii: kraje UE są za powiązaniem finansowania z przestrzeganiem prawa,"- Żadne państwo członkowskie, przynajmniej nie wprost, nie sprzeciwia się temu - przyznał premier Finlandii Antti Rinne zapytany także o stanowisko Polski i Węgier ws. powiązania unijnego finansowania z przestrzeganiem rządów prawa.","Premier Rinne, którego kraj sprawuje obecnie przewodnictwo w Radzie UE, w cyklicznym wywiadzie na antenie publicznego radia Yle uzasadnił swoją opinię postępem w negocjacjach na ten temat, którym przewodzi fińska minister ds. europejskich Tytti Tuppurainen. - Z tego jestem naprawdę zadowolony. Mam nadzieję, że scenariusz z chwili obecnej zostanie zrealizowany - dodał Rinne, który od czerwca kieruje nowym centrolewicowym rządem Finlandii. Zapytany, czy ze strony Polski i Węgier są ""gwarancje zmiany"" prowadzonej polityki, Rinne odparł, że Finlandia jest ""za Europą i Europejczykami oraz za wartościami, przy pomocy których można zapewnić stabilizację, pokój i rozwój dobrobytu w Europie"". ""Nie jesteśmy przeciwko żadnemu z państw w żaden sposób i jest to jasny przekaz dla wszystkich"" - podkreślił. Szef fińskiego rządu nie doprecyzował jednak co miałoby oznaczać powiązanie środków unijnych z praworządnością. Fińska półroczna prezydencja w Radzie UE rozpoczęła się w lipcu. Jednym z priorytetów programu Helsinek są kwestie rządów prawa. W lokalnej prasie zwraca się dużą uwagę na to, że na początku tej prezydencji, w związku z podjęciem tematu praworządności, fińskie władze były atakowane na Węgrzech. Premier tego kraju Viktor Orban w publicznych wystąpieniach mówił, że Finlandia nie może wymagać od innych krajów UE przestrzegania zasad prawa, ponieważ w kraju tym nie funkcjonuje np. Trybunał Konstytucyjny.",Premier Antti Rinne,
https://wiadomosci.onet.pl/swiat/saryusz-wolski-polska-za-czlonkostwem-szkocji-w-ue/80vvyz6,Saryusz-Wolski: Polska za członkostwem Szkocji w UE,"- Polska poprze członkostwo Szkocji w Unii Europejskiej po brexicie, ze względu na bliskie, historyczne powiązania między krajami - deklaruje europoseł Jacek Saryusz-Wolski w rozmowie z thenational.scot.","Portal przypomina, że Saryusz-Wolski uczestniczył w polskich negocjacjach akcesyjnych do UE. Europoseł podkreśla w rozmowie, że nasz kraj będzie ""mocno wspierał"" Szkocję w jej dążeniach do pozostania w Unii. - Gdyby Szkoci wybrali niepodległość, to z powodu tysiącletnich związków między Szkocją i Polską, oczywiście ja i myślę że inni Polacy bylibyśmy silnymi zwolennikami pozostania Szkocji w UE - mówi Saryusz-Wolski. - Uważam, że sympatyzujemy ze wszystkim co wiąże Szkocję z kontynentalną Europą - dodaje. Zdaniem europosła ewentualne przystąpienie Szkocji do UE będzie stosunkowo łatwe. - Byłoby to proste, biorąc pod uwagę dostosowanie szkockiego systemu prawnego do prawa UE - stwierdza Saryusz-Wolski. POLECAMY: Wielka Brytania: sąd w Belfaście odrzucił skargę na bezumowny brexit",Jacek Saryusz-Wolski,
https://wiadomosci.onet.pl/kraj/olaf-zakonczyl-dochodzenie-ws-wojciechowskiego/5j8zbeq,OLAF zakończył dochodzenie ws. Wojciechowskiego,"Europejski Urząd ds. Zwalczania Nadużyć Finansowych (OLAF) zakończył dochodzenie ws. kandydata na komisarza ds. rolnictwa Janusza Wojciechowskiego - poinformował dziś OLAF. Nakazano zwrot nienależnych pieniędzy, ale sam Wojciechowski nie poniesie innych konsekwencji.","""OLAF zakończył sprawę zaleceniami dla Parlamentu Europejskiego, dotyczącymi zarówno odzyskania kwoty 11 243 euro od od pana Wojciechowskiego, jak i dalszego wzmocnienia przepisów administracyjnych dotyczących zwrotu kosztów podróży i wypłaty diet"" - podały w komunikacie służby prasowe OLAF-u. ""Nie wydano rekomendacji dyscyplinarnej ani sądowej w stosunku do pana Wojciechowskiego osobiście"" - czytamy w oświadczeniu. Wojciechowski już wcześniej informował, że ""z własnej inicjatywy"" zwrócił Parlamentowi Europejskiemu ponad 11 tys. euro w 2016 roku, gdy podczas porządkowania dokumentów stwierdził ""ryzyko błędu w obliczeniach"" w rozliczaniu podróży z lat 2009-2011. To, że cała suma została już zwrócona do PE, OLAF potwierdził w komunikacie. ""A zatem status quo - Wojciechowski od 2016 tłumaczył, że to omyłka, którą naprawił. Krytycy, że naprawił, gdy wyszła na jaw"" - skomentował na Twitterze Tomasz Bielecki, korespondent ""Gazety Wyborczej"", zamieszczając treść komunikatu OLAF. Informacje, że wobec Wojciechowskiego prowadzone jest dochodzenie OLAF-u wyszły na jaw krótko po ogłoszeniu polskiego kandydata do KE. Komisja podkreślała, że OLAF jest niezależny, wskazując jednoczenie na zasadę domniemania niewinności. Sprawa kładła się jednak cieniem na kandydaturze Wojciechowskiego, który musiał podczas spotkań w Parlamencie Europejskim tłumaczyć się z błędnych rozliczeń. Były europoseł PiS mówił, że jego błędy miały polegać np. na nieprawidłowym wpisaniu numeru rejestracyjnego samochodu, którym podróżował jako europoseł czy podaniu z pamięci po czasie niewłaściwych wskazań stanu licznika. Z informacji przekazanych przez OLAF wynika, że drugie śledztwo, wobec francuskiej kandydatki do KE Sylvie Goulard, wciąż jest prowadzone. W jej przypadku chodzi o znacznie większa sumę 45 tys. euro, które również zostały zwrócone do kasy europarlamentu. Środki te zostały nienależnie pobrane na pensje rzekomego asystenta, który w rzeczywistości pracował dla partii. Wojciechowski w czwartek dostał zielone światło od komisji prawnej PE, która badając jego oświadczenie majątkowe nie dopatrzyła się żadnego konfliktu interesu. W przyszłym tygodniu we wtorek ma się odbyć jego przesłuchanie na komisji rolnictwa PE.",Janusz Wojciechowski,
https://wiadomosci.onet.pl/swiat/fundacja-korbera-niemcy-zwroceni-ku-zachodowi-wschod-europy-nadal-obcy/c8xkcbt,"Fundacja Korbera: Niemcy zwróceni ku Zachodowi, wschód Europy nadal obcy","Mimo upływu 30 lat od upadku żelaznej kurtyny i przyjęciu 15 lat temu krajów z Europy Środkowo-Wschodniej do Unii Europejskiej, Niemcy są nadal zwróceni ku Zachodowi, a europejski wschód jest im nadal obcy.","W podejściu do Europy Wschodniej sondaż ujawnił ogromne różnice między mieszkańcami Niemiec Zachodnich i byłej NRD. Tylko siedem procent tych pierwszych przyznaje się do więzów z Europą Wschodnią. W Niemczech wschodnich ten odsetek jest dużo wyższy i wynosi 32 proc. Wyraźny podział widoczny jest w osobistych relacjach Niemców z krajami sąsiednimi. 49 proc. uczestników ankiety czuje się osobiście związanych z Francją, a 47 proc. z Włochami. Do związków z Polską przyznaje się tylko 32 proc. Nieco większy odsetek (39 proc.) osób deklarujących związki z Polską mieszka we wschodniej części Niemiec, niż w zachodniej - 30 proc. Jeszcze mniej Niemców - 16 proc. - odczuwa osobisty związek z Węgrami.    Na pytanie, w jakich krajach UE zagrożona jest demokracja, 44 proc. ankietowanych wskazało na Węgry, a 43 proc. na Polskę. Kolejne miejsca na liście krajów ograniczających demokrację zajęły Włochy (21 proc.) i Rumunia (8 proc.). 62 proc. uczestników sondażu uważa, że Niemcy powinny zabiegać o wprowadzenie sankcji wobec Węgier i Polski, w tym ograniczenie środków finansowych z unijnego budżetu dla tych krajów. 30 proc. Niemców jest przeciwnych takim sankcjom, a 5 proc. nie ma zdania w tej sprawie.",,
https://wiadomosci.onet.pl/swiat/kovesi-bedzie-prokuratorem-europejskim-pe-i-rada-ue-wyrazily-zgode/3fmwck1,Kovesi będzie prokuratorem europejskim. PE i Rada UE wyraziły zgodę,"Laura Codruta Kovesi, była szefowa rumuńskiej agencji ds. walki z korupcją (DNA), zostanie prokuratorem europejskim. Decyzję podjęli negocjatorzy Parlamentu Europejskiego i państw członkowskich.","Rozmowy między obiema instytucjami w tej sprawie trwały od wiosny. Kovesi miała twarde wsparcie Parlamentu Europejskiego, ale Rada UE, w której zasiadają przedstawiciele państw członkowskich, preferowała francuskiego kandydata Jean-Francois Bohnerta. Pat trwał do ubiegłego tygodnia, gdy fińska prezydencja przeprowadziła głosowanie wśród stolic i okazało się, że większość jest jednak gotowa zaakceptować Kovesi. Przeciwko kandydatce ze swojego kraju mocno występowały władze w Bukareszcie przez kilka miesięcy torpedując jej szanse. Ostatecznie Parlament Europejski jednak postawił na swoim. - Pani Kovesi to idealny wybór na stanowisko szefa prokuratury UE. Ma doskonałe kompetencje zawodowe. Ponadto Rumunia nie ma obecnie żadnych kluczowych stanowisk w UE - oświadczył po negocjacjach szef komisji wolności obywatelskich europarlamentu Juan Fernando Lopez Aguilar (Socjaliści i Demokraci, S&D). W Parlamencie Europejskim panuje zgoda co do tego, że Rumunka jest bardzo kompetentna. Kovesi swoją działalnością bardzo mocno przyczyniła się do ograniczenia korupcji w Rumunii, ale naraziła się przy tym wielu politykom, ścigając nadużycia również wśród elit władzy. ""Bardzo się cieszymy, że Laura Kovesi będzie prowadzić nową Prokuraturę Europejską. Odpowiada ona najlepiej wizji Parlamentu Europejskiego, dotyczącej silnego i wiarygodnego biura prokuratora europejskiego (EPPO). Pani Kovesi jest niezwykle kompetentna i ma imponujące osiągnięcia w walce z korupcją z niezwykłą determinacją i wielką odwagą"" - oceniła szefowa komisji kontroli budżetowej PE Monika Hohlmeier z europejskiej Partii Ludowej. Porozumienie w sprawie mianowania Kovesi na stanowisko szefa prokuratury europejskiej musi zostać jeszcze formalnie zatwierdzone przez Parlament i Radę UE. Do tej pory do prokuratury europejskiej przystąpiły 22 państwa członkowskie. Pięć - Polska, Węgry, Szwecja, Dania i Irlandia - nie zdecydowały się na ten krok. Proceduralnie nie ma jednak przeszkód, żeby zrobiły to w dowolnej chwili. Prokuratura europejska, która ma prowadzić sprawy przestępstw związanych z nadużyciami finansowymi, korupcją, praniem pieniędzy i poważnymi transgranicznymi oszustwami związanymi z VAT na kwotę powyżej 10 mln euro, rozpocznie działalność do końca 2020 r. Jej siedziba będzie w Luksemburgu.",Laura Codruta Kovesi,
https://wiadomosci.onet.pl/kraj/eurobarometr-2019-wyniki-badan/1fckhrh,"Eurobarometr: coraz więcej Polaków uważa, że ich głos w UE ma znaczenie","Niemal 70 proc. Polaków uważa, że ich głos w UE ma znaczenie - wynika z nowego badania opinii publicznej Eurobarometr. Możemy się również dowiedzieć, co skłoniło Polaków do wzięcia udziału w wyborach do Parlamentu Europejskiego.","Badanie Eurobarometr zostało przeprowadzone w czerwcu 2019 r. Teraz opublikowano jego wyniki. Dowiadujemy się z nich m.in., że 69 proc. Polaków uważa, że ich głos liczy się w UE. Wynik ten wzrósł w trzech przedwyborczych miesiącach o 13 punktów procentowych. Najwyższy wynik odnotowano w Szwecji - 86 proc., Danii - 81 proc. oraz Holandii - 76 proc. Przeświadczenie o tym, że ich głos w UE się liczy, mają Łotysze, Grecy oraz Estończycy - we wszystkich krajach wynik wyniósł 30 proc. Średnia unijna to 56 proc. Z Eurobarometru możemy się dowiedzieć, co skłoniło obywateli UE do wzięcia udziału w wyborach do PE. W Polsce głównym powodem była ekonomia i wzrost gospodarczy (41 proc.). Innymi motywacjami było to jak UE powinna działać w przyszłości (38 proc.), promowanie prac człowieka i demokracji (32 proc.), polityka bezpieczeństwa i obrony (29 proc.), walka ze zmianami klimatu i ochrona środowiska (23 proc.) oraz imigracja (20 proc.). 23 proc. Polaków odpowiedziało, że zagłosowało, bo popiera UE. Z kolei 48 proc. stwierdziło, że oddało swój głos, ponieważ jest to obowiązek obywatelski. W wyborach europejskich w 2019 roku wzięło udział 50,6 proc. obywateli uprawnionych do głosowania, co jest wynikiem o 8 punktów procentowych wyższym w stosunku do poprzednich wyborów. Największy wzrost frekwencji w UE odnotowano w Polsce, gdzie zagłosowało 46 proc. uprawnionych (+22 punkty procentowe). Jest to najwyższa frekwencja w historii wyborów europejskich w naszym kraju. Polacy są w czołówce państw, których obywatele są przekonani o korzyściach płynących z członkostwa w UE. W Polsce wynik to 86 proc. Większy jest tylko w trzech krajach: Estonii (87 proc.), Irlandii (89 proc.) oraz na Litwie (91 proc.). Najmniej osób korzyści z członkostwa w UE widzi w Wielkiej Brytanii (59 proc.), Bułgarii (57 proc.) oraz we Włoszech (42 proc.). Eurobarometr to własna seria badań zainicjowana przez Parlament Europejski w 2007 r. Sondaże te obejmują szeroki zakres kwestii, skupiając się na postrzeganiu UE przez obywateli oraz na ich oczekiwaniach wobec działań UE, a także na głównych wyzwaniach, przed jakimi stoi Unia. Bada się również szczegółowo nastawienie obywateli wobec UE i Parlamentu Europejskiego oraz uważnie śledzi poglądy społeczeństwa na temat wyborów europejskich. Przed wyborami europejskimi Parlament przeprowadza szereg specjalnych badań Eurobarometr. Bada się przede wszystkim postawy Europejczyków podczas kampanii poprzedzającej wybory europejskie, zainteresowanie obywateli europejskich wyborami oraz ich opinie na temat projektu europejskiego. Obecny sondaż przeprowadziła firma Kantar Public w dniach 8-19 czerwca. W Polsce miało miejsce 1000 wywiadów bezpośrednich. W całej Unii Europejskiej w dniach 7-26 czerwca przebadano 27 464 respondentów.",,
https://wiadomosci.onet.pl/swiat/w-nowej-ke-pomoca-publiczna-w-rolnictwie-ma-zajac-sie-vestager/8s2cshp,Przyszła przewodnicząca KE Ursula von der Leyen ogranicza kompetencje komisarza ds. rolnictwa,"Przyszła szefowa KE Ursula von der Leyen odebrała komisarzowi ds. rolnictwa, którym ma zostać Janusz Wojciechowski, kompetencje związane z pomocą państwa w sektorze rolnym. Kompetencje będą podlegały przyszłej wiceszefowej KE Margarethe Vestager.","Dotychczas to dyrekcja generalna ds. rolnictwa, na podstawie unijnych regulacji, była odpowiedzialna np. za decyzje dotyczące pomocy państwa dla rolnictwa w sytuacjach kryzysowych. To ona podejmowała decyzje, gdzie kierować strumień potrzebnych środków. Komisja Europejska, publikując dokument z informacjami o przeniesieniu kompetencji, nie przedstawiła w nim żadnych formalnych wyjaśnień tego ruchu. Von der Leyen przesłała we wtorek każdemu z członków jej przyszłego kolegium list, w którym opisuje zadania, jakie mają przyszli komisarze. Pismo do Wojciechowskiego i innych komisarzy zostało upublicznione przez samą KE. Jak zaznaczyła, obecnie ok. 21 mln ludzi pracuje w 11 mln gospodarstw w Europie. Wskazała, że dostarczanie niedrogiej żywności obywatelom i godziwe warunki życia dla rolników to jedna z misji, do jakich została powołana UE. Jednym z pierwszych zadań polskiego komisarza ma być zapewnienie, by sektor rolny nadal wywiązywał się ze swoich zobowiązań dotyczących zapewniania pracy i żywności. Wojciechowski ma jednocześnie wspierać rolnictwo w dostosowywaniu się do zmian klimatycznych, demograficznych i technologicznych. Ma on również położyć nacisk na zdrowszą i bardziej zrównoważoną produkcję żywności. Polak ma też przyczynić się do szybkiego zakończenia negocjacji w sprawie nowoczesnej i uproszczonej wspólnej polityki rolnej na okres po 2020 r. Gdy negocjacje na temat reformy wspólnej polityki rolnej zostaną zakończone, Wojciechowski ma się skupić na jej wdrażaniu, m.in. ustalając wymogi dla państw członkowskich dotyczące celów środowiskowych i klimatycznych. Von der Leyen chce ponadto, by nowy komisarz ds. rolnictwa zapewnił, żeby rolnictwo i produkcja żywności przyczyniały się do realizacji celów klimatycznych, środowiskowych i dotyczących różnorodności biologicznej. Chodzi głównie o ograniczenie stosowania pestycydów, nawozów i chemikaliów w Europie, ale też poza nią. Innym jego zadaniem ma być opracowanie nowej długoterminowej wizji dla obszarów wiejskich. W jej realizacji ma ściśle współpracować z wiceprzewodniczącą ds. demokracji i demografii Chorwatką Dubravką Szuicą. Wojciechowski ma też zajmować się promocją europejskiej żywności oraz standardów żywnościowych na świecie. Głosowanie Parlamentu Europejskiego nad całym składem Komisji ma się odbyć w październiku. Pod koniec września rozpoczną się przesłuchania kandydatów na komisarzy przed odpowiednimi komisjami w PE.",Ursula von der Leyen,
https://wiadomosci.onet.pl/kraj/rzeczpospolita-13-mld-euro-mniej-z-ue/sb6hw24,"""Rzeczpospolita"": 13 mld euro mniej z UE","Bruksela potrzebuje pieniędzy na ekologię. A to oznacza cięcia, na których Polska straci najwięcej - pisze ""Rzeczpospolita"". Dodaje, że nawet 13 mld euro może stracić nasz kraj w nowym wieloletnim budżecie UE w porównaniu z projektem Komisji Europejskiej sprzed ponad roku.","Jak podkreśla dziennik, już tamten projekt nie był dla Polski korzystny. ""Przewidywał w sumie 91,4 mld euro, czyli o 14,5 mld euro mniej niż w obecnym okresie budżetowym 2014-2020 (liczone w cenach stałych z 2018 roku)"" - czytamy. Gazeta przypomniana, że był to efekt zarówno spadku dochodów (po przewidywanym brexicie), konieczności finansowania nowych celów, jak i zmiany kryteriów przyznawania unijnych funduszy. ""Rzeczpospolita"" wskazuje, że negocjacje nowego budżetu na lata 2021-2017 przyspiesza przewodnicząca obecnie pracom UE Finlandia. ""Z naszych nieoficjalnych rozmów z dyplomatami w Brukseli, znającymi kulisy tych negocjacji, wynika, że może być znacznie gorzej, niż wynika to z propozycji KE"" - stwierdza gazeta. Zaznacza, że od 1 listopada kadencję rozpoczyna bowiem nowa Komisja pod przewodnictwem Ursuli von der Leyen, której priorytetem ma być tzw. zielony ład. ""I na to trzeba znaleźć pieniądze"" - czytamy. Wysoki rangą zachodni dyplomata powiedział ""Rzeczpospolitej"", że ""można zaoszczędzić 100 mld euro na polityce rolnej i polityce spójności"". Jak podaje dziennik, z polityki rolnej zabrano by około 60 mld euro, a z polityki spójności 40 mld euro. ""To oznacza ubytek kolejnych 12,9 mld euro z koperty przeznaczonej dla Polski"" - napisała gazeta.",,
https://wiadomosci.onet.pl/swiat/ursula-von-der-leyen-w-la-republicca-o-wartosciach-ue-i-nacjonalizmie/kw12sek,"Ursula von der Leyen: populiści, skandując nacjonalistyczne slogany, starają się nas zdestabilizować","Wolność, równość, demokracja i poszanowanie godności człowieka - takie wartości Unii Europejskiej wymieniła przyszła szefowa Komisji Europejskiej Ursula von der Leyen w tekście, który został opublikowany we włoskim dzienniku ""La Repubblica"". Przyszła przewodnicząca KE dodała, że ""powinniśmy być dumni z naszego europejskiego stylu życia"" oraz, że ""widzieliśmy naszych populistów, którzy skandując tanie nacjonalistyczne slogany, starają się nas zdestabilizować od wewnątrz"".","""Te wartości i nasze przywiązanie do nich stanowią nasze fundamenty. (...) gwarantują nam wolność, którą dzisiaj się cieszymy. Określają i obejmują autentyczne znaczenie naszej Unii""- napisała von der Leyen. Przyszła przewodnicząca KE podkreśliła: ""Powinniśmy być dumni z naszego europejskiego stylu życia we wszystkich jego formach i wymiarach i musimy go stale zachowywać, chronić i kultywować"". Przedstawiając ""europejską koncepcję życia"", von der Leyen zaznaczyła, że oznacza ona ""budowę Unii równości, w której wszyscy mamy te same możliwości"", zapewnienie wszystkim wiedzy, wykształcenia i kompetencji koniecznych do tego, by ""godnie żyć i pracować"", dostęp do niezbędnych usług i ""świadomość poczucia bezpieczeństwa w naszych domach i na naszych ulicach"". Następnie wymieniła obowiązek ochrony osób najsłabszych. ""Styl życia europejskiego utrwalił się za wysoką cenę i w obliczu wielkich poświęceń. Nigdy nie powinien być brany za pewnik, ponieważ nie jest ani niezmienny, ani zagwarantowany na zawsze. Dowodzi tego fakt, że jest poddawany pod dyskusję codziennie przez antyeuropejczyków wewnątrz Unii i poza nią"" - stwierdziła von der Leyen. Dodała: ""Widzieliśmy zagraniczne siły ingerujące w nasze wybory z zewnątrz. I widzieliśmy też naszych populistów, którzy skandując tanie nacjonalistyczne slogany, starają się nas zdestabilizować od wewnątrz"". Przyszła szefowa KE wyraziła przekonanie, że nie można pozwolić takim siłom na to, by ""przywłaszczyły sobie definicję stylu życia europejskiego, wynaturzając ją"". Siły te, oceniła, ""chcą wypaczyć jej znaczenie i zamienić w jej przeciwieństwo"", a także zachwiać wspólnymi podstawami i siać niezgodę. ""Wierzą one w politykę, która ogranicza się do sygnalizowania problemów zamiast je rozwiązywać. Musimy zwalczać to zjawisko"" - dodała von der Leyen. Zaznaczyła, że spośród wszystkich stylów życia i systemów wartości na świecie ona wybiera ten europejski i, jak wyjaśniła, ""naszą Unię solidarności, tolerancji i wiarygodności"". Tekst jej wystąpienia powstał dla sieci europejskich dzienników LENA, do której należą także między innymi hiszpański ""El Pais"", niemiecki ""Die Welt"" i francuski ""Le Figaro"".",Ursula von der Leyen,
https://wiadomosci.onet.pl/swiat/niemcy-przyjma-25-proc-uratowanych-uchodzcow-nikomu-nie-pozwolimy-utonac/t40mbdj,"Niemcy przyjmą 25 proc. uratowanych uchodźców. ""Nikomu nie pozwolimy utonąć""","RFN przyjmie jedną czwartą uchodźców uratowanych u wybrzeży Włoch. Taką deklarację złożył minister spraw wewnętrznych Horst Seehofer w wywiadzie dla ""Sueddeutsche Zeitung"". Rząd RFN do tej pory przyjął już z Włoch około jednej czwartej rozbitków.","- Zawsze mówiłem, że nasza polityka migracyjna to także człowieczeństwo. Nikomu nie pozwolimy utonąć, powiedział ""Sueddeutsche Zeitung"" szef niemieckiego MSW. Jak podkreślił, jeśli wszystko pozostanie według ustaleń, ""możemy przyjąć 25 proc. uratowanych na morzu ludzi, których wyłowiono u wybrzeży Włoch. To nie przeciąży naszej polityki migracyjnej"". Rząd RFN do tej pory przyjął już z Włoch około jednej czwartej rozbitków. – Tu nic się nie zmienia – dodał minister. Zobacz także materiał Onetu: Obóz Zaatari - ""więzienie"" dla 80 tys. uchodźców Zdaniem Horsta Seehofera, nadszedł już jednak najwyższy czas, by zakończyć tę ""męczącą procedurę"", zgodnie z którą w ubiegłych latach w przypadku każdego wpływającego do portu statku ratunkowego pojedynczy uchodźcy muszą być rozdzielani na różne kraje Europy. W ciągu ostatnich 12 miesięcy, według niemieckiego MSW, z Włoch do Niemiec przybyło 561 uratowanych na morzu uchodźców. W szukaniu rozwiązania, jak rozdzielać rozbitków wewnątrz Unii Europejskiej, wkrótce powinien być dokonany postęp. 23 września na Malcie spotkają się przedstawiciele Niemiec, Francji, Włoch oraz Finlandii, która obecnie przewodzi Unii. Zaproszeni dostali również przedstawiciele Komisji Europejskiej. W mieście Vittoriosa będą omawiać tymczasowe uregulowania dotyczące kwot przyjmowanych uchodźców. Pomysł Horsta Seehofera, by najpierw umieszczać ich w ośrodkach w Afryce Północnej, by tam mogli rozpocząć proces ubiegania się o azyl, nie będzie więc na razie tematem rozmów. – Do tego potrzeba jednego lub dwóch północnoafrykańskich krajów, które by to poparły. A takich nie ma, wyjaśnił minister. W październiku propozycja ta ma zostać przedstawiona Radzie Europejskiej. – Oczekiwania są takie, że przyłączą się kolejne kraje, mówił w wywiadzie dla ""SZ"" Horst Seehofer. Włochy i Malta ostatnio wciąż odmawiały przyjęcia do swoich portów statków z uratowanymi migrantami. Przebywające na pokładzie osoby często musiały czekać kilka tygodni, by móc zejść na ląd.",Rząd RFN do tej pory przyjął już z Włoch około jednej czwartej rozbitków,
https://wiadomosci.onet.pl/swiat/w-niedziele-nadzwyczajne-posiedzenie-organizacji-wspolpracy-islamskiej/52v11d9,Zbierze się nadzwyczajne posiedzenie Organizacji Współpracy Islamskiej,"MSZ Turcji zapowiada, że w niedzielę w Dżuddzie w Arabii Saudyjskiej odbędzie się nadzwyczajne posiedzenie Organizacji Współpracy Islamskiej (OIC), zwołane w związku z ogłoszeniem przez premiera Izraela Benjamina Netanjahu zamiaru aneksji Doliny Jordanu.","Natomiast pięć państw UE wyraziło głębokie zaniepokojenie zapowiedziami dotyczącymi aneksji okupowanych ziem palestyńskich w piątek we wspólnym oświadczeniu, opublikowanym na profilu niemieckiego MSZ na Twitterze. Państwa te uważają, że byłoby to naruszenie prawa międzynarodowego. ""Niemcy, Francja, Włochy, Hiszpania i Wielka Brytania nadal będą wzywać wszystkie strony (konfliktu), by odstąpiły od działań niezgodnych z prawem międzynarodowym, które zagrażałyby rozwiązaniu opartemu na zasadzie dwóch państw (...) i utrudniałyby wprowadzenie sprawiedliwego i trwałego pokoju"" - czytamy. POLITICO: Izrael podejrzany o umieszczenie tajemniczych urządzeń szpiegowskich blisko Białego Domu Jednocześnie państwa te podkreśliły prawo Izraela do bezpieczeństwa i potępiły ataki ze Strefy Gazy. Netanjahu we wtorkowym przemówieniu telewizyjnym wyjaśnił, że zamierza włączyć do Izraela wszystkie osiedla żydowskie na Zachodnim Brzegu, ale zrobi to dopiero po ogłoszeniu przez Stany Zjednoczone planu pokojowego dla Bliskiego Wschodu i po konsultacji z prezydentem USA Donaldem Trumpem. Biały Dom zamierza ogłosić projekt rozwiązania konfliktu izraelsko-palestyńskiego po przedterminowych wyborach parlamentarnych w Izraelu, które odbędą się 17 września. Plan przewiduje m.in. inwestycje o wartości ok. 50 mld dolarów dla Palestyńczyków (w Strefie Gazy i na Zachodnim Brzegu Jordanu, w Egipcie, Jordanii i Libanie), a także reformę gospodarki i powiązanie Palestyny z jej sąsiadami. Ma to doprowadzić do stworzenia co najmniej 1 mln nowych miejsc pracy dla Palestyńczyków. Dolina Jordanu rozciąga się od Morza Martwego na południu do izraelskiego miasta Bet Szean na północy. Zajmuje powierzchnię ok. 2,4 tys. km kwadratowych i stanowi ok. 30 proc. terenów Zachodniego Brzegu. Zobacz także - Liga Arabska: zapowiedź Netanjahu aneksji Doliny Jordanu to agresja Izrael zajął Zachodni Brzeg Jordanu, Strefę Gazy i wschodnią część Jerozolimy w wyniku wojny sześciodniowej w 1967 roku. W 2005 roku Izraelczycy wycofali się ze Strefy Gazy, lecz we Wschodniej Jerozolimie i na Zachodnim Brzegu pozostały tysiące żydowskich osadników. Według izraelskiej organizacji obrońców praw człowieka B'Tselem, w Dolinie Jordanu i na północ od Morza Martwego mieszka około 65 tys. Palestyńczyków i 11 tys. żydowskich osadników. Głównym miastem Palestyńczyków jest tam Jerycho.",Nadzwyczajne spotkanie to reakcja na słowa Netanjahu o aneksji Doliny Jordanu,
https://wiadomosci.onet.pl/politico/politico-o-co-tak-naprawde-tocza-sie-boje-w-europie/72zyg4b,O co tak naprawdę toczą się boje w Europie [ANALIZA],"W wielkich bojach przy strategicznych decyzjach politycznych w Europie, chodzi o coś więcej niż o nie same – dotyczą tożsamości Unii Europejskiej. Spory o praktyczne rozwiązania przykrywają głębokie podziały w rozumieniu tak kluczowych spraw, jak liberalizm, wspólny rynek czy wspólna waluta, pisze Jacopo Barigazzi z POLITICO.","Niektórzy twierdzą, że Unia jest ""liberalnym imperium"", którego legitymizacja bazuje na kluczowych wartościach: liberalnej demokracji, konstytucyjnych rządach oraz wolności jednostki. Co się jednak dzieje, kiedy system ten podważają nie tylko głosiciele ""nieliberalnej demokracji"" tacy jak węgierski premier Viktor Orbán, ale zawodnicy wagi ciężkiej tacy jak Francja i Niemcy? Tak właśnie było, kiedy Paryż i Berlin domagały się zgody na fuzję dwóch największych dostawców sprzętu kolejowego – Siemensa i Alstomu – którzy mieli stworzyć europejskiego kolosa zdolnego do rywalizacji z chińskim CRRC. Ich plan został w lutym odrzucony przez urząd antymonopolowy Komisji Europejskiej, który uznał, iż fuzja ""zaszkodzi konkurencyjności"" i ""doprowadzi do podwyżki cen systemów sygnalizacyjnych"". Łatwo było przewidzieć, że Francja i Niemcy zawyją z oburzenia. W miarę jak Chiny rosną w siłę a ich nieliberalny model polityczny okazuje się skuteczny gospodarczo, Unia stoi przed dylematem: czy ma zaprzedać swoją wolnorynkową duszę, żeby chronić się przed Pekinem? Kryzys migracyjny 2015 r. zszedł już z czołówek gazet, ale władze Unii następnej kadencji będą się borykać z jego politycznymi konsekwencjami.  Największe zmartwienie budzi fiasko prób zreformowania systemu dublińskiego, który przewiduje, że kraj, do którego dociera osoba ubiegająca się o azyl, jest odpowiedzialny za rozpatrzenie jej prośby o ochronę. Kraje graniczne takie jak Grecja i Włochy ponoszą w związku z tym nieproporcjonalnie duże ciężary. Dlatego naciskają na rozmieszczenie uchodźców w całej Unii. Pytanie jak zmniejszyć to obciążenie, pozostaje wciąż bez odpowiedzi. Czy UE może zmusić inny kraj, by okazał ""solidarność"" i przyjąć uchodźców? Czy rządy niechętne przyjmowaniu ludzi mogą udzielić innego wsparcia – np. finansowego? Jak dotąd próby uzgodnienia stanowiska przynosiły jedynie porażki. Ma to daleko idące konsekwencje, bo przyszłość systemu dublińskiego jest ściśle związana z przyszłością strefy Schengen, w której zniesiono kontrole graniczne – jej reforma jest również przedmiotem dyskusji. W reakcji na kryzys 2015 r. Austria, Niemcy, Dania, Szwecja i Norwegia wprowadziły na nowo kontrolę na granicach ""z uwagi na nadzwyczajne okoliczności"" (Francja dodatkowo stosuje kontrolę graniczną z powodu zagrożenia terrorystycznego). Gdyby miał się wydarzyć kolejny kryzys migracyjny, zanim zacznie działać mechanizm dystrybucji uchodźców, zapewne więcej krajów wprowadzi kontrole, żeby zatrzymać ludzi na granicach. Gdyby tak się stało, strefa Schengen – kluczowa dla prowadzenia biznesu w Unii – mogłaby się całkowicie załamać. Byłby to koniec wspólnego rynku w znanej nam postaci. Wiązałoby się to też z ogromnymi kosztami. Bo wprowadzenie na nowo barier w handlu wewnątrz Europy spowoduje, według Europejskiego Banku Centralnego, że na przykład PKB Niemiec spadnie o 8 proc. a Włoch o 7 proc. Kryzys zadłużeniowy, który wstrząsnął Europą na początku dekady nauczył nas, że utrzymanie stabilności cen – naczelny cel Europejskiego Banku Centralnego – nie wystarczy, by zapobiec upadkom banków na całym kontynencie. Prezydent Francji Emmanuel Macron planuje więc zreformować strefę euro –wprowadzając np. osobny budżet dla niej oraz pewne posunięcia niwelujące brak wspólnej polityki fiskalnej. Chce w ten sposób zaradzić pewnym osobliwościom systemu, np. temu, że strefa wspólnej waluty nie ma własnego ministerstwa finansów. Kiedy przedstawiał te założenia podczas wykładu na Sorbonie niecałe dwa lata temu, miał nadzieję, że skutecznie kopnął piłkę na niemiecką połowę boiska. Ale okazało się, że się pomylił. Kiedyś to Niemcy naciskały na większą integrację, a Francja stawiała opór. Teraz ich role się odwróciły i to Niemcy blokują próby powołania wspólnego budżetu. – Nie ma postępów w procesie pogłębiania unii monetarnej, bo Holandia, Austria oraz zbyt często również Niemcy stają na przeszkodzie, kiedy chodzi o solidarne działanie i wspólne podjęcie odpowiedzialności - powiedział ustępujący przewodniczący Komisji Jean-Claude Juncker w wywiadzie dla niemieckiej gazety Handelsblatt w maju. Zagrożenie jest podobne jak w przypadku migracji. Jeśli wydarzy się katastrofa, wszystko może się szybko posypać. Jeśli Berlin nie zdąży na pociąg Macrona, to łatwo sobie wyobrazić, że historia nie oceni łaskawie roli Niemiec w torpedowaniu bardzo potrzebnych reform. Europa szybko się starzeje. Udział ludzi po 65. roku życia jako procent ludności w wieku produkcyjnym ma według prognoz Eurostatu wzrosnąć z nieco powyżej 30 proc. w 2016 r. do ok. 52 proc. w 2070 r. Jeśli dodać do tego wysokie ceny leków, mamy zabójczą mieszankę. Opieka zdrowotna staje się gorącym kartoflem w całej unii. Fiński premier Juha Sipilä musiał ustąpić w marcu z powodu klęski reformy opieki zdrowotnej i to pomimo faktu, że po kryzysie finansowym 2008 r. to właśnie Finlandia miała największy wzrost wydatków na osłony socjalne w stosunku do PKB w całej Unii. Żeby poskromić wzrost cen niektóre kraje – w tym Belgia, Holandia, Luksemburg, Austria i Irlandia – porozumiały się, aby negocjować tańsze leki. Projekt jest wciąż w początkowej fazie, ale zainspirował do naśladownictwa inne kraje. Na południu Europy sygnatariusze tzw. deklaracji z Valletty – Malta, Cypr, Grecja, Włochy, Hiszpania, Portugalia i kilka innych – próbuje osiągnąć podobny cel. Tymczasem Rada Unii Europejskiej wciąż proceduje propozycję Komisji, która chce wprowadzić mechanizm oceny technologii zdrowotnych mający ułatwić poszczególnym rządom decyzję, czy wprowadzać nowy lek. Stawką w grze jest istotna część unijnej tożsamości. Unia ma tylko 7 proc. światowej ludności, wytwarza 25 proc. światowego PKB, ale stanowi źródło połowy wydatków socjalnych. Jeśli Unia nie zdoła zredukować kosztów, wyborcy mogą mieć kolejny powód, żeby zawierzyć eurosceptykom i nacjonalistom obiecującym lepszy sposób ochrony obywateli. Żeby wzmocnić zdolności obronne, UE powołała nowy pakt wojskowy znany pod akronimem PESCO oraz wieloletni Europejski Fundusz Obronny, przez który do następnego wieloletniego budżetu wpłynie 13 mld euro na wzmocnienie przemysłu i zmniejszenie zależności Unii od amerykańskiego sprzętu wojskowego. Nie było trudno przekonać kraje do udziału – obronność to jeden z niewielu obszarów w którym rządy chętnie współpracują, zwłaszcza od kiedy Waszyngton stał się coraz mniej stabilnym i coraz trudniejszym partnerem w dyplomacji. (Tu akurat Polska nie wykazała nadmiernego entuzjazmu, żeby się przyłączyć). Mało kto jednak łudzi się, że Unia potrafiłaby w bliskiej przyszłości obronić się przed atakiem Rosji albo Chin bez pomocy Waszyngtonu. W rzeczywistości presja na ""strategiczną autonomię"" dotyczy czegoś innego: odświeżenia idei Europy jako przedsięwzięcia przemysłowego – UE stawiała pierwsze kroki jako grupa krajów chcących powołać wspólny rynek, aby sprzedawać i kupować węgiel i stal. Dla niektórych obserwatorów, u podstaw dyskusji o zwiększeniu zdolności wojskowych Unii leży pytanie, czy wspólny cel obronny może powołać nowy przemysłowy sojusz, który tchnie nowe życie i da nowy sens istnienia projektowi europejskiemu.",Parlament Europejski,
https://wiadomosci.onet.pl/swiat/erdogan-chce-wiecej-pieniedzy-od-ue-by-zatrzymac-uchodzcow-w-turcji/jh32bnb,"Erdogan grozi UE uchodźcami. ""Jeśli nie akceptujecie tego biznesu, otworzymy bramy""","Pomoc Unii Europejskiej dla Turcji na rzecz rozwiązania kryzysu wokół uchodźców z Syrii jest zbyt mała - stwierdził prezydent Turcji Recep Tayyip Erdogan. - Jeśli nie akceptujecie tego biznesu, otworzymy bramy. Niech idą, dokąd chcą - powiedział agencji Reutera. Jak poinformował, do tej pory Ankara wydała na ten cel 40 mld dol.","Erdogan po raz kolejny zapowiedział, że Turcja pozwoli przebywającym na jej terytorium syryjskim uchodźcom na wyjazd do UE, jeśli kraje Zachodu nie udzielą Ankarze większej pomocy i nie poprą tureckiego planu utworzenia strefy bezpieczeństwa, w której mogliby przebywać Syryjczycy. - Jeśli nie akceptujecie tego biznesu, otworzymy bramy. Niech idą, dokąd chcą - powiedział. Jego zdaniem utworzenie strefy sięgającej 32 kilometrów w głąb północnowschodniej Syrii pozwoliłoby uchodźcom ""na powrót na swoje ziemie i zrealizowanie ich wszystkich potrzeb - edukacji, zdrowia, schronienia"". - Pozwoli im to żyć na ich własnej ziemi i uciec z życia w namiotach i miasteczkach kontenerów - dodał. Erdogan wskazał, że wsparcie finansowe otrzymywane od UE nie wystarcza na pomoc 3,6 mln Syryjczyków, którzy uciekli do Turcji od początku wojny w 2011 r. Wskazał, że Turcja wydała 40 mld dolarów na ten cel, a przewidziana w umowie z UE suma 6 mld euro na wsparcie jego realizacji nie jest wystarczająca i jest wypłacana zbyt powoli. Podkreślił, że przedstawi to stanowisko kanclerz Niemiec Angeli Merkel podczas posiedzenia Zgromadzenia Ogólnego Organizacji Narodów Zjednoczonych, które rozpoczyna się w przyszłym tygodniu. Erdogan: będę rozmawiał z Trumpem o zakupie Patriotów Erdogan powiedział także agencji Reutera, że na posiedzeniu Zgromadzenia Ogólnego ONZ będzie rozmawiał z prezydentem USA Donaldem Trumpem o zakupie systemów obrony powietrznej Patriot. Waszyngton oferuje Ankarze systemy Patriot jako alternatywę dla kupowanych przez nią rosyjskich systemów obrony powietrznej S-400. Pentagon ostrzegł, że S-400 w Turcji może stanowić zagrożenie dla sił powietrznych NATO operujących w tym regionie. Amerykańscy eksperci uważają, że radary zainstalowane w rosyjskiej broni nauczą się dostrzegać i śledzić myśliwce F-35, przez co ich niewykrywalność stałaby się wątpliwa. Erdogan podkreślił, że w trakcie rozmowy telefonicznej z Trumpem dwa tygodnie temu poruszono temat zakupu Patriotów. - Powiedziałem, że bez względu na to, jaki zestaw (...) S-400 otrzymamy, możemy kupić pewną liczbę Patriotów - relacjonował prezydent. Podczas spotkania prezydenci mają też omawiać plany utworzenia 450-kilometrowej tzw. bezpiecznej strefy rozciągającej się wzdłuż granicy turecko-syryjskiej, w regionie kontrolowanym głównie przez kurdyjskie milicje Ludowe Jednostki Samoobrony (YPG). Prezydent zapowiedział, że jeśli strefa nie zostanie utworzona w tym miesiącu, Turcja będzie działać w pojedynkę. - Korytarz pokojowy jest niezbędną kwestią. Nie pozwolimy na korytarz terroru na naszych granicach i podejmiemy wszelkie konieczne kroki w tym obszarze - oświadczył. USA wspierają w Syrii YPG, które Ankara uważa za organizację terrorystyczną będącą przedłużeniem zdelegalizowanej w Turcji separatystycznej Partii Pracujących Kurdystanu (PKK). Z kolei dla Waszyngtonu kurdyjskie milicje są głównym sprzymierzeńcem w walce z Państwem Islamskim (IS) w Syrii. -To Turcja walczy z tymi grupami terrorystycznymi (...). Jesteśmy waszym partnerem w NATO. Dajecie im za darmo broń, której nie sprzedacie za pieniądze swojemu sojusznikowi NATO - powiedział. - Mamy dosyć tłumaczenia tego (...). Myślę, że Trump musi to zrozumieć - wskazał. Erdogan, pytany o to, czy zwróci się do Trumpa z apelem o nienakładanie kary na turecki bank Halkbank, któremu USA zarzuciły łamanie sankcji przeciw Iranowi, odparł, że jest przekonany, że nie mogliby zapobiec takiemu ""błędowi"". Dodał, że między nim a Trumpem jest ""inny rodzaj zaufania"". - Według mnie taki kraj jak USA nie będzie chciał więcej krzywdzić sojuszniczej Turcji. To nie jest racjonalne zachowanie - podkreślił.",Recep Tayyip Erdogan,
https://wiadomosci.onet.pl/kraj/gdansk-wielka-piaskownica-na-srodku-skrzyzowania-w-gdansku-urzednicy-bronia-projektu/d9yscw2,Wielka piaskownica na środku skrzyżowania w Gdańsku. Urzędnicy: ulica wraca do mieszkańców!,"W ramach akcji ""ulica pełna życia"" na środku jednego ze skrzyżowań w Dolnym Mieście w Gdańsku urzędnicy zrobili tam tymczasową strefę relaksu. Wysypano piasek i ustawiono leżaki. Internauci są tutaj bezlitośni, nazywając cały projekt ""wielką kuwetą za 100 tys. zł"". Magistrat ma jednak swoje racje, a cała historia pokazuje, jak czasami wygląda wydatkowanie unijnych funduszy.","Jako pierwszy wielką piaskownicę na środku skrzyżowania w Dolnym Mieście opisał portal Gdańsk Strefa Prestiżu, który znany jest z ostrej krytyki gdańskiego magistratu. Tak zwana strefa relaksu została ustawiona wczoraj. Wywołała mieszane uczucia. Mowa o skrzyżowaniu ulic Jaskółczej, Śluzy i Jałmużniczej w Gdańsku. - Wszelkie imprezy aktywizujące mieszkańców dzielnic zapominanych przez magistrat są potrzebne. Ale nie za wszelką cenę i nie za cenę kuriozalnego zablokowania skrzyżowania - mówi Onetowi Andrzej Ługin z Gdańsk Strefa Prestiżu i mieszkaniec Dolnego Miasta. - W tej części Gdańska jest wiele zaniedbanych skwerów i wiele zaniedbanych miejsc. Może lepiej, aby magistrat pomyślał tutaj o czymś trwałym, a nie tymczasowym? Może warto posadzić tutaj prawdziwe drzewa, wyrównać trawniki? A nie stworzyć kupę piachu. Według mnie to jest efekciarstwo, a nie prawdziwe działanie - dopowiada. Temat podchwyciły kolejne media (szczególnie prawicowe), a sporo komentarzy pojawiło się też na Wykopie. Wielu internautów nie pozostawia na działaniach gdańskiego magistratu suchej nitki, nazywając cały projekt ""wielką kuwetą za 100 tys. zł"". Magistrat ma jednak swoje wyjaśnienia. Jego przedstawiciele tłumaczą Onetowi, że chodzi tutaj o kampanię, która ma m.in. na celu krzewić ideę, że ulica nie jest tylko dla samochodów i że ważny jest też np. zrównoważony transport. Czy rzeczywiście urzędnicy wierzą, że wysypanie na środku ulicy piasku i zamknięcie skrzyżowania dla ruchu zmieni nastawienie kierowców? - To nie jest nasz pomysł. Podobna akcja miała miejsce w wielu miastach europejskich i zakończyła się wielkim sukcesem - mówi Onetowi Jędrzej Sieliwończyk z gdańskiego Biura Prasowego. - Wybraliśmy to miejsce, bo w Dolnym Mieście jest już prowadzona rewitalizacja, a to skrzyżowanie jest stosunkowo mało uczęszczane - dopowiada nasz rozmówca. Gdańscy urzędnicy informują, że projekt został przygotowany w ramach Europejskiego Tygodnia Mobilności Aktywnej i że w 85 procentach został sfinansowany z funduszy UE. A koszt jest niebagatelny - łącznie wydano tutaj ponad 103 tys. zł. Z tego 38 tys. zł kosztowało przeprowadzenie warsztatów i konkursów - magistrat podaje nam szczegółowy program, a zajęcia odbywać się będą w różne dni i przez wiele godzin. Z komunikatu miasta: ""Ulica pełna życia ma stać się żywym, aktywnym laboratorium pełnym ciekawych eksperymentów. Program zakłada warsztaty dla każdego i w każdym wieku. Będą atrakcje dla najmłodszych, młodzieży, osób poszukujących przygód, dla amatorów aktywnego spędzenia czasu na świeżym powietrzu, a także dla seniorów"". W dokumencie znalazło się też zdanie, że ""ulica wraca do mieszkańców"". Ile kosztowała sama ""strefa relaksu"" na skrzyżowaniu w Dolnym Mieście? Miasto mówi o ""aranżacji przestrzeni"", a w tym przypadku był to wydatek rzędu 53 tys. zł. - To nie jest jednak tak, że za te pieniądze został tylko przywieziony i wysypany piasek. Nie, działań jest i będzie tutaj znacznie więcej - mówi nam jeden z przedstawicieli magistratu. W ramach ""aranżacji przestrzeni"" wydano pieniądze na piasek, jego transport, wykonanie i montaż skrzyni drewnianych, ""nasadzenie skrzynek trawami i roślinami"", ""instalacje florystyczne"", tablice kredowe, leżaki, podest sceniczny. Ponadto także w tej kwocie mieści się sprzątanie terenu, wywóz śmieci przez 10 dni (tyle funkcjonować będzie strefa relaksu), instalacja nagłośnienia, ustawienie i obsługa toalety przenośnej. A także niektóre warsztaty - np. tworzenia mebli miejskich. Magistrat odpowiada też na pojawiające się zarzuty, że za 100 tys. zł można było przeprowadzić na Dolnym Mieście inwestycję, która dłużej będzie służyć mieszkańcom. Sieliwończyk podkreśla, że w tym konkretnym projekcie pieniądze można było wydać tylko na takie działania, nie na ""twarde inwestycje"". Urzędnik zapewnia też, że dzisiaj dostawał już sygnały od mieszkańców Dolnego Miasta, że pomysł z leżakami i piaskiem na skrzyżowaniu się podobał.","""Strefa relaksu"" w Dolnym Mieście",
https://wiadomosci.onet.pl/swiat/parlament-europejski-przygotowuje-rezolucje-wszystko-przez-brexit/9cnl41p,Parlament Europejski przygotowuje rezolucje. Wszystko przez brexit,"Na pierwszym powakacyjnym posiedzeniu Parlamentu Europejskiego europosłowie chcą przyjąć rezolucję, w której mają się upomnieć o uregulowanie praw obywateli w przypadku chaotycznego brexitu - dowiedziała się Polska Agencja Prasowa ze źródeł w Parlamencie Europejskim.","- Chcemy jeszcze raz przypomnieć o naszym stanowisku i podkreślić, że nawet w przypadku wyjścia Wielkiej Brytanii bez umowy potrzebne będzie porozumienie dotyczące zabezpieczenia praw obywateli - powiedział rozmówca PAP. Europarlament nie bierze bezpośredniego udziału w rozmowach ze stroną brytyjską, ale ma na nie wpływ, bo ostatecznie to deputowani muszą ratyfikować umowę rozwodową. W tym tygodniu główny negocjator ds. brexitu Michel Barnier spotykał się z grupami politycznymi w PE, żeby zdać im relację ze stanu rozmów z wysłannikami Londynu. Z nieoficjalnych doniesień wynika, że nie ma przełomu, a strona unijna jest rozczarowana brakiem konkretnych propozycji z Wielkiej Brytanii. Europosłowie, którzy w poprzedniej kadencji przyjmowali już wiele rezolucji na różnych etapach negocjacji, wyznaczając swoje nieprzekraczalne granice ustępstw, mają dać jasno do zrozumienia, że nie ma mowy o otwarciu porozumienia rozwodowego, tak jak chciałby tego premier Boris Johnson. Treść rezolucji nie jest jeszcze ustalona, bo przedstawiciele różnych grup politycznych z europarlamentarnej grupy sterującej ds. brexitu pracują nad nią. - Trwają negocjacje, dlatego nie mogę powiedzieć, co się znajdzie w tekście. Jeśli potrzebne będzie przedłużenie, możemy je poprzeć, jeśli będą istotne zmiany w scenariuszu - powiedziała dziś grupie dziennikarzy szefowa frakcji Socjalistów i Demokratów w PE Iratxe Garcia Perez. Po stronie unijnej od dłuższego czasu pojawiają się głosy, że przedłużenie brexitu mogłoby być możliwe, ale tylko pod warunkiem pojawienia się nowego czynnika po drugiej stronie kanału La Manche, takiego jak np. kolejne referendum czy nowe wybory. Chaos w Wielkiej Brytanii - czego ostatnią odsłoną było środowe orzeczenie szkockiego sądu apelacyjnego, że decyzja Johnsona o zawieszeniu prac brytyjskiego parlamentu na pięć tygodni była niezgodna z prawem - nie ułatwia planowania. - Bardzo trudno powiedzieć, co się stanie w sprawie brexitu w kolejnych dniach. Najgorszym scenariuszem jest brak porozumienia. Nasza grupa polityczna będzie próbowała zrobić wszystko, co w naszej mocy, żeby temu zapobiec - zaznaczyła Garcia Perez. Możliwe przedłużenie brexitu o kolejne kilka miesięcy może wywołać jednak problemy po stronie unijnej. Prawnicy w Parlamencie Europejskim już się zastanawiają, co zrobić z faktem, że Wielka Brytania nie ma komisarza (Londyn sam zrezygnował z nominowania kogokolwiek). O ile do wyjścia doszłoby 31 października, gdy kończy się mandat KE Jean-Claude'a Junckera, nie byłoby żadnego problemu, ale jeśli stałoby się to później, wówczas Zjednoczone Królestwo powinno mieć kogoś w kolegium przyszłej przewodniczącej KE Ursuli von der Leyen. W Brukseli jest obawa, że szef brytyjskiego rządu, który nie chce przedłużenia, będzie zwlekał z wnioskiem w tej sprawie do samego końca i wyeksportuje chaos ze swojego kraju na kontynent. Decyzja o ustanowieniu nowej KE bez przedstawiciela jednego z krajów członkowskich mogłaby być bowiem zaskarżona do unijnego Trybunału Sprawiedliwości - przewidują niektórzy prawnicy w PE. Wszystko to może sprawić, że przejęcie urzędu przez Komisję von der Leyen może się opóźnić. Przed przyjęciem rezolucji europosłowie planują przeprowadzić debatę, która najpewniej odbędzie się w przyszłą środę w Strasburgu. W tekście - według informacji PAP - ma się znaleźć też wezwanie, by zrobić wszystko, by uniknąć podważania procesu pokojowego w Irlandii Północnej.",Parlament Europejski,
https://wiadomosci.onet.pl/swiat/przedstawiciele-skrajnej-prawicy-i-kontrowersyjny-ksiadz-zaproszeni-na-debate-w/j29vm85,Przedstawiciele skrajnej prawicy i kontrowersyjny ksiądz zaproszeni na debatę w Ambasadzie RP w Berlinie,"Polska ambasada w Berlinie organizuje debatę na temat Unii Europejskiej, która odbędzie się 23 września. Zaproszenia otrzymali przedstawiciele skrajnie prawicowej partii AfD oraz kontrowersyjny ksiądz Tadeusz Guz. O sprawie poinformował portal oko.press.pl. Onet próbował skontaktować się z Ambasadą, jednak bezskutecznie.","Na 23 września 2019 zaplanowano seminarium ""Quo vadis Europa. Chrześcijaństwo jako fundament Unii Europejskiej. Dziedzictwo Roberta Schumana"". Organizatorem jest Ambasada RP w Berlinie, a seminarium odbędzie się w Instytucie Kultury Polskiej. Zaproszony do dyskusji został m.in. prof. ks. Tadeusz Guz, który podczas swoich wykładów na Katolickim Uniwersytecie Lubelskim mówił o mordach rytualnych dokonywanych przez Żydów. W odpowiedzi na te tezy, rzecznicy prasowi KUL i Archidiecezji Lubelskiej wydali wspólne oświadczenie, w którym zapewnili, że ""Arcybiskup Metropolita Lubelski i Rektor KUL uznają przytoczone w piśmie wypowiedzi ks. prof. Guza za niedopuszczalne"". Przyznali, że wypowiedzi wykładowcy szkodzą dobremu mieniu uczelni i archidiecezji. W 2017 roku ks. Guz otrzymał tytuł profesora zwyczajnego od prezydenta Andrzeja Dudy. Jedną z osób zaproszonych przez Instytut jest posłanka AfD Beatrix von Storch. Wnuczka ministra finansów w rządzie Adolfa Hitlera, a dziś wiceprzewodnicząca skrajnie prawicowej Alternatywy dla Niemiec, nawoływała do strzelania do imigrantów – w tym dzieci – którzy próbowali się dostać do Europy bez wiz (później złagodziła swoją wypowiedź). Członkowie AfD znani są również z innych swoich skrajnych wypowiedzi. Działacz AfD, deputowany landtagu Turyngii Björn Höcke określił w 2017 roku pomnik ofiar Holokaustu w Berlinie jako ""wstyd"". Wzywał także do zniesienia kryminalizacji propagandy nienawiści narodowościowej i do legalizacji negowania Holokaustu. W sumie organizatorzy zaprosili trzech reprezentantów AfD, nie będzie to jednak jedyna partia, której przedstawicieli zaproszono na seminarium do polskiej placówki. Na siedmiu niemieckich polityków zaproszonych do Instytutu Kultury Polskiej prawicową AfD reprezentuje troje, centroprawicową CDU – dwóch, Zielonych i lewicową SPD – po jednym. Źródło: oko.press",Beatrix von Storch,
https://wiadomosci.onet.pl/swiat/ue-europoslowie-z-niemiec-chca-zablokowac-komisarza-z-wegier/wbmyj10,UE: europosłowie z Niemiec chcą zablokować komisarza z Węgier,"Europosłowie niemieckich socjaldemokratów i Zielonych zapowiadają sprzeciw wobec desygnowanego na komisarza ds. rozszerzenia, pochodzącego z Węgier, Laszlo Trocsanyi'ego. Ich zdaniem, ten były minister sprawiedliwości działał na rzecz osłabiania praworządności w swoim kraju.","- Jest on współodpowiedzialny za reformę wymiaru sprawiedliwości, dyskryminację mniejszości i dyskryminujące przepisy wymierzone w organizacje pozarządowe - oskarża Trocsanyi'ego wiceprzewodnicząca Parlamentu Europejskiego, Katarina Barley z niemieckiej SPD. W wywiadzie opublikowanym przez lokalne dzienniki należące do grupy medialnej RND Barley zarzuciła Węgrowi działania mające na celu osłabianie praworządności w jego kraju. Niemiecka polityk, która również była ministrem sprawiedliwości w gabinecie Angeli Merkel, wezwała swoją niedawaną koleżankę z rządu, Ursulę von der Leyen (nową szefową Komisji Europejskiej) do wydania oświadczenia w sprawie kandydatury Trocsanyi'ego. - W końcu to przecież ona ponosi odpowiedzialność za cały zespół - przekonuje Barley. Współprzewodnicząca Zielonych w PE, pochodząca z Gubina, Ska Keller w rozmowie, która również ukazała się w dziennikach grupy RND orzekła, że węgierski kandydat na komisarza brał aktywny udział w burzeniu państwa prawa. - Miałby teraz pilnować przestrzegania europejskich traktatów i wartości. I oprócz tego miałby być odpowiedzialny za rozszerzenia, a więc domagać się przestrzegania tych reguł i wartości przez kraje kandydujące do UE. Jest to cyniczne - uważa polityk Zielonych i zapowiada twarde przesłuchanie w PE. - Parlament już w przeszłości nie wahał się odsyłać kandydatów do domu. Teraz również nie zrezygnuje z tego prawa - zagroziła. Grupy socjaldemokratów i Zielonych w europarlamencie nie mają wystarczającej liczby głosów, żeby zablokować kandydaturę Trocsanyi'ego. Wszystko będzie zależało od deputowanych Europejskiej Partii Ludowej (EPL), do której należy partia Fidesz premiera Viktora Orbana. W marcu br. po wielomiesięcznych sporach została ona jednak zawieszona w prawach członka frakcji. Jak donosi dziś poczdamski dziennik ""Maerkische Allgemeine Zeitung"" większość deputowanych EPL w nieoficjalnych rozmowach ""nie wyobraża sobie, żeby Trocsanyi wyszedł z przesłuchania w PE bez szwanku"". Von der Leyen przedstawiła we wtorek kandydatów na komisarzy z przypisanymi do nich zadaniami, wskazując klimat, gospodarkę i digitalizację jako najważniejsze obszary działalności w kolejnych pięciu latach. Przyszła szefowa KE na konferencji przekonywała, że nowy zespół ""nada kształt działaniom Unii"".",László Trócsányi,
https://wiadomosci.onet.pl/swiat/krytyka-stworzonego-w-ke-stanowiska-ds-ochrony-europejskiego-stylu-zycia/8ynxhjz,"Krytyka stworzonego w KE stanowiska ds. ""ochrony europejskiego stylu życia""","W Parlamencie Europejskim pojawiły się głosy oburzenia i krytyki, że jeden z nowych wiceszefów KE otrzymał zadanie ""ochrony naszego europejskiego stylu życia"". Europosłowie kwestionują łączenie w jego ramach spraw bezpieczeństwa z migracją.","Przewodnicząca elekt Komisji Europejskiej Ursula von der Leyen przedstawiła skład swojego kolegium, wskazując jako jednego z ośmiu wiceprzewodniczących Greka Margaritisa Schinasa, byłego głównego rzecznika KE Jean-Claude'a Junckera. Jego obszarowi odpowiedzialności nadano nazwę ""Ochrona naszego europejskiego stylu życia"". Schinas ma odpowiadać za migrację, bezpieczeństwo, zatrudnienie oraz edukację. Już na konferencji prasowej von der Leyen dziennikarze reagowali kpinami na takie określenie stanowiska. Wkrótce potem pojawiły się zarzuty w tej sprawie ze strony Parlamentu Europejskiego. ""Nowy zespół komisarzy sprawia wrażenie kompetentnego. Nie rozumiem jednak, dlaczego von der Leyen połączyła migrację z >>ochroną naszego europejskiego stylu życia<<. Potrzebujemy rygorystycznych i uczciwych zasad imigracyjnych, ale ta Komisja powinna trzymać się z dala od retoryki (premiera Węgier Viktora) Orbana"" - napisał na Twitterze Guy Verhofstadt z grupy Odnowić Europę (Renew Europe). Niezrozumienie dla decyzji przyszłej szefowej KE w tej sprawie nie ogranicza się do jednej grupy politycznej. Niezadowolenia nie krył równieżwiceprzewodniczący Socjalistów i Demokratów (S&D), brytyjski europoseł Claude Moraes. ""Łączenie bezpieczeństwa z migracją. Wrzucanie do tego zatrudnienia i edukacji. Nadanie portfolio nazwy >>Ochrona naszego stylu życia<<. Naprawdę? Czy ktoś się domyśla, jak to może być odbierane?"" - napisał na Twitterze były szef komisji ds. wolności obywatelskich, sprawiedliwości i spraw wewnętrznych PE. Jeszcze dalej poszedł w krytyce współprzewodniczący Zielonych w PE Philippe Lamberts, który uważa, że ta sprawa to ""absolutny skandal"". Jak ocenił cytowany przez belgijskiego nadawcę RTBF eurodeputowany, takie podejście oznacza przyjęcie skrajnie prawicowego poglądu, że migracja zagraża ""europejskiemu stylowi życia"". Rzeczniczka KE Mina Andreewa przypominała w środę na konferencji prasowej w Brukseli, że ""ochrona europejskiego stylu życia"" to jeden z rozdziałów wytycznych politycznych von der Leyen, opublikowanych jeszcze w lipcu. ""Przewodnicząca zdecydowała się zreorganizować Komisję zgodnie z sześcioma tytułami swoich wytycznych politycznych"" - zaznaczyła Andreewa. Jak dodała, dla nowej szefowej KE europejski styl życia oznacza poszanowanie równości i różnorodności. Nie wiadomo, czy dla eurodeputowanych, którzy będą przesłuchiwali kandydatów na komisarzy, takie wyjaśnienia będą satysfakcjonujące. W przeszłości PE potrafił doprowadzić do wymiany kandydata na komisarza, jednak w tym przypadku problematyczna jest nie osoba, a przypisany jej zakres odpowiedzialności.",Von der Leyen,
https://wiadomosci.onet.pl/swiat/janusz-wojciechowski-kandydatem-na-unijnego-komisarza-ds-rolnictwa/vg3fj1j,Zatwierdzono listę kandydatów na unijnych komisarzy. Janusz Wojciechowski kandydatem na komisarza ds. rolnictwa,"Komisja Europejska przedstawiła oficjalnie listę kandydatów na komisarzy z podziałem na stanowiska. Przedstawiciel Polski, były europoseł PiS Janusz Wojciechowski, został kandydatem na komisarza rolnictwa. Propozycję podziału tek ogłosiła przyszła szefowa KE Ursula von der Leyen.","Dunka Margrethe Vestager została kandydatką na stanowisko wiceszefa KE ds. cyfrowych, a Frans Timmermans - kandydatem na stanowisko wiceszefa KE ds. zielonego ładu. Czeszka Viera Jourova ma z kolei objąć stanowisko komisarza ds. wartości, a Belg Didier Reynders - komisarza ds. sprawiedliwości; oboje mają odpowiadać w przyszłej KE za praworządność. Następnie Parlament Europejski będzie głosował nad całym kolegium komisarzy. Przed tym głosowaniem odbędą się przesłuchania kandydatów na komisarzy w odpowiednich komisjach. Ostatnim krokiem jest formalne powołanie Komisji Europejskiej przez Radę Europejską. W Komisji Europejskiej, którą przedstawiła jej przyszła przewodnicząca Ursula von der Leyen, ma być ośmioro wiceprzewodniczących: z Łotwy, Holandii, Danii, Hiszpanii, Grecji, Słowacji, Czech i Chorwacji. Mają pracować w zespołach. Przyszła szefowa KE na konferencji prasowej mówiła, że wiceprzewodniczący będą pracować w klastrach w zależności od tego, czym się będą zajmować. Przykładowo Frans Timmermans jako wiceszef ds. zielonego ładu ma koordynować energię, klimat, ale też rolnictwo. Z kolei Dunka Margrethe Vestager jako wiceprzewodnicząca ds. dostosowania Europy do ery cyfrowej ma pracować m.in. z komisarzami ds. innowacyjności i gospodarki. Wiceprzewodniczący będą też mieli własne teki. Vestager będzie komisarzem ds. konkurencji. Łotysz Valdis Dombrovskis na równi z Vestager i Timmermansem ma być wiceprzewodniczącym zarządzającym. Będzie on odpowiadał za gospodarkę, a także będzie komisarzem ds. usług finansowych. Kolejną wiceszefową KE ma zostać Czeszka Viera Jourova, która ma odpowiadać za wartości i przejrzystość. Będzie zajmowała się też praworządnością wraz z komisarzem ds. sprawiedliwości. Na wiceprzewodniczących zostali również desygnowani Słowak Marosz Szefczovicz (relacje międzyinstytucjonalne), Grek Margaritis Schinas (ochrona europejskiego stylu życia), Chorwatka Dubravka Szuica (demografia i demokracja) oraz Hiszpan Josep Borrell (sprawy zagraniczne).",Ursula von der Leyen,
https://wiadomosci.onet.pl/kraj/sad-decyzja-komisji-europejskiej-ws-gazociagu-opal-niewazna/bly0593,Sąd UE stwierdził nieważność decyzji KE w sprawie gazociągu OPAL,"Polska wygrała z Komisją Europejską w sądzie UE w sprawie decyzji dotyczącej umożliwienia Gazpromowi większego wykorzystania gazociągu OPAL. ""Decyzja ta została wydana z naruszeniem zasady solidarności energetycznej"" - uzasadnili dziś sędziowie z Luksemburga.","Chodzi o wydaną 28 października 2016 roku zgodę KE na większe wykorzystanie lądowej odnogi Nord Streamu, czyli biegnącego wzdłuż niemiecko-polskiej granicy gazociągu OPAL. Wcześniej Rosjanie wykorzystywali tylko połowę jego mocy, choć przez lata starali się go zmonopolizować. Polski rząd, a także spółka zależna PGNiG złożyły do unijnego sądu pozwy przeciwko KE w sprawie decyzji dotyczącej rurociągu w grudniu 2016 roku. Warszawa argumentowała, że postanowienie KE jest niekorzystne dla bezpieczeństwa energetycznego Polski. ""Sąd stwierdził nieważność decyzji Komisji, zatwierdzającej zmianę systemu ustanawiającego wyłączenie w odniesieniu do korzystania z gazociągu OPAL"" - czytamy w postanowieniu. Teoretycznie KE może złożyć odwołanie od orzeczenia sądu, do Trybunału Sprawiedliwości, ale musi być ono ograniczone tylko do kwestii prawnych. Może zostać wniesione w terminie dwóch miesięcy i 10 dni od dnia zawiadomienia o tym orzeczeniu.",Polski rząd i spółka zależna PGNiG złożyły do unijnego sądu pozwy przeciwko KE,
https://wiadomosci.onet.pl/kraj/rmf-fm-olaf-nie-opublikuje-wynikow-dochodzenia-ws-wojciechowskiego/1zsdyel,RMF FM: OLAF nie opublikuje wyników dochodzenia ws. Wojciechowskiego,"Europejski Urząd ds. Zwalczania Nadużyć Finansowych (OLAF) nie opublikuje raportu z dochodzenia prowadzonego w sprawie rozliczeń kosztów podróży Janusza Wojciechowskiego. ""Raporty końcowe OLAF podlegają ścisłym zasadom poufności"" - poinformował OLAF w odpowiedzi na pytania RMF FM.","Przypomnijmy. W ostatnich dniach w europejskich mediach pojawiały się informacje, że wobec Wojciechowskiego, polskiego kandydata do KE, prowadzone jest dochodzenie OLAF-u. Według doniesień prasowych chodzi o domniemane nieprawidłowości w zwrocie kosztów podróży. OLAF potwierdził, że bada sprawę Wojciechowskiego. Postępowanie OLAF-u, jak wynika z doniesień medialnych, dotyczy również francuskiej kandydatki na komisarza Sylvie Goulard. Według gazety ""Le Monde"" chodziło o tworzenie w PE ""rzekomych fikcyjnych miejsc pracy"". Francuskie media informowały, że Goulard miała zwrócić PE 45 tys. euro niesłusznie wypłaconych środków. ""Le Monde"" informuje, ze sprawa jest jednak niezamknięta we Francji - odpowiednie organy badają fikcyjną pracę asystentów w Parlamencie Europejskim. Dochodzenia nie zakończył też OLAF. - OLAF jest niezależny. Będziemy szanować tę niezależność i zasadę domniemania niewinności - podkreśliła rzeczniczka KE Mina Andreewa w odpowiedzi. Jak dodała, tworzenie nowej KE zawsze jest ""delikatną sprawą"". - Musimy mieć pewność, ze najlepsi ludzie obejmą odpowiednie teki w Komisji - wskazała. Źródło w Komisji powiedziało, że pytanie, czy KE ma jakieś obawy co do obsady stanowisk w związku z postępowaniami, powinno być skierowane do przyszłej szefowej Komisji, Ursuli von der Leyen. POLECAMY: KE o Januszu Wojciechowskim: szanujemy zasadę domniemania niewinności Sam Urząd ds. Zwalczania Nadużyć Finansowych potwierdził w poniedziałek, że bada sprawę Wojciechowskiego. ""Fakt, że OLAF bada sprawę, nie oznacza, że zaangażowane osoby (podmioty) dopuściły się nieprawidłowości czy oszustwa"" - podkreśliły jego służby prasowe. ""OLAF w pełni szanuje domniemanie niewinności i prawo do obrony osób, których dotyczy dochodzenie"" - dodano w oświadczeniu. Sam Wojciechowski podkreślił, że ""z własnej inicjatywy"" zwrócił Parlamentowi Europejskiemu ponad 11 tys. euro w 2016 roku, gdy podczas porządkowania dokumentów stwierdził ""ryzyko jakiegoś błędu w tych obliczeniach"" w rozliczaniu podróży z lat 2009-2011. Jak podkreślił, posiada potwierdzające to dokumenty, które może pokazać. Powiedział też, że w maju otrzymał od OLAF ""dokument, który zgodnie z procedurą przesyła się po zakończeniu dochodzenia, żeby osoba objęta tym dochodzeniem mogła się do niego odnieść"". - Nie mogłem tego dokumentu ujawniać, niestety (...), zwróciłem się do OLAF o zgodę na to - dodał. POLECAMY: KE przedstawiła oficjalnie listę kandydatów na komisarzy Jak zaznaczył, z pisma OLAF wynika, że zbadano jego dokumenty rozliczeniowe z siedmiu lat i że ""w dziewięciu z nich znalazły się omyłki pisarskie i rachunkowe, nic więcej"". Dodał, że chodzi o uchybienia niezamierzone. Błędy te miały polegać np. na nieprawidłowym wpisaniu numeru rejestracyjnego samochodu, którym podróżował jako europoseł czy podaniu z pamięci po czasie niewłaściwych wskazań stanu licznika. - Mam podstawy sądzić, że postępowanie jest zakończone, a jedynie nie są jeszcze sformułowane końcowe wnioski - powiedział Wojciechowski. Źródło: RMF FM; PAP",Janusz Wojciechowski,
https://wiadomosci.onet.pl/swiat/wybory-na-krymie-unia-europejska-nie-uznajemy-ich/0r362sz,Rosja przeprowadziła wybory. Unia Europejska: nie uznajemy wyborów lokalnych na Krymie,"Każdy z wybranych, który twierdzi, że ""reprezentuje"" ludność Krymu, nie zostanie uznany za przedstawiciela tych terytoriów, które są ukraińskie - informuje rzeczniczka szefowej unijnej dyplomacji.","""Unia Europejska nie uznaje nielegalnej aneksji Krymu i Sewastopola przez Federację Rosyjską i nadal potępia to naruszenie prawa międzynarodowego. Dlatego Unia Europejska nie uznaje przeprowadzenia wyborów na Półwyspie Krymskim. Każdy wybrany na Półwyspie Krymskim, który twierdzi, że ""reprezentuje"" ludność Krymu i Sewastopola, nie zostanie uznany za przedstawiciela tych terytoriów, które są ukraińskie"" - poinformowała w oświadczeniu Maja Kocijanczicz, rzeczniczka prasowa szefowej unijnej dyplomacji Federiki Mogherini. Jak dodała, Unia Europejska pozostaje ""niezachwiana we wspieraniu integralności terytorialnej i suwerenności Ukrainy"". Wybory regionalne i lokalne różnego szczebla odbyły się w niedzielę we wszystkich podmiotach Federacji Rosyjskiej. Do nich Rosja zalicza również anektowany w 2014 roku Krym. Partia Putina mocno obrywa w wyborach do moskiewskiej Dumy W niedzielę polskie MSZ ogłosiło, że uznaje za nielegalne wybory lokalne, zorganizowane przez Rosję na Półwyspie Krymskim na Ukrainie. Jak podkreślono w komunikacie opublikowanym przez ministerstwo, ""Polska niezmiennie wspiera niepodległość, suwerenność i integralność terytorialną Ukrainy"". ""Aneksja Krymu, terytorium Ukrainy, przez Federację Rosyjską w marcu 2014 r. stanowiła jaskrawe pogwałcenie prawa międzynarodowego, co zostało podkreślone w rezolucji Zgromadzenia Ogólnego ONZ nr 68/262 z 27 marca 2014 r."" - podkreślono w komunikacie. Wchodzący w skład Ukrainy Półwysep Krymski został zaanektowany przez Rosję w marcu 2014 roku, po referendum uznanym przez władze Ukrainy i Zachód za nielegalne. Tatarzy krymscy, którzy stanowią 12 proc. mieszkańców półwyspu, w większości zbojkotowali głosowanie, narażając się na represje ze strony rosyjskich władz. Rosja zakazała działalności Medżlisu, tatarskiego samorządu, a jego przywódcy zmuszeni byli do opuszczenia półwyspu. Tatarzy są stale dyskryminowani przez rosyjskie władze, rugowani z własnych ziem, ich domy są przeszukiwane, a działacze porywani lub aresztowani pod zarzutem terroryzmu. Z tego powodu część Tatarów po zajęciu Krymu opuściła swoje domy i znalazła schronienie na tzw. Ukrainie kontynentalnej.",Wybory lokalne i regionalne odbyły się 8 września na Półwyspie Krymskim,
https://wiadomosci.onet.pl/swiat/ke-o-januszu-wojciechowskim-szanujemy-zasade-domniemania-niewinnosci/14mbbqb,KE o Januszu Wojciechowskim: szanujemy zasadę domniemania niewinności,"Europejski Urząd ds. Zwalczania Nadużyć Finansowych (OLAF), o czym przypomniały w piątek media, prowadzi postępowanie wobec Janusza Wojciechowskiego i francuskiej kandydatki na komisarza. - OLAF jest niezależny. Będziemy szanować tę niezależność i zasadę domniemania niewinności - mówi Andreewa, podkreślając, że tworzenie nowej KE zawsze jest ""delikatną sprawą"".","Postępowanie OLAF-u, jak wynika z doniesień medialnych, dotyczy również francuskiej kandydatki na komisarza Sylvie Goulard. Według gazety ""Le Monde"" chodziło o tworzenie w PE ""rzekomych fikcyjnych miejsc pracy"". Francuskie media informowały, że Goulard miała zwrócić PE 45 tys. euro niesłusznie wypłaconych środków. ""Le Monde"" informuje, ze sprawa jest jednak niezamknięta we Francji - odpowiednie organy badają fikcyjną pracę asystentów w Parlamencie Europejskim. Dochodzenia nie zakończył też OLAF. O obie sprawy w poniedziałek była pytana Komisja Europejska. - OLAF jest niezależny. Będziemy szanować tę niezależność i zasadę domniemania niewinności - podkreśliła Andreewa w odpowiedzi. Jak dodała, tworzenie nowej KE zawsze jest ""delikatną sprawą"". - Musimy mieć pewność, ze najlepsi ludzie obejmą odpowiednie teki w Komisji - wskazała. Źródło w Komisji powiedziało PAP, że pytanie, czy KE ma jakieś obawy co do obsady stanowisk w związku z postępowaniami, powinno być skierowane do przyszłej szefowej Komisji, Ursuli von der Leyen. Sam Urząd ds. Zwalczania Nadużyć Finansowych potwierdził w poniedziałek Polskiej Agencji Prasowej, że bada sprawę Wojciechowskiego. - Fakt, że OLAF bada sprawę, nie oznacza, że zaangażowane osoby (podmioty) dopuściły się nieprawidłowości czy oszustwa - podkreśliły jego służby prasowe. - OLAF w pełni szanuje domniemanie niewinności i prawo do obrony osób, których dotyczy dochodzenie - dodano w oświadczeniu. W piątek w rozmowie z PAP Wojciechowski podkreślił, że ""z własnej inicjatywy"" zwrócił Parlamentowi Europejskiemu ponad 11 tys. euro w 2016 roku, gdy podczas porządkowania dokumentów stwierdził ""ryzyko jakiegoś błędu w tych obliczeniach"" w rozliczaniu podróży z lat 2009-2011. Jak podkreślił, posiada potwierdzające to dokumenty, które może pokazać. Powiedział też, że w maju otrzymał od OLAF ""dokument, który zgodnie z procedurą przesyła się po zakończeniu dochodzenia, żeby osoba objęta tym dochodzeniem mogła się do niego odnieść"". - Nie mogłem tego dokumentu ujawniać, niestety (...), zwróciłem się do OLAF o zgodę na to - dodał. Jak zaznaczył, z pisma OLAF wynika, że zbadano jego dokumenty rozliczeniowe z siedmiu lat i że ""w dziewięciu z nich znalazły się omyłki pisarskie i rachunkowe, nic więcej"". Dodał, że chodzi o uchybienia niezamierzone. Błędy te miały polegać np. na nieprawidłowym wpisaniu numeru rejestracyjnego samochodu, którym podróżował jako europoseł czy podaniu z pamięci po czasie niewłaściwych wskazań stanu licznika. - Mam podstawy sądzić, że postępowanie jest zakończone, a jedynie nie są jeszcze sformułowane końcowe wnioski - powiedział Wojciechowski.",Janusz Wojciechowski,
https://wiadomosci.onet.pl/kraj/brexit-moze-opoznic-budowe-polskich-autostrad/htkx698,Budowa polskich autostrad może opóźnić się przez brexit,"Wszystko przez to, że kryzys w Wielkiej Brytanii paraliżuje negocjacje nad budżetem UE na lata 2021-2027 - informuje ""Rzeczpospolita"". Jeżeli Londyn szybko nie dojdzie do ładu, przez rok czy dwa nie będzie z czego wypłacać funduszy strukturalnych.","Donald Tusk, przewodniczący Rady Europejskiej, stwierdził, że kwestie porozumienia w sprawie wieloletnich ram finansowych przekaże swojemu następcy. Jego kadencja upływa 1 grudnia 2019 r. Jednym z powodów, dla których rozmowy się przeciągają jest brak jasnych perspektyw w sprawie przyszłości Wielkiej Brytanii. – Nie wiemy, czy chce wyjść z Unii 31 października, czy może później, czy też w ogóle w Unii pozostanie. A bez tego konstruowanie przyszłego budżetu jest właściwie niemożliwe – przyznaje „Rzeczpospolitej"" wysoko postawione źródło w Berlinie. To samo usłyszano także w Radzie UE w Brukseli. Wielka Brytania jest trzecim – po Niemczech i Francji – płatnikiem do budżetu Unii: w 2018 r., już po uwzględnieniu specjalnego rabatu, przekazała Brukseli 13,2 mld funtów. Ponieważ w tym czasie dotacje dla Zjednoczonego Królestwa wyniosły 4,3 mld funtów, Brytyjczycy pozostawili w kasach europejskich aż 8,9 mld funtów na czysto. Istotna część tych środków posłużyła do finansowania autostrad czy oczyszczalni ścieków w naszym kraju. – Na razie budżet jest konstruowany przy założeniu, że Unia będzie działać w gronie 27 państw. Ale gdyby do brexitu jednak nie doszło, WRF musiałyby być finansowe zupełnie inaczej. Dlatego najpóźniej na początku 2020 r. będziemy musieli domagać się od Londynu określenia, jakie jest jego ostateczne stanowisko w tej sprawie – mówią wspomniane źródła. Jeśli, co wydaje się coraz bardziej realne, nie uda się w przyszłym roku uzgodnić WRF między przywódcami UE, zatwierdzić ich przez Parlament Europejski oraz przełożyć na szczegółowe regulacje prawne, to strumień funduszy strukturalnych dla Polski i innych państw zostanie z dnia na dzień wstrzymany w 2021 r., a być może i 2022 lub 2023 r. – Jeśli nie będzie porozumienia w sprawie wieloletnich ram finansowych, z automatu są przedłużane tylko dwie wielkie pozycje z budżetu Unii: subwencje na rolnictwo oraz finansowanie unijnej administracji – mówi „Rz"" znawca finansów europejskich. Źródło: ""Rzeczpospolita""",,
https://wiadomosci.onet.pl/swiat/boris-johnson-nie-zlozy-wniosku-o-opoznienie-wyjscia-wielkiej-brytanii-z-ue/2s0d1qd,"Boris Johnson: prędzej wyzionę ducha, niż opóźnię brexit",Brytyjski premier Boris Johnson wykluczył w czwartek złożenie wniosku o opóźnienie wyjścia Wielkiej Brytanii z Unii Europejskiej. - Prędzej wyzionę ducha - stwierdził.,"Szef rządu przemawiał w Wakefield przed publicznością złożoną z policyjnych kadetów. Dzień wcześniej jego administracja rozpoczęła szacowaną na 750 milionów funtów kampanię mającą na celu zrekrutowanie do policji 20 tys. nowych osób, z czego 6 tys. jeszcze w pierwszym roku. Po krótkim wystąpieniu, w którym wyraźnie zdekoncentrowany Johnson miał problemy z przytoczeniem policyjnej formułki wypowiadanej podczas zatrzymań podejrzanych, polityk odpowiedział na pytania zgromadzonych dziennikarzy. Czyta także: Boris Johnson przegrał w Izbie Gmin, jutro zapewne czeka go to samo w Izbie Lordów [KOMENTARZ] Premier był m.in. pytany o to, czy mimo środowej porażki w głosowaniu w Izbie Gmin nad projektem ustawy mającej wykluczyć ryzyko bezumownego brexitu przez wymuszenie przedłużenia procesu wyjścia z UE może zagwarantować, że nie zmieni daty opuszczenia Wspólnoty. - Tak, prędzej wyzionę ducha - odparł, wskazując, że dalsze opóźnienie wiązałoby się z kosztem na poziomie miliarda funtów miesięcznie i ""byłoby kompletnie, kompletnie bez sensu"". Johnson zapewnił jednocześnie, że mimo złożonego przez niego w środę wniosku o rozpisanie przedterminowych wyborów parlamentarnych, ""nie jest wcale zwolennikiem takiego rozwiązania"", ale zastrzegł, że ""szczerze mówiąc nie widzi innej opcji"". - Podjęcie tej decyzji jest jedynym sposobem na załatwienie tego i popchnięcie naprzód. Czy chcecie, aby ten rząd wyprowadził nas (z UE) 31 października, czy też chcecie, aby Jeremy Corbyn i Partia Pracy pojechały 17 października na kluczowy szczyt w Brukseli i zasadniczo oddały UE kontrolę (nad procesem), utrzymując nas w Wspólnocie po 31 października? - pytał. Premiera pytano także o rezygnację ze stanowiska wiceministra edukacji jego młodszego brata, Jo Johnsona, który ogłosił na Twitterze, że ""w ostatnich tygodniach był rozdarty między lojalnością wobec rodziny a interesem narodowym"". W odpowiedzi szef rządu powiedział, że 47-letni Jo jest ""fantastycznym facetem"" i był ""świetnym ministrem"", ale przyznał, że ""nie zgadza się (z nim) w sprawie Unii Europejskiej, bo to kwestia, która oczywiście dzieli rodziny i wszystkich"". Konferencja została na chwilę zakłócona, kiedy pod koniec wystąpienia Johnsona jedna ze stojących za nim kadetek była bliska zemdlenia i musiała na chwilę usiąść na schodach. Media zaznaczyły, że policjanci czekali na spóźnionego premiera, stojąc w pełnym słońcu przez ponad godzinę.",Boris Johnson przemawiał w Wakefield przed publicznością złożoną z policyjnych kadetów,
https://wiadomosci.onet.pl/swiat/ursula-von-der-leyen-przewodniczaca-komisji-europejskiej/qyl9305,Ursula von der Leyen,"Ursula von der Leyen to niemiecka polityk, członkini centroprawicowej Unii Chrześcijańsko-Demokratycznej (CDU), posłanka do Bundestagu oraz najdłużej urzędująca minister w gabinecie kanclerz Angeli Merkel. W latach 2005–2009 von der Leyen była ministrem ds. rodziny, osób starszych, kobiet i młodzieży, od 2009 do 2013 szefową resortu pracy i spraw społecznych, natomiast od 2013 do 2019 pełniła funkcję minister obrony. 16 lipca 2019 roku została wybrana na stanowisko przewodniczącej Komisji Europejskiej w kadencji 2019–2024.","Ursula Gertrud von der Leyen (z domu Albrecht) urodziła się 8 października 1958 roku w Brukseli. Jest córką Ernsta Albrechta, byłego premiera Dolnej Saksonii. Jej mężem jest profesor Heiko von der Leyen, wywodzący się z niemieckiej rodziny szlacheckiej. Ursula wychowała się w rodzinie dwujęzycznej, gdzie mówiono po niemiecku i francusku. W 1971 roku przeprowadziła się do Hanoweru, kiedy to jej ojciec rozpoczął karierę polityczną w Dolnej Saksonii. Mieszkała również w Wielkiej Brytanii i Stanach Zjednoczonych. Ursula von der Leyen studiowała ekonomię na Uniwersytecie w Getyndze, na Westfalskim Uniwersytecie Wilhelma w Münsterze oraz w London School of Economics. W 1987 roku została absolwentką studiów medycznych w Medizinische Hochschule Hannover (MHH), a cztery lata później uzyskała stopień doktora nauk medycznych. W 2001 roku uzyskała ponadto magisterium w zakresie zdrowia publicznego. W ostatnich latach pojawiły się wątpliwości co do jej pracy doktorskiej, bowiem kobieta miała dopuścić się plagiatu. Ostatecznie zarzuty zostały oddalone. Po ukończeniu studiów Ursula von der Leyen była zatrudniona jako lekarz w klinice ginekologii MHH (1988–1992). W kolejnych latach mieszkała za Oceanem, w Stanford (Kalifornia), gdzie jej mąż pracował jako nauczyciel akademicki. Po powrocie - w 1998 roku, ponownie związała się zawodowo z uczelnią medyczną w Hanowerze. Ursula von der Leyen rozpoczęła swoją karierę polityczną w 1990 roku, kiedy to wstąpiła do Unii Chrześcijańsko-Demokratycznej (CDU). W 2003 roku uzyskała mandat w landtagu Dolnej Saksonii, zostając również ministrem spraw społecznych w rządzie tego landu, kierowanym przez Christiana Wulffa. W 2005 roku Ursula von der Leyen znalazła się w składzie pierwszego rządu Angeli Merkel tworzonym przez tzw. wielką koalicję (CDU/CSU i SPD). Objęła tekę ministra ds. rodziny, osób starszych, kobiet i młodzieży. W trzech kolejnych kadencjach uzyskiwała mandat do Bundestagu (2009, 2013, 2017). W 2009 roku von der Leyen została ministrem pracy i spraw społecznych, zaś w grudniu 2013 roku znalazła się w trzecim kolejnym gabinecie kanclerz Angeli Merkel, obejmując urząd ministra obrony. Pozostała na tym stanowisku również w utworzonym w marcu 2018 roku czwartym gabinecie dotychczasowej kanclerz. 2 lipca 2019 roku podczas szczytu Rady Europejskiej przywódcy państw UE wysunęli kandydaturę Ursuli von der Leyen na funkcję przewodniczącej Komisji Europejskiej. Była to trzecia kandydatura na szefa KE, pierwszym kandydatem był Martin Weber - polityk CDU, który nie uzyskał wymaganego poparcia. Jako drugi zgłoszony został Frans Timmermans z frakcji Postępowy Sojusz Socjalistów i Demokratów w Parlamencie Europejskim, który również przepadł w głosowaniu. Ostatecznie, 16 lipca 2019 roku Parlament Europejski wybrał Ursulę von der Leyen na stanowisko przewodniczącej Komisji Europejskiej, stosunkiem głosów 383 głosów „za” do 327 „przeciw”. Niemka zrezygnowała jednocześnie z urzędu ministra w gabinecie Angeli Merkel. W 1986 roku Ursula wyszła za lekarza Heiko von der Leyena, który wywodzi się z niemieckiej arystokracji. Jej mąż jest profesorem medycyny i dyrektorem generalnym firmy zajmującej się inżynierią medyczną. Para ma siedmioro dzieci. Ich rodzina należy do Kościoła ewangelickiego w Niemczech.",Ursula von der Leyen,
https://wiadomosci.onet.pl/swiat/timmermans-nagonka-na-polskich-sedziow-nie-do-przyjecia-europoslowie-pis/32sbn0f,Timmermans: Nagonka na polskich sędziów nie do przyjęcia. Europosłowie PiS zaprotestowali,"Nie można wykorzystywać argumentu demokracji ze względu na posiadaną większość i nie zważać na zasady rządów prawa- mówił w PE wiceszef KE Frans Timmermans. Europosłowie PiS zarzucali mu m.in. podwójne standardy. - Proszę nie pokrzykiwać na kobiety - apelowała Beata Kempa. Zwracając się do Timmermansa, oceniła, że ten w swoim wystąpieniu skupił się w ataku na Węgry, Polskę i inne kraje, które wychodzą z komunizmu.","Z jednej strony padły odniesienia do nazistowskich sądów i dyktatur z lat 30. w Europie, z drugiej - do sowieckich komisarzy. - Pan broni wymiaru sprawiedliwości, który nie był reformowany od czasu odzyskania przez nas niepodległości w 1989 roku. Przeżyliśmy komisarzy sowieckich, zapewniam, że przeżyjemy również pana - mówiła do Timmermansa europosłanka PiS Beata Kempa. Początkowo dyskusja była spokojna. Wiceszef KE streścił europosłom założenia komunikatu dotyczącego praworządności, który Komisja Europejska przyjęła w lipcu. Przewiduje on m.in. cykliczny przegląd stanu praworządności w państwach UE, coroczny raport na ten temat oraz strategiczne podejście do procedury w sprawach naruszania prawa UE. W trakcie rundy pytań sporo eurodeputowanych podniosło kwestie ujawnionych w ubiegłym miesiącu kontaktów wiceministra sprawiedliwości Łukasza Piebiaka z internetową hejterką Emilią oraz kampanii wobec sędziów sprzeciwiających się zmianom wprowadzanym przez rząd. - Muszę wspomnieć o systematycznym szykanowaniu sędziów w Polsce. Są oni przedmiotem kampanii oszczerstw i nienawiści, aby ich zastraszyć i zdyskredytować - mówiła maltańska europosłanka Europejskiej Partii Ludowej (EPL) Roberta Metsola. Wtórowała jej Magdalena Adamowicz (EPL), która oceniła, że prawo w Polsce jest łamane i ciągle nadużywane. Jak przekonywała, ""pod nadzorem ministra sprawiedliwości i prokuratora generalnego w jednej osobie"" działała w jego resorcie ""fabryka trolli"". Wskazywała, że jej mąż (prezydent Gdańska Paweł Adamowicz) został zamordowany w styczniu w wyniku poniżania, budowania atmosfery linczu i przez to, że ""kłamstwa oszczerstwa i hejt"", tak jak teraz wobec sędziów, ""stanowią narzędzia wykorzystywane przez urzędników państwowych i publiczne media"". Timmermans zaznaczył, że sądy powinny być niezależne, tymczasem polski rząd - jego zdaniem - stara się je sobie podporządkować. - Polscy sędziowie byli poddani niesłychanej nagonce. Dlaczego? Ponieważ przyjechali do Brukseli, żeby ze mną porozmawiać. Okazuje się, że w oczach rządu rozmowa z członkiem KE jest czymś, co jest zabronione. Jak daleko zaszliśmy w UE, jeśli sędziowie muszą się obawiać nagonki za prostą rozmowę z unijnym komisarzem? Uważam, że to nie do zaakceptowania, a kilka lat temu byłoby to niewyobrażalne - powiedział wiceszef KE. Europosłanka PiS Jadwiga Wiśniewska zarzucała mu stosowanie podwójnych standardów. Wskazała, że choć w Holandii, skąd pochodzi Timmermans, nie ma Trybunału Konstytucyjnego, to nie przeszkadza to KE krytykować Polski za reformowanie własnego Trybunału. - Jak chce pan harmonizować i ujednolicać instytucje prawne i praworządność, gdy systemy prawne w państwach członkowskich są różne? - pytała eurodeputowana. Były wiceszef resortu sprawiedliwości Patryk Jaki (PiS) zwracał uwagę, że sędziowie w Polsce są nominowani przez radę (KRS), w której są głównie sędziowie. - W innych państwach - np. w Niemczech, Austrii, Czechach - politycy nie tylko bezpośrednio nominują sędziów, ale stają się sędziami, tak jak to miało miejsce w Niemczech - wskazywał europoseł PiS, pytając o to, gdzie jest równe traktowanie. Jak przekonywał, te przykłady pokazują, że sądownictwo w Polsce jest mniej zależne od polityków niż w innych krajach. Jaki pytał także, dlaczego KE nie reagowała na działanie francuskiej policji wobec protestujących w tym kraju członków ruchu ""żółtych kamizelek"". Pytanie o brak reakcji KE na wydarzenia w Katalonii padły z kolei z ust belgijskiej europosłanki z grupy Europejskich Konserwatystów i Reformatorów (EKR) Assity Kanko, która została zrugana przez przewodniczącego komisji Juana Fernando Lopeza Aguilara (Socjaliści i Demokraci) za przekraczanie czasu wystąpienia. - Proszę nie pokrzykiwać na kobiety - broniła swojej frakcyjnej koleżanki Kempa. Zwracając się do Timmermansa, oceniła, że ten w swoim wystąpieniu skupił się w ataku na Węgry, Polskę i inne kraje, które wychodzą z komunizmu. - Nie można wykorzystywać argumentu demokracji ze względu na posiadaną większość i nie zważać przy tym na zasady rządów prawa. Ten argument jest nie do przyjęcia, bo to jest argument, który był wykorzystywany przez dyktatorów w latach 30. w Europie. Pozwólcie, że przypomnę, że każde podłe orzeczenie nazistowskich sądów było oparte na prawie. Były one w fundamentalnej sprzeczności z praworządnością, prawami podstawowymi, ale były oparte na prawie - odparowywał Timmermans. Już po posiedzeniu Kempa oceniła w rozmowie z dziennikarzami, że Timmermans ma osobisty problem z Polską i jeśli praworządnością w nowej KE zajmie się inny komisarz, dyskusje mogą wyglądać inaczej. - Pan Timmermans ewidentnie wykorzystuje urząd, żeby wpisać się w kampanię wyborczą w Polsce - oceniła. - Pan Timmermans może mieć problem ze sprawowaniem urzędu ze względu na absolutną nienawiść wobec Polski, Węgier, a także innych krajów, które wychodzą z komunizmu - dodała. Inaczej debatę odebrał europoseł PO Bartosz Arłukowicz, który podkreślił, że Timmermans nikogo nie porównywał do nazistów, tylko opowiedział historię. - W sposób bardzo emocjonalny, ale bardzo wyraźnie powiedział, w którą stronę zmierza Europa, jeśli nie zareagujemy na to, co się dzieje m.in. w Polsce - oświadczył polityk.",,
https://wiadomosci.onet.pl/politico/boris-johnson-przegral-w-izbie-gmin-jutro-zapewne-czeka-go-to-samo-w-izbie-lordow/62089fj,"Boris Johnson przegrał w Izbie Gmin, jutro zapewne czeka go to samo w Izbie Lordów [KOMENTARZ]","Brytyjska Izba Gmin nakazała premierowi Borisowi Johnsonowi, by zwrócił się do Unii o odłożenie brexitu do 31 stycznia 2020 i już jutro to postanowienie może stać się prawem, gdy zatwierdzi je Izba Lordów. Johnson chce jednak wymusić natychmiastowe wybory, które ma nadzieję wygrać i przywrócić obecny termin, czyli 31 października – opozycja robi wszystko, by mu to uniemożliwić.","Boris Johnson przegrał wszystkie głosowania w Izbie Gmin, co nie zdarzyło się dotąd żadnemu brytyjskiemu premierowi na jego pierwszej sesji parlamentarnej. Nie zdołał sprzeciwić się decyzji członków parlamentu, by po raz kolejny opóźnić wyjście Wielkiej Brytanii z Unii i zakazać mu wyjścia ze wspólnoty bez wynegocjowanego porozumienia. Późną nocą posłowie wtarli mu jeszcze sól w świeżą ranę i odmówili zgody na wcześniejsze wybory, do których dążył w nadziei na zwiększenie swojego słabnącego poparcia. To był zły dzień dla premiera, a noc okazała się jeszcze gorsza, kiedy grubo po północy padł ostatni bastion jego obrony – przedstawiciele Johnsona w Izbie Lordów (wyższej izbie parlamentu) musieli porzucić zamiary blokowania w niej ustawy brexitowej. POLECAMY: POLITICO w oryginale - Czy Europa doszła już do szczytu populizmu? Na krótko przed godziną 1.30 rano doszło do porozumienia między wszystkimi stronami, w wyniku którego zatwierdzono ścieżkę dla ustawy, którą powinna ona przejść przez Izbę Lordów do jutra po południu. Ustawa zakazująca brexitu bez porozumienia powróci następnie do Izby Gmin do ostatecznego zatwierdzenia i tego samego dnia powinna otrzymać zgodę królowej. Nałoży to natychmiast na premiera prawny obowiązek ubiegania się w Brukseli o przedłużenie daty wyjścia z Unii, jeśli wcześniej nie zostanie uzgodnione porozumienie z Unią w sprawie brexitu. Istniała obawa, że konserwatywni członkowie Izby Lordów posuną się do taktyki tzw. filibusteru, czyli niekończących się przemówień, by przeciągnąć obrady aż do wyznaczonej daty zawieszenia parlamentu w przyszłym tygodniu, uniemożliwiając w ten sposób wejście ustawy w życie. W niezwykle skomplikowanych zasadach działania brytyjskiego parlamentu znaleziono jednak techniczny trick, dzięki któremu zapobieżono filibusterowi i teraz już tylko natychmiastowe wybory mogą umożliwić Johnsonowi przeprowadzenie jego planu, by Wielka Brytania wyszła z Unii 31 października – z porozumieniem czy bez. Lider opozycyjnej Partii Pracy Jeremy Corbyn zdecydował wczoraj, by nie popierać próby wymuszenia szybkich wyborów przez premiera. Jego partia wstrzymała się od głosu w nocnym głosowaniu w sprawie wyznaczenia wyborów na 15 października i premierowi zabrakło aż 136 głosów potrzebnych do zwycięstwa. Corbyn powiedział w Izbie Gmin, że nie zagłosuje za przyspieszonymi wyborami, dopóki ustawa zakazująca bexitu bez porozumienia nie stanie się prawem. – Niech ta ustawa przejdzie i uzyska zgodę królowej – powiedział. – Wtedy poprzemy te wybory. Jak pisze Jack Blanchard w codziennym biuletynie POLITICO London Playbook, późniejsza data wyborów może uwięzić Johnsona na Downing Street z ciążącym na nim prawnym obowiązkiem utrzymania Wielkiej Brytanii w Unii po 31 października, a jest to jedyna rzecz, co do której wielokrotnie przysięgał, że nigdy w życiu jej nie zrobi. Wygląda na to, że Johnson poważnie się pomylił, licząc na to, że uda mu się doprowadzić do wyborów 15 października. Downing Street zakładała, że Corbyn zagłosuje za wyborami, a teraz urzędnicy muszą szukać możliwych sposobów, by jednak doszło do głosowania w tym terminie. Sytuacja rządu staje się desperacka, a w mediach, w tym w renomowanym ""The Times"", szerzą się spekulacje, że jeśli nie dojdzie na czas do wyborów, to Johnson może jeszcze po prostu nie wykonać wymagań ustawy zakazującej brexitu bez porozumienia. Jeśli tak się stanie, to istnieje możliwość, że sąd najwyższy wyśle wyznaczonego przez siebie członka gabinetu premiera, by złożył w Brukseli wniosek o odłożenie daty brexitu. W takim wypadku, jak donoszą źródła ""Timesa"", Johnson raczej poda się do dymisji. Podziały w Wielkiej Brytanii w sprawie brexitu istnieją na wszystkich poziomach. Szkocja i Irlandia Północna sprzeciwiają się brexitowi, gdy Anglia i Walia popierają go. Miasta popierają Unię, miasteczka i wsie popierają brexit. Starsze grupy wiekowe chcą wyjść, młodzi Brytyjczycy chcą zostać. Tak więc tylko ogólnokrajowe wybory mogą pomóc rozwiązać ten nierozwiązywalny dylemat. Również Bruksela potrzebuje nowych wyborów w Wielkiej Brytanii, aby dowiedzieć, z kim mają negocjować. Podczas gdy wybory są najlepszym sposobem na rozwiązanie tych problemów, istnieje ryzyko, że Wielka Brytania znajdzie się w ich wyniku w kolejnym ślepym zaułku. Jest prawdopodobne, że wyborcy wyślą do parlamentu duże delegacje z pięciu partii, jeszcze bardziej go rozdrabniając. Jeśli tak się stanie, trzeba będzie nauczyć się jeszcze jednego zachwycającego brytyjskiego określenia: zawieszony parlament. To sytuacja, w której żadna partia nie jest w stanie samodzielnie utworzyć rządu, a zamiast tego musi szukać koalicji, która obejmowałaby różne regiony kraju i ideologie. Jednak wybory dałyby przynajmniej zaktualizowaną informację o tym, co mieli na myśli Brytyjczycy, kiedy głosowali za brexitem w 2016 roku. I dowiedzielibyśmy się, czy Johnson naprawdę miał mandat, by dążyć do brexitu za wszelką cenę. Johnson ma kilka istotnych przewag w wyborach. Po pierwsze, jego główny rywal, Corbyn, nie jest zbyt popularny. W 10 ostatnich krajowych badaniach opinii publicznej, średni poziom dezaprobaty dla Corbyna wahał się w okolicach 60 procent, podczas gdy dla Johnsona około 40 procent. Johnson zwiększył również poziom poparcia dla swojej partii, odkąd zdobył klucze do Downing Street. Jak wynika z sondażu sondaży opracowanego przez POLITICO, konserwatyści uzyskują obecnie średnio 34 procent poparcia w porównaniu z 28 procentami w tygodniu, w którym Johnson przejął władzę. Prawicowi wyborcy nie ufają Corbynowi z powodu jego ostro socjalistycznych pomysłów na politykę. Jako wieloletni krytyk Unii, który ciągle popiera wynik referendum brexitowego, frustruje również wielu z 16 milionów Brytyjczyków, którzy głosowali za pozostaniem w UE. Ekipa Corbyna została również zdziesiątkowana w ostatnich latach po rezygnacjach wielu wysokiej rangi umiarkowanych posłów. Łatwo wyobrazić sobie, że Corbynowi powinie się noga w kampanii wyborczej. Wiedząc o tym, Johnson może swobodnie zająć się politycznym zagrożeniem ze swojej prawej strony: brexitowymi purystami, którzy zgromadzili się wokół Nigela Farage'a i jego nowej Partii Brexitu. Johnson podkręcał retorykę wokół konieczności uniknięcia ""kapitulacji"" i ""wywieszenia białej flagi"", wiedząc, że taki bohaterski język pomoże przejąć wyborców z Partii Brexitu, która spadła do 12 procent poparcia od czasu objęcia przez niego urzędu. Wykorzystałem materiały przygotowane przez Ryana Heatha i Jacka Blancharda",Boris Johnson,
https://wiadomosci.onet.pl/kraj/apel-lecha-walesy-pisze-do-polakow-przed-wyborami-parlamentarnymi-2019/4y8hkpb,"Lech Wałęsa apeluje do Polaków: uwierzcie w siebie, nie siedźcie ""na kanapie""","""Wy młodzi, możecie dokonać kolejnej pokojowej rewolucji. Uwierzcie w siebie, nie siedźcie ""na kanapie"". (...) Głosujcie na przedstawicieli opozycji tego skorumpowanego rządu ludzi niekompetentnych, nienormalnych, żądnych władzy i pieniędzy"" - pisze, w opublikowanym dziś apelu, Lech Wałęsa.","Wałęsa kolejne apeluje do ""ludzi polskiej wsi"", ""polskich robotników"", ""mieszkańców mniejszych i większych miasta"" oraz do ""milionów młodych"". Pisząc do pierwszej grupy podkreśla wartość UE dla rolnictwa w Polsce. ""Nie pozwólcie obecnemu rządowi odwrócić naszego kraju od UE, do której tak nas namawiał Papież Polak - skłócenie z Unią najbardziej ujemnie odbije się na polskim rolnictwie"" - czytamy [pisownia oryginalna]. Zwracając się do polskich robotników, Wałęsa pisze: ""to Wam Polska zawdzięcza najlepsze 25 lat w swej tysiącletniej historii. Nie pozwólcie zmarnować Waszego osiągnięcia, które podziwiał cały świat"". Następnie Wałęsa pisze do mieszkańców miast - mały i dużych, jak podkreśla - ""których oblicze zmieniło się w tym czasie całkowicie w stosunku do poprzednich dziesięcioleci"". Zobacz również: Wałęsa był szantażowany podczas afery ""Olina""? Cenckiewicz: gdy okazało się, że są haki, przeżył wstrząs ""Dzięki Solidarności staliście się - pisze dalej Wałęsa, zwracając się do młodych - Europejczykami nieodgrodzonymi ""żelazną kurtyną"" od możliwości i osiągnięć świata Zachodu. Wy młodzi, możecie dokonać kolejnej pokojowej rewolucji. Uwierzcie w siebie, nie siedźcie ""na kanapie"", weźcie sprawy w swoje ręce, abyście byli w przyszłości dumni z tego, że wpłynęliście na bieg historii"" [pisownia oryginalna]. Na koniec Wałęsa napisał, drukowanymi literami: ""Głosujcie na przedstawicieli opozycji tego skorumpowanego rządu ludzi niekompetentnych, nienormalnych, żądnych władzy i pieniędzy, dążących do realizacji własnych interesów kosztem przyszłości mieszkańców i obywateli naszego kraju"" - zakończył. Wpis zamieszczony na Twitterze Wałęsy poniżej:",Na zdjęciu Wałęsa podczas uroczystego otwarcia historycznej bramy nr 2 Stoczni Gdańskiej,
https://wiadomosci.onet.pl/tylko-w-onecie/leszek-miller-sa-wystarczajaco-przekonujace-materialy-na-wspolprace-walesy-z-sb/6zvsx4j,"Leszek Miller: są ""wystarczająco przekonujące materiały"" na współpracę Wałęsy z SB","Z Leszkiem Millerem o Polsce po wyborach, przyczynach sukcesów politycznych PiS, szorstkiej przyjaźni z Aleksandrem Kwaśniewskim oraz o tym, czemu Lech Wałęsa nie przyznał się do współpracy z SB rozmawia Witold Jurasz.","Witold Jurasz, Onet: Kto będzie premierem po wyborach? Premier Leszek Miller: Premierem powinien być ten polityk, którego ugrupowanie wygra wybory. Dla mnie anomalią jest, że dziś premierem nie jest Jarosław Kaczyński po sukcesie wyborczym cztery lata temu. Załóżmy, że wygra PiS, ale nie będzie miał większości. Czy gdyby PiS dokonał korekty kursu w polityce zagranicznej, wewnętrznej, zmienił wprowadzającą odpowiedzialność zbiorową ustawę dezubekizacyjną, to czy Pan wyobraża sobie nieoczekiwany zupełnie sojusz SLD, czy wolałby Pan, aby spełniło się marzenie Aleksandra Kwaśniewskiego o koalicji z salonem? Jeśli pan myśli o koalicji PiS-SLD, to ona tylko raz istniała, ale nie dotyczyła czystej polityki, tylko mediów, kiedy SLD z PiS mieli większość w ciałach nadzorczych, kierujących telewizją publiczną i radiem, ale to było dawno. Natomiast od strony programowej nie wyobrażam sobie sojuszu PiS-SLD. To wyobraźmy sobie alternatywny scenariusz, gdy Platforma Obywatelska wygrywa, ale samodzielnie rządzić nie może… Zapewne żadne ugrupowanie nie będzie rządzić samodzielnie, więc jeśli wygra obóz anty-PIS, to będzie on zróżnicowany i złożony z kilku podmiotów. W takim krajobrazie SLD mógłby się znaleźć, ale też nie będzie to łatwe z uwagi na sporo różnic programowych. Ale czy chodzi o różnice programowe, czy o to, że takie małżeństwo z PO, czyli wnuczką Unii Demokratycznej i córką Unii Wolności, to byłby nieszczęśliwy, bo przechodzony związek? Ja nie czuję, by dzisiejsza PO miała coś wspólnego z ugrupowaniami, które pan wymienił. To jest historia pisana od nowa przez polityków, którzy tamtych ludzi i tamte wydarzenia znają bardzo pobieżnie. Nie sądzę, by potwierdzali mocne związki z tamtymi ludźmi i tamtymi wydarzeniami. To co to jest obecnie za partia? Już nieinteligencka? Mniej powabna? Bo UD i UW to były partie inteligenckie, które - jak rozumiem - podając rękę, miały legitymizować rządy ""postkomunistów"". Z tą inteligenckością to bym nie przesadzał, a tzw. postkomuniści legitymizowali się wtedy, gdy wygrywali wybory. To była zawsze ważna i wystarczająca silna legitymacja. Myślę, że PO chciałaby być partią klasy średniej z dużą domieszką liberalizmu gospodarczego i wolnościowego, ale z podobną do PiS koncepcją stosunków państwo – Kościół czy polityką zagraniczną. A stosunki państwo – Kościół wymagają korekty? Wymagają korekty, bo nigdy dotąd nie było tak silnego sojuszu tronu i ołtarza jak teraz. Kościół wybrał dobrą zmianę, zamiast dobrej nowiny. Wspiera rządzących jak tylko może. W zamian otrzymuje deszcz pieniędzy, hołdy najważniejszych polityków i ewangelizację poprzez ustawy. Władze akceptują stanowisko Kościoła, że prawo Boże jest nadrzędne w odniesieniu do prawa stanowionego, co jest zresztą charakterystyczne dla państwa wyznaniowego. Ustawę antyaborcyjną należy zliberalizować? Tak. Polska należy dziś do krajów o najostrzejszym reżimie antyaborcyjnym i nie ma w tej sprawie żadnego tzw. kompromisu. A SLD nie płacił serwitutów Kościołowi? To jeden z mitów, o którym często się słyszy. Jedynym punktem, który mogę wymienić, jest to, że konkordat podpisał rząd Hanny Suchockiej, ale ratyfikował go prezydent Aleksander Kwaśniewski wbrew zresztą Klubowi Parlamentarnemu SLD, który w sejmowej debacie głosował przeciw. Musiał to zrobić ze względu na dołączanie do struktur euroatlantyckich? Nie, chodziło o coś innego. Otóż jako świeżo wybrany prezydent bardzo chciał być oficjalnym gościem papieża Jana Pawła II, a ze strony Watykanu płynął jasny sygnał: najpierw ratyfikacja konkordatu, a potem wizyta prezydenta. Wyczuwam w tym element szorstkiej przyjaźni. Jak by Pan zdefiniował istotę stosunków między wami? Tu się nie zgadzam. Ja przecież mówiąc, że Kwaśniewski miał wybór, nie wartościuję tego… Uważa Pan, że dobrze wybrał? Trudno mu było wybrać inaczej, bo przecież nie mógł się zdecydować na zamrożenie kontaktów z papieżem, który w Polsce cieszył się taką popularnością. Mógł skierować umowę konkordatową do Trybunału Konstytucyjnego, ale tego nie zrobił. Były ku temu podstawy, bo mnożyły się wątpliwości, czy ustawa ratyfikacyjna w Sejmie została przyjęta zgodnie z prawem. Czy podejście do konkordatu bardzo was różniło? Różnice były głębsze. Kiedy tworzyliśmy SdRP, Kwaśniewski i jego zaplecze polityczne uważało, że jesteśmy tak skażeni historią, że nasza pełna legitymacja dokona się dzięki uznaniu salonów. Z kolei my uważaliśmy, że to niepotrzebne, bo nasza legitymacja może wynikać jedynie z poparcia społecznego, więc zamiast zabiegać o ""Gazetę Wyborczą"", Michnika i Unię Demokratyczna, trzeba zabiegać o wyborców. Skoro o ""GW"" mowa, nie ma Pan wrażenia, że Adam Michnik dwa razy doprowadził PiS do władzy? Na pewno, jeśli chodzi o tzw. aferę Rywina. To był początek kłopotów SLD, ale i początek kłopotów ""GW"" i samego Michnika. Nie wiem, jakie tam są prowadzone dyskusje, ale myślę, że oni wiedzą, że popełnili błąd w ten sposób tę sprawę rozgrywając. Końcówka PO i brak patrzenia władzy na ręce w tym czasie i wytykania jej błędów to przypadkiem nie ten drugi raz? Raczej nie, bo środowisko ""GW"" było w tamtym czasie dość krytyczne pod adresem Tuska i PO. Jak się Pan przygląda PiS, to nie ma Pan wrażenia, że naszej prawicy daleko do prawicy zachodnioeuropejskiej? I czemu prawica jest taka, jaka jest. Sama prawica twierdzi, że po 1989 byli spychani do narożnika, ale czy tak było w istocie? I jeśli tak, to kto tak postanowił? Kiszczak przy Okrągłym Stole, środowisko ""GW"" i UD czy może SLD? Rzeczywiście coś takiego mówią: byliśmy marginalizowani przez wiele lat, więc teraz będziemy marginalizować innych. Natomiast pyta pan o Okrągły Stół. Dla nas cały ówczesny obóz solidarnościowy - może z małymi wyjątkami - to była po prostu prawica. Nikt się nie bawił w niuanse. My byliśmy lewicą, oni byli prawicą. Były próby zbudowania obozu lewicowego wywodzącego się z obozu solidarnościowego… Ryszard Bugaj? Tak, Ryszard Bugaj czy Zbigniew Bujak z życzliwym poparciem salonu. Dlatego tak wściekle atakowano SLD. Te wszystkie tytuły: ""zatrzymać SLD"" i ""SLD mniej wolno"" właśnie stąd się brały. Jeśli więc prawicę izolowano, to robili to ich koledzy z Solidarności, a nie my, bo z nami próbowano robić to samo. A skąd się bierze rewanżyzm PiS? To dla mnie ciekawe, czy jest to wynik indywidualnych poglądów Jarosława Kaczyńskiego, czy szerszej refleksji obozu rządzącego. Ma pan rację, że nie jest to prawica podobna do zachodnioeuropejskiej. Budują system, który nazwałbym autokratyzmem wyborczym: są wybory, funkcjonują instytucje, ale rządzący, którzy otrzymali mandat od suwerena, na nowo bez ograniczeń konstytucyjnych i prawa unijnego określają standardy i mechanizmy rządzące państwem. Można nie zwracać uwagi na trójpodział władzy i zasady demokracji liberalnej, można pisać historię od nowa, można wszystko. Bez żadnego samoograniczenia. Nawet mając większość, ma się ograniczenia… Tak, a jeszcze jest nie tylko prawo polskie, ale też unijne. Myśl, by działać w granicach prawa polskiego i unijnego, jest dziś przez rządzących odrzucana. Jak Pan wyjaśnia przyczyny zwycięstwa PiS i utrzymujące się poparcie? Standardowe wytłumaczenie jest, że ludzie się cieszą, bo mają 500 plus… Cieszą się, choć z uwagi na tempo inflacji to już nie jest 500 zł. Czytałem takie interesujące badania ""czego ludzie się boją"". Większość ludzi się boi, że zostanie cofnięte 500 plus, że zostanie wydłużony wiek emerytalny… To jest poważny problem dla opozycji. Jeśli duża część obywateli tak uważa, to szanse na zwycięstwo opozycji są minimalne. Opozycja może wygrać, jeśli przekona, że takiego zagrożenia nie ma, że takie obawy są płonne. Czy to nie jest tak, że opozycja, jej celebrycka część reprezentuje egoizm elit? Pan w którymś momencie sprawiał wrażenie najbardziej propisowskiego polityka SLD… Ja akceptowałem od początku rozwiązania socjalne, w tym takie jak przywrócenie wieku emerytalnego, podnoszenie płacy minimalnej itp. Wiele z propozycji PiS w imieniu SLD przedstawiałem w poprzedniej kadencji Sejmu, mieliśmy te projekty i próbowaliśmy je forsować. Niestety albo leżały w zamrażarce, albo przepadały w pierwszym czytaniu. Skoro sam takie projekty proponowałem, to nie mogę dzisiaj powiedzieć, że to niedobre rozwiązania. Jest Pan symetrystą? Chciałbym być, ale nie jestem. PiS nie daje mi szansy. Szkoda – fajny byłby tytuł wywiadu. ""Leszek Miller – jestem symetrystą"" Symetrystą był dla mnie nieżyjący mój syn, który zawsze zwracał mi uwagę i mówił: ""tata, ty uważaj, bo za bardzo napieprzasz w ten PiS"". Patrzę na programy społeczne i socjalne pozytywnym okiem, natomiast nie akceptuję tego, co PiS robi w zakresie praworządności, wartości europejskich, polityki historycznej, polityki międzynarodowej, mediów publicznych, praw obywatelskich. To wszystko spycha Polskę na margines Unii Europejskiej. Pamiętajmy jednak, że dobre notowania PIS nie biorą się tylko z kwestii socjalnych, ale też z rewolucji godnościowej. Ludzie z małych ośrodków mieli wrażenie, że ich się nie docenia, że ich poglądów się nie zauważa, że się wykpiwa ich patriotyzm – inna sprawa, że on teraz zmienia się często w nacjonalizm czy też ludowy katolicyzm, a nagle widzą, że władza mówi podobnym językiem. Czyli programy socjalne plus rewolucja godnościowa i pisanie historii na nowo, albo od nowa – to są główne elementy sukcesu PiS. W zakresie sądownictwa mamy do wyboru PiS, który wywraca wszystko do góry nogami, albo drugą stronę, która mówiła: jeśli są nieprawidłowości, to zostaną z czasem naprawione. Tymczasem czas mijał i nic naprawiane nie było. No tak, i była okazja, żeby PiS przeprowadził rzetelną reformę wymiaru sprawiedliwości, tylko musiałaby ona inaczej wyglądać. Ona się nie mogła zaczynać w Sądzie Najwyższym, tylko od rozmaitych procedur, które wydłużają dzisiaj w nieskończoność przewody sądowe, czynią je mało czytelnymi, podnoszą koszty… To wszystko, co dla zwykłego obywatela, który dostaje się w tryby sądowe, jest nie do zniesienia. PiS mógłby mieć sukces. Zaczynanie od Sądu Najwyższego, to wyłącznie chęć zastąpienia jednych drugimi. Zresztą to nic nowego, bo jeśli pan popatrzy na Polskę międzywojenną, to po zamachu majowym piłsudczycy zrobili dokładnie to samo. Rafał Ziemkiewicz powiedział, że PiS to grupa rekonstrukcyjna sanacji… Ja uważam, że w tym przypadku ma rację. Często słyszę, że to się dzieje jak za komuny, ale to są rzeczy nieporównywalne. Natomiast można się porównywać do Polski międzywojennej. Jak się widzi pewne procesy, to wypisz wymaluj. Jeśli chodzi o sądownictwo, to droga jest taka sama. Czy Pan wierzy, że gdyby PiS realizował bardziej ewolucyjną i zgodną z zasadami demokracji, a nie tą demokrację rozmontowującą drogę naprawy państwa, nie byłoby protestów ze strony elit? PiS mógł próbować robić to samo, ale zgodnie z normami konstytucyjnymi. Nie próbować usuwać pani Gersdorf, tylko poczekać aż osiągnie wiek emerytalny, nie próbować dokonywać siłowych zmian w Trybunale Konstytucyjnym, tylko poczekać na proceduralną wymianę. PiS uznał, że takie cierpliwe, zgodne z prawem zmiany nie są w ich naturze albo też nie dają gwarancji skuteczności. Poszli na skróty, a to musiało wywołać reakcję wewnętrzną, ale przede wszystkim reakcję UE. Czy Pan wierzy, że elity by zaakceptowały? Pewnie do końca nie, ale nie miałyby powodów formalnoprawnych, żeby protestować. Jakie są różnice programowe między SLD a PO w zakresie polityki zagranicznej? PO mówi takim językiem jak inne prawicowe partie. Sądzę, że prędzej czy później zostanie dokonany reset w stosunkach Europa–Rosja czy też Ameryka–Rosja i wtedy Polska zostanie osamotniona, bo nie ma żadnych kontaktów z naszym wschodnim sąsiadem. Ja przeżyłem zbyt dużo lat w świecie dwubiegunowym, gdzie wszyscy się zastanawiali, czy świat ogarnie pożoga wojenna, czy nie. Po 1989 roku przyjąłem z ulgą fakt, że napięcie zostało zmniejszone, ale teraz widzę, że ono znowu rośnie. Ja się z tego nie cieszę. Wolałbym jakiś współczesny wariant ""detente"", a nie kolejny wyścig zbrojeń i wojenną retorykę, bo to olbrzymie zagrożenie dla świata. Ale zgodzi się Pan, że napięcie rośnie z powodu rosyjskiej polityki? Rosja jest oczywiście winna w znacznym stopniu, ale nie wszystko można na nią zrzucić. Słyszę np., że Rosja napadła na Gruzję, a przecież działania wojenne rozpoczął nie Putin, tylko Saakaszwili. Powinno się mówić prawdę, czy ona jest wygodna, czy nie. Co innego oczywiście Krym czy Donbas, to są działania bezprawne. Scenariusz, że siedzi Pan w Warszawie na występach gościnnych Teatru Balszoj, a obok Pana w loży honorowej siedzi dowódca bazy amerykańskich sił w Polsce podobałby się Panu? Bardzo by mi się podobał. Bardzo żałuję, że Rok Polski w Rosji i Rok Rosyjski w Polsce zostały odwołane. A co do bazy, to obiektów i sił o stałym charakterze raczej nie będzie. Jak mówi wielu amerykańskich generałów i polityków rotacyjna obecność, jest bardzo efektywna i nie tak droga jak stała baza. A jeśli myśli Pan o ""detente"", to gdzie w tym krajobrazie jest Ukraina i Białoruś? A to już jest wybór Ukrainy i Białorusi… Ale obaj rozumiemy, że to nie będzie tylko ich wybór… Dlaczego to ma nie być ich wybór? To będzie ich wybór pod warunkiem, że wpływy rosyjskie będą równoważone wpływami Zachodu. Takie pomysły, by izolować np. Białoruś, są niemądre. Jeśli chodzi o Ukrainę, to oczywiście musimy ją wspierać, ale gdy mamy do czynienia z ofensywą ukraińskiego nacjonalizmu i banderyzmu, to Europa nie powinna na to przymykać oczu. Jeśli chodzi o Białoruś, jak Pan ocenia 25 lat naszej polityki? Myślę, że jest bardzo defensywna. Polska powinna wysyłać żywsze sygnały, że w systemie demokracji, wolności gospodarczej żyje się lepiej. Tylko własnym przykładem można przekonać innych. Czy Polska ma jednocześnie wysłać sygnał do Łukaszenki, by był miększym niż do tej pory dyktatorem? W przypadku Rosji i Białorusi chcemy współpracować, ale tylko wtedy, jeśli te kraje będą takie jak my chcemy, a trzeba współpracować z takimi, jakie są, bo może się okazać, że inne nie będą, albo będą jeszcze gorsze. Zachód swoją drogą nie ma problemu i chętnie współpracuje nawet z gorszymi dyktatorami. Im wolno, a nam nie wolno? Jakiś czas była moda na film ""1983"", w którym przedstawiano alternatywny scenariusz rozwoju PRL. Czy Pan słyszał o próbie obalenia Wojciecha Jaruzelskiego w 1984 r.? Uważam, że to są mity. Natomiast już po 1989 r. nowe elity bardzo się tego bały. Pamiętam spotkanie w rządowym ośrodku w Łańsku w grudniu 1990 r. Miałem tam spotkanie z Wałęsą, któremu towarzyszyli Borusewicz i Kaczyński. Strona rządowa, to był już rząd Mazowieckiego, bardzo się bała zamachu stanu ze strony ancien regime’u i pytali nas o takie zagrożenie. Nie do końca nam wierzyli, że tego zagrożenia nie ma. Andropow i jego plan reform wolnorynkowych to też fikcja? Andropow najpewniej chciał coś zrobić, ale nie wiemy co, bo za krótko sprawował władzę. Ale upada Andropow i w tym samym czasie w Polsce ma miejsce zabójstwo ks. Popiełuszki, władzę tracą Mirosław Milewski i Stefan Olszowski… Jeśli chodzi o zabójstwo Popiełuszki, to jestem przekonany, że to była próba zahamowania kursu Jaruzelskiego na liberalizację. Typowa prowokacja przeciw generałowi. A nie na odwrót, bo koniec końców zrobiono coś takiego, co umocniło Jaruzelskiego, a politycznie wykończyło ""twardych""? - Nie, nie absolutnie. To była próba wytrącenia lejców z rąk Jaruzelskiego oraz tych, którzy sądzili, że bez porozumienia z Solidarnością nie będzie można dalej rządzić. Jaka zresztą była alternatywa? Mam takie wrażenie, że PiS chwilami żałuje, że w taki pokojowy sposób to wszystko przeszło… Jakoś tych dobrych rocznic to się u nas nie lubi. A to akurat przypadłość nie tylko PiS. Pamiętam jak 1996 roku Pańska partia obchodziła 40. rocznicę Października w 1956 w małej sali… Myśmy zawsze mieli dobry stosunek do Października. Dobry stosunek to może i tak, ale nie chwaliliście się tym, a można było przecież do tej rocznicy nawiązywać. Właśnie nawiązywaliśmy. Inaczej to pamiętam, Na koniec, no może prawie na koniec, śmiałe pytanie: Pan jest bogaty? Nie. Ale szafy Pan w domu ma? Szafy? No szafy. Różne są. Jest np. taka szafa - model Czesław… Aaa, mówi pan o dokumentach? Modny jest np. Instytut Hoovera. Do mnie też się zgłosił ich przedstawiciel, ale powiedziałem, że naprawdę nic nie mam. Nic nie mogę sprzedać. Skoro już o szafie gen. Kiszczaka mowa - Lech Wałęsa w latach 70. współpracował z SB? Na to są wystarczająco przekonujące materiały. Natomiast niepotrzebnie robi się z tego problem, każdy by to zrozumiał. Lech Wałęsa mógłby po prostu się przyznać? Tak, ale już jest na to za późno. Mógł to zrobić od razu, ale widocznie nie chciał. Teraz to będzie żyło w świadomości Polaków, jedni będą mówili tak, drudzy inaczej, a przecież nawet jeśli wdał się we współpracę, to późniejszą działalnością to zmył. Czyli w czasie Okrągłego Stołu, gdy strona rządowa siadała do rozmów, gen. Kiszczak nie mówił ""towarzysze – Wałęsa dla mnie pracuje"" Nie. Bo nie pracował. Skoro już pan jednak o Kiszczaku wspomina, to spytałem go kiedyś, czemu mnie nigdy nie werbowali jego podwładni, czemu nigdy mi niczego, jak wielu moim kolegom, nie proponowano, a on mi na to odpowiedział ""pewnie uznali, że nie jesteś perspektywiczny"". Skoro już o służbach mowa. Pan był w - jak to ujął Radosław Sikorski -""ośrodku przesłuchań CIA"" w Kiejkutach? Byłem jako premier w Kiejkutach na promocji oficerskiej, ale nie byłem w żadnym ośrodku CIA. W 1996 byłem w centrali CIA w Langley. Przyjmował mnie ówczesny szef tej organizacji John Deutch. Pamiętam, że z uśmiechem powiedział do mnie: ""Panie Miller, jest pan w zwykłej amerykańskiej instytucji tyle tylko, że my pracujemy za granicą"". Podobno Parlament Europejski to miejsce dla politycznych emerytów. Pan już skończył? Widzę wokół siebie w Brukseli i w Strasburgu mnóstwo młodych ludzi. A czy skończyłem z polityką? Nie wiem, czas pokaże. Zna pan aforyzm Woody'ego Allena: ""Chcesz rozśmieszyć pana Boga, powiedz mu o swoich planach"".",,
https://wiadomosci.onet.pl/swiat/wlochy-staja-do-rywalizacji-o-teke-rolna-ue/gg8wdpq,Włochy stają do rywalizacji o tekę rolną UE,"Włosi są zdeterminowani, by objąć tekę komisarza Unii Europejskiej do spraw rolnictwa. Tymczasem rzecznik rządu Piotr Müller informował, że teka rolna dla polskiego komisarza jest ""prawie że pewna"". Zdaniem rzecznika Komisji Europejskiej, pogłoski na temat potencjalnych kandydatów nie powinny być komentowane, ponieważ ""nadal brakuje nazwisk i nadal trwają oficjalne rozmowy kwalifikacyjne"".","Procedura wyboru komisarzy jest ściśle określona. Kraje członkowskie przyjmują w porozumieniu z nowo wybranym przewodniczącym KE listę kandydatów, po jednym z każdego państwa unijnego. Następnie kandydaci prezentują się przed właściwymi komisjami Parlamentu Europejskiego, a potem komisje te obradują za zamkniętymi drzwiami, aby przygotować ocenę wystąpienia oraz kompetencji kandydata. Ocenę przekazuje się przewodniczącemu PE. Kandydatem Polski na komisarza Unii Europejskiej jest Janusz Wojciechowski. Włochy są jedynym pozostałym państwem członkowskim, które nie wyłoniło jeszcze kandydata do następnej Komisji Europejskiej i jest mało prawdopodobne, aby zgłosiło kandydaturę do czasu, gdy nowy rząd zacznie funkcjonować. Włoski sektor rolno-spożywczy na potencjalnego kandydata wskazał doświadczonego eurodeputowanego Paolo De Castro, niedawno wybranego na nowego koordynatora socjalistów w komisji AGRI. Rozmawiając z EURACTIV w lipcu, De Castro powiedział, że wybór, jakiego dokona von der Leyen ws. komisarza ds. rolnictwa, dostarczy więcej wskazówek na temat jej ogólnych ambicji. De Castro zdaje się być świadomy, że o jego nazwisku jest teraz głośno i podzielił się na swoim Twitterze artykułem katolickiego dziennika Avvenire, który wyraźnie poparł go jako następnego komisarza. Stefano Mantegazza, sekretarz generalny związku zawodowego przetwórców żywności i rolników Uila-Uil, powiedział, że powołanie komisarza ds. rolnictwa jest okazją, której nie można przegapić, również w celu wprowadzenia kwestii ochrony miejsc pracy w ramach wspólnej polityki rolnej (WPR) po 2020 roku. Zdaniem rzecznika Komisji Europejskiej, pogłoski na temat potencjalnych kandydatów nie powinny być komentowane, ponieważ ""nadal brakuje nazwisk i nadal trwają oficjalne rozmowy kwalifikacyjne"". Źródło: Euractiv.com",Paolo De Castro potencjalnym kandydatem na komisarza ds. rolnych,
https://wiadomosci.onet.pl/swiat/wielka-brytania-stephen-barcley-krytykuje-podejscie-ue-ws-brexitu/lp5efkc,Wielka Brytania: minister ds. brexitu krytykuje zerojedynkowe podejście UE,"Stephen Barclay, brytyjski minister ds. wyjścia z UE, skrytykował unijnego negocjatora Michela Barniera za ""absolutystyczne podejście"" do rozmów o brexicie. Wezwał kraje UE do większej elastyczności w sprawie mechanizmu backstopu dla Irlandii Płn.","W wywiadzie dla Polskiej Agencji Prasowej i wybranych europejskich mediów, udzielonym przed dzisiejszym wznowieniem obrad Izby Gmin po wakacyjnej przerwie, Barclay tłumaczył, że ""premier (Wielkiej Brytanii Boris Johnson) i nowy rząd są absolutnie zdeterminowani, aby doprowadzić do porozumienia, ale musi ono odzwierciedlać rzeczywistość w parlamencie, który trzykrotnie odrzucił backstop"". Podkreślił, że rząd liczy na ""konkretne zmiany dotyczące backstopu"". Wskazał przy tym, że wbrew opinii na kontynencie jest to zagadnienie częściowo oddzielne od innych kwestii dotyczących procesu pokojowego w Irlandii Północnej, m.in. współpracy Irlandii Płn. z Irlandią, wspólnego rynku energii na wyspie Irlandia oraz swobodnego przepływu osób w ramach tzw. Wspólnej Strefy Podróżowania (Common Travel Area; obejmuje Wielką Brytanię, Irlandię, wyspę Man i Wyspy Normandzkie). - Jednocześnie w deklaracji politycznej potrzebujemy pewnych zmian, które odzwierciedlą te ustalenia i determinację premiera do wypracowania jak najlepszej umowy handlowej z Unią Europejską - dodał Barclay. Minister ds. brexitu skrytykował Barniera. Przypomniał, że w weekendowym artykule w ""Sunday Telegraph"" unijny negocjator sugerował, że Wspólnota nie jest skłonna do rozmów o zmianach w mechanizmie backstopu ani do rozważenia alternatywnych rozwiązań, postulowanych przez rząd w Londynie przed wcześniejszą implementacją obecnego porozumienia. Jak ocenił, takie podejście jest ""absolutystyczne"", i ostrzegł, że z jego powodu ""ryzyko (przywrócenia twardej granicy między Irlandią a Irlandią Płn. - PAP) pojawi się wcześniej, w listopadzie"", podczas gdy bardziej pojednawcze podejście dawałoby ""pewność, że (do powrotu twardej granicy dojdzie najwcześniej - PAP) na koniec okresu implementacyjnego w grudniu 2020 roku lub nawet później, gdybyśmy go przedłużyli o rok lub dwa"". Nieprzejednana postawa Brukseli ""stoi w sprzeczności ze stanowiskiem wielu stolic (europejskich), które powiedziały, że są otwarte na kreatywne, elastyczne rozwiązania i chętnie zapoznałyby się ze szczegółową propozycją (w tej sprawie) ze strony Zjednoczonego Królestwa"" - dodał Barclay. Minister zaznaczył, że ""jeśli oczekuje się 100-procentowej, absolutnej, odpornej na wszystko gwarancji, to każde nowe, elastyczne rozwiązanie początkowo może nie zdać tego testu"", podczas gdy większa otwartość 27 państw członkowskich mogłaby przyspieszyć prace nad znalezieniem wyjścia z obecnego impasu. Polityk podkreślił, że brytyjskie władze są zdeterminowane, by ""niezależnie od rozwoju wydarzeń"" doprowadzić do wyjścia kraju z UE w zaplanowanym terminie 31 października. - Premier bardzo jasno mówił, jak ważne jest dotrzymanie podobnych terminów w ramach poszanowania demokratycznego wyboru i wyniku referendum (w sprawie brexitu z 2016 roku - PAP) - zaznaczył. Barclay przypomniał jednocześnie, że rząd brytyjski ""jasno mówi o konieczności przyspieszenia planowania na wypadek niewypracowania umowy"". Jak dodał, ""od miesięcy (Londyn) ostrzegał przed lekceważeniem takiej opcji"". Jako przykłady podejmowanych przez rząd przygotowań minister wskazał ""nową kampanię ""Get ready"" (ang. bądź gotowy) oraz olbrzymią pracę wykonaną latem (przez urzędników)"". Dodał, że służba cywilna ""opierała się na istotnej pracy wykonanej jeszcze przed marcem bieżącego roku (pierwotny termin brexitu - PAP)"". Szacowana na ponad 100 mln funtów kampania rządu brytyjskiego, obejmująca m.in. specjalny portal informacyjny gov.uk/brexit, ruszyła oficjalnie wczoraj. Dzień wcześniej rząd udostępnił zdjęcia billboardu informacyjnego umieszczonego na ścianie jednego z centrów handlowych w Londynie; w najbliższych dniach podobne reklamy mają pojawić się też w innych lokalizacjach oraz w mediach społecznościowych. W październiku w telewizji pojawią się spoty zachęcające do przygotowania się do brexitu. Dziś brytyjski parlament wznowi pracę po przerwie wakacyjnej i oczekuje się, że opozycja będzie starała się zablokować działania rządu w sprawie brexitu. Grupa opozycyjnych deputowanych wraz z przeciwnikami Johnsona z Partii Konserwatywnej planuje zablokować wyjście Wielkiej Brytanii z UE bez porozumienia i zmusić premiera do opóźnienia brexitu o trzy miesiące.",Stephen Barclay,
https://wiadomosci.onet.pl/politico/europa-idzie-na-wojne-handlowa-by-stawic-czolo-ameryce-i-chinom/gg11n4c,"Europa idzie na wojnę handlową, by stawić czoło Ameryce i Chinom","Brukselscy urzędnicy ostrzegają, że Unia musi przyjąć bardziej asertywną strategię gospodarczą, jeżeli europejski projekt ma przetrwać zagrożenia, stwarzane między innymi przez prezydenta USA Donalda Trumpa i władze Chin, pisze Jakob Hanke z POLITICO.","Urzędnicy Komisji Europejskiej w niezwykle jak na nich szczerej, liczącej 173 strony notatce, piszą, czego oczekiwaliby od nowej przewodniczącej, Ursuli von der Leyen. Domagają się szczodrzejszego dotowania przemysłu z funduszy publicznych, bardziej liberalnego podejścia do zasad konkurencji i stanowczej obrony własnych interesów handlowych. To miód na serce Francji i Niemiec, które nie od dziś marzą o tworzeniu ""europejskich czempionów"" zdolnych konkurować z amerykańskimi i chińskimi rywalami. Język unijnego dokumentu jest dosadny, gdy opisuje perspektywy przetrwania w sytuacji, gdy USA i Chiny cofają globalny handel do epoki bezprawia, w której decyduje gruby kij. Unijni urzędnicy zauważają, że potrzebują ostrzejszej polityki handlowej, ponieważ w przeciwnym razie ""UE będzie bardzo źle przygotowana na funkcjonowanie w świecie opartym na sile"". Nawiązując do wzrostu popularności antyunijnych populistów, urzędnicy zauważają, że wolnorynkowe podejście UE często staje się ""kozłem ofiarnym dla szerszych problemów społecznych i gospodarczych"". Podkreślają, że polityka handlowa powinna służyć obronie słabszych, zapewniając ""równe warunki gry"" – określenie to często dotyczy restrykcji nakładanych na mocno dotowane chińskie firmy – i zwiększać ograniczenia handlowe dla krajów, które lekceważą standardy ochrony środowiska. Rzeczniczka odchodzącej Komisji Europejskiej zbagatelizowała tę notatkę określając ją mianem ""owocu wewnętrznej burzy mózgów"", który nie jest jeszcze wystarczająco ""dojrzały"" by trafić na biurko von der Leyen. Plany te chyba jednak trafią na to biurko i nie zostaną zapomniane, ponieważ są całkowicie zgodne z rozwiązaniami proponowanymi przez dwa mocarstwa, które dyktują warunki gry w Europie: Francję i Niemcy. Zarówno Francja jak i Niemcy są wściekłe na odchodzącego przewodniczącego Komisji Europejskiej, Jean-Claude’a Junckera, który zablokował w tym roku mega-fuzję pomiędzy Siemensem i Alstomem, uniemożliwiając tym samym stworzenie europejskiego giganta kolejowego. Bruksela argumentowała, że transakcja zaowocowałaby wzrostem cen dla konsumentów, natomiast Berlin i Paryż atakowały Komisję za naiwność w obliczu wzrostu potęgi Chin i uporczywe trzymanie się przestarzałych zasad dotyczących konkurencji. W sytuacji, gdy Wielka Brytania, najsilniejsza dotąd w UE zwolenniczka wolnego handlu, opuszcza wspólnotę, Francja zwietrzyła szansę, by kadencja von der Leyen upłynęła pod znakiem protekcjonizmu. Francuski minister gospodarki, Bruno Le Maire, który najgłośniej domagał się reformy unijnych przepisów po zablokowaniu fuzji Alstom-Siemens, powiedział POLITICO: – Unia musi myśleć szeroko i chronić swoje interesy. Pytany o priorytety na następne pięć lat, odpowiedział: – Projekt europejski znajduje się w punkcie zwrotnym. Z nowym Parlamentem i Komisją mamy szansę przedefiniować priorytety i dokonać radykalnych zmian. Na froncie ekonomicznym musimy być zarówno bardziej konkurencyjni w skali globalnej, generować wyższy wzrost i więcej miejsc pracy, a jednocześnie lepiej chronić swoich obywateli. Co ciekawe, podobne sygnały napływają ostatnio z Niemiec i z jego wszechpotężnego biznesowego lobby, BDI. Doktryna stawiania na zwycięzców wraca w wielkim stylu. Niemiecki minister gospodarki, Peter Altmaier, który także opowiada się za koncepcją budowania europejskich czempionów, nakreślił plan specjalnego wsparcia ze strony państwa dla kluczowych gałęzi przemysłu, takich jak motoryzacja, wytwórczość, technologie medyczne, druk 3D, lotnictwo i obronność. Istnieje jednak ryzyko, że zamiast wzmocnić europejską spójność, francusko-niemieckie parcie w stronę protekcjonizmu pogłębi podziały w Unii, szczególnie z krajami skandynawskimi i Beneluksem, które tradycyjnie wspierają wolnorynkową agendę forsowaną przez Brytyjczyków. Fiński minister handlu, Ville Skinnari, podkreślił, że nie może komentować samej notatki, ale zwrócił uwagę, że niebezpieczne jest, gdy duże kraje samodzielnie ustalają swoją agendę. – Bardzo uważnie analizujemy to, co mówią Niemcy i Francuzi. Dialog i wzajemne zrozumienie są niezwykle ważne – powiedział. – To zrozumiałe, że tego typu inicjatywy się rodzą. Potrzebujemy strategii gospodarczej, to nie ulega kwestii. Pytanie brzmi jednak, jak to zrobić. Bardzo ważne jest w tym przypadku wypracowanie wspólnego stanowiska. – Stawianie barier nie jest najlepszym sposobem na podnoszenie konkurencyjności – kontynuował.  – Zamiast tego powinniśmy energicznie promować wolny handel. I pilnować, by Unia pozostawała idealnym miejscem dla biznesu, handlu i inwestycji. Działania proponowane w wewnętrznej unijnej notatce są radykalne. Autorzy postulują przeznaczenie stu miliardów euro na walkę z konkurencją ze strony USA, Chin i nowych potęg handlowych. Nie wykluczają również wprowadzenia jednostronnych sankcji handlowych wymierzonych w USA. – Wszystko to prowadzi nas w złym, antyrynkowym kierunku – mówi Simon Lester, dyrektor libertariańskiego Center for Trade Policy Studies. – Jednocześnie rozumiem jednak, że propozycje subsydiów są reakcją na politykę Chin i Trumpa. Lester dodał, że jeżeli kraje unijne naprawdę chcą budować europejskich czempionów, to powinny się skupić na sprzyjaniu przedsiębiorcom. – Nie potrzebujemy subsydiów, lecz przedsiębiorców, którzy wezmą sprawy w swoje ręce – powiedział.",,
https://wiadomosci.onet.pl/politico/czy-emmanuel-macron-zostanie-nowym-liderem-europy/r9gtgk9,"Emmanuel Macron chce zostać nowym liderem Europy, wyciąga więc rękę w stronę naszej części Unii [ANALIZA]","Prezydent Francji Emmanuel Macron korzysta ze słabości liderów największych unijnych państw i buduje sobie pozycję głównego rozgrywającego w Europie. To zwiększanie strefy wpływów obejmuje również otwarcie na kraje naszej części Europy, co widać po pomocy jakiej udzielił ostatnio wschodnioeuropejskim kandydatom na najważniejsze stanowiska i po siatce sojuszy, jaką buduje - pisze Rym Momtaz z POLITICO.","Francuski prezydent inwestuje polityczny kapitał w Europie Środkowej i Wschodniej. Region ten niewiele interesował jego poprzedników, bo ekonomiczna siła Niemiec i potęga militarna Stanów Zjednoczonych długo były tam uważane za bardziej atrakcyjne od tego, co może zaproponować Paryż. Macron kusi region, odbywając w nim liczne wizyty. Jego partia szuka tam partnerów, a ostatnio wsparła kandydatów z Rumunii i Bułgarii na ważne stanowiska międzynarodowe. Macronowi nie będzie łatwo zdominować wieloletnich sojuszy, tym bardziej że niektóre jego propozycje były dotąd postrzegane jako nieprzyjazne wobec Wschodu. Jednak jako stosunkowo nowy gracz na europejskiej scenie politycznej, nie należący do żadnej z dwóch wielkich rodzin politycznych na Starym Kontynencie, Macron i jego doradcy wiedzą, że musi on zawiązać siatkę sojuszy w całej Europie, by zmaksymalizować swoje wpływy. Zwrot ku wschodowi to element szerszej strategii budowania związków z siłami politycznymi, które Macron uważa za przynajmniej częściowo podobnie myślące. Francuski prezydent kultywuje relacje z centrolewicowymi przywódcami Hiszpanii i Portugalii oraz liberalnymi premierami Belgii i Holandii. Sojusze te objawiły się z całą mocą podczas negocjowania latem tego roku najważniejszych stanowisk w UE. – Tworzymy ekosystem, który jest korzystny z punktu widzenia politycznej agendy prezydenta – mówi Stéphane Séjourné, były doradca Macrona, który obecnie kieruje delegacją jego grupy Renaissance wysłanej przez francuskiego przywódcę do Parlamentu Europejskiego. Weszła ona w skład liberalno-centrowej grupy Odnówmy Europę (Renew Europe). Agendę tę Macron nakreślił na początku tego roku, wzywając do ""europejskiego odrodzenia"". Obejmuje ona ściślejszą integrację UE, wzmocnienie polityki obronnej i bezpieczeństwa oraz silniejszą obecność Unii na arenie międzynarodowej, w negocjacjach handlowych i wyznaczaniu norm dotyczących klimatu i konkurencji. To także agenda, która jest mniej liberalna w dziedzinie gospodarki, handlu, konkurencji i wspólnego rynku, niż chciałyby to widzieć liczne unijne rządy, w tym niektóre na wschodzie. Macron z pewnością nie zaskarbił sobie przyjaźni niektórych przywódców w regionie. Gromił rządy w Polsce – największym członku Unii w Europie Środkowej i Wschodniej – oraz na Węgrzech za odchodzenie od demokracji. Dodatkowo przynajmniej w Polsce nie był w stanie pozyskać znaczących graczy politycznych dla swojego centrowego sojuszu. Jednak sojusze zawierane przez Macrona na wschodzie często nie koncentrują się na przywódcach rządów. Zamiast tego jego współpracownicy kultywują relacje z partiami i wyborcami, którzy mogą się czuć rozczarowani tymi przywódcami i ich nacjonalistycznymi poglądami. Innymi słowy, ludźmi podobnymi do samego Macrona – młodymi, wykształconymi, z wielkich ośrodków, entuzjastami Unii socjal-liberalnej. Obóz Macrona liczy, że w dłuższej perspektywie takie sojusze zwiększą szanse na to, by w następnej kadencji Parlamentu Europejskiego grać w tej samej lidze co centroprawicowa Europejska Partia Ludowa i centrolewicowa Partia Europejskich Socjalistów. Kiedy Macron powoływał Renaissance przed majowymi wyborami, nie krył, że widzi w nim ruch paneuropejski, a nie ograniczony tylko do Francji. Kolejne lata pokażą, czy Macron wejdzie w dużą lukę istniejącą na środkowoeuropejskim rynku politycznym, czy też pozostanie graczem w najlepszym przypadku niszowym. By przyciągnąć znaczącą liczbę ludzi z regionu, Macron będzie musiał rozwiać obawy, że chce pozbawić władzy Europę Środkową i Wschodnią i ustanowić Unię dwóch prędkości, w której kluczowe znaczenie miałyby kraje Europy Zachodniej. – Istnieje przekonanie, że Macron chce zmienić Europę poprzez wieloraką integrację lub wprowadzenie członków UE drugiej kategorii i mieszkańcy Europy Środkowej i Wschodniej są absolutnie przekonani, że to oni mieliby być tymi członkami drugiej kategorii – mówi Vessela Tcherneva, wicedyrektorka think-tanku European Council on Foreign Relations. Wizerunek Macrona na wschodzie został nadszarpnięty przez próbę przeforsowania przez niego reform unijnych przepisów o pracownikach delegowanych. Powszechnie postrzegano ją jako zabieg mający utrudnić ludziom z regionu podejmowanie pracy we Francji i innych krajach Europy Zachodniej. Tcherneva, była rzeczniczka bułgarskiego Ministerstwa Spraw Zagranicznych, mówi, że Macron ma też inne przeszkody do pokonania, w tym wieloletnie zaniedbywanie regionu przez Francję oraz niemieckie wpływy gospodarcze w Europie Środkowowschodniej. – Była bardzo długa przerwa – mówi i dodaje, że francuskim związkom gospodarczym z regionem ""brakuje gęstości"" Niemiec, które są najważniejszym partnerem gospodarczym dla Europy Środkowej. Tcherneva zaznacza jednak, że istnieje przestrzeń dla zbudowania przez Francję sojuszy w takich obszarach jak cyberbezpieczeństwo, sztuczna inteligencja i dyplomacja. Nicolas Tenzer, francuski ekspert ds. strategicznych mówi, że Macron musi również pokazać, że rozumie wschodnioeuropejską historię, obawy regionu przed Rosją i wagę amerykańskich gwarancji bezpieczeństwa. – Francja ma realną szansę by coś zrobić, ale Macron musi się wykazać większym zrozumieniem dla ich doświadczeń z czasów komunizmu – powiedział. – Niektórzy w Europie Wschodniej są zaskoczeni jego relacjami z Rosją i boją się jakichkolwiek prób ugłaskiwania Moskwy. Zastanawiają się również, czy poprzez swoje plany dotyczące europejskiej obronności, Macron nie chce osłabić prawdziwych gwarancji bezpieczeństwa, które daje im NATO. Macron wysłał sygnał do przedstawicieli Europy Środkowej i Wschodniej, że o nich myśli. Zrobił to za pomocą kilku spektakularnych nominacji politycznych w ostatnich miesiącach. Rumun Dacian Cioloș, były premier Rumunii, został wybrany przywódcą grupy Odnówmy Europę w Parlamencie Europejskim, głównie dzięki głosom Renaissance. Poparcie Macrona było również kluczowe przy nominacji Bułgarki Kristaliny Georgiewej na europejską kandydatkę do pokierowania Międzynarodowym Funduszem Walutowym, kosztem faworyzowanego Jeroena Dijsselbloema z Holandii, którego wspierały Niemcy. Macron podjął również krok, który jeszcze do niedawna był niewyobrażalny. Zdecydował się poprzeć Rumunkę, Laurę Codruța Kövesi na stanowisko unijnego prokuratora, kosztem własnego kandydata, Jean-François Bohnerta. Te dwa ostatnie posunięcia nastąpiły po tym, jak żaden kandydat ze Wschodu nie został nominowany na którekolwiek z pięciu najważniejszych stanowisk w UE – przewodniczącego Komisji Europejskiej, Rady, Parlamentu, Banku Centralnego oraz wysokiego przedstawiciela ds. polityki zagranicznej. Poparcie Georgiewej i Kövesi pozwala również zwolennikom Macrona twierdzić, że patrzy on na Europę Środkową I Wschodnią w sposób, którego brakuje innym przywódcom UE. – Jeżeli kraje Europy Wschodniej zawsze będą miały wrażenie, że podczas rozdziału najważniejszych stanowisk są pomijane, to nie poprawi to sytuacji, a jedynie pogłębi podział w ramach UE – mówi wysoki rangą francuski dyplomata. Na długo przed tymi negocjacjami Macron udzielał wschodowi więcej uwagi niż jego poprzednicy. W ciągu trzech miesięcy swojej kadencji w 2017 roku, Macron odwiedził Rumunię i Bułgarię, które nie miały okazji gościć francuskiego prezydenta od 10 lat. W połowie kadencji odwiedził połowę krajów postkomunistycznych z Europy Środkowej i Wschodniej. Rzecz nie dotyczy tylko Macrona. Członkowie Renaissance podróżowali po Europie Wschodniej przed eurowyborami, próbując budować sojusze i przyciągnąć partnerów do nowej grupy w Parlamencie Europejskim, którą stała się Odnówmy Europę. – Jeżdżenie tam oznacza uznanie dla partnera, uprzywilejowanego partnera, nawet jeżeli nie jest on w rządzie – mówi Séjourné, nawiązując do relacji, jakie Renaissance zbudował z takimi partiami jak rumuńska PLUS, węgierskie Momentum czy Estońska Partia Reformatorska. – Wspólnie stoimy po stronie progresywizmu, walczymy z koncepcją demokracji nieliberalnej. Chcemy również przekształcić krajobraz polityczny w tych krajach, tak jak LREM, partia Macrona, zrobiła we Francji. Politycy zapewniają, że wzrost zainteresowania Francji regionem nie jest wymierzony w Niemcy. To jednak element szerszego plany zwiększenia przez Francję wpływów w UE poprzez ustawienie jej w centrum procesów decyzyjnych w Unii. – Czas, kiedy Francja ignorowała Europę Wschodnią i akceptowaliśmy, że jest to strefa politycznych I gospodarczych wpływów Niemiec, skończył się i to nie jest już nasze podejście – mówi wspomniany wcześniej wysoki rangą dyplomata. – Nie chodzi tu o żadną wrogość wobec Niemiec, ale o to, że Francja chce być kluczowym krajem w Unii Europejskiej. Redakcja: Michał Broniatowski",Emmanuel Macron,
https://wiadomosci.onet.pl/kraj/josep-borrell-w-tragedii-ii-wojny-swiatowej-szczegolnie-zajmuje-mnie-tragedia-polski/mx7ct7r,Szef MSZ Hiszpanii: w tragedii II wojny światowej szczególnie zajmuje mnie tragedia Polski,"Tragedia II wojny światowej zawsze robiła na mnie ogromne wrażenie. Z tego powodu zaangażowałem się w integrację europejską. Ale w tej tragedii szczególnie zajmuje mnie tragedia Polski - mówi Josep Borrell, szef MSZ Hiszpanii, kandydat na szefa dyplomacji UE w rozmowie z ""Rzeczpospolitą"".","Minister spraw zagranicznych Hiszpanii, który 1 listopada zostanie szefem unijnej dyplomacji, w wywiadzie dla ""Rzeczpospolitej"" zaznaczył, że Polska była pierwszym krajem ""zaatakowanym przez obu dyktatorów tamtych czasów: Hitlera i Stalina"". Kandydat na szefa dyplomacji UE podkreślił, że rozumie, dlaczego suwerenność jest dla Polski tak ważna. - Wszyscy jesteśmy owocem naszej historii. I jest oczywiste, że dramatyczna, przerażająca historia Polski, kraju podzielonego między imperia, odbudowanego po I wojnie światowej dzięki inicjatywie prezydenta Wilsona, a niedługo później podbitego zgodnie z perfidnym planem zniszczenia całego narodu, jest w tym kontekście absolutnie wyjątkowa - mówił Borrell ""Rzeczpospolitej"". Zapytany o to, dlaczego on, jako jeden z najważniejszych hiszpańskich socjalistów tak zaangażował się w szukanie porozumienia z konserwatywnym polskim rządem, odpowiedział: Stosunki między krajami to nie są relacje między partiami politycznymi. - Muszą być rozwijane niezależnie od tego, kto rządzi tak w Polsce, jak i w Hiszpanii - podkreślił. - Nacjonalizm rozumiany jako poczucie wyższości w stosunku do innych narodów był bez wątpienia powodem wojny. Ideologia rasy panów stała się motorem działania III Rzeszy, widzącej w Polakach istoty niższe, które trzeba zdominować, zniszczyć lub wykorzystać jako siłę roboczą. To było znacznie więcej niż wojna: próba zniszczenia siłą tożsamość zbiorowej. Tego Polacy nie zapomnieli. Trzeba więc odróżnić nacjonalizm od patriotyzmu – uczucia przywiązania, szacunku dla swojego narodu, swojej ziemi, który jednak nie uniemożliwia życia z innymi - powiedział.",Josep Borrell,
https://wiadomosci.onet.pl/kraj/80-rocznica-wybuchu-ii-wojny-swiatowej-timmermans-moj-ojciec-pamieta-serdecznosc/0b0mwlf,Frans Timmermans: mój ojciec pamięta serdeczność polskich żołnierzy,"Nie możemy pozwolić na to, aby ludzie głoszący nietolerancję, nienawiść, konflikt wzięli górę - mówił podczas uroczystości w 80. rocznicę wybuchu II wojny światowej na Westerplatte pierwszy zastępca szefa Komisji Europejskiej Frans Timmermans.","Powiedział, że wracamy do tego miejsca co roku, żeby uczcić tych, którzy polegli za naszą wolność - zarówno polską jak i europejską. - Jesteśmy tutaj w 80. rocznicę rozpoczęcia okropieństw, które spotkały polską ludność. Jesteśmy tu po to, aby pamiętać co się stało - szczególnie, że jedna piąta ludności Polski została zgładzona podczas sześciu lat wojny - podkreślił Timmermans podczas uroczystości. - Wyobraźcie sobie państwo, gdyby co piąta osoba spośród państwa teraz miała zniknąć, a taki los spotkał naród polski z ręki nazistów, z ręki hitlerowców - dodał. - Musimy też pamiętać o ludności żydowskiej szczególnie dotkniętej eksterminacją z rąk nazistów. Musimy pamiętać oczywiście o żołnierzach i ich ofierze, nie tylko o tych stosunkowo niewielu, którzy tutaj walczyli o wolność Polski, ale też o tych, którzy walczyli przez długie sześć lat - mówił wiceszef KE. - Oni walczyli o wolność nas wszystkich, wszystkich Europejczyków"" zaznaczył. - Chciałbym za to wyrazić wdzięczność w imieniu Unii Europejskiej i Komisji Europejskiej - dodał. Przypomniał, że jest Holendrem i jego kraj zawdzięcza wyzwolenie polskim żołnierzom generałów Stanisława Maczka i Stanisława Sosabowskiego. - To bardzo osobiste dla mnie, ze względu na to, że pochodzę z Bredy, dokąd trafili żołnierze polscy i mówili na moją babcię ""Mutti"". Mój ojciec w tej chwili niestety niewiele pamięta, ale pamięta serdeczność polskich żołnierzy, z którymi miał do czynienia, kiedy do Bredy wkroczyli - powiedział Timmermans. - Musimy jako Europejczycy wykazać się tolerancją i wzajemnym szacunkiem zwłaszcza teraz, kiedy Europa jest cała i wolna, i zjednoczona. Nie możemy pozwolić na to, aby ludzie głoszący nietolerancję, głoszący nienawiść jako dobry sposób na prowadzenie polityki, głoszący konflikt, który mógłby im celom pomóc, żeby oni wzięli górę - przekonywał. Przypomniał, że po wojnie Polska niestety znalazła się po złej strony żelaznej kurtyny. - Polska dopiero stała się wolna o wiele lat później dzięki temu, że znaleźli się ludzie, którzy wbrew wszelkim szansom stanęli naprzeciw dyktaturze, żądali wolności. To byli ludzie Solidarności, ale również na przykład ludzie Karty 77 w Czechosłowacji - stwierdził. - To oni stanęli, powstali i wyzwolili tę część Europy, która znalazła się po złej stronie żelaznej kurtyny. I to sprawia, że mamy pewien obowiązek, mam pewne zobowiązanie postępowania tak, aby nigdy nie powtórzył się horror II wojny światowej, abyśmy uniknęli nietolerancji, abyśmy byli w stanie siebie nawzajem zrozumieć - przekonywał Timmermans na Westerplatte. Nawiązując do postaci Czesława Miłosza, który wyrósł z kultury pogranicza powiedział, że na tym polega patriotyzm, że jest się z jednej strony dumnym z własnej kultury, z własnego narodu, ale również jest się ciekawym innych narodów. - Musimy podziwiać różnice, które są między nami, ale jednocześnie dzielić naszą wspólnotą. Tego właśnie potrzebuję Europa, byśmy byli otwarci, abyśmy szanowali siebie nawzajem, abyśmy zawsze prowadzili ze sobą, jak również po to, aby uhonorować tych, których wspominamy w tym miejscu - oświadczył.",Frans Timmermans,
https://wiadomosci.onet.pl/kraj/donald-tusk-gosciem-programu-fakty-po-faktach-relacja-na-zywo/tn956j4,"Donald Tusk gościem programu ""Fakty po faktach"" [RELACJA]","Donald Tusk powiedział, że nie wybiera się na obchody 80. rocznicy wybuchu II wojny światowej. W programie ""Fakty po faktach"" poinformował, że zaproszenie ""trafiło na jego biurko dopiero wczoraj wieczorem"". - Pewne reguły obowiązują. Nawet nie chodzi o formę zaproszenia. Jeśli kogoś chce się widzieć, traktować go jako gościa, to powinno się go traktować poważnie - powiedział Donald Tusk na antenie TVN24.",,Donald Tusk,
https://wiadomosci.onet.pl/tylko-w-onecie/bez-prawa-i-bezpieczenstwa-polska-w-nowym-swiecie/w0gz8z1,Bez prawa i bezpieczeństwa. Polska w nowym świecie,"Stosunek do Rosji w Europie się zmienia. Powstaje ""nowy świat"", w którym dla wielu konflikt z Kremlem wydaje się mieć coraz mniejszy sens, a Moskwa widziana jest bardziej jako część rozwiązania, a nie problemu. Polska nie może dłużej lekceważyć tej sytuacji - pisze Katarzyna Pełczyńska-Nałęcz, dyrektor forum Idei Fundacji Batorego.","Po ponad pięciu latach od rozpoczęcia wojny na Ukrainie, Rada Europy (RE) – organizacja zrzeszająca wszystkie państwa europejskie prócz Białorusi – wycofała się z restrykcji wprowadzonych wobec Rosji po aneksji Krymu. Polska zachowała się w tej kwestii zaskakująco chaotycznie. W niejawnym głosowaniu państw członkowskich minister Jacek Czaputowicz poparł tę decyzję. Z kolei nasi przedstawiciele w Zgromadzeniu Parlamentarnym RE jednogłośnie opowiedzieli się przeciw. Najwyraźniej kwestia ta nie została potraktowana w Warszawie wystarczająco poważnie. Tymczasem tego wydarzenia nie należy uznawać za pojedynczy incydent. Jest ono częścią dużo szerszego procesu. Stosunek do Rosji na Starym Kontynencie zmienia się. Nie jest to jednak powrót do przeszłości. Nie mamy do czynienia ani z naiwną wiarą w poprawę postępowania Kremla, ani też z próbą rozgraniczenia stref wpływów na modłę jałtańską. Zmiana podejścia do Rosji to konsekwencja fundamentalnych przeobrażeń dokonujących się zarówno na poziomie globalnym, jak i w naszym bezpośrednim otoczeniu. Powstaje ""nowy świat"", w którym dla wielu w Europie konflikt z Kremlem wydaje się mieć coraz mniejszy sens. Co więcej, Moskwa widziana jest bardziej jako część rozwiązania, a nie problemu. Polska nie może dłużej lekceważyć tej sytuacji. Jest to bowiem kluczowy element nowych uwarunkowań bezpieczeństwa, w których przyjdzie nam funkcjonować w nadchodzących latach. Ponowne przedłużenie sankcji UE (do końca stycznia 2020) może stwarzać wrażenie, że utrzymuje się unijna polityka powstrzymywania Rosji, która została przyjęta po aneksji Krymu i rozpętaniu przez Moskwę konfliktu zbrojnego w Donbasie. Jednak za fasadą pozornej stabilności dokonuje się zmiana. Dwa tygodnie przed głosowaniem w Radzie Europy, na odbywającym się w Petersburgu Forum Ekonomicznym, niemiecki minister gospodarki podpisał porozumienie, które zakłada zwiększanie eksportu niemieckich technologii do Rosji. Choć dokument formalnie nie musi prowadzić do łamania sankcji, to de facto podważa on ducha unijnej polityki ekonomicznych restrykcji. Z innych środowisk w Niemczech dochodzą jeszcze bardziej niepokojące sygnały. Dla przykładu podczas czerwcowej niemiecko-rosyjskiej konferencji miast partnerskich po stronie niemieckiej pojawił się postulat budowania partnerstwa z miastami na Krymie. Zbliżenie z Moskwą widoczne jest także w drugiej kluczowej europejskiej stolicy. W czerwcu 2019 r. we Francji gościł Dmitrij Miedwiediew. Celem wizyty miało być – jak określili to gospodarze – ""nadanie nowego impulsu relacjom dwustronnym"". W trakcie rozmów premier Edouard Philippe stwierdził: ""sankcje nie są na zawsze; mogą zostać odwołane w każdej chwili”. Konsultacje premierów poprzedzały spotkanie Macron–Putin, które odbyło się w połowie sierpnia w rezydencji francuskiego prezydenta w Prowansji. Takie ulokowanie wizyty świadczy o woli podkreślenia znaczenia bliskich personalnych relacji między rosyjską i francuską głową państwa. Jednak prokremlowskie sygnały płynące od władz w Paryżu czy w Berlinie są ciągle względnie umiarkowane w porównaniu do deklaracji jednoznacznie prorosyjskich polityków, takich jak Marine Le Pen czy Matteo Salvini, których ugrupowania otwarcie współpracują z rosyjską partią władzy Jedną Rosją. Przy czym nie są to, jak jeszcze kilka lat temu, przedstawiciele partii marginalnych, ale liderzy kluczowych w Europie sił politycznych, w tym współrządzącej we Włoszech Ligi Północnej. Nowe podejście do Rosji nie dotyczy zresztą tylko Unii, ale widoczne jest także na poziomie Sojuszu Transatlantyckiego. Najbardziej spektakularnym przykładem jest tu bezprecedensowa decyzja Turcji, będącej drugą co do wielkości siłą militarną NATO, o zakupie rosyjskiego systemu rakietowego S-400. Niepokojące sygnały płynął także od naszego głównego sojusznika USA. Na sierpniowym szczycie G7 Donald Trump zaproponował ponowne dołączenie do wielkiej siódemki Rosji, którą wyrzucono z tego formatu po aneksji Krymu. Ewolucja postaw wobec Rosji nie wynika z oceny przeobrażeń wewnątrz tego kraju, albowiem nikt nie ma złudzeń co do natury reżimu Putina. Ta zmiana ma niewiele wspólnego z sytuacją w tzw. wspólnym sąsiedztwie (na Ukrainie, Białorusi, w Mołdawii). Paradoksalnie, polityka Moskwy wobec krajów postradzieckich, ale także wobec UE i NATO, jest dzisiaj jednym z bardziej przewidywalnych elementów międzynarodowej układanki. Mimo to Rosja jest coraz częściej postrzegana jako wystarczająco satysfakcjonujący partner, ewentualnie jako mniejsze zło. Konflikt z Kremlem coraz częściej widziany jest jako być może jedyny front, który Europa mogłaby dzisiaj zamknąć, nie ponosząc przy tym zbyt dużych kosztów. Taka zmiana podejścia do naszego największego wschodniego sąsiada wynika z głębokich przekształceń regionalnego i globalnego kontekstu. Relacje międzynarodowe znowu wkraczają w fazę dwubiegunowej konkurencji, ale tym razem oś konfliktu nie przebiega między imperium rosyjskim i Zachodem, ale Chinami i USA. Oznacza to, że nasz główny sojusznik militarny – Stany Zjednoczone – jest uwikłany w bardzo absorbujące wielopoziomowe zwarcie (o przewagi technologiczne, warunki handlu, wpływy polityczne i dominację militarną), rozgrywające się daleko od Polski i Europy Wschodniej. Z perspektywy tego konfliktu problemy naszego regionu, nawet takie jak agresja zbrojna Kremla na Ukrainie, mają dla Waszyngtonu charakter drugorzędny. To, że dotychczas jeszcze nie doszło do radykalnych zmian ani w sferze amerykańskiego zaangażowania militarnego w Europie, ani też w polityce USA wobec Rosji, jest oczywiście dobrą wiadomością. Jednak kraje postrzegane przez wielkich jako peryferyjne muszą liczyć się z ryzykiem, że mogą znaleźć się „w menu”, a zobowiązania wobec nich zostaną złożone w ofierze „ważniejszej” sprawy. Dzieje się tak zwłaszcza w czasach takich jak obecne, kiedy dochodzi do intensywnych przemian i przestają działać dotychczasowe reguły. Zakładanie, że w żadnym razie nie może się to przydarzyć Polsce, byłoby nieodpowiedzialne. Zwłaszcza że w konflikcie chińsko-amerykańskim Rosja gra wprawdzie nie kluczową, ale istotną rolę. Na dzisiaj Moskwa akceptuje pozycję „młodszej siostry” Chin. Pogłębiające się uzależnienie ekonomiczne i technologiczne od Pekinu czy narastająca konkurencja w Azji Środkowej budzą na Kremlu coraz większe zaniepokojenie. Z kolei Stany Zjednoczone pod rządami prezydenta Trumpa już kilkukrotnie pokazały, że są gotowe na radykalne zwroty polityki, nie zważając na koszty, jakie niesie to dla innych państw, w tym dla europejskich sojuszników. Nie można więc wykluczyć, że w przyszłości może dojść do jakiegoś niekorzystnego z naszej perspektywy układu z Moskwą, u podłoża którego będą leżały amerykańskie kalkulacje związane z Pekinem. Bezpośrednie koszty takiej sytuacji może ponieść Ukraina, co oczywiście ma znaczenie dla Polski. Wobec reorientacji priorytetów USA coraz większego znaczenia w regionalnej „układance” bezpieczeństwa nabiera polityka Unii. Jednak Europa ugina się pod ciężarem mnożących się problemów. Do „tradycyjnych” frontów w otoczeniu UE, takich jak: północna Afryka, Bliski Wschód i oczywiście Rosja, doszły dwa nowe: z Chinami i USA. Napięcia z Chinami mają głównie wymiar ekonomiczny, choć coraz częściej mówi się także o wyzwaniach bezpieczeństwa, związanych z ekspansją ekonomiczną, a także z penetracją cyfrową oraz agenturalną. Konflikt z Waszyngtonem jest bardziej wielowymiarowy. Poza gospodarką dotyczy takich fundamentalnych kwestii, jak podważanie jedności Unii (Trump jednoznacznie opowiada się za brexitem bez umowy) czy groźnej dla bezpieczeństwa Europy eskalacji konfliktów na Bliskim Wschodzie (np. wskutek zerwania przez USA wielostronnego porozumienia nuklearnego z Iranem). Ze względu na głębokie powiązania europejsko-amerykańskie nieprzewidywalna polityka Stanów Zjednoczonych jest dla wielu krajów zachodnioeuropejskich dużo bardziej dotkliwa niż „wykroczenia”, których dopuszcza się Rosja. Przy czym za narastającym konfliktem z Waszyngtonem idą emocje społeczne. Według badań zrealizowanych w 2018 roku dla Monachijskiej Konferencji Bezpieczeństwa, 49 proc. Francuzów i Niemców wskazało USA jako główne zagrożenie dla własnego kraju. W przypadku Rosji było to odpowiednio 40 i 30 proc. W niektórych zachodnich społeczeństwach ewidentnie włącza się logika: im większy mamy problem ze Stanami Zjednoczonymi, tym bardziej warto szukać rozwiązań we współpracy z Rosją. Obniżenie znaczenia przypisywanego zagrożeniom ze strony Rosji wynika także z faktu dewaluacji samego przedmiotu konfliktu. Istota sporu z Moskwą nie dotyczy interesów gospodarczych (jak z Chinami) czy też podmiotowej roli Europy (jak z USA), ale przestrzegania zasad porządku międzynarodowego. Tymczasem naruszanie tych zasad staje się coraz bardziej powszechne. Na tle narastającego globalnego chaosu działania Rosji wydają się stosunkowo mniej rażące. Nie bez znaczenia jest też fakt, że w priorytetach europejskich radykalnie wzrosła waga zagrożeń nietradycyjnych, przede wszystkim związanych ze zmianami klimatycznymi. Coraz częściej można więc spotkać się z argumentacją, że należy wznieść się ponad dotychczasowe podziały, aby ratować planetę. Na to wszystko nakładają się konflikty w samej Unii. Wspólnota uległa fragmentaryzacji jak nigdy dotąd, przy czym podziały przebiegają zarówno na poziomie międzypaństwowym, jak i wewnątrz poszczególnych krajów członkowskich. W efekcie uwaga polityków skierowana jest przede wszystkim na sytuację we własnych państwach, a dopiero w dalszej kolejności na poszukiwanie rozwiązań na poziomie unijnym. Słabnie też wola i zdolność do wspólnego działania wobec państw trzecich. Unia Europejska koncentruje się więc na kwestiach absolutnie priorytetowych, „odpuszczając” problemy postrzegane jako mniej palące, do których dzisiaj coraz częściej zaliczana jest Rosja. Wreszcie: koroduje wewnątrzunijna solidarność. Jednym z najbardziej widocznych objawów jest odnawiający się podział na „starą” i „nową” Europę. Ta ostatnia postrzegana jest coraz częściej jako niedojrzała do integracji, bo kontestuje wspólnotowe zasady, a przez niektóre rządy traktowana jest wręcz jako obciążenie, które należy „wypchnąć” na peryferia Unii. Dramatycznym pokazem tej tendencji jest nowe rozdanie personalne w UE, w którym Europie Środkowo-Wschodniej nie przypadło żadne z pięciu głównych stanowisk. „Nowa” Unia dostała też tylko jedno przewodnictwo komisji w Parlamencie Europejskim, gdy w poprzedniej kadencji miała ich osiem. To pokazuje dramatyczną słabość naszego regionu, ale także brak woli „starej Europy”, aby dbać o zintegrowanie wschodniej i zachodniej części Wspólnoty. Więcej tego samego nie jest dobrą receptą na „rewolucyjne” czasy. Wiara w bezwzględną trwałość amerykańskiego parasola bezpieczeństwa, liczenie na inercję polityki unijnej to chowanie głowy w piasek. Nie ma co czekać, aż mleko się rozleje, trzeba antycypować wydarzenia i podejmować proaktywne działania prewencyjne. W tym celu należy jasno określić własne priorytety. Chaotyczna taktyka, taka jak przy głosowaniu w Radzie Europy, zamiast zwiększać nasz wpływ, może skutecznie wyłączyć nas z gry. Przede wszystkim niezbędne jest sprecyzowanie zagrożeń, przed którymi powinniśmy się chronić. Myślenie o bezpieczeństwie w kategoriach dziewiętnasto- i dwudziestowiecznych jest dzisiaj anachroniczne. Prawdopodobieństwo zakusów terytorialnych wobec naszego kraju jest nikłe. Tym, co grozi Polsce przede wszystkim, są konsekwencje eskalacji już istniejących (przede wszystkim na Ukrainie) lub nowych konfliktów w Europie Wschodniej, wywołanych agresją Moskwy, a także kombinacja takich wyzwań nietradycyjnych, jak wroga penetracja polskiej przestrzeni ekonomicznej, politycznej, społecznej, informacyjnej i bezpieczeństwa. Jednak przede wszystkim grozi nam odejście w Europie od dotychczasowych zasad ładu międzynarodowego, co doprowadzi do tego, że „wielcy” będą decydowali o rozwiązaniach ekonomicznych i w wymiarze bezpieczeństwa ponad naszymi głowami, z pominięciem interesów Polski i – szerzej – całego regionu. W większości nie są to zagrożenia natury militarnej, co w żadnym razie nie oznacza, iż należy zaniedbywać ten wymiar bezpieczeństwa. Niemniej reagowanie na wyzwania dziś najbardziej realne, gdyby do nich doszło, wymagałoby innych zasobów: sprawnych instytucji, wewnętrznej spoistości społeczeństwa, dobrej dyplomacji, pieniędzy, przede wszystkim zaś solidarności innych krajów, dobrych regulacji prawnych i skutecznych mechanizmów ich wdrażania. Źródłem tych zasobów nie jest NATO czy współpraca z USA, ale Unia Europejska, poszczególne kraje członkowskie oraz odpowiednia polityka na poziomie krajowym. „Nowe” podejście do naszego wschodniego sąsiada ma w Europie swoich zdeklarowanych przeciwników. Nie jest też tak, że w Niemczech czy we Francji wszystko zostało zdecydowane. Mamy do czynienia z procesem, który można współkształtować. Wymaga to sprawnych działań mobilizacyjnych i perswazyjnych. Jednak przekaz dotyczący polityki wobec Rosji już nie może być budowany wyłącznie na powielaniu starego. Krytykowanie wszelkich możliwych form współpracy nikogo dzisiaj nie przekona. Nie wystarczy mówić, czego robić nie wolno, trzeba też formułować pozytywne propozycje. Przestrzeń na te ostatnie wydaje się dotyczyć przede wszystkim współpracy na poziomie społecznym. Argumentacji o konieczności utrzymania reżimu sankcyjnego mogłaby więc towarzyszyć propozycja powrotu do rozmowy UE–Moskwa o ruchu bezwizowym. Nie można oczywiście zapominać, że zwłaszcza obecnie, gdy relacje międzynarodowe stają się coraz bardziej transakcyjne, jeśli czegoś od kogoś chcemy, to musimy zaoferować coś w zamian. Taki pakiet ofert trzeba by umiejętnie i jednoznacznie powiązać z polityką wobec Rosji. Biorąc pod uwagę polskie zasoby, mogłaby to być np. solidarność w kwestii uchodźców lub zaangażowanie militarne w Afryce. To ostatnie mogłoby zdecydowanie ułatwić dialog z Francją. Ważnym elementem polityki bezpieczeństwa są też nasze relacje w regionie, zwłaszcza z Kijowem. Po politycznym trzęsieniu ziemi, jakie dokonało się na Ukrainie w wyniku wyborów prezydenckich i parlamentarnych, Polska musi zintensyfikować kontakty na najwyższym szczeblu z naszym głównym partnerem na Wschodzie. Obecność prezydenta Zełenskiego na uroczystościach z okazji 80. rocznicy wybuchu wojny to krok w dobrym kierunku. Potrzebna jest jednak wizyta dwustronna. To bardzo niepokojące, że Polska pozostaje tu w tyle za Niemcami i Francją, dla których Ukraina jest partnerem trzeciorzędnym, a tam takie wizyty już się odbyły. Przede wszystkim jeśli polski rząd chce rzeczywiście prowadzić odpowiedzialną i skuteczną politykę bezpieczeństwa, to musi zadbać o wiarygodność naszego kraju wśród potencjalnych sojuszników w Europie. Oczekiwanie solidarności od innych państw nie może bazować tylko na przekonaniu, że coś „nam się należy”. Kluczowa jest tu wspólnota tożsamości, przekonanie przywódców i społeczeństw krajów członkowskich, że jesteśmy częścią tej samej „rodziny” europejskich liberalnych demokracji. Nieprzypadkowo, poza sąsiadami Rosji, kraje najbardziej sceptyczne wobec polityki Kremla (takie jak Holandia, Dania czy Szwecja) to te same, które przykładają szczególną wagę do kwestii przestrzegania w Unii zasad praworządności. Tymczasem dzisiaj w UE coraz częściej słychać pytanie: dlaczego demokratyczne kraje Wspólnoty mają „bronić” przed autorytarną Rosją tych, którzy sami naruszają zasady demokracji, a w wymiarze ideologicznym nierzadko kwestionują jedność zintegrowanej Europy w stopniu nie mniejszym niż czyni to Moskwa? Trzeba jasno powiedzieć, że rządy prawa i tolerancja to nie tylko suwerenny wybór modelu politycznego, lecz także kluczowy element naszego bezpieczeństwa. Podważając zasady liberalnej demokracji we własnym kraju i ustawiając się wśród innych państw podobnego pokroju, Polska staje się coraz bardziej osamotniona w obliczu zagrożeń ze strony Rosji. Jeśli w „nowym świecie” chcemy zapewnić sobie względnie bezpieczne miejsce i podstawy dalszego rozwoju gospodarczego, to musimy jednoznacznie określić, po której stronie sporu się znajdujemy: z tymi, którzy bronią ładu prawnego (globalnie, w Europie czy też na poziomie poszczególnych krajów), czy z tymi, którzy łamią te reguły i hołdują zasadzie rządów siły? Pozycja, jaką przyjęliśmy obecnie, przypomina tkwienie okrakiem na barykadzie. Wystawiamy się „na strzały” innych, sami zaś mamy bardzo ograniczone pole manewru, aby podjąć efektywne działania w obronie swoich interesów, w tym i bezpieczeństwa. Tekst jest analizą przygotowaną dla Forum Idei Fundacji im. Stefana Batorego Katarzyna Pełczyńska-Nałęcz – dyrektorka forum Idei Fundacji Batorego. Socjolog i politolog. Zajmuje się polityką europejską i wschodnią Polski. W latach 1999–2012 zastępczyni dyrektora Ośrodka Studiów Wschodnich w Warszawie. Od 2012 do 2014 roku wiceminister spraw zagranicznych, a w latach 2014–2016 ambasador RP w Federacji Rosyjskiej.",Władimir Putin i Emmanuel Macron w Bregancon we Francji,
https://wiadomosci.onet.pl/kraj/piotr-muller-teka-rolna-komisarza-ue-dla-polski-jest-prawie-pewna/0rgj3yx,Rzecznik rządu: teka rolna dla Polski prawie pewna,- Propozycja padła wprost na pewnym etapie negocjacji premiera Mateusza Morawieckiego z przewodniczącą elekt Komisji Europejskiej Ursulą von der Leyen. Teka rolna dla Polski jest prawie pewna - mówi rzecznik rządu Piotr Müller.,"Odnosząc się do kandydatury Wojciechowskiego rzecznik rządu, będąc gościem TVP Info, wskazał, że pracował on przez wiele lat w PE, w tym w komisji rolnictwa, a także był prezesem NIK. Müller dopytywany o szanse na objęcie przez Wojciechowskiego stanowiska komisarza stwierdził, że ""emocje odchodzą na bok i tutaj taka chłodna kalkulacja kompetencji pana Wojciechowskiego na pewno wskaże, że to jest dobry kandydat"". Pytany, co się stało, że akurat ta teka została zaoferowana Polsce, Müller powiedział, że premier Morawiecki jest w stałym kontakcie z przyszłą szefową KE Ursulą von der Leyen. - Właściwie co dwa, trzy dni z nią rozmawia telefonicznie i na pewnym etapie tych negocjacji pojawiła się oferta bardzo ważnej dla nas teki rolnictwa - powiedział. Rzecznik rządu mówił we wtorek w TVP Info, że teka rolna dla polskiego komisarza jest ""prawie że pewna"". - Ta propozycja padła wprost, więc jeżeli Polak przez najbliższe pięć lat mógłby kierować tak ważnym obszarem w UE, to na pewno dobre decyzje dla polskich rolników, kolejne dobre decyzji mogłyby zapadać już nie tylko poziomie krajowym, ale również na poziomie unijnym - powiedział Müller. Stwierdził przy tym, że należy docenić decyzję Szczerskiego. - Mało który polityk zdecydowałby się na rezygnację ze swojej kandydatury w imię dobrze pojętych interesów Polski w obszarze rolnictwa - powiedział Müller. 25 lipca premier Morawiecki poinformował po spotkaniu z von der Leyen, że polskim kandydatem na stanowisko komisarza w Unii Europejskiej jest szef gabinetu prezydenta Krzysztof Szczerski. W poniedziałek Szczerski ogłaszając swoją rezygnację podkreślił, że ""w polityce trzeba być uczciwym. - Jeśli pojawiła się propozycja objęcia teki komisarza ds. rolnictwa dla Polski, a ja rolnictwem się nie zajmowałem, to uważam, że uczciwym jest, żeby to miejsce odstąpić komuś, kto może objąć je w sposób odpowiedzialny - mówił. Prezydencki minister poinformował też, że na swoje miejsce zaproponował Janusza Wojciechowskiego. Jak zaznaczył ostateczna decyzja, kogo zgłosi Polska, po jego wycofaniu, należy do premiera. Szczerski dodał, że o swojej decyzji poinformował wcześniej prezydenta Andrzeja Dudę, premiera Mateusza Morawieckiego oraz prezesa PiS Jarosława Kaczyńskiego. Janusz Wojciechowski był prezesem Najwyższej Izby Kontroli (1995–2001), prezesem Polskiego Stronnictwa Ludowego (2004–2005), posłem do Parlamentu Europejskiego (1999-2016). W 2010 r. przystąpił do Prawa i Sprawiedliwości. W kadencji 2016–2022 jest audytorem w Europejskim Trybunale Obrachunkowym. Dziś Wojciechowski odbył pierwszą rozmowę z przyszłą szefową KE w sprawie stanowiska komisarza UE. - To była wstępna, zapoznawcza rozmowa- mówi Wojciechowski, udzielając krótkiego komentarza mediom.",Piotr Müller,
https://wiadomosci.onet.pl/swiat/maas-polska-wsrod-pieciu-krajow-decydujacych-w-ue/36776h0,Maas: Polska wśród pięciu krajów decydujących w UE,"Szef MSZ Niemiec uważa, że niemiecko-francuski tandem jest za słaby, by przewodzić UE. Do kręgu krajów ponoszących odpowiedzialność za przyszłość Europy powinna dołączyć Polska, niezależnie od tego, kto w niej rządzi.","W przemówieniu wygłoszonym dziś w Berlinie na rozpoczęcie 17. Konferencji niemieckich ambasadorów szef MSZ Heiko Maas podkreślił, że niemiecka polityka zagraniczna opiera się na zasadzie „Nigdy w pojedynkę, zawsze z partnerami”, a jej celem jest „silna i suwerenna Europa”. Szef niemieckiej dyplomacji zaznaczył, że sojusz Niemiec z Francją „nigdy nie był tak ważny, jak obecnie”. – Zasada, że nigdy nie działamy w pojedynkę oznacza, że nigdy nie działamy bez Francji – wyjaśnił. Jak zastrzegł, Unia Europejska jest zbyt duża, by mógł nim kierować tandem niemiecko-francuski, a w dodatku niektóre kraje „podejrzliwie patrzą na naszą współpracę”. – Krajom takim jak Hiszpania i Włochy na Południu oraz Polska na Wschodzie musimy przyznać większą niż dotychczas odpowiedzialność, wykorzystując do tego innowacyjne nowe formaty – mówił Maas. – To nie jest proste, ale tylko dlatego, że obecne rządy we Włoszech i Polsce prowadzą inną politykę europejską, nie wolno zdejmować z nich odpowiedzialności – kontynuował. – Nie myślę o europejskim dyrektorium, ale o pragmatycznej współpracy. Musimy częściej się spotykać, aby osiągnąć postęp w Europie. Te pięć krajów będzie miało decydujące znaczenie – powiedział szef niemieckiego MSZ. – Nie możemy uzależniać współpracy od tego, że w niektórych z tych krajów rządzą partie, których celów nie zawsze podzielamy – zastrzegł niemiecki socjaldemokrata. Odnosząc się do aktualnej sytuacji w Europie, Maas podkreślił, że europejski system prawny opiera się na zasadzie wzajemnego zaufania. – Utrata zaufania prowadzi do zakłóceń w funkcjonowaniu Wspólnoty – stwierdził. Maas przypomniał, że głęboki kryzys, w jakim znalazła się Europa, był wynikiem nie tylko presji z zewnątrz, lecz także utratą zaufania w Unii, spowodowaną kryzysem finansowym, migracjami i konfliktem o praworządność. Polityka zagraniczna Niemiec zabiegała w minionych miesiącach o „odzyskanie utraconego zaufania”. Właśnie dlatego Berlin zdecydował się na udział w forsowanej przez kraje środkowoeuropejskie inicjatywie Trójmorza, chociaż – jak podkreślił – początkowo rząd Niemiec tego nie planował. Jak przyznał, Niemcy traktowały początkowo tej projekt jak działania zmierzające do pogłębienia podziału Unii. – Podjęliśmy słuszną decyzję, aby nie przyglądać się biernie, lecz przyczynić się do tego, by Europa nie rozpadała się na Wschód i Zachód – tłumaczył szef MSZ. Nawiązując do problemu praworządności, Maas uznał ją za sprawę „centralną” dla UE. – Musi nam się udać uczynić z praworządności to, co czym być powinna – tym co łączy, Europejczyków, zamiast nas dzielić – powiedział. Maas zapowiedział, że podczas niemieckiej prezydencji w UE w drugiej połowie 2020 roku dojdzie po raz pierwszy do wykorzystania nowego instrumentu – mechanizmu kontroli praworządności we wszystkich krajach. – Kraje UE są solidarne i podzielają wspólne wartości podstawowe, a praworządność jest wartością niezbędną – podkreślił. Gościem konferencji ambasadorów jest prezes niemieckiego Federalnego Trybunału Konstytucyjnego Andreas Vosskuhle. Niemiecki prawnik powiedział, że jest więcej niż zaniepokojony „dobrze udokumentowanym pozbawieniem władzy i dezawuowaniem” trybunałów konstytucyjnych w Polsce, na Węgrzech, w Rumunii i Turcji. – Może to być początkiem procesu polegającego na kwestionowaniu przez siły pojmujące demokrację na sposób populistyczny kontrolnych funkcji trybunału wobec ustawodawcy – mówił Vosskuhle. Demokracja – kontynuował – jest jednak czymś więcej niż tylko rządami aktualnej większości w parlamencie. Jest gwarancją, że aktualna mniejszość może stać się większością. Autor: Jacek Lepiarz",Heiko Maas,
https://wiadomosci.onet.pl/kraj/szczerski-rezygnuje-z-kandydowania-na-komisarza-ue/mcylz64,Janusz Wojciechowski kandydatem Polski na komisarza UE ds. rolnictwa,"Wcześniej o rezygnacji z ubiegania się o stanowisko w Komisji Europejskiej poinformował Krzysztof Szczerski: - Zrezygnowałem z kandydowania na komisarza UE po tym, jak otrzymałem propozycję objęcia teki komisarza ds. rolnictwa.","O tym, że Krzysztof Szczerski zrezygnował z kandydowania na komisarza Unii Europejskiej, jako pierwsze poinformowało radio RMF FM. - W polityce trzeba być uczciwym, jeśli pojawiła się propozycja objęcia teki komisarza ds. rolnictwa dla Polski, a ja rolnictwem się nie zajmowałem, to uważam, że uczciwym jest, żeby to miejsce odstąpić komuś, kto może objąć je w sposób odpowiedzialny - powiedział Szczerski. - Na swoje miejsce zaproponowałem Janusza Wojciechowskiego. Ostateczna decyzja, kogo zgłosi Polska - po moim wycofaniu się - należy do pana premiera - dodał. Szczerski powiedział też, że o swojej decyzji poinformował wcześniej prezydenta Andrzeja Dudę, premiera Mateusza Morawieckiego oraz prezesa PiS Jarosława Kaczyńskiego. Poprzednie spotkanie Szczerskiego i von der Leyen w sprawie ewentualnej przyszłej współpracy i formowaniu KE odbyło się na początku sierpnia w Brukseli. Nie przedstawiono jednak żadnych decyzji co do przyznania mu określonej teki. - Pan minister Szczerski do tej pory nie zajmował się obszarem (rolnictwa), w związku z tym podjął taką decyzję. Pan premier Mateusz Morawiecki bardzo ją docenia i traktuje ją w sposób konstruktywny i propaństwowy - powiedział rzecznik rządu dziś na briefingu prasowym przed KPRM. Müller przekazał, że nowym kandydatem Polski na komisarza Unii Europejskiej będzie Janusz Wojciechowski - wieloletni poseł do PE, b. prezes NIK oraz przez wiele lat członek komisji rolnictwa w PE. Rzecznik rządu podkreślił, że Wojciechowski jest osobą, która swoim doświadczeniem zawodowym oraz politycznym ""była skupiona na sprawach rolnych"". - Te ustalenia zostały dzisiaj podjęte i ta kandydatura zostanie przedstawiona do Komisji Europejskiej - zapowiedział. - Cieszymy się, ponieważ ta decyzja o objęciu teki rolnej, jeżeli ona zostanie ostatecznie zaakceptowana, to będzie bardzo, bardzo dobra decyzja dla Polski, ponieważ ten obszar funkcjonowania jest dla nas bardzo ważny. Wszystkie sprawy rolne są dla nas bardzo istotne i budżet unijny na poziomie całej UE w tym obszarze jest bardzo wysoki - podkreślił Müller. Procedura wyboru komisarzy jest ściśle określona. Kraje członkowskie przyjmują w porozumieniu z nowo wybranym przewodniczącym KE listę kandydatów, po jednym z każdego państwa unijnego. Następnie kandydaci prezentują się przed właściwymi komisjami Parlamentu Europejskiego, a potem komisje te obradują za zamkniętymi drzwiami, aby przygotować ocenę wystąpienia oraz kompetencji kandydata. Ocenę przekazuje się przewodniczącemu PE. W przeszłości zdarzyło się, że negatywna ocena spowodowała wycofanie kandydatury. Cały skład KE, w tym przewodniczący oraz Wysoki Przedstawiciel ds. Zagranicznych i Polityki Bezpieczeństwa, musi zostać następnie zatwierdzony przez PE w jednym głosowaniu. Przewodniczący i komisarze po zatwierdzeniu przez europarlament są oficjalnie mianowani przez Radę Europejską, która stanowi większością kwalifikowaną.",Janusz Wojciechowski,
https://wiadomosci.onet.pl/swiat/spor-o-cla-na-francuskie-wina-tusk-odpowiada/x29ghks,Tusk: UE odpowie na cła na francuskie wina,"Przewodniczący Rady Europejskiej Donald Tusk ostrzegł, że wprowadzenie przez USA ceł na francuskie wina nie pozostanie bez odpowiedzi UE.","- Jeśli USA ogłoszą cła, które uderzą we Francję, to Unia Europejska odpowie – powiedział Tusk przed rozpoczęciem szczytu G7 w Biarritz. Podkreślił, że nikt nie chce konfrontacji ze Stanami Zjednoczonymi, ale UE jest przygotowana także na scenariusz konfliktu handlowego, którego sama nie zainicjowała. Wypowiedź Tuska to reakcja na deklarację Donalda Trumpa, który ponownie skrytykował francuski pomysł opodatkowania działających we Francji firm z branży nowych technologii, w tym tych amerykańskich. Zagroził Francji konsekwencjami i ostrzegł, że Stany Zjednoczone nałożą na francuskie wina takie cła, jakich Francuzi „jeszcze nie widzieli”.",Donald Tusk na G7,
https://wiadomosci.onet.pl/kraj/prokuratura-nie-chce-ochrony-flagi-unii-europejskiej-do-sejmu-trafila-opinia/xhkee9l,Prokuratura sprzeciwia się ochronie flagi Unii Europejskiej,"Prokuratura sprzeciwia się nadaniu unijnym symbolom opieki prawnej. Bogdan Święczkowski, pierwszy zastępca prokuratora generalnego Zbigniewa Ziobry przesłał do Sejmu opinię. Stanowczo sprzeciwił się pomysłowi, by flaga Unii europejskiej była chroniona tak, jak polska - czytamy w ""Rzeczpospolitej"".","Pomysłodawcami objęcia ochroną symboli UE byli posłowie Nowoczesnej, zasiadający w klubie PO-KO. Przedstawiony na początku maja projekt zakłada zmiany w kodeksie karnym, zgodnie z którymi za znieważenie lub zniszczenie europejskiej flagi ma grozić grzywna, a nawet rok za kratkami. Jak czytamy w ""Rzeczpospolitej"", jak dotychczas opinia przesłana przez Święczkowskiego jest jedyną, która dotarła do Sejmu. – Mam wrażenie, że pan prokurator się trochę zagalopował – mówi w rozmowie z ""Rzeczpospolitą"" Witold Zembaczyński z Nowoczesnej, przedstawiciel wnioskodawców projektu. Zdaniem Święczkowskiego w konsekwencji, autorzy projektu powinni wnioskować też o podobną ochronę dla flag ONZ i NATO. Jak zaznaczył zastępca prokuratora generalnego, w prawie europejskim nie istnieje normatywny wzór symboli UE. Zauważa, że regulacje dotyczące symboli UE znajdowały się w projekcie traktatu ustanawiającego konstytucję dla Europy, który ostatecznie nie wszedł w życie, a flagi o tym samym wzorze dłużej niż Unia Europejska używa Rada Europy. Natomiast Witold Zembaczyński stwierdza, że Polacy silnie identyfikują się z unijnym symbolem, który w dodatku jest obecnie eksponowany obok polskiej flagi przed każdym budynkiem rządowym lub samorządowym. Jak podkreśla, status flagi UE trzeba będzie w końcu uregulować. Brak ściśle uregulowanego statusu flagi UE przeszkadza organom ścigania. Po Marszu Niepodległości w 2018 r. policja wyznaczyła nagrodę za wskazanie, kto podczas tego zgromadzenia spalił flagę UE. Narodowcy sami się zgłosili, licząc na odebranie nagrody, a w kwietniu portal OKO.press informował, że policja wciąż nie skierowała sprawy do sądu.  Źródło: ""Rzeczpospolita""",Flaga Unii Europejskiej,
https://wiadomosci.onet.pl/politico/relacje-polska-ue-warszawa-gra-na-nowa-pojednawcza-melodie-w-brukseli-ale-w-kraju/314ff19,"Warszawa gra na nową pojednawczą melodię w Brukseli, ale w kraju przykręca śrubę [OPINIA]","Polska, do niedawna jeszcze postrzegana jako jeden z czołowych unijnych awanturników, zmienia postawę: w obawie przed dalszą marginalizacją w Brukseli, polscy dyplomaci wyciszyli antyniemiecką retorykę i współpracują z nową przewodniczącą Komisji Europejskiej Ursulą von der Leyen. Towarzyszy temu jednak nasilenie działań naruszających zasady rządów prawa w kraju — pisze dla POLITICO analityk Piotr Buras.","Komentarz Piotra Burasa, szefa warszawskiego biura Europejskiej Rady Spraw Zagranicznych oraz byłego współpracownika Instytutu Nauk o Człowieku w Wiedniu, który zajmuje się problemami rządów prawa w Unii Europejskiej: Od momentu objęcia w 2015 r. władzy przez populistyczne Prawo i Sprawiedliwość, Unia walczy o to, by Warszawa postępowała zgodnie z zasadami. Dyplomaci skarżą się, że kraj nie jest zainteresowany współpracą, że preferuje myślenie o sumie zerowej i wykazuje całkowity brak zrozumienia dla sposobu działania Brukseli. Jednak teraz, przed październikowymi wyborami, Warszawa nagle okazała się być ponownie gotowa do wejścia w grę. W walce o najwyższe posady w UE, która nastąpiła po majowych wyborach do Parlamentu Europejskiego, rządząca w Polsce partia odłożyła na bok antyniemieckie uprzedzenia i poparła kompromisową kandydatkę na przewodniczącą Komisji Europejskiej, Ursulę von der Leyen. Tam, gdzie jeszcze dwa lata temu sprzeciwiała się ponownemu wyborowi Donalda Tuska na przewodniczącego Rady Europejskiej, bo jest rzekomo niemiecką marionetką, Polska jest obecnie orędowniczką byłej niemieckiej minister obrony, jednej z najbliższych sojuszniczek Angeli Merkel. Warszawa twierdzi nawet, że odegrała kluczową rolę w zgromadzeniu większości w Parlamencie Europejskim, aby ją poprzeć. Partia rządząca również wyraźnie milczała, gdy pojawił się jeden z jej ulubionych antyunijnych refrenów: że Europa Środkowa i Wschodnia jest pomijana przy rozdawaniu kluczowych stanowisk w UE. Zamiast jak zwykle ostro protestować, PiS nie robił żadnego zamieszania, gdy żadna z najlepszych posad nie została przyznana kandydatom z regionu. Nawet odrzucenie kandydatów PiS na wpływowe stanowiska w Parlamencie Europejskim nie wywołało w Warszawie większej reakcji niż kilka uniesionych brwi. Na długo przed majowymi wyborami Polska wykazywała również niezwykle konstruktywne stanowisko w debacie na temat nowej agendy strategicznej Unii na najbliższe pięć lat, podważając szeroko rozpowszechniony pogląd na PiS jako agitatora o negatywnych poglądach na przyszłość bloku. Rząd podpisał nawet wspólny list z Francją i Niemcami opowiadającymi się za ambitniejszą polityką przemysłową UE - nie jest to idea charakterystyczna dla prawicowej partii eurosceptyków. Są dobre powody, dla których Warszawa chce zmienić kurs. Negocjacje w sprawie kolejnego długoterminowego budżetu UE wchodzą w decydującą fazę – a stawka jest wysoka dla Polski, która w dużym stopniu polega na funduszach unijnych i stoi w obliczu perspektywy, że finansowanie może zostać powiązane z poszanowaniem rządów prawa przez władze. W obliczu zbliżającego się brexitu, Polska przygotowuje się również do przesunięcia środka ciężkości Wspólnoty jeszcze dalej w stronę krajów strefy euro i wie, że będzie musiała walczyć, aby uniknąć marginalizacji jako państwo spoza strefy wspólnej waluty. Jednak, kiedy polski populistyczny rząd dokonuje przewartościowania swojego stanowiska na scenie UE, to jedna rzecz się nie zmienia: jego priorytety polityczne. Dla PiS najważniejszym punktem agendy nie jest maksymalizacja wpływu Polski w Unii – ani nawet maksymalizacja korzyści finansowych z budżetu UE. Najpilniejszym bowiem projektem politycznym partii rządzącej jest konsolidacja kontroli nad instytucjami w kraju. Lider partii Jarosław Kaczyński powiedział, że chce mieć ""Budapeszt w Warszawie"", a podążanie śladem lidera Węgier Viktora Orbana jest stałym elementem polityki PiS. Jeśli partia ta wygra w październikowych wyborach krajowych, Polska pójdzie jeszcze dalej w tym kierunku – bez względu na uwertury jakie odgrywa w Brukseli. Wiceminister sprawiedliwości Łukasz Piebiak złożył we wtorek rezygnację po tym, jak Onet zarzucił mu w śledczym reportażu prowadzenie oszczerczej kampanii wobec sędziów sprzeciwiającym się reformom sądownictwa. PiS odmówił również wykonania wyroku Naczelnego Sądu Administracyjnego, który zobowiązuje go do opublikowania – w imię interesu publicznego – informacji o nominacjach członków Krajowej Rady Sądownictwa, a obecnie planuje nowe przetasowania w sądownictwie, które wzmocnią kontrolę partii nad systemem. Rząd powrócił również do idei ""repolonizacji"" mediów poprzez ograniczenie inwestycji zagranicznych w sektorze mediów prywatnych oraz wkroczenie do niego za pomocą funduszy kontrolowanych przez państwo. Unia Europejska jest słusznie zaniepokojona stanem praworządności w Polsce i słusznie wezwała do wszczęcia tzw. procedury przewidzianej w art. 7 i wdrożyła przeciw Warszawie dwa postępowania w Europejskim Trybunale Sprawiedliwości w sprawie uchybienia zobowiązaniom państwa członkowskiego przy reformach sądownictwa. W jednej z tych spraw – przymusowej emerytury sędziów Sądu Najwyższego – PiS musiał się już wycofać. Kroki podjęte przez Komisję stanowiły istotną nowość. Nigdy wcześniej instytucje UE nie traktowały spraw związanych z krajowymi systemami sądowniczymi jako kwestii regulowanych przez prawo unijne, a nie jako kwestii wchodzących w wyłączny zakres kompetencji krajowych. Jest to fundamentalna zmiana, której rząd PiS zawsze się sprzeciwiał – i to właśnie motywuje jego niedawne pojednawcze podejście na scenie UE. Owszem, wizja partii rządzącej dotycząca Europy – nazywanej przez nią ""Unią Narodów 2.0"" – zawiera konstruktywne propozycje polityczne, które należy przyjąć z zadowoleniem i poddać pod debatę. Jednak idą one w parze z całkowitym odrzuceniem prawa Komisji i Europejskiego Trybunału Sprawiedliwości do interwencji, jeśli suwerenne państwa naruszają podstawowe zasady UE. Nowy ton europejskiej polityki PiS nie jest zwiastunem zmiany polityki wewnętrznej. Wręcz przeciwnie: zmiana ta jest przemyślanym krokiem mającym na celu zapewnienie rządowi większego pola manewru w kraju i kontynuację jego nieliberalnego projektu. Celem tego podwójnego podejścia – miękkiego w polityce europejskiej i twardego w kraju – jest powstrzymanie procedury przewidzianej w art. 7 i zniechęcenie Komisji do podejmowania działań w sprawie możliwych dalszych naruszeń praworządności. Warszawa nauczyła się grać w unijną grę w Brukseli. Teraz Unia musi dopilnować, aby utrzymała kontrolę nad przestrzeganiem zasad.",Jarosław Kaczyński,
https://wiadomosci.onet.pl/swiat/sondaz-wiekszosc-brytyjczykow-chce-referendum-ws-umowy-o-brexicie/tkq7pqf,Sondaż: większość Brytyjczyków chce referendum ws. umowy o brexicie,"Ponad połowa Brytyjczyków jest zdania, że ostateczna umowa o wyjściu Zjednoczonego Królestwa z Unii Europejskiej powinna być poddana pod głosowanie w ogólnokrajowym referendum - wynika z opublikowanego dziś sondażu Kantar.","Poddanie pod referendum umowy o brexicie popiera 52 proc. ankietowanych. Sprzeciw wobec takiego kroku wyraziło 29 proc. badanych, a 19 proc. zadeklarowało, że nie ma na ten temat zdania. Jednocześnie z sondażu wynika, że rządząca Partia Konserwatywna cieszy się dużo większym poparciem niż Partia Pracy. Na konserwatystów premiera Borisa Johnsona zagłosowałoby obecnie 42 proc. ankietowanych Brytyjczyków, a na główną opozycyjną partię - 28 proc. uczestników badania. Wielka Brytania powinna opuścić UE 31 października. Kraj jednak od miesięcy tkwi w politycznym impasie dotyczącym warunków wyjścia ze Wspólnoty. Johnson już jako premier zażądał od Brukseli renegocjacji umowy wyjścia i zagroził, że jeśli UE nie spełni jego oczekiwań, zdecyduje się na brexit bez umowy.",,
https://wiadomosci.onet.pl/swiat/jean-claude-juncker-juz-po-operacji-nie-pojedzie-na-szczyt-g7-do-biarritz/plw83zx,Jean-Claude Juncker przeszedł operację. Nie będzie go na szczycie G7,"Szef Komisji Europejskiej nie weźmie udziału w rozpoczynającym się w sobotę we francuskim Biarritz szczycie G7. W weekend Juncker przeszedł operację usunięcia pęcherzyka żółciowego i nadal przebywa w szpitalu. Lekarze zdecydowali, że polityk nie powinien podróżować w najbliższym czasie.","W weekend służby prasowe Komisji Europejskiej podały, że Juncker musiał skrócić wakacje w Austrii z powodów zdrowotnych. Został on zabrany do Luksemburga, by przejść pilną cholecystektomię. - Operacja przebiegła dobrze. Przewodniczący Juncker przebywa obecnie w szpitalu, na rekonwalescencji. Jego lekarze zdecydowali, że nie powinien podróżować w tym czasie, w związku z czym nie będzie w stanie wziąć udziału w spotkaniu G7 w weekend - powiedziała rzeczniczka KE Natasha Bertaud. Przewodniczący KE ma się skontaktować z szefem Rady Europejskiej Donaldem Tuskiem, a także prezydentem Francji Emmanuelem Macronem, żeby przekazać im swoje przesłanie na ten szczyt. Szczyt we francuskim Biarritz pod koniec sierpnia miał być m.in. okazją do spotkania szefa Komisji Europejskiej i nowego premiera Wielkiej Brytanii Borisa Johnsona. We francuskim kurorcie położonym nad Atlantykiem będzie m.in. prezydent USA Donald Trump, a także inni przywódcy państw G7. Dla UE, którą reprezentować będzie Tusk, spotkanie ma być okazją wystąpienia w obronie ładu opartego na prawie i tworzących go organizacjach jako najlepszego rozwiązania w globalnym zarządzaniu. Liderzy mają rozmawiać o globalnych wyzwaniach w dziedzinie gospodarki, polityki zagranicznej i ochrony środowiska, a przewodnim tematem szczytu będzie zwalczanie nierówności. Dyskusje mają dotyczyć pilnych spraw zagranicznych i kwestii bezpieczeństwa, m.in. stosunków z Iranem, Rosją i Koreą Północną. Stan zdrowia 64-letniego byłego premiera Luksemburga od dawna jest tematem medialnych spekulacji. Kadencja Junckera i całej kierowanej przez niego KE upływa 31 października. Jego następczynią będzie Niemka Ursula von der Leyen. Szczyt grupy G7 to forum, które odgrywa ważną rolę w kształtowaniu globalnych reakcji na globalne wyzwania. Uzupełnia światową koordynację gospodarczą, którą zajmuje się grupa G20. Na szczytach spotykają się przywódcy UE i siedmiu państw: Kanady, Francji, Niemiec, Włoch, Japonii, Wielkiej Brytanii oraz Stanów Zjednoczonych.",Jean-Claude Juncker,
https://wiadomosci.onet.pl/politico/europa-nie-ma-ani-wizji-podboju-kosmosu-ani-pieniedzy-na-to/8e96rxs,"Europa nie ma ani wizji podboju kosmosu, ani pieniędzy na to","Unia Europejska chętnie zagrałaby w pierwszej lidze zdobywców kosmosu, ale niestety, wymaga to wielkich nakładów. Pięćdziesiąt lat po lądowaniu misji Apollo 11 na Księżycu trwa druga faza kosmicznego wyścigu, ale Europa ma w tej sprawie bardzo minimalistyczne cele, a na dodatek niewielką ochotę, by w to inwestować – pisze Joshua Posaner z POLITICO.","W listopadzie ministrowie z całego kontynentu spotkają się w Hiszpanii, aby wspólnie zadecydować, jakie projekty powinny być realizowane pod auspicjami Europejskiej Agencji Kosmicznej (European Space Agency, ESA) – stworzonej przez 22 kraje organizacji zajmującej się planowaniem i eksploracją przestrzeni kosmicznej oraz produkcją i wystrzeliwaniem satelitów. Decyzje, które trzeba będzie podjąć, dotyczą między innymi realizacji projektu ochrony Ziemi przed asteroidami – realizowanego wspólnie z NASA – oraz tego, jak ambitne powinny być przyszłe misje eksploracyjne. Europa będzie także musiała zadecydować czy angażować się w narastający proces militaryzacji kosmosu – ten temat najbardziej dzieli kraje Unii. Spotkanie w Sewilli ustali kurs i sposób realizacji europejskich projektów kosmicznych na dekadę 2020–2030. Odbędzie się ono w czasie, kiedy UE prosi stolice państw Wspólnoty o wzmocnienie finansowania programów kosmicznych. Jednocześnie inni globalni gracze – USA, Chiny, Rosja, a ostatnio także Indie – podejmują własne, coraz częściej bardzo zdecydowane działania. – Wyścig kosmiczny zaczyna się na nowo – mówi Marco Fuchs, dyrektor generalny OHB, działającej w Bremie firmy zajmującej się technologią lotniczą i kosmiczną. – Tym razem nie jest to tylko polityczny wyścig pomiędzy Związkiem Radzieckim a Stanami Zjednoczonymi, ale szerszy projekt, przypominający pierwsze pojawienie się Europejczyków w Ameryce. Najpierw dotarli tam Hiszpanie, Portugalczycy, Brytyjczycy i Holendrzy, ale z czasem ruszyła wielka, komercyjna fala osadnictwa. Fuchs dodaje, że podczas gdy w latach 60. XX w. tylko dwa supermocarstwa miały środki umożliwiające wystrzelenie satelity na orbitę, dziś własne agencje kosmiczne ma ponad 70 krajów. Do tego dochodzą prywatni przedsiębiorcy, tacy jak właściciel Amazona, Jeff Bezos, twórca Tesli, Elon Musk czy właściciel Virgin – Richard Branson, którzy inwestują prywatny majątek w komercyjne programy lotów kosmicznych. Koszty zakupu i wystrzelenia w kosmos małego satelity zamykają się w kwocie kilku milionów euro, a więc pozostają w sferze możliwości wielu prywatnych przedsiębiorców. – Koszty wystrzeliwania satelitów znacznie spadły, więc dostęp do przestrzeni kosmicznej zyskali także mniejsi gracze – mówi rzecznik Airbusa, największej w Europie firmy zajmującej się techniką lotniczą i kosmiczną. Według danych nadzorującej badania kosmiczne agencji ONZ całkowita liczba zarejestrowanych satelitów na orbicie (zarówno wojskowych, jak i cywilnych) prawdopodobnie przekroczy w tym roku 5 tysięcy. W tej chwili działają ich ponad 2 tysiące, nie licząc krążącej po orbicie ogromnej liczbie kosmicznych ""śmieci"". To, co dzieje się na orbicie Ziemi, jest kluczowe dla niemal każdego aspektu życia na naszej planecie – dlatego rośnie także presja na militaryzację kosmosu. W ubiegłym roku prezydent USA, Donald Trump, ogłosił plany stworzenia ""sił kosmicznych"" jako odrębnej formacji wojskowej przeznaczonej do zwalczania i kontrolowania zagrożeń płynących z orbity. W tym roku Indie przeprowadziły test nowej rakiety przeznaczonej do niszczenia satelitów; zarówno Rosja, jak i Chiny inwestują w ""kosmiczną"" broń, od dronów orbitalnych po techniki zagłuszania satelitów. Francja – której przemysł lotniczy i kosmiczny na kluczowe znaczenie zarówno dla jej narodowego ego, jak i dla gospodarki – latem tego roku przedstawiła plany rozmieszczenia broni na orbicie okołoziemskiej, argumentując, że musi wyposażyć swoje satelity w karabiny maszynowe i systemy laserowe, aby chronić je przed zagrożeniami. Ogłaszając te plany, prezydent Emmanuel Macron mówił o potrzebie ""strategicznej autonomii"" w przestrzeni kosmicznej. Ale Berlin – choć współpracował przy budowie satelitów obserwacyjnych na potrzeby francuskiej armii – nie jest entuzjastycznie nastawiony do wysiłków pojedynczych krajów chcących militaryzować orbitę okołoziemską. – Potrzebujemy stanowczej odpowiedzi na wyzwania związane z podbojem kosmosu, ale sądzę, że jest to zadanie dla Europejskiej Agencji Kosmicznej i Unii Europejskiej – mówił w ubiegłym miesiącu Thomas Jarzombek, poseł rządzącej w Niemczech Unii Chrześcijańsko-Demokratycznej (CDU) i rządowy koordynator do spraw przemysłu lotniczego i kosmicznego. Oczekuje się, że na grudniowym szczycie NATO przestrzeń kosmiczna zostanie uznana za nową domenę działań wojennych – co z kolei wywoła drażliwą kwestię: czy atak na satelitę należącego do członka sojuszu wystarczy, aby uruchomić Artykuł 5 Paktu, mówiący o wspólnej obronie. Najważniejsze pytanie stojące przed Europą dotyczy jednak tego, czy jest ona gotowa zapłacić za to, żeby znaleźć się w pierwszej lidze kosmicznego wyścigu. Komisja Europejska zaproponowała wydatki na cele kosmiczne w latach 2021–2027 w wysokości 16 miliardów euro – suma ta ma być przeznaczona na programy związane z satelitami i nowe projekty, takie jak bezpieczny rządowy system komunikacji i środki na przeciwdziałanie problemom wynikającym z dużej ilości odpadków na orbicie. 16 miliardów euro to niewiele w porównaniu z tym, co robią inni. Roczny budżet NASA przekracza 20 miliardów dolarów (w których nie zawiera się rozbudowany amerykański wojskowy program kosmiczny!), Chiny wydają na swój przemysł kosmiczny 8 miliardów dolarów rocznie. Zamiast dotrzymywać kroku Ameryce i Chinom, Bruksela wybrała drogę ""sympatycznego gościa na orbicie"". Kraje UE zainwestowały 10 miliardów euro w program nawigacji satelitarnej Galileo – dokładniejszej alternatywy dla amerykańskiego systemu GPS; miliardy euro poszły także na program monitorowania Ziemi o nazwie Copernicus, który może być wykorzystywany między innymi do obserwowania zjawisk związanych ze zmianami klimatu czy klęskami żywiołowymi. – Wolny, otwarty dostęp do danych to słuszny kierunek działania – mówił w tym roku dyrektor generalny Europejskiej Agencji Kosmicznej, Jan Wörner. – To dobre dla ludzkości. Ale tego lata system Galileo nie działał niemal przez tydzień, prawdopodobnie na skutek konieczności aktualizacji oprogramowania w naziemnej stacji nieopodal Monachium. Przedstawiciele UE natychmiast przypomnieli, że Galileo pozostaje w fazie prób, a Stany Zjednoczone miały dekady na doszlifowanie systemu GPS. – Do pewnego stopnia tego typu incydenty na tym etapie prac są niestety normalną częścią procesu – tłumaczył europosłom Pierre Delsaux, zastępca dyrektora generalnego Komisji Europejskiej. Trzeba jednak powiedzieć, że takie przestoje nie wyglądają dobrze z punktu widzenia UE czy Europejskiej Agencji Kosmicznej, biorąc pod uwagę, że celem tych programów jest uzyskanie autonomicznego dostępu do przestrzeni kosmicznej bez konieczności polegania na amerykańskiej technologii. Tymczasem NASA ma duże ambicje, obejmujące między innymi ponowne wysłanie ludzi na Księżyc do 2024 r. w ramach projektu wspomaganego przez SpaceX Elona Muska i Blue Origin Jeffa Bezosa. Tu także Europa ma spore zaległości do nadrobienia. – Musimy zainicjować proces określania europejskiej wizji podboju kosmosu – mówiła w czasie styczniowego spotkania przedstawicieli przemysłu kosmicznego Elżbieta Bieńkowska, europejska komisarz ds. rynku wewnętrznego. Dodała także, że Europa musi wyznaczyć sobie ambitny cel, by poruszyć wyobraźnię swoich obywateli – tak, jak poruszyło wyobraźnię pierwsze lądowanie na Księżycu w latach 60. XX w. Marco Fuchs chciałby, aby europejscy politycy dążyli do stworzenia stałej bazy badawczej na Księżycu. Inne opcje to załogowy lot na Marsa, misja na Wenus albo na któreś z księżyców Jowisza. Jeśli jednak Europa naprawdę chce sięgnąć po Księżyc albo dalej, będzie musiała znaleźć pieniądze na realizację tych ambicji. Redakcja: Michał Broniatowski",Księżyc nie jest celem Europy,
https://wiadomosci.onet.pl/swiat/jean-claude-juncker-musi-przejsc-pilna-operacje/hb7hf46,Pilna operacja Jeana-Claude'a Junckera,Jean-Claude Juncker musiał przerwać swoje wakacje w Austrii z powodów medycznych. Szef Komisji Europejskiej w trybie pilnym musi przejść operację usunięcia pęcherzyka żółciowego.,"64-letni Jean-Claude Juncker przebywał w Austrii na wakacjach. Musiał jednak skrócić swoje wakacje z powodów medycznych. Jak czytamy w oświadczeniu kierownictwa UE, szef KE został odesłany do Luksemburga, gdzie zostanie poddany pilnej cholecystektomii (chirurgiczne usunięcie pęcherzyka żółciowego). Jean-Claude Juncker stanowisko szefa Komisji Europejskiej piastuje do 31 października. Później zastąpi go Niemka Ursula von der Leyen. Juncker zapowiedział już, że po wygaśnięciu mandatu wycofa się z polityki. W przyszłym tygodniu Juncker miał wziąć udział szczycie przywódców państw grupy G-7, który odbędzie się w Biarritz w południowo-zachodniej Francji. Stan zdrowia 64-letniego byłego premiera Luksemburga od dawna jest tematem medialnych spekulacji, które nasiliły się zwłaszcza po szczycie NATO w zeszłym roku, gdy podczas wspólnego przejścia przywódców państw miał on wyraźne problemy z chodzeniem. Źródło: europa.eu",Jean-Claude Juncker,
https://wiadomosci.onet.pl/politico/krol-macron-ma-klopoty-z-utrzymaniem-na-glowie-europejskiej-korony/0jwxdvb,Król Macron ma kłopoty z utrzymaniem na głowie europejskiej korony [KOMENTARZ],"Emmanuel Macron chce być królem i zbawcą Europy. Ale jego energiczne starania, by powstała suwerenna Unia broniąca swoich interesów przed USA, Chinami, Rosją i Indiami na arenie światowej, dała przez pierwsze dwa lata jego prezydentury mało wymiernych rezultatów – pisze Paul Taylor, komentator POLITICO.","Kanclerz Angela Merkel weszła w schyłkową fazę swojego urzędowania i osłabiona jest przez krajowe spory. Wielka Brytania, trawiona domową wojną o brexit, przestaje się liczyć. Włochy rządzone przez skłóconą koalicję populistów wypadły na margines. W takim otoczeniu prezydent Francji jawi się jako europejski przywódca par excellence. Złota nić łącząca jego popisy siły w Brukseli i dyplomatyczną aktywność na arenie międzynarodowej to ambitny plan, by Paryż stał się politycznym środkiem ciężkości silniejszej, bardziej zjednoczonej Europy, wokół którego orbitują wszystkie inne człony tej konstrukcji. Sęk w tym, że nawet z tak dynamicznym prezydentem Francja nie ma dość siły, by osiągnąć ten cel, jeśli nie znajdzie w Niemczech gotowego na współpracę partnera. No i nie wszystkie kraje Europy chcą być prowadzone za rączkę, a już zwłaszcza przez nadambitnego Francuza w typie generała de Gaulle'a. Emmanuel Macron nie może wykazać, że jego usilne kokietowanie Donalda Trumpa, utarczki z Władimirem Putinem czy krytyczny dialog z Xi Jinpingiem przyniosły jakieś szczególne rezultaty. Każdy z tych polityków woli dobierać sobie partnerów w podzielonej Europie niż negocjować ze zjednoczonym frontem. W tym miesiącu skuteczność Macrona zostanie poddana próbie – zanim poprowadzi szczyt G7 z przywódcami USA, Kanady, Niemiec, Wielkiej Brytanii, Włoch i Japonii w Biarritz, podejmie na prywatnym spotkaniu Putina w wakacyjnej rezydencji Fort de Brégançon. Poprzedni szczyt G7 skończył się kłótnią, Trump opuścił spotkanie przed jego końcem i odciął się od końcowego komunikatu. Polityczne i regionalne rozbicie Europy, które stało się jeszcze bardziej widoczne po ostatnich wyborach do europarlamentu, to dla Macrona zarówno problem, jak i sprzyjająca okazja. Nie udało mu się zdziesiątkować zasiedziałych unijnych rodzin politycznych, nie zbudował nowego centrowego ruchu proeuropejskiego w taki sposób, jak w 2017 r. rozbił i przekształcił francuski pejzaż polityczny. Ale jego grupa Odnowić Europę (Renew Europe, powstała przez połączenie jego europosłów z dawną grupą liberałów ALDE), okazała się kluczową trzecią siłą w parlamencie obok Europejskiej Partii Ludowej oraz centrolewicowej frakcji Socjalistów i Demokratów. Macron nie unikał agresywnej taktyki, żeby przewalczyć swoje opcje, kiedy niedawno UE podejmowała kluczowe decyzje, wcale przy tym nie dbał o dyplomatyczne uprzejmości ani spójność ideologiczną. A w kwietniu to on nalegał, żeby przełożyć termin brexitu o krótki czas, kiedy Merkel i większość innych przywódców chciało dać Wielkiej Brytanii jeszcze więcej czasu. To Macron nie pozwolił Europejskiej Partii Ludowej narzucić swojego kandydata na szefa Komisji Europejskiej (tzn. bawarskiego konserwatystę Manfreda Webera), a później wypracował kompromis w sprawie obsady kluczowych unijnych stanowisk w taki sposób, że wydaje się, jakby zajęli je sami sojusznicy Francji. I to Macron w trakcie przetargów o obsadę stanowiska szefa Międzynarodowego Funduszu Walutowego przechylił szalę na niekorzyść faworyta Niemców Holedra Jeroena Dijsselbloema na korzyść Bułgarki Kristaliny Georgiewej. Była to zarówno nagroda pocieszenia dla krajów Europy Środkowej nieuwzględnionych przy rozdaniu czołowych foteli oraz symboliczne zwycięstwo nad fiskalnymi jastrzębiami z Europy Północnej – czyli zwolennikami zaciskania pasa. Młody prezydent wreszcie odzyskał silną pozycję w kraju po wielomiesięcznym użeraniu się z ludowym buntem Żółtych Kamizelek przeciwko podwyżce cen paliw, podatków oraz rosnącym kosztom utrzymania, a wraz z tym wzrósł jego autorytet w relacjach europejskich. Jego koledzy zdali sobie sprawę, że będzie prezydentem co najmniej do 2022 r., a być może jeszcze i kolejne pięć lat. – Znaczenie polityka w Brukseli to prosta funkcja jego siły oraz oczekiwanego czasu pozostawania u władzy w kraju macierzystym. Macron leżał na deskach zeszłej zimy i to nadwyrężyło jego wpływy w Unii. Teraz wraca, i to z hukiem – mówi doświadczony brukselski dyplomata. Mocno sfrustrowany ostrożną postawą Merkel i brakiem zgody Niemiec na wzmocnienie strefy euro i stworzenie europejskich sił obronnych, Macron nabrał większej ochoty, by zachowywać się wobec Berlina bardziej zaczepnie niż jego nieśmiały poprzednik Francois Hollande. – Najbardziej zszokował go brak strategicznej wizji i długofalowego myślenia wśród przywódców unijnych, a jego rozczarowanie wobec Merkel i Niemiec jest szczególnie wyraźne – mówi William Drozdiak z Brookings Institution, autor książki o Macronie na arenie światowej, która wyjdzie w przyszłym roku. Jednak pomimo siły militarnej, arsenału jądrowego oraz stałego miejsca w Radzie Bezpieczeństwa ONZ, Paryż nie ma w Unii takiego znaczenia, jakie miał Berlin w apogeum kryzysu strefy euro, kiedy zdawało się, że los krajów Południa spoczywa w rękach Merkel. Anemiczna gospodarka, chroniczny deficyt budżetowy, ciągotki protekcjonistyczne oraz marzenie o autonomii strategicznej w opozycji do USA sprawiają, że Francja dla wielu nie jest atrakcyjnym liderem. To ośmieliło krytyków Macrona w Unii do tworzenia rozmaitych koalicji przeciw Paryżowi. Mowa np. o pomyśle nowej Ligi Hanzeatyckiej złożonej z fiskalnie konserwatywnych krajów Północy pod przewodnictwem Holandii, które zwalczają jego propozycje mocniejszej integracji strefy euro. Albo o stanowisku Grupy Wyszehradzkiej i włoskich populistów w opozycji do jego polityki migracyjnej. Na drodze do spełnienia ambicji Macrona stoi także jego niezdolność do przekonania Trumpa lub Putina, by zmienili politykę w sprawach ważnych dla Unii. Pomimo całego kapitału politycznego zainwestowanego w oczarowanie Trumpa, francuski prezydent nie był w stanie przekonać go, żeby nie zrywał paryskiego porozumienia klimatycznego i międzynarodowej umowy blokującej irański program nuklearny oraz by nie wprowadzał sankcji na europejską stal i nie podejmował innych kroków paraliżujących Światową Organizację Handlu. Nie udało mu się przekonać Iranu, by dalej przestrzegał umowy pomimo nowych sankcji ze strony USA i nie namówił rywalizujących dowódców w libijskiej wojnie domowej do zawieszenia broni i powrotu do negocjacji pod egidą ONZ. Francuscy urzędnicy mówią, że Macron przynajmniej próbuje – w imieniu całej Europy. Wielokrotnie wzywał do ""strategicznego partnerstwa"" między Rosją a UE. Zdaniem Francuzów współpraca z Rosją jest kluczowa w szeregu zapalnych miejsc takich jak Iran, Syria czy Libia. Twierdzą też, że to Unia, a nie Chiny są naturalnym długofalowym partnerem dla Rosji. Ale wcale nie jest jasne, czy Putin będzie chciał zapłacić cenę za cieplejsze stosunki z Europą. Sukces starań Macrona, by odbudować zaufanie, zależy od tego, czy przekona Putina do ustępstw w sprawie działań militarnych na wschodzie Ukrainy, zwolnienia ukraińskich marynarzy zatrzymanych w listopadzie ub.r. w cieśninie Kerczeńskiej oraz wznowienia rokowań na rzecz politycznego rozwiązania w ramach tzw. formatu normandzkiego (czyli rozmów pod wspólnym kierownictwem Francji i Niemiec). Jeśli nie poradzi sobie w takich dyplomatycznych starciach, wymarzona europejska korona będzie mu się powoli zsuwać z czoła. Redakcja: Michał Broniatowski",Emmanuel Macron,
https://wiadomosci.onet.pl/kraj/ulgi-na-przejazdy-dla-studentow-spoza-ue-interwencja-rpo/hnzs2jc,Rzecznik Praw Obywatelskich interweniuje ws. ulgowych biletów na przejazdy dla studentów spoza UE,"Studenci i doktoranci nie są w Polsce równo traktowani w kwestii ulg na przejazdy środkami transportu publicznego. Skargi w tej sprawie trafiają do Rzecznika Praw Obywatelskich. RPO zwrócił się już do ministra nauki i szkolnictwa wyższego, teraz napisał do ministra transportu.","Zgodnie z ustawą z 20 czerwca 1992 r. o uprawnieniach do ulgowych przejazdów środkami publicznego transportu zbiorowego, ""studenci do ukończenia 26. roku życia oraz doktoranci mają prawo do ulgi na przejazdy na podstawie biletów jednorazowych, imiennych biletów miesięcznych oraz przy przejazdach środkami publicznego transportu zbiorowego autobusowego."" O rodzaju dokumentów poświadczających uprawnienia do korzystania z ulg decyduje w rozporządzeniu minister do spraw transportu. - Ma ono określać jedynie rodzaje dokumentów poświadczających uprawnienia do ulg, nie zaś zawężać grono podmiotów mogących z nich korzystać - twierdzi RPO. Tymczasem rozporządzenie Ministra Infrastruktury i Budownictwa z 20 kwietnia 2017 r. zawiera regulacje, które ograniczają uprawnienie do ulg. Wyklucza ono ulgi wobec: studentów spoza Unii Europejskiej i studentów będących obywatelami UE bądź członkami rodziny obywateli UE, którzy nie posiadają dokumentu potwierdzającego prawo stałego pobytu w Polsce. Ulgi nie obejmują także doktorantów będących obywatelami Polski i studiujących za granicą ani studentów uczelni zagranicznych, którzy nie są studentami uczelni polskich. Adam Bodnar uważa, że różnicowanie prawa do ulgi w zależności od obywatelstwa czy miejsca nauki jest sprzeczne z prawem polskim i unijnym. W marcu 2019 r. Adam Bodnar zwrócił się w tej sprawie do Ministra Nauki i Szkolnictwa Wyższego. Polskie władze zobowiązały się do zmiany rozporządzenia. Prawo do ulgi ma przysługiwać też studentom-obywatelom UE, mającym prawo stałego pobytu w Polsce, którzy studiują za granicą. Jarosław Gowin uznał za zasadne rozważenie poszerzenia katalogu dokumentów uprawniających do ulg. Teraz RPO napisał do ministra infrastruktury Andrzeja Adamczyka. Zwrócił się do niego o podjęcie działań w celu odpowiednich zmian legislacyjnych. Czytaj więcej na stronie ""Rzeczpospolitej""",Prawo do ulgi ma przysługiwać też studentom-obywatelom UE ze stałym pobytem w Polsce,
https://wiadomosci.onet.pl/kraj/produkcja-jajek-ekologicznych-w-europie-niskie-miejsce-polski/zzqrshv,Polska jednym z liderów produkcji jajek z chowu klatkowego. Gorzej jest z produkcją ekologiczną,"Polska zajmuje w Europie wysokie miejsce, jeśli chodzi o produkcję jajek klatkowych. Dużo gorzej wygląda u nas produkcja jaj ekologicznych - informuje ""Rzeczpospolita"" w oparciu o dane Krajowej Izby Producentów Drobiu i Pasz.","Jak wynika z danych Izby, Polska jest w ogonie produkcji jaj ekologicznych. W produkcji jaj ekologicznych Polska jest na ósmym miejscu od końca, choć pod względem pogłowia kur jest druga w UE, po Niemczech. I tak – w Polsce produkcja jaj ekologicznych zajmuje całe 0,7 proc. produkcji. Mniej kur eko hoduje jedynie Portugalia i Litwa (po 0,5 proc.), Czechy (0,4), Węgry (0,3), Słowacja (0,2). Łotwa i Chorwacja mają po 0,1 proc. produkcji ekologicznej. Absolutnie ostatnie miejsce z zerową produkcją jaj eko zajmuje Bułgaria. jednak pozostałe kraje z tej grupy mają w porównaniu z nami niewielką produkcję jaj, tymczasem z Polski pochodzi ponad 12 proc. kur niosek. Polska nie ma sobie równych pod względem wielkości produkcji jaj klatkowych, zajmują one 84 proc. ogółu krajowej produkcji jaj, co daje nam czwarte miejsce w UE, po Portugalii (90,1 proc.), Litwie (89,5 proc.) i Łotwie (85,6 proc.). Jako drugi największy producent jaj w Europie w ubiegłym roku wyprodukowaliśmy ponad 40 mln jaj z chowu klatkowego, podczas gdy Portugalia jedynie 8,2 mln jaj, Litwa – 2,5 mln, a Łotwa – 2,4 mln sztuk - czytamy w ""Rzeczpospolitej"". W produkcji i zapotrzebowaniu na jaja ekologiczne widać silny podział krajów na nową i starą Unię. Dwucyfrowy udział w rynku jaja ekologiczne mają tylko w czterech krajach – w Danii to aż 31 proc., w Szwecji – 16, Niemcy to 12 proc., a Austria – 11 proc. Źródło: Rzeczpospolita",,
https://wiadomosci.onet.pl/politico/europa-razem-z-ameryka-musi-stawic-opor-chinom-komentarz/1z6egrg,Europa musi stawić opór Chinom i zrobić to wspólnie z Ameryką [KOMENTARZ],"W obronie zasad liberalnej demokracji Europa musi jasno i otwarcie przeciwstawić się Chinom, nawet jeśli ma to oznaczać bliską współpracę z Ameryką Donalda Trumpa – prezydenta, którego administracja aktywnie zniechęca do siebie Stary Kontynent - piszą dla POLITICO amerykańskie badaczki Andrea Kendall-Taylor i Rachel Rizzo.","Po dziesięciu tygodniach ciągłych protestów w Hongkongu, Pekin szuka wsparcia tam, skąd raczej trudno mu będzie je dostać: w Europie. W ostatnich dniach chińscy ambasadorowie na całym kontynencie rozpoczęli ofensywę mającą na celu zmobilizowanie Europy do poparcia rządu Hongkongu i opowiedzenia się przeciwko protestującym. W ramach tej kampanii ambasadorowie publikują artykuły w lokalnych gazetach i publicznie krytykują europejskich przywódców za to, że nie potępiają tego, co Chińczycy przedstawiają jako protesty pełne przemocy. Zuchwałość chińskich wysiłków sugeruje, że w oczach Pekinu Europa jest w tym względzie do zdobycia. Nie dzieje się tak bez powodu. Podczas gdy Chiny starają się rozszerzać na cały świat swoje autorytarne wartości, w sytuacji nasilania się konkurencji między Stanami Zjednoczonymi a Chinami, Europa wyraźnie unika sprzymierzenia się z Ameryką przeciwko Chinom. Europejscy przywódcy są przekonani, że mogą pozostać wierni wartościom i normom dzielonym z Waszyngtonem, równocześnie czerpiąc korzyści gospodarcze z nawiązania ściślejszej współpracy z Pekinem. Takie podejście jest krótkowzroczne i bardzo niebezpieczne – stanowi zagrożenie dla liberalnej demokracji. Chiny są dla Europy bliskim i ważnym partnerem: handel między tymi dwiema stronami wart jest około miliarda euro dziennie, a bezpośrednie chińskie inwestycje zagraniczne w UE wyniosły 29,1 i 17,3 miliarda euro odpowiednio w 2017 i 2018 roku. Szanse rozwoju gospodarczego, jakie oferują Chiny – zwłaszcza dla krajów, które pod względem gospodarczym pozostają w tyle za Europą Zachodnią – stwarzają silną motywację do zachowania neutralności w amerykańsko-chińskim sporze. Zwłaszcza kraje południa i wschodu Europy korzystają na chińskich inwestycjach w ramach inicjatywy ""Jeden pas, jedna droga"" – więc na pewno nie będą chciały ich stracić. Na poziomie całej Unii przywódcy nie byli w stanie ustalić wspólnego, jednolitego kursu w kwestii stosunków z Chinami. Niektóre kraje, takie jak Niemcy czy Francja, poczyniły w tej sprawie pewien postęp, a w tym roku UE określiła Pekin mianem ""systemowego rywala”, zaś Komisja Europejska wprowadziła nowe ramy mające na celu ułatwienie ściślejszej kontroli chińskich inwestycji w Europie. Ale choć wspólne oświadczenia i wytyczne na poziomie unijnym są zjawiskiem pożądanym, to ich wdrożenie należy już do poszczególnych państw członkowskich, które mają różne strategie postępowania z Chinami. Widzieliśmy już, że podczas gdy niektórzy europejscy przywódcy nie mają oporów przed krytyką chińskich praktyk biznesowych i łamania praw człowieka – inni milczą. Ten brak spójności uniemożliwia Europie nie tylko skuteczne przeciwdziałanie wyzwaniom, jakie stwarza szybki wzrost Chin, ale także jednoznaczne opowiedzenie się po stronie Stanów Zjednoczonych w tych sprawach, które dotyczą obrony wspólnych wartości. Brak jednolitego, zdecydowanego podejścia krajów Europy w dużej mierze wynika z braku ogólnoeuropejskiego konsensusu w sprawie zagrożenia, jakie stanowią Chiny. Rosja wbrew prawu międzynarodowemu dokonała aneksji części terytorium Ukrainy i regularnie miesza się w sprawy europejskich demokracji – ale Chiny stosują znacznie delikatniejsze metody. Co więcej, podczas gdy Rosja zajmuje dużą część kontynentu europejskiego i zwłaszcza na jego północy budzi wiele lęków, Chiny leżą daleko i nie stanowią bezpośredniego zagrożenia militarnego. Taka taktyka działania Chin przesłania, czy w każdym razie ułatwia przeoczenie faktu, że Pekin – podobnie jak Moskwa – postrzega liberalną demokrację jako zagrożenie dla swojego sukcesu i stabilności, i jest przekonany, iż osłabiając demokrację może przyspieszyć redukcję wpływów Zachodu. Trzeba także przyznać, że Stany Zjednoczone zrobiły dotąd niewiele, aby ułatwić Europie opowiedzenie się po swojej stronie. Przeciwnie: administracja Trumpa aktywnie zniechęca do siebie Stary Kontynent. Wycofanie się z paryskiego porozumienia klimatycznego i z porozumienia nuklearnego z Iranem, nałożenie ceł na stal i aluminium, a także antagonizowanie niektórych najbliższych sojuszników, między innymi przez ukazywanie Unii Europejskiej jako przeciwnika – wszystko to sprawia, że Stany Zjednoczone wydają się dziś znacznie mniej atrakcyjnym partnerem niż kiedyś. Waszyngton dzieli – podczas gdy Pekin stara się uderzać wyłącznie we właściwe akordy. KPCh mówi o współgraniu cywilizacji, przywołuje ""wartości"", mówiąc o podobieństwach między Europą a Chinami, podkreśla wartość multilateralizmu. Ponieważ Chiny i Europa coraz częściej znajdują się po tej samej stronie konfliktu z Waszyngtonem, obecna amerykańska administracja wręcz ułatwiła Pekinowi zaprezentowanie się w roli wiarygodnego i odpowiedzialnego globalnego gracza. Niechęć Europy do stanięcia po stronie Stanów Zjednoczonych zagraża liberalnej demokracji. Im bardziej Europa zbliży się do Chin, tym mniej sprzeciwu napotkają Chiny w swoich staraniach o zmianę norm w kwestiach takich jak dane i prywatność, wolność w Internecie, sztuczna inteligencja czy sprawowanie władzy. Aby ocalić wyznawane przez siebie wartości, zarówno Stany Zjednoczone jak Europa muszą wspólnie potępiać nieuczciwe praktyki handlowe i inwestycyjne Chin, rażące łamanie praw człowieka oraz antydemokratyczne normy i działania, które kraj ten stara się upowszechniać. Europa, która odmawia opowiedzenia się po właściwej stronie, jest dokładnie tym, na czym zależy Pekinowi. Pekin już dawno zrozumiał, że jego rosnące wpływy gospodarcze ostatecznie doprowadziłyby inne kraje do przeciwstawienia się mu. Starając się osłabić ten zachodni sprzeciw wobec swoich interesów narodowych, Chiny podjęły kroki mające na celu rozbicie sojuszu Europy ze Stanami Zjednoczonymi. Opowiedzenie się po stronie Stanów Zjednoczonych nie oznacza oczywiście, że Europa powinna zerwać wszystkie handlowe i ekonomiczne stosunki z Chinami. Jednak w miarę rozwoju tych stosunków Europa powinna także jasno dostrzegać związane z nimi niebezpieczeństwa. Pekin oczekuje, że jego wpływy gospodarcze przełożą się także na trwałe wpływy dyplomatyczne na Starym Kontynencie. Dlatego wykorzysta swoje inwestycje, aby zapewnić sobie wsparcie Europy w kwestiach dotyczących praw człowieka (takich jak Tybet czy obozy ""reedukacyjne"" dla Ujgurów w prowincji Sinciang) i w sprawach geopolitycznych (Tajwan, militaryzacja Morza Południowochińskiego) – a przynajmniej uniemożliwić UE zajęcie wspólnego, jednolitego stanowiska w te sprawie. Chiny już teraz wykorzystują swoje wpływy gospodarcze do nacisków na Europę, chcąc, aby ta wsparła ich starania o ""wykastrowanie"" demokracji czy ochrony praw człowieka. W 2017 r. na przykład Grecja zablokowała oficjalne oświadczenie UE krytykujące poziom przestrzegania praw człowieka w Chinach. Powodem niemal na pewno były stale rosnące chińskie inwestycje w Grecji. Tak długo, jak Europa nie podejmuje konkretnych decyzji i trwa w zawieszeniu, takie sytuacje będą się powtarzać. Co może zrobić Europa, aby przestać ""stać w rozkroku""? Jednym z najważniejszych tematów tej dyskusji jest kwestia sieci 5G. Europa powinna pójść w ślady Japonii, Australii i Nowej Zelandii, uniemożliwiając inwestorom wysokiego ryzyka – takim jak Huawei – budowanie infrastruktury sieciowej. Pozwalanie na to, aby główną rolę w budowie europejskiej sieci 5G odegrały Chiny – które mają za sobą długą historię kradzieży własności intelektualnej i cyber-szpiegostwa, a przy tym nie mają niezależnego sądownictwa, przez co KPCh może wykorzystywać poszczególne firmy dla własnych celów – byłoby wsparciem działania chińskiego wywiadu. Byłoby też zagrożeniem dla wymiany informacji wywiadowczych między USA a Europą, a także niewątpliwie stworzyłoby nowe zagrożenia związane z sianiem zamętu i wykorzystywaniem Europy przez Chiny. A jednak – mimo takiego ryzyka – Huawei kontynuuje ekspansję na europejskim rynku technologii 5G. W krajach takich jak Wielka Brytania czy Holandia dopuszczono do używania sprzętu Huawei w tworzeniu ""mniej istotnych"" części tych sieci. Europa mogłaby również współpracować ze Stanami Zjednoczonymi w przygotowaniu wspólnej odpowiedzi na chińską inicjatywę ""Jednego pasa i jednej drogi"", która jest istotnym kanałem chińskich wpływów. Europa i USA mogłyby wypracować wspólne standardy dotyczące przejrzystości, a także standardy środowiskowe i społeczne, oraz połączyć swoje zasoby finansowe, aby wspólnie inwestować w krajach, w których ich interesy są najbardziej zagrożone. Europa mogłaby także współpracować z Waszyngtonem w celu lepszej ochrony łańcuchów dostaw przed chińskimi wpływami. Wreszcie obie strony mogłyby opracować wspólne zasady dotyczące ochrony danych i sztucznej inteligencji, a także głośno krytykować Chiny za rażące łamanie praw człowieka. Postępy na każdym z tych frontów byłyby pozytywnym zjawiskiem. Najważniejsze jest jednak to, aby Europa jasno zakomunikowała Pekinowi, że w kwestii zachowywania demokratycznych norm i standardów jednoznacznie opowiada się po stronie Ameryki. Nie ulega wątpliwości, że europejskie spojrzenie na Chiny zmienia się. Europejczycy są coraz bardziej świadomi i zaniepokojeni wyzwaniem, jakie stanowią Chiny – i zaczynają podejmować konkretne kroki, aby się temu wyzwaniu przeciwstawić. Nadal jednak widać w Europie niechęć do wyboru między Stanami Zjednoczonymi a Chinami. Europa musi zdać sobie sprawę z tego, gdzie leżą jej długoterminowe interesy – i nie może pozwolić, aby działania obecnej administracji USA albo urok krótkoterminowych korzyści ekonomicznych zaważyły na jej wyborach. Od tego zależeć będzie przyszłość liberalnej demokracji. Andrea Kendall-Taylor jest dyrektorką programu bezpieczeństwa transatlantyckiego w think tanku CNAS – Center for a New American Security. Rachel Rizzo jest współpracowniczką CNAS, pracuje w Berlinie. Redakcja: Michał Broniatowski",Niechęć Europy do stanięcia po stronie USA zagraża liberalnej demokracji - twierdzą autorzy,
https://wiadomosci.onet.pl/swiat/wielka-brytania-brytyjscy-dyplomaci-chca-wycofac-sie-ze-spotkan-decyzyjnych-w-ue/l749ggz,Wielka Brytania: brytyjscy dyplomaci chcą wycofać się ze spotkań decyzyjnych w UE,"Brytyjscy dyplomaci wycofają się z instytucjonalnych struktur władzy UE w Brukseli w ciągu kilku dni. To plany opracowane na Downing Street - pisze ""The Guardian"".","Wielka Brytania przestanie uczestniczyć w codziennych spotkaniach unijnych. To próba wzmocnienia przesłania, że Wielka Brytania opuści Unię do 31 października. Mówi się, że ruch jest zgodny z pierwszym oświadczeniem Borisa Johnsona w Izbie Gmin, kiedy premier zapowiedział, że ""uwolni"" brytyjską dyplomację od spraw Unii. Krytycy tej decyzji obawiają się, że to symboliczne wycofanie się sprawi, że Wielka Brytania będzie ""ślepa na decyzje"", szkodząc tym samym interesowi narodowemu. Spotkania grup roboczych UE, na których w normalnym trybie spodziewanoby się brytyjskich dyplomatów, będą dotyczyły kwestii bezpieczeństwa. Nie jest jasne, jak daleko posunie się Wielka Brytania przed 31 października i kiedy przestanie brać czynny udział w procesach instytucjonalnych. Stała reprezentacja Wielkiej Brytanii w Brukseli to około 150 dyplomatów lobbujących za brytyjskimi interesami. Poprzedniczka Johnsona - Theresa May nie chciała porzucać pola w Brukseli. Zastanawiała się, jak utrzymać dostęp do instytucji UE, by wpływać na wydarzenia z zewnątrz.",,
https://wiadomosci.onet.pl/kraj/nato-polski-general-objal-wazne-stanowisko-w-dowodztwie/err3qm1,Polski generał objął ważne stanowisko w dowództwie NATO,Gen. dyw. dr Piotr Błazeusz objął stanowisko zastępcy szefa sztabu ds. strategicznego rozwoju i przygotowań w Naczelnym Dowództwie Sojuszniczych Sil w Europie (SHAPE) w belgijskim Mons - poinformowały służby prasowe NATO.,"Aktualnie jest to najwyższe rangą stanowisko w Strukturze Dowodzenia NATO zajmowane przez polskiego oficera. Jego kompetencyjny zakres odpowiedzialności obejmuje głównie planowanie strategicznego użycia sojuszniczych sił w operacjach NATO oraz UE, a także opracowywanie wojskowej strategicznej polityki, dyrektyw i procedur dotyczących sojuszniczych operacji. Błazeusz będzie zajmował się też przygotowaniem NATO-wskiego Systemu Kodyfikacyjnego (NCS) i zadeklarowanych sił do bieżących oraz przyszłych operacji i oceną stopnia ich przygotowania. W skład jego obowiązków będzie wchodziło także programowanie, planowanie i prowadzenie szkoleń oraz ćwiczeń oraz udział w rozwoju zdolności w ramach procesu planowania obronnego NATO. SHAPE to Naczelne Dowództwo Sojuszniczych Sił Europy. Znajduje się 5 km na północ od miejscowości Mons i ok. 70 km na południe od Brukseli, gdzie mieści się siedziba NATO. SHAPE jest odpowiedzialne za koordynację operacji, podejmowanych przez siły zbrojne sojuszniczych państw. Na czele SHAPE stoi naczelny dowódca sił sojuszniczych w Europie (SACEUR) generał Tod Wolters, który w tym roku zastąpił na tym stanowisku generała Curtisa M. Scaparrottiego. Zastępcą Woltersa jest brytyjski generał sir James Everard. Szefem sztabu SHAPE (COS) jest niemiecki generał Markus Kneip.",Gen. dyw. dr Piotr Błazeusz,
https://wiadomosci.onet.pl/kraj/europejski-bank-inwestycyjny-teresa-czerwinska-faworytem-na-fotel-wiceprezesa/h4w5vwl,Teresa Czerwińska polskim faworytem do unijnego banku,"Wkrótce Polska prawdopodobnie będzie mogła obsadzić istotne stanowisko wiceprezesa Europejskiego Banku Inwestycyjnego. Największe szanse na etat w Luksemburgu ma była minister finansów Teresa Czerwińska - podaje ""Dziennik Gazeta Prawna"".","Przedstawiciel naszego kraju trafi do kierownictwa EBI pod warunkiem realizacji brexitu. Jeśli Wielka Brytania opuści Unię Europejską tak, jak jest to planowane, czyli pod koniec października, Polska będzie mogła obsadzić fotel wiceprezesa w grudniu. Największe szanse, by przeprowadzić się do jednej z kluczowych unijnych instytucji, ma Teresa Czerwińska, do czerwca minister finansów w rządzie Mateusza Morawieckiego. Obecnie zasiada w zarządzie Narodowego Banku Polskiego. Jednak wiele wskazuje na to, że jest to jedynie praca tymczasowa. Obietnicę stanowiska w EBI miał złożyć Czerwińskiej szef PiS Jarosław Kaczyński, jeszcze przed jej dymisją z resortu finansów - podaje ""DGP"" powołując się na źródło z kręgów rządowych. Kadencja wiceprezesa Europejskiego Banku Inwestycyjnego trwa sześć lat. Źródło: ""Dziennik Gazeta Prawna""",Teresa Czerwińska,
https://wiadomosci.onet.pl/kraj/krzysztof-szczerski-rozmawial-z-von-der-leyen-o-formowaniu-ke/qfqftp3,Krzysztof Szczerski rozmawiał z von der Leyen o formowaniu KE,"Krzysztof Szczerki pytany przez dziennikarzy, czy dostał jakąś propozycję od Ursuli von der Leyen, zaznaczył, że ""te rozmowy"" toczą się z udziałem premiera Mateusza Morawieckiego. - Moja rozmowa z von der Leyen była raczej osobistą rozmową z kandydatem. Mówiliśmy raczej o wzajemnych względem siebie oczekiwaniach w razie przyszłej ewentualnej współpracy - wskazuje polski kandydat na komisarza.","- Rozmawialiśmy o współpracy i planach formowania przyszłej Komisji Europejskiej. Na tym etapie nie mogę dzielić się żadnymi szczegółami, bo to kwestia pani przewodniczącej, która ma cały cykl tych spotkań; to etap formowania składu KE, pani przewodnicząca spotyka się z osobami, które zostały zgłoszone przez poszczególne państwa jako kandydaci na komisarzy - mówi Krzysztof Szczerski. Jak dodał, z von der Leyen rozmawiali ""o elementach przyszłej ewentualnej współpracy i o tym, jaki jest plan formowania się całej KE"". Dopytywany, czy dostał jakąś propozycję, zaznaczył, że te rozmowy toczą się z udziałem premiera Mateusza Morawieckiego. - To była raczej osobista rozmowa z kandydatem, mówiliśmy raczej o wzajemnych względem siebie oczekiwaniach w razie przyszłej ewentualnej współpracy - powiedział polski kandydat na komisarza. Choć przyszła Komisja Europejska ma ukształtować się już po wakacjach, von der Leyen chce poznać zgłoszonych kandydatów na komisarzy. Spotkania mają odbyć się w Brukseli i mają być krótkie. Rozmowy są nieoficjalne, więc nie zapadną na nich żadne decyzje. Kandydatów do Brukseli zaprosiła sama von der Leyen. Decyzje co do tego, jakie teki w przyszłej komisji mają przypaść poszczególnymi kandydatom, mają zapaść tymczasem we wrześniu. Ze źródeł PAP wynika, że von der Leyen w sierpniu odbędzie także szereg innych spotkań – z ekspertami i przedstawicielami brukselskiego korpusu urzędniczego. Jak dotąd kilkanaście krajów UE w mniej lub bardziej oficjalny sposób zgłosiło swoich kandydatów na komisarzy do nowej Komisji Europejskiej, na czele której stanie na jesieni von der Leyen. Trwają zakulisowe negocjacje w sprawie podziału tek. Procedura wyboru komisarzy jest ściśle określona. Kraje członkowskie przyjmują w porozumieniu z nowo wybranym przewodniczącym KE listę kandydatów, po jednym z każdego państwa unijnego. Następnie kandydaci prezentują się przed właściwymi komisjami Parlamentu Europejskiego, a potem komisje te obradują za zamkniętymi drzwiami, aby przygotować ocenę wystąpienia oraz kompetencji kandydata. Ocenę przekazuje się przewodniczącemu PE. W przeszłości zdarzyło się, że negatywna ocena spowodowała wycofanie kandydatury. Cały skład KE, w tym przewodniczący oraz Wysoki Przedstawiciel ds. Zagranicznych i Polityki Bezpieczeństwa, musi zostać następnie zatwierdzony przez PE w jednym głosowaniu. Przewodniczący i komisarze po zatwierdzeniu przez europarlament są oficjalnie mianowani przez Radę Europejską, która stanowi większością kwalifikowaną.",Krzysztof Szczerski,
https://wiadomosci.onet.pl/kraj/dgp-dalsze-ciecia-w-unijnym-budzecie-rzad-jest-niezadowolony/jm16xst,"""DGP"": Dalsze cięcia w unijnym budżecie. Rząd jest niezadowolony","Europejskie fundusze mogą się skurczyć o 10 mld euro rocznie w przyszłej perspektywie budżetowej - podaje ""Dziennik Gazeta Prawna"". Według nieoficjalnych informacji gazety taka propozycja ""trafiła na unijny stół negocjacyjny"".","Jak pisze gazeta, cięcia wynikałyby ze zmniejszenia składki członkowskiej, czego domagają się niektóre kraje spośród płatników netto, takie jak Holandia, Dania i Austria. Zamiast zaproponowanej przez Komisję Europejską składki 1,1 proc. dochodu narodowego brutto (DNB) płatność wyniosłaby 1,06 proc. Takie rozwiązanie miałoby pogodzić zwolenników zaciskania pasa z beneficjentami europejskich funduszy. Warszawa jednak nie jest z niego zadowolona. - Propozycje ograniczenia budżetu UE do 1,06 proc. DNB utrudnią znalezienie właściwego kompromisu między interesami rozwojowymi różnych części UE – mówi ""DGP"" wiceminister spraw zagranicznych Konrad Szymański. - Bez odpowiedniej korekty porozumienie nie będzie możliwe – dodaje wiceszef MSZ. Przyjęcie budżetu wymaga jednomyślnej zgody wszystkich krajów członkowskich. Redukcja składki oznaczałaby zapewne cięcia w najważniejszych europejskich politykach: spójności oraz we wspólnej polityce rolnej. Stanowią one 72 proc. wszystkich unijnych wydatków, a Polska jest ich największym beneficjentem netto.",,
https://wiadomosci.onet.pl/swiat/fas-szansa-na-wyprowadzenie-polski-i-wegier-z-izolacji-w-ue/k15mv00,"""FAS"": szansa na wyprowadzenie Polski i Węgier z izolacji w UE","Rządy Polski i Węgier widziały w Brukseli ""nową Moskwę"" i chciały odebrać jej kompetencje. Obecnie pojawiła się szansa na wyprowadzenie obu krajów z izolacji w UE. Skąd ta zmiana? - zastanawia się ""FAS"".","Podczas głosowania w Parlamencie Europejskim Ursula von der Leyen była zdana na poparcie partii rządzących w Polsce i na Węgrzech – dwóch krajów, które Komisja Europejska ma ""na oku"" z powodu naruszania praworządności. Ta sytuacja stanowi poważne obciążenie dla przyszłej przewodniczącej Komisji – pisze Thomas Gutschker na łamach dzisiejszego ""Frankfurter Allgemeine Sonntagszeitung"". Zdaniem komentatora, wielu unijnych polityków będzie uważnie obserwować pierwsze kroki von der Leyen, aby przekonać się, czy nie będzie wobec Warszawy i Budapesztu bardziej łagodna niż jej poprzednik Jean-Claude Juncker lub Frans Timmermans. Komentator ""FAS"" zaznacza, że na razie nie można jej nic zarzucić. Zapowiedziała już, że dotacje unijne będą płynęły tylko do tych krajów, które przestrzegają prawa. ""Jak się wydaje, obecna sytuacja stwarza polityczną szansę na wyprowadzenie Polski i Węgier z izolacji, w którą same się wmanewrowały"" – pisze Gutschker. Komentator zwraca uwagę, że rządy w Warszawie i Budapeszcie fetowały wybór von der Leyen ""z entuzjazmem zakrawającym na przesadę"". Jego zdaniem za postawą obu stolic stoi autentyczna wola ""oczyszczenia"" relacji z Komisją. Gutschker przypomina, że Victor Orban i Jarosław Kaczyński chcieli właściwie odzyskać jak najwięcej kompetencji ""lżąc Brukselę jako nową Moskwę"". Obecnie z obu stolic ""pobrzmiewają zupełnie inne tony"". Orban sygnalizuje gotowość do rozmów o pragmatycznym rozwiązaniu problemu migracji. Premier Mateusz Morawiecki przedstawił na łamach ""FAZ"" plan walki z oszustami podatku VAT.  Jak zauważa autor, kolejnym logicznym krokiem byłoby przyłączenie się Warszawy do niedawno utworzonej Europejskiej Prokuratury, która ma służyć właśnie takim celom. Kolejnym dowodem na konstruktywną postawę Polski i Węgier są wysunięci przez te kraje kandydaci na komisarzy – uważa ""FAS"". Gutschker podkreśla, że Krzysztof Szczerski jest politologiem, który poświęcił swoją habilitację ""Dynamice europejskiego systemu"". Nagrodę za tą pracę otrzymał od byłego premiera Donalda Tuska. Gutschker pisze, że Szczerski kieruje gabinetem prezydenta Andrzeja Dudy, jest fachowcem i ma opinię sympatycznego partnera rozmów. Orban chce wysłać do Brukseli dyplomatę, który nie jest nawet członkiem partii. Prawnik Laszlo Trocsanyi był ambasadorem we Francji i ministrem finansów. Wtajemniczeni mówią, że von der Leyen nie mogła dostać lepszego kandydata – pisze Gutschker. Zdaniem ""FAS"" Węgry i Polska mają liczne powody, by zmienić politykę wobec Brukseli. Wkrótce uzgodnione zostaną finansowe ramy UE na kolejne siedem lat. Stawką są duże pieniądze, chociaż Polska i Węgry dostaną tym razem mniej niż w poprzednim budżecie.   Po Brexicie Unia ""uporządkuje się"" na nowo. Centrum grawitacyjne UE przesunie się jednoznacznie do strefy euro. ""Kto chce pozostać na innej orbicie, ten może szybko popaść w osamotnienie"" – ostrzega w konkluzji Gutschker.",Viktor Orban i Mateusz Morawiecki,
https://wiadomosci.onet.pl/swiat/unia-europejska-kristalina-georgiewa-kandydatka-na-szefowa-mfw/sbb4f4v,Kristalina Georgiewa kandydatką na szefową MFW,"Francuskie ministerstwo finansów podało, że Bułgarka Kristalina Georgiewa jest kandydatką Unii Europejskiej na stanowisko szefowej Międzynarodowego Funduszu Walutowego.","Już wcześniej jedyny w drugiej turze głosowania kontrkandydat Gieorgiewej, były szef eurogrupy, Holender Jeroen Dijsselbloem pogratulował jej zwycięstwa na Twitterze. Gratulacje na Twitterze złożył Georgiewej także przewodniczący Komisji Europejskiej Jean-Claude Juncker. Obecnie szefową MFW jest Christine Lagarde, ale przywódcy krajów UE zdecydowali o nominowaniu jej na stanowisko prezesa Europejskiego Banku Centralnego, które ma objąć jesienią.",Kristalina Georgiewa,
https://wiadomosci.onet.pl/swiat/zrodlo-zadne-z-dwojga-kandydatow-unii-europejskiej-na-szefa-mfw-nie-zdobylo/1tf2vlh,Źródło: kandydaci UE na szefa MFW nie zdobyli większości,"Żadne z dwojga polityków ubiegających się o nominację na kandydata UE do objęcia stanowiska szefa Międzynarodowego Funduszu Walutowego nie uzyskało w piątek wymaganej większości - informuje agencja Reutera, powołując się na unijne źródło.","Wiceprezes Banku Światowego, Bułgarkę Kristalinę Georgiewą, poparła większość rządów państw unijnych, ale była to większość niewystarczająca do uzyskania nominacji - wynika z informacji tego źródła. O unijną nominację ubiega się jeszcze tylko jedna osoba - były szef eurogrupy, Holender Jeroen Dijsselbloem. Po dwóch rundach głosowania rządy unijne pozostawały podzielone co do dalszego działania w sprawie nominowania wspólnego kandydata. Kontynuowane są rozmowy w celu przełamania impasu. Po pierwszej rundzie głosowania z rywalizacji odpadł prezes fińskiego banku centralnego Olli Rehn, a wcześniej wycofali się z niej obecny szef eurogrupy Portugalczyk Mario Centeno i minister gospodarki Hiszpanii Nadia Calvino. Zobacz także: Polska w tym roku będzie bogatsza od Portugalii Zwycięzca potrzebuje 55 proc. głosów państw członkowskich reprezentujących co najmniej 65 proc. ludności Unii. Obecnie szefową MFW jest Christine Lagarde, ale przywódcy krajów UE zdecydowali o nominowaniu ją na stanowisko prezesa Europejskiego Banku Centralnego, które ma objąć jesienią.","Christine Lagarde, dyrektor zarządzająca MFW",
https://wiadomosci.onet.pl/kraj/witold-waszczykowski-w-onet-rano-nie-widze-wysilku-instytucji-europejskich-by/4qzj7fs,"Witold Waszczykowski w ""Onet Rano."": nie widzę wysiłku instytucji europejskich, by przekonać Brytyjczyków","Witold Waszczykowski był gościem Bartosza Węglarczyka w programie ""Onet Rano."". Zdaniem europosła Wielka Brytania wcale nie musi opuścić Unii Europejskiej 31 października. - Boris Johnson to skomplikowany charakter i może to wymusić. Ale znając sytuację Wielkiej Brytanii, gdzie rządzi też kasta urzędnicza, może się zdarzyć, że na biurku premiera pojawią się wyliczenia, ile to kosztuje. Johnson może wystąpić z wnioskiem o przełożenie terminu - mówił. Były szef MSZ nie dopuszcza z kolei możliwości o powtórzeniu referendum. - Społeczeństwo brytyjskie jest zmęczone - uważa. Waszczykowski podkreślał też, że nie widzi, by Komisja Europejska i inne instytucje unijne robiły cokolwiek, by przekonać Brytyjczyków do pozostania w UE.",,,
https://wiadomosci.onet.pl/swiat/wielka-brytania-nielegalnie-kopiowala-dane-z-baz-unii-europejskiej/rbe68lj,Wielka Brytania nielegalnie kopiowała dane z baz Unii Europejskiej,"Kopiowane dane miały zawierać informacje m.in. na temat nielegalnych migrantów, osób zaginionych lub podejrzanych o przestępstwa oraz o skradzionych pojazdach. Jak donoszą media, powołując się na treść tajnych dokumentów, dane miały być przechowywane na lotniskach i w portach w warunkach zagrażających bezpieczeństwu informacji.","Bazy danych działające w ramach systemu SIS (Schengen Information System) zawierają informacje takie, jak imiona i nazwiska, fotografie, odciski palców oraz kopie dokumentów (np. nakazów aresztowania) o ponad 500 tys. obywateli państw spoza Unii Europejskiej, którym zabroniono wjazdu na teren Wspólnoty, a także ponad 100 tys. osób zaginionych i 36 tys. podejrzanych w sprawach kryminalnych. System ten został utworzony po to, aby państwa członkowskie UE mogły wspólnie chronić zewnętrzne granice strefy Schengen i mieć kontrolę nad tym, kto je przekracza. Mimo że Wielka Brytania nie jest członkiem strefy Schengen, otrzymała dostęp do baz danych SIS w 2015 roku. Według opublikowanego przez serwis EUObserver raportu, którego autentyczność nie została dotychczas potwierdzona, brytyjskie władze przy korzystaniu z SIS miały dopuszczać się nadużyć względem unijnych przepisów o ochronie danych osobowych. Zgodnie z dokumentem władze Zjednoczonego Królestwa na własną rękę zdecydowały o stworzeniu kopii danych z SIS, które następnie były przechowywane na lotniskach i w portach w warunkach zagrażających bezpieczeństwu informacji. Serwis ZDNet podkreśla, że pracując na kopii danych z systemu SIS, Wielka Brytania dysponowała nieaktualną wersją informacji zawartych w unijnych bazach. Oznacza to, że władze Zjednoczonego Królestwa mogły nie wiedzieć, że informacje na temat danej osoby zostały usunięte z SIS, i zatrzymać ją bez powodu lub też - nie zdając sobie sprawy, iż osoba przekraczająca granicę znajduje się w bazie danych SIS - pozwalać na wjazd na swoje terytorium oraz łatwy dostęp do granic strefy Schengen poszukiwanym przestępcom. W raporcie stwierdzono ponadto, że Wielka Brytania pozwalała na dostęp do skopiowanych wrażliwych i tajnych danych zewnętrznym, nieautoryzowanym podmiotom, takim jak m.in. amerykańskie firmy IBM, ATOS i CGI. Serwis Infosecurity Magazine zaznacza, że choć nie potwierdzono prawdziwości dokumentu, to europejski komisarz ds. bezpieczeństwa Julian King odniósł się do jego treści, informując, że w Wielkiej Brytanii ""podjęto stosowne kroki celem ustosunkowania się do zaniedbań"" nakreślonych w raporcie. King zwrócił również uwagę, że nadużycia tego rodzaju nie są jedynie udziałem Zjednoczonego Królestwa. Serwis EUObserver cytuje wypowiedzi komisarza, według którego Wielka Brytania ""to niejedyne państwo członkowskie, przed którym stoją pewne wyzwania w tym obszarze (ochrony danych osobowych - red)"".",Kopie danych z SIS miały być przechowywane m.in. na lotniskach,
https://wiadomosci.onet.pl/politico/europa-szykuje-sie-na-wojne-handlowa-z-trumpem/d8f9q15,Europa szykuje się na wojnę handlową z Trumpem,"Za nieco ponad trzy miesiące, kiedy Ursula von der Leyen obejmować będzie urząd szefowej Komisji Europejskiej, mogą jej na głowę spaść amerykańskie cła na samochody. Ich wprowadzenie zapowiada prezydent Donald Trump, co niechybnie spowoduje odwet ze strony Unii i będziemy mieli rujnującą, transatlantycką wojnę handlową w pełnej krasie, pisze Hans von der Burchard z POLITICO.","Nieco ponad rok temu amerykański prezydent Donald Trump i przewodniczący Komisji Europejskiej Jean-Claude Juncker zawarli transatlantyckie zawieszenie broni w sprawie handlu. Dziś z ""nowej fazy"" stosunków, którą obaj panowie ogłosili 25 lipca ubiegłego roku w Ogrodzie Różanym w Białym Domu, nie zostało prawie nic. Negocjacje handlowe jeszcze się nie zaczęły, a unijna komisarz ds. handlu Cecilia Malmström już ostrzegła, że USA prawdopodobnie nałożą cła odwetowe na warte ok. 25 miliardów dolarów europejskie produkty. To element sporu o dotacje dla linii lotniczych. Waszyngton wszczął również śledztwo w sprawie francuskiego podatku od usług cyfrowych. Do tego łamanie amerykańskich sankcji nałożonych na Iran i presja wywierana przez Waszyngton na Europę, by zerwała relacje biznesowe z Teheranem jeszcze bardziej zaogniają wzajemne relacje. Ale może być jeszcze gorzej. Przedstawiciele Komisji i unijni dyplomaci przyznali, że obawiają się, że Trump spełni swoją długo zapowiadaną groźbę i w listopadzie wprowadzi dokuczliwe cła na samochody. UE ostrzega, że jest gotowa na kroki odwetowe w postaci ceł na warty 20 miliardów dolarów amerykański eksport. – W porównaniu do sytuacji sprzed roku liczba punktów spornych w przypadku handlu wzrosła, a nie spadła – mówi Luisa Santos, dyrektorka ds. stosunków międzynarodowych w BusinessEurope. – W tej sytuacji trudno być optymistą. Próbując ratować wątły rozejm, nowa dyrektor generalna Komisji ds. handlu Sabine Weyand pojechała w ubiegłym tygodniu do Waszyngtonu, by porozmawiać z zastępcą amerykańskiego przedstawiciela ds. handlu Jeffreyem Gerrishem. Perspektywy nie są jednak najlepsze, twierdzi Gary Hufbauer, starszy wykładowca w waszyngtońskim Peterson Institute for International Economics. – Trump mocno wierzy i przekonał do tego wielu Amerykanów, że USA były przez wszystkie te lata wykorzystywane i że Europa powinna pójść na jednostronne ustępstwa – mówi. Trump z uporem powtarza, że chce obniżyć wynoszący 169 miliardów dolarów amerykański deficyt w handlu z Unią. A jego walka o reelekcję w 2020 roku grozi eskalacją konfliktu, mówi Hufbauer: – Trump naprawdę wierzy, że konfrontacja z zagranicą przysparza mu głosów. W niedawnym wywiadzie dla POLITICO amerykański ambasador przy UE Gordon Sondland powiedział, że Bruksela powinna się przygotować na ""mniej gadania, a więcej działania"" ze strony administracji Trumpa i ostrzegł, że Waszyngton ma do dyspozycji ""szeroką paletę różnych instrumentów"", w tym cła na samochody, które ""będą miały natychmiastowe konsekwencje finansowe dla naszych przyjaciół w Europie"". Wypowiedź Sondlanda stanowi odzwierciedlenie rosnącej frustracji Waszyngtonu związanej z nieprzejednaną postawą Unii w sprawie amerykańskich żądań handlowych. Trump ogłosił w maju, że import samochodów i niektórych części do nich z Europy ""zagraża bezpieczeństwu narodowemu Stanów Zjednoczonych"" i polecił swojemu przedstawicielowi handlowemu Robertowi Lighthizerowi, by rozwiązał tę kwestię na drodze negocjacji handlowych w ciągu najbliższych sześciu miesięcy. Ten termin upływa w połowie listopada, wkrótce po tym, jak Ursula von der Leyen zastąpi Junckera na stanowisku przewodniczącego Komisji Europejskiej. I nic nie wskazuje na to, by negocjacje handlowe miały do tego czasu ruszyć z miejsca. Obie strony ogłaszają sprzeczne dyrektywy negocjacyjne – na przykład USA domagają się włączenia do rozmów kwestii rolnictwa, na co Unia absolutnie nie chce się zgodzić. Bruksela odrzuca również pomysł dobrowolnego poddania się ograniczeniom eksportowym, na przykład w postaci wprowadzenia kwot. Amerykanie twierdzą, że takie rozwiązanie mogłoby ich skłonić do złagodzenia ""groźby"" dotyczącej importu samochodów. Sondland wyraził nadzieję, że inauguracja von der Leyen może być ""świetną okazją"" dla obu stron, by przemyśleć swoje stanowiska. Nie pozostawił jednak wątpliwości, że Bruksela musi zaakceptować ""pewne kwestie rolne"" w tych rozmowach. Amerykański Kongres naciska na administrację Trumpa, by nie odpuszczał w tej kwestii: w tym roku ponadpartyjny sojusz 114 kongresmanów wystosował list do Lighthizera, w którym ostrzega, że niewłączenie do rozmów kwestii produktów rolnych grozi ""znaczącym osłabieniem wsparcia Kongresu"". Von der Leyen ma tu niewielkie pole manewru. Unijne dyrektywy negocjacyjne, wyznaczające granice ustępstw, na które może pójść Komisja, są określane przez państwa członkowskie, a Francja nie chce słyszeć o włączeniu do rozmów kwestii rolnictwa. Francuski upór psuje stosunki na linii Paryż-Berlin. Niemcy naciskają na większą elastyczność, by uniknąć ceł na samochody, które uderzyłyby w nich w momencie, gdy ich uzależniona od eksportu gospodarka i tak balansuje już na granicy recesji. W ubiegłym roku Niemcy wyeksportowały do USA samochody i części zamienne za 28,7 miliarda dolarów, podczas gdy Francja sprzedała produktów rolniczych za jedynie 900 milionów, wynika z danych amerykańskiego urzędu statystycznego. – Jeżeli znajdzie się wola polityczna, możemy znaleźć rozwiązanie przed końcem tego roku – powiedział niemiecki minister gospodarki Peter Altmaier podczas wizyty w Waszyngtonie na początku tego miesiąca. Przeciwnicy ceł mają nadzieję, że sprzeciwią się im zarówno amerykański przemysł, jak i partia Trumpa. – Nałożenie ceł na import samochodów i części zamiennych miałoby bardzo negatywny wpływ na amerykańską gospodarkę. Dlatego też amerykański sektor motoryzacyjny jest temu zdecydowanie przeciwny – mówi Marjorie Chorlins, wiceprzewodnicząca Amerykańskiej Izby Handlowej ds. europejskich. – Producenci samochodów tego nie chcą. Producenci części tego nie chcą. No i konsumenci z pewnością nie zechcą płacić więcej za samochody – dodaje. – Politycy powinni ocenić potencjalne szkody tak ekonomiczne, jak i polityczne, zanim zadadzą ten cios gospodarce w listopadzie, na kilka tygodni przed rozpoczęciem się prawyborów prezydenckich. Republikański przewodniczący senackiej Komisji Finansów Chuck Grassley wyraził ""poważne obawy, co do legalności"" ewentualnych ceł na samochody i zainicjował wprowadzenie legislacji, która mogłaby ograniczyć prerogatywy prezydenta w tej kwestii. Jürgen Matthes z Niemieckiego Instytutu Ekonomicznego zwraca jednak uwagę, że wojna handlowa Trumpa z Chinami pokazuje, ""że w razie czego Trump idzie na bezpośrednie starcie"". – Kalkulacja gospodarcza nie ma tu większego znaczenia – dodaje. – A to zwiększa prawdopodobieństwo wprowadzenia ceł na samochody. Trump może starać się ugłaskać swych krytyków, realizując podobną strategię, którą przyjął w stosunku do Chin i Meksyku. Tam najpierw zagroził niewielkimi cłami na poziomie od pięciu do 10 procent. – Ograniczone cła w wysokości 10 procent wciąż mogą być akceptowalne dla branży motoryzacyjnej – mówi Matthes. Hufbauer z Peterson Institute przewiduje podobny scenariusz: – Moim zdaniem do listopada groźby staną się bardziej konkretne – mówi. – Dla przykładu dziesięcioprocentowe cło na samochody począwszy od lutego, plus groźba podnoszenia ich przez cały rok. W roku wyborczym trzeba dąć w surmy bojowe. Santos z BusinessEurope zwraca uwagę, że los Europy zależy też częściowo od wyniku amerykańsko-chińskich negocjacji handlowych. Doradcy Trumpa woleliby bowiem uniknąć wojny handlowej na dwa fronty, szczególnie gdyby stosunki z Pekinem miałyby się pogorszyć jeszcze bardziej. – Czasami jednak nawet najbardziej racjonalni ludzie przegrywają z tweetami – mówi.",Donald Trump,
https://wiadomosci.onet.pl/swiat/wiktor-orban-w-przyszlym-roku-mozliwe-dwa-plany-wspierania-gospodarki/smwf2ts,"Orban: zapobiegliśmy, by ważne unijne funkcje zajęli ""ideologiczni bojownicy""","Premier Węgier Viktor Orban nie wykluczył ogłoszenia w 2020 r. dwóch nowych programów wspierających gospodarkę, jeśli w UE pojawią się oznaki spowolnienia gospodarczego. Powiedział o tym w Baile Tusnad w Rumunii. Bronił też nieliberalnej demokracji.","- Jeśli potwierdzi się nasza ocena europejskich perspektyw gospodarczych, to na wiosnę 2020 r. będzie potrzebny drugi plan działania, a jeśli sytuacja będzie się rozwijała tak, jak przypuszczamy, to prawdopodobnie jesienią 2020 r. trzeci plan obrony gospodarki. Wszystkie te działania muszą podnosić konkurencyjność gospodarki kraju - oznajmił Orban w przemówieniu do uczestników uniwersytetu letniego i obozu dla młodzieży węgierskiej w Baile Tusnad. Jego przemówienie transmitowała na żywo węgierska telewizja. Pierwszy plan ochrony gospodarki zapowiedziano pod koniec maja. Obejmuje on m.in. obniżenie podatków: podatku od wynagrodzeń z 19,5 do 17,5 proc., podatku od małych przedsiębiorstw z 13 do 12 proc., a także obniżenie do zera podatku od reklam, co ma podziałać ożywczo na rynek. Orban zaznaczył, że Węgry muszą się przygotować na to, że u ich najważniejszych partnerów w krajach Europy Zachodniej „gospodarka nie będzie się rozwijała i rosła tak, jak byśmy chcieli” i wobec tego konieczny jest nowy plan na lata 2020-21. Według Orbana zagrożenie dla pozostania Węgier na pomyślnym kursie pochodzi nie z wewnątrz, ale z zewnątrz. Wspomniał w tym kontekście, że Węgrom udało się dzięki „skomplikowanym manewrom” zapobiec temu, by „człowiek George’a Sorosa” kierował Komisją Europejską, a także temu, by ważne unijne funkcje zajęli „ideologiczni bojownicy”. Podkreślił, że teraz Komisja Europejska zamiast pełnić rolę polityczną powinna powrócić do zadań przeznaczonych dla niej w traktatach unijnych. - Musi zaprzestać politycznego aktywizmu. Nie jest ciałem politycznym, jej zadaniem nie jest posiadanie programu ani przypuszczanie politycznych ataków przeciwko państwom członkowskim – oznajmił. Według Orbana przywódcy unijny popełnili „poważne błędy” w sferze imigracji i gospodarki, i trzeba będzie je naprawić. Jeśli chodzi o tę pierwszą kwestię, to według niego o sprawach migracji powinni decydować wspólnie ministrowie spraw wewnętrznych państw członkowskich. W dziedzinie gospodarki należy natomiast powrócić do ideału „konkurencyjnej gospodarki europejskiej”. - Potrzebujemy nowych miejsc pracy i wprowadzenia wszędzie redukcji podatków – ocenił. Oznajmił też, że przed Węgrami są ""kolejne poważne bitwy dotyczące praworządności"". - Do tego są potrzebne mocne nerwy – ocenił. Odnosząc się do przyszłości rządzącego na Węgrzech konserwatywnego Fideszu w Europejskiej Partii Ludowej powiedział, że na razie trzeba poczekać, aż wyklaruje się sytuacja w EPL i grupa ta zdecyduje, jakiej przeszłości chce dla siebie. Według niego wyjaśni się to na jej jesiennym zjeździe. Orban wystąpił też w obronie nieliberalnej demokracji, której sensem jest jego zdaniem „chrześcijańska wolność”. - Następne 15 lat poświęcimy temu - to będzie powołanie naszego pokolenia - by odwrócić się od liberalnej epoki i liberalnego internacjonalizmu – oznajmił, oceniając, że będzie to droga „pod górę”, ale „po naszej stronie jest to, co można określić jako piękne, wolne i sprawiedliwe, i ująć jako chrześcijańską wolność”. Jak dodał, polityka zmierzająca do chrześcijańskiej wolności dąży do ochrony „tego wszystkiego, co liberałowie zaniedbują, zapominają i odrzucają”. Podsumowując dotychczasowe działania swego rządu ocenił, że na Węgrzech powstało „państwo nieliberalne”, „swoiste państwo chrześcijańsko-demokratyczne”. Według niego relacje między jednostką i społeczeństwem zostały na Węgrzech oparte na nowych podstawach – o ile w systemie liberalnym społeczeństwo jest zbiorem rywalizujących ze sobą jednostek, o tyle z nieliberalnego czy też narodowego punktu widzenia naród to określona historycznie i kulturalnie wspólnota, której członków trzeba bronić i przygotować do wspólnego stawania na wysokości zadania w świecie. Jak ocenił, na uznanie zasługują przede wszystkim takie dokonania jednostki, które służą także dobru społeczności. Dodał, że liberalna demokracja była żywotna dopóty, dopóki nie porzuciła swych chrześcijańskich korzeni, i miała korzystny wpływ na ludzkość, dopóki broniła wolności i własności osobistej. Kiedy jednak zaczęła zrywać więzy łączące człowieka z rzeczywistością i życiem, kwestionować tożsamość płciową, lekceważyć tożsamość religijną i uznała za zbędne więzy narodowe, jej treść radykalnie się zmieniła – ocenił premier. Partie opozycyjne skrytykowały przemówienie Orbana. Rzecznik cieszącej się wśród opozycji największym poparciem Koalicji Demokratycznej Zsolt Greczy podkreślił, że wolność jednostki i przetrwanie narodu nie są sprzeczne ze wzmacnianiem UE, a wieloletnia walka Orbana „ze stworzonymi przez samego siebie wrogami” służy wzbudzeniu w Węgrach ciągłego poczucia zagrożenia. Według niego należałoby raczej postawić pytanie „wolność czy Orban” oraz „Europa czy Orban”. Zdaniem europosła Węgierskiej Partii Socjalistycznej Istvana Ujhelyiego premier bez powodzenia próbował uzasadnić, dlaczego „budował w ostatnich latach pełne przemocy, złodziejskie państwo mafijne” i nie udało mu się przesłonić „niesamowitego wzbogacenia się kręgu swojej rodziny i przyjaciół” oraz „zagrażającego życiu stanu krajowej służby zdrowia”. Według Jobbiku natomiast Orbana interesuje tylko „własna paranoja władzy i na jej ołtarzu jest gotów poświęcić także Węgry”. Partia zarzuciła mu też, że zrobił z Węgier jeden z najbiedniejszych krajów UE i wepchnął kraj „z powrotem w objęcia Rosjan”.",Viktor Orban,
https://wiadomosci.onet.pl/swiat/polska-wsrod-krajow-objetych-postepowanie-ke-dot-procedur-naruszeniowych/vblby6s,KE podjęła decyzje ws. wszczęcia postępowań dot. procedur naruszeniowych. Wśród krajów objętych postępowaniem Polska,"Komisja Europejska postanowiła rozpocząć procedurę naruszenia prawa wobec Danii, Estonii, Grecji, Węgier, Włoch, Malty, Polski i Słowacji w związku z niedopełnieniem przez nie obowiązku pełnego wdrożenia przepisów UE dotyczących biopaliw. To jednak nie wszystko.","Ma ona miejsce wtedy, gdy grunty rolne pod uprawę roślin przeznaczonych na żywność lub pasze zaczynają być wykorzystywane pod uprawę roślin do produkcji biopaliw, co zwiększa presję, aby wykorzystać inne grunty (nieużytki) pod uprawę roślin z przeznaczeniem na żywność i pasze. To z kolei ma wpływ na emisję gazów cieplarnianych. Komisja przeszła też do kolejnego etapu procedury naruszeniowej wobec Polski dotyczącej ochrony lasów oraz występujących w nich gatunków roślin i zwierząt. Chodzi o dwie unijne dyrektywy – siedliskową i ptasią. Dyrektywy te ustanawiają sieć Natura 2000 – ogólnounijną sieć obszarów chronionych, której celem jest zachowanie siedlisk i gatunków mających znaczenie dla UE. Zgodnie z tymi przepisami plany urządzenia lasu, które regulują gospodarkę leśną (np. pozyskiwanie drewna na obszarach chronionych), muszą zostać ocenione pod kątem ich wpływu na obszary Natura 2000 przed wydaniem odpowiedniego zezwolenia. Zdaniem KE w Polsce takie oceny są przeprowadzane, ale ""polskie prawo nie zapewnia dostępu do wymiaru sprawiedliwości w odniesieniu do planów urządzenia lasu"". Plany te mogą mieć znaczący wpływ na obszary Natura 2000, a zatem społeczeństwo jest pozbawione skutecznej ochrony sądowej. Zobacz także: Węgry na celowniku KE. Budapeszt odmawiał migrantom dostępu do żywności Ponadto – jak podała KE - w 2016 r. Polska zwolniła gospodarkę leśną z obowiązku stosowania ścisłej ochrony gatunkowej przewidzianej w dyrektywach ptasiej i siedliskowej, co jest sprzeczne z wymaganym systemem ochrony. Komisja przekazała, że jeżeli Polska nie podejmie działań w ciągu dwóch miesięcy, sprawa może zostać skierowana do Trybunału Sprawiedliwości UE. Komisja Europejska uruchomiła też procedury naruszeniowe wobec Polski, Portugalii i Rumunii w związku z niezapewnieniem odpowiedniej ochrony siedlisk i gatunków poprzez wyznaczenie obszarów ochrony przyrody. Zgodnie z prawodawstwem UE państwa członkowskie zgodziły się na rozwój europejskiej sieci Natura 2000 poprzez zaproponowanie Komisji odpowiednich terenów. Zdaniem KE trzy państwa nie zaproponowały wszystkich terenów, a tereny zaproponowane nie obejmują w wystarczającym stopniu różnych typów siedlisk i gatunków wymagających ochrony. KE zadecydowała też o przejściu do kolejnego etapy procedury wobec Niemiec i uruchomieniu jej wobec Polski z powodu nieprawidłowego wdrożenia do prawa krajowego szeregu unijnych przepisów dotyczących ochrony zwierząt wykorzystywanych do celów naukowych. Dyrektywę przyjęto we wrześniu 2010 r. i uzgodniono, że przepisy unijne zostaną wdrożone do prawa krajowego do 10 listopada 2012 r. Czytaj również: Ursula von der Leyen: trzeba słuchać argumentów Polski Unijne przepisy mają m.in. ograniczyć do minimum liczbę zwierząt wykorzystywanych do doświadczeń naukowych. Zdaniem KE przepisy krajowe Niemiec i Polski zawierają wiele luk. Unijni urzędnicy postanowili również przejść do kolejnego etapu procedury naruszeniowej wobec 20 państw członkowskich, wzywając je do wdrożenia do prawa krajowego nowych unijnych przepisów dotyczących broni palnej. Zmieniona dyrektywa UE, przyjęta przez państwa członkowskie w maju 2017 r., zaostrza kontrolę legalnego nabywania i posiadania broni palnej. Państwa członkowskie były zobowiązane do poinformowania Komisji o środkach wdrożenia większości przepisów dyrektywy do 14 września 2018 r. KE podała, że Belgia, Czechy, Estonia, Litwa, Polska, Portugalia, Szwecja i Zjednoczone Królestwo tylko częściowo powiadomiły ją o odpowiednich środkach transpozycji, a Cypr, Finlandia, Niemcy, Grecja, Węgry, Irlandia, Luksemburg, Holandia, Rumunia, Słowacja, Słowenia i Hiszpania nie zrobiły tego w ogóle. Komisja przeszła też do kolejnego etapu procedury naruszeniowej wobec Polski, wzywając władze do pełnego wdrożenia unijnych przepisów dotyczących okresowych badań zdatności do ruchu drogowego pojazdów silnikowych i ich przyczep, przyjętych w kwietniu 2014 r. Państwa członkowskie były zobowiązane do wdrożenia przepisów unijnych do 20 maja 2017 r. Do tej pory Polska wdrożyła dyrektywę tylko częściowo – podała KE. Kolejna procedura naruszeniowa wszczęta wobec Polski dotyczy bezpieczeństwo kolei. Komisja wezwała Polskę do wdrożenia przepisów zapewniających niezależne dochodzenia w sprawie poważnych wypadków kolejowych. W wyroku z czerwca 2018 r. Trybunał Sprawiedliwości UE stwierdził, że Polska nie przyjęła niezbędnych środków w celu zapewnienia niezależności organu dochodzeniowego. Ponadto władze polskie – jak podaje KE - nie przyjęły środków gwarantujących niezależność organizacyjną i decyzyjną tego organu od przedsiębiorstw kolejowych i zarządców infrastruktury kolejowej kontrolowanych przez ministra transportu. Komisja przeszła też do kolejnego etapu procedury naruszeniowej wobec Polski w sprawie dostosowania stawek podatku nakładanego na niektóre produkty energetyczne do minimalnego progu unijnego. Chodzi o umożliwienie przedsiębiorstwom energochłonnym zwolnienia z podatku akcyzowego niektórych wyrobów akcyzowych, takich jak węgiel i gaz. Na mocy polskiego ustawodawstwa niektóre produkty energetyczne wykorzystywane przez przedsiębiorstwa energochłonne objęte unijnym systemem handlu uprawnieniami do emisji (EU ETS) są zwolnione z podatku akcyzowego. „Zasada ta sprzyja działalności powodującej duże zanieczyszczenie, jest sprzeczna z unijnymi celami klimatycznymi i powoduje poważne zakłócenia konkurencji w UE. Polskie przepisy są również sprzeczne z unijnymi przepisami dotyczącymi opodatkowania energii. Jeżeli w ciągu dwóch miesięcy Polska nie podejmie działań, Komisja może podjąć decyzję o wniesieniu sprawy do Trybunału Sprawiedliwości UE” – podała Komisja.",Siedziba Komisji Europejskiej,
https://wiadomosci.onet.pl/kraj/incydent-w-brukseli-z-kierowca-beaty-kempy-premier-rp-rozmawialem-juz-z-europoslanka/w7mr6y7,"Mateusz Morawiecki: mam nadzieję, że policja wyjaśni incydent w Brukseli z udziałem kierowcy Beaty Kempy","- Rozmawiałem już z europosłanką Beatą Kempą po tym wydarzeniu. Pani poseł uspokoiła mnie, że wszystko w porządku. Mam nadzieję, że policja wszystko wyjaśni w tej sprawie - skomentował krótko premier RP zdarzenie, które miało dziś miejsce w stolicy Belgii.","TVP Info podała, że w Brukseli doszło do ataku na europosłankę Beatę Kempę, miała się ona schronić w hotelu. Tymczasem jak wynika z ustaleń Onetu i relacji samej Kempy - doszło do awantury grupy mężczyzn z kierowcą - a ona sama nie brała udziału w zdarzeniu. - Zauważyłam, że kierowca został zaatakowany przez trzech rosłych mężczyzn o urodzie arabskiej. Nie wiadomo, czego dotyczyła awantura. Samochód również został opluty, skopany, pan kierowca poturbowany. Zdążyłam się cofnąć do recepcji. Zapamiętałam część numerów rejestracyjnych pojazdu sprawców. Jeden z panów był bardzo agresywny, prawdopodobnie pod wpływem alkoholu albo narkotyków - mówiła o całym zajściu Beata Kempa na antenie TVP Info. - Drugi samochód też był atakowany, ale kierowca zdążył się przemieścić dalej. Zawiadomiłam swojego asystenta. Widziała to część ludzi z restauracji hotelowej. Moim zdaniem nie było żadnego powodu do ataku. Taki incydent nie powinien się zdarzyć - dodała. - Rzeczywiście doszło do awantury z trzema osiłkami, w której ofiarą padł kierowca z europarlamentu, który przyjechał po panią Kempę. Pani poseł cofnęła się do hotelu, więc wydaje się, że to nie ona była celem ataku - powiedział Onetowi wicerzecznik PiS Radosław Fogiel. Jak dodał, obecnie na miejscu jest policja i prowadzi czynności wyjaśniające. Beata Kempa w maju zdobyła swój pierwszy mandat w wyborach do Parlamentu Europejskiego. Wcześniej przez cztery kadencje była posłem do polskiego Sejmu. Zajmowała stanowisko szefa Kancelarii premier Beaty Szydło oraz ministra ds. pomocy humanitarnej w rządzie Mateusza Morawieckiego. Jest wiceprezesem partii Solidarna Polska wchodzącej w skład koalicji Zjednoczonej Prawicy.",Premier Mateusz Morawiecki,
https://wiadomosci.onet.pl/swiat/warszawa-ursula-von-der-leyen-i-mateusz-morawiecki-rozmawiaja-o-polskim-komisarzu/zfml5m6,Ursula von der Leyen w Warszawie. Tematem rozmów polski komisarz,"Szefowa Komisji Europejskiej przyjechała dzisiaj do Polski ze swoją drugą zagraniczną wizytą. W planie jej spotkania z Mateuszem Morawieckim jest dyskusja na temat teki, którą mógłby objąć kolejny polski komisarz.","Przewodnicząca elekt Komisji Europejskiej prowadzi obecnie negocjacje z szefami państw i rządów krajów członkowskich w sprawie m.in. składu KE pod jej kierownictwem. Jako pierwszy kierunek konsultacji wybrała Paryż, gdzie we wtorek spotkała się z prezydentem Francji Emmanuelem Macronem. Warszawa jest drugą stolicą, którą odwiedza von der Leyen. Dzisiaj podczas powitania w Kancelarii Prezesa Rady Ministrów Morawiecki mówił, że w planach spotkania są ""dyskusje nt. personaliów, obsady komisarza oraz jakie portfolio dla polskiego komisarza mogłoby zostać przyporządkowane"". Wyraził też nadzieję, że ""w najbliższych latach będziemy starali się wspólnie budować nowe otwarcie"". Ursula von der Leyen podkreśliła, że głównymi tematami dzisiejszych rozmów będą zrównoważony rozwój, dobrobyt i bezpieczeństwo. Dodała też, że po wizycie w Warszawie udaje się do Chorwacji. - Polska jest ważnym państwem UE. - Bardzo istotne było dla mnie, by po Berlinie i Paryżu przyjechać do Warszawy. Przedstawię premierowi Morawieckiemu główne elementy mojej strategii dla Komisji - mówiła von der Leyen. - Co do niektórych tematów się zgodzimy, co do niektórych pewnie nie. Są takie trudne tematy jak kwestie migracyjne i praworządność - ważne jest, by się wysłuchać - zaznaczyła szefowa KE. - Jedna rzecz jest pewna: wspólna obrona zawsze w głównej mierze będzie spoczywała na barkach NATO, to jest najsilniejszy sojusz na całym świecie - stwierdziła von der Leyen. Jak wskazała, na 29 państw Sojuszu Północnoatlantyckiego, 21 to państwa członkowskie UE. - Dlatego też w ramach NATO potrzebny jest nam silny filar UE - oświadczyła von der Leyen. - Są też inne pola, w których to UE, a nie NATO mają rolę do odegrania, dlatego też niezbędne są nam procedury i struktury odpowiednie w tym kierunku. Dlatego stworzyliśmy tzw. PESCO, chodzi o sojusz na rzecz obrony UE - to jest kolejny temat, nad którym będziemy intensywnie pracować - dodała. Von der Leyen mówiła, że jej ojciec był pierwszym politykiem, który ""odegrał kluczową rolę w zaakceptowaniu granicy na Odrze i Nysie Łużyckiej"". - Mówił on o tym, że trzeba to zaakceptować, albowiem za nami są stulecia wspólnej historii, historii pięknej i historii tragicznej, a teraz naszą rolą jest budowanie wspólnej przyszłości - podkreśliła nowa szefowa KE. - Nigdy nie zapomnę tego podziwu i szacunku, który wzbudzał w nas ruch Solidarności, widzieliśmy, jak Polska walczyła o swoją wolność. To są te wartości, które sprawiły, że jesteśmy razem w UE: wolność, poszanowanie prawa, poszanowanie godności każdego człowieka. Dlatego że jest to tak bliskie naszemu sercu, powinniśmy pamiętać, że jesteśmy po tej samej stronie stołu. Gdy rozejrzymy się wokół siebie po świecie zrozumiemy, iż te kluczowe wartości wymagają obrony - mówiła von der Leyen. - Rozpoczniemy rozmowy na temat przyszłości Europy. Będziemy spotykali się z obywatelami UE, aby zrozumieć, jakiej przyszłości UE oni pragną - zapowiedziała. Von der Leyen odniosła się również do kwestii klimatycznych. - Zrównoważony rozwój oznacza, że musimy dbać o Ziemię, o naszą planetę; chcemy, żeby była on zdrowa i czysta. Dlatego myślimy o tym, by wzmocnić nasze działania przeciwdziałające zmianom klimatycznym - powiedziała. Dodała, że będzie to wymagać innowacyjności i czystych technologii. Podkreśliła, że należy też zaangażować w tę kwestię ludzi. - Potrzebne będą ogromne inwestycje w tych regionach, które muszą poprawić sytuację, jeśli chodzi o nowe technologie - zaznaczyła von der Leyen. W kontekście rozmów na temat dobrobytu zadeklarowała, że chciałaby skoncentrować się na małych i średnich przedsiębiorstwach, ponieważ to one są najczęściej podstawą innowacyjności, ""są kręgosłupem gospodarki"". - Chciałabym, aby szczególnie przedsiębiorstwa rodzinne mogły konkurować na równych warunkach, mając takie same możliwości i dostęp do naszego wielkiego, wspólnego rynku - oświadczyła przewodnicząca elekt KE. W ubiegłym tygodniu Ursula von der Leyen - dotychczasowa minister obrony Niemiec - została wybrana przez Parlament Europejski na nową przewodniczącą Komisji Europejskiej. Obecnie prowadzi ona rozmowy z poszczególnymi państwami członkowskimi na temat składu przyszłej KE. Po jej wyborze szef rządu Mateusz Morawiecki ocenił, że von der Leyen daje nadzieję na nowe otwarcie w UE. Premier deklarował wówczas, że chce z nową szefową KE najpierw rozmawiać o możliwych tekach dla Polski, a później przedstawi swoich kandydatów. Głosowanie PE nad całym składem Komisji Europejskiej i przesłuchania poszczególnych osób odbędą się po wakacjach. Obecnie już 15 krajów w mniej lub bardziej oficjalny sposób zgłosiło swoich kandydatów na komisarzy do komisji von der Leyen. ",Ursula von der Leyen w Warszawie,
https://wiadomosci.onet.pl/kraj/krzysztof-szczerski-kandydatem-na-komisarza-w-komisji-europejskiej/ge8wzwl,TOK FM: Krzysztof Szczerski niemal pewnym kandydatem do Komisji Europejskiej,"Prezydencki minister Krzysztof Szczerski trafił na listę kandydatów na komisarza w KE przygotowaną przez rząd. Cieszy się on poparciem w Kancelarii Prezydenta RP, ale też w kierownictwie PiS - dowiedziało się TOK FM.","Kandydatura Szczerskiego została wysunięta podczas obrad Komitetu politycznego PiS - informuje nieoficjalnie TOK FM. - To kompetentny kandydat, ściśle związany z naszym środowiskiem - powiedział polityk zbliżony do kierownictwa PiS. Ursula von der Leyen przyjedzie jutro do Warszawy, by negocjować z premierem Mateuszem Morawieckim kształt Komisji Europejskiej. Rząd deklarował, że zależy mu na tece związanej z gospodarką. Niewykluczone jest jednak, że Polska może otrzymać tekę komisarza ds. rolnictwa. Szanse Szczerskiego są uzależnione od zakresu kompetencji, który przypadnie polskiemu komisarzowi. Minister jest biegły w kwestiach wojskowych, ale brakuje mu kompetencji w kwestiach gospodarczych - powiedzieli w rozmowie z radiem politycy PiS. Źródło: TOK FM",Krzysztof Szczerski,
https://wiadomosci.onet.pl/swiat/wielka-brytania-przemowienie-borisa-johnsona-na-downing-street-10/73yvh1n,"Pierwsze przemówienie Borisa Johnsona w roli premiera Wielkiej Brytanii. ""Jesteśmy zdeterminowani, by wykorzystać brexit""","Boris Johnson podkreślił podczas przemówienia na Downing Street 10, że Wielka Brytania wyjdzie z Unii Europejskiej. - Nadszedł czas na działanie, na podejmowanie decyzji, na odważne przywództwo - stwierdził. Nowy premier Wielkiej Brytanii obiecał też m.in. zmiany w systemie edukacji i emerytalnym.","- Moim zadaniem jest zabezpieczenie ulic. Moim zadaniem jest, byście nie musieli czekać trzy tygodnie na wizytę u lekarza. 20 nowych aktualizacji systemu szpitalnego - powiedział Johnson, wymieniając plany na swoje urzędowanie. Nowy premier Wielkiej Brytanii obiecał zmiany w systemie edukacji i emerytalnym. - To jest coś, co zacznie się natychmiast. Ja osobiście będę odpowiedzialny. Za zmiany, które chcę wprowadzić - zapewnił. - Jestem premierem całego Zjednoczonego Królestwa. Całego - podkreślił Johnson. - Muszę odnowić więzi, które łączą nas jako naród - dodał. Nowy premier stwierdził też, że ""nadszedł czas, by spuścić z uwięzi naszą produkcyjność"". - Nie tylko w Londynie, ale w każdym zakątku Walii, Szkocji i Irlandii - dodał. Johnson podkreślił też istotę zjednoczenia. - Nasz kraj jest szanowany i kochany na świecie - ocenił. - Ta flaga reprezentuje wolność i demokrację. I właśnie dlatego 31 października wyjdziemy z Unii - zapewnił też. - Brukseli mówimy, że jesteśmy przekonani, że możemy zawrzeć nową umowę, bez problemu granicy w Irlandii. Jesteśmy gotowi także na odmowę negocjacji przez Brukselę. Wtedy wyjdziemy bez umowy. Nie dlatego, że tego chcemy, tylko dlatego, że zdrowym rozsądkiem jest przygotowanie się na taką sytuację. Pod żadnym warunkiem nie będziemy niegotowi - powiedział. Przemawiając przed siedzibą rządu na Downing Street, polityk odrzucił wątpliwości ""niedowiarków"" dotyczące brexitu. Podkreślił swoją osobistą odpowiedzialność za zrealizowanie tego zadania i wyraził ""pełne przekonanie, iż w ciągu 99 dni to zrobimy"". Jak zapewnił, Brytyjczycy są ""zdeterminowani, by wykorzystać brexit"". - To kurs, którym podąża nasz kraj. Przyspieszymy przygotowanie do tego momentu. Będą gotowe nasze banki, fabryki, firmy i szpitale - mówił. - Nie możecie nie doceniać naszego kraju, determinacji czy zdolności organizacyjnych. Wiem, jak potężna jest nasza gospodarka - wyjaśnił. Boris Johnson podkreślił także ekologiczne trendy, które towarzyszą Wielkiej Brytanii. Zaznaczył on, że istnieje przyszłość bez Unii. - Zmienimy zasady podatkowe, by były lepsze korzyści i inwestycje. Promujmy dobrobyt zwierząt, które leżą nam, Brytyjczykom, na sercu - zachęcił.  - Czas powrócić do roli globalnej, hojnej Brytanii - powiedział. - Będziemy pracować, by nadać krajowi przywództwo, na które zasługuje. Ta praca zaczyna się teraz - zakończył nowy premier. W wygłoszonym wczoraj pożegnalnym wystąpieniu w Izbie Gmin ustępująca brytyjska premier Theresa May broniła osiągnięć swojego rządu, jednocześnie wzywając szefa opozycyjnej Partii Pracy Jeremy'ego Corbyna do rezygnacji ze stanowiska. Występując podczas swojej ostatniej sesji pytań i odpowiedzi w parlamencie, May broniła dokonań odchodzącego gabinetu, m.in. w zakresie tworzenia nowych miejsc pracy, reformy systemu edukacji i walki o prawa kobiet oraz zwalczania nierówności społecznych oraz bezdomności. Szefowa rządu odrzuciła również krytykę dotyczącą niepowodzenia próby przyjęcia umowy wyjścia z Unii Europejskiej. Ostro skrytykowała natomiast Corbyna za to, że trzykrotnie sprzeciwił się woli Brytyjczyków i głosował przeciwko projektowi porozumienia w sprawie brexitu, co nazwała ""powodem do wstydu"". May zapewniła jednocześnie, że ""z zadowoleniem"" oddaje urząd Borisowi Johnsonowi, który planuje ""wcielić decyzję Brytyjczyków z 2016 roku"" z referendum w sprawie członkostwa w UE i poprowadzić kraj ""do jasnej przyszłości"".",Boris Johnson,
https://wiadomosci.onet.pl/swiat/frans-timmermans-rozczarowany-ze-nie-zostal-szefem-komisji-europejskiej/zf0ce8h,Frans Timmermans po przegranej o fotel szefa KE: rozczarowujące,"Choć był w gronie tzw. spitzenkandidat na nowego przewodniczącego Komisji Europejskiej, stanowiska nie udało mu się zdobyć. Dziś, jako wiceszef KE, Frans Timmermans przyznaje, że jest rozczarowany obrotem spraw.","- Oczywiście, jest to rozczarowujące, jeśli nie zostało się wybranym na stanowisko szefa Komisji Europejskiej. Jednak to kraje podejmują własne decyzje, kierując się własnymi interesami. Takie stanowisko podjęły. Inne kraje decydują, czy będą popierać to stanowisko, czy nie - mówił Timmermans na konferencji prasowej w Brukseli. - W szczególności szereg krajów, w których rządzą politycy Europejskiej Partii Ludowej, zdecydowało, że będzie popierać stanowisko premierów Polski i Węgier. To ich decyzja. Tak to wygląda w polityce – zaznaczył dziś Timmermans. Wiceszef KE powiedział też, że jeszcze nie wie, jaką problematyką będzie się zajmował w przyszłej Komisji Europejskiej pod przewodnictwem Ursuli von der Leyen. - To jest decyzja nowej przewodniczącej Komisji. (...) Nie mogę jeszcze powiedzieć, co będę robił w przyszłej Komisji - stwierdził. Zobacz także: Kto uśmiercił kandydaturę Timmermansa? Nie, to nie Morawiecki [KOMENTARZ] Przyznał też, że fakt, iż jest socjalistą, a von der Leyen wywodzi się rodziny politycznej Europejskiej Polityki ludowej, nie stanowi dla niego przeszkody dla współpracy z nią w przyszłej Komisji. Timmermans ma być w przyszłej KE wiceprzewodniczącym. Holender był kandydatem centrolewicy na szefa KE. Ostateczne jednak, na szczycie w Brukseli, w efekcie sprzeciwu części państw, m.in. Grupy Wyszehradzkiej, jego kandydatura nie znalazła konsensusu. Nominowana na szefa unijnej egzekutywy została jednomyślnie ówczesna minister obrony Niemiec Ursula von der Leyen, którą w ubiegłym tygodniu w Strasburgu Parlament Europejski wybrał na to stanowisko. - Frans Timmermans nie jest kandydatem kompromisu, Frans Timmermans jest kandydatem, który bardzo mocno dzieli Europę, nie rozumie Europy Centralnej, która wydobywa się z zapaści postkomunistycznej - mówił premier Morawiecki. - Polska opowiada się za kandydatami, którzy będą potrafili wypracować kompromis - podkreślał premier RP przed wyborem nowego szefa KE. Viktor Orban: Timmermans jest dobrym wojownikiem, ale wojownikiem ideologicznym Zabierając głos już po wyborze von der Leyen, Morawiecki mówił z kolei: - Pani przewodnicząca Komisji Europejskiej daje nadzieje na nowe otwarcie. (...) Oczywiście Unia Europejska jest to, można szczerze powiedzieć, gąszcz różnych interesów, ale wierzę w to, że będziemy mieli po drugiej stronie partnera, zupełnie innego niż ten, który rzeczywiście był zagrożeniem dla Europy Środkowej przez brak swojego zrozumienia, przez swoją konfliktowość, przez emocjonalne traktowanie Europy Środkowej, bardzo niesprawiedliwe traktowanie Polski – mówił premier. – UE na pewno potrzebuje uspokojenia i Polska na pewno będzie do tego dążyła – deklarował.",Frans Timmermans,
https://wiadomosci.onet.pl/swiat/macron-o-relokacji-uratowanych-imigrantow-14-krajow-daje-poparcie/nqxrgn3,Emmanuel Macron: Mamy plan relokacji imigrantów. 14 krajów daje poparcie,"Coś drgnęło w sporze nt. europejskiej polityki imigracyjnej. W gronie 14 krajów chętnych do udziału w procederze, obok Francji i Niemiec, są także Finlandia, Luksemburg, Portugalia, Litwa, Chorwacja i Irlandia. Jak zapewnia prezydent Francji, nowa inicjatywa będzie realizowana ""szybko"" i ""automatycznie"".","Połowa krajów członkowskich UE gotowa jest przystać na niemiecko-francuską propozycję nowego mechanizmu relokacji uchodźców uratowanych na morzu – poinformował prezydent Francji Emmanuel Macron. Jest to wynik poniedziałkowego spotkania ministrów spraw zagranicznych i spraw wewnętrznych UE w Paryżu. Prezydent nie podał, żadnych szczegółów, wyjaśnił tylko, że nowa inicjatywa będzie realizowana ""szybko"" i ""automatycznie"" - czytamy na Deutsche Welle. Jak podają francuskie koła rządowe, w gronie 14 krajów, obok Francji i Niemiec, są także Finlandia, Luksemburg, Portugalia, Litwa, Chorwacja i Irlandia, które chcą ""aktywnie"" uczestniczyć w tym procesie. Nie podano, jakie sześć dalszych krajów chce się przyłączyć do tego mechanizmu - informuje Deutsche Welle. Przed spotkaniem w Paryżu niemiecki minister spraw zagranicznych Heiko Maas oświadczył, że Niemcy mogą wraz z partnerami gotowymi do niesienia pomocy, ""przejąć wiodącą rolę"". Jeżeli do mechanizmu tego przyłączy się dostateczna liczba krajów, mogłaby szybko zostać przezwyciężona blokada w UE, począwszy od ratowania uchodźców na morzu. Aby jednak trwale ulżyć krajom szczególnie obciążonym przez napływ imigrantów jak Włochy czy Malta, konieczna jest reforma całego europejskiego systemu azylowego – podkreślił niemiecki minister.  Włoski minister spraw wewnętrznych Matteo Salvini nie wziął udziału w spotkaniu w Paryżu, nazwał je potem za to ""fiaskiem"". W piśmie do swojego francuskiego kolegi resortowego Christophe’a Castanera ostrzega on przed następstwami decyzji, ""które zostały podjęte tylko w Paryżu i Berlinie"". - Kto chce rozmawiać o uchodźcach, ten powinien przyjechać do Rzymu - zaznaczył Salvini. Dyrektor generalny Międzynarodowej Organizacji ds. Migracji (IOM) Antonio Vitorino i Wysoki Komisarz ONZ ds. Uchodźców Filippo Grandi przyjęli natomiast z zadowoleniem zapowiedź wprowadzenia nowego mechanizmu rozdziału uchodźców. Jak stwierdzili we wspólnym oświadczeniu, ""zespolone działania w obecnej sytuacji są w interesie wszystkich"". Spotkanie w Paryżu poprzedzone zostało przez naradę ministrów w ubiegłym tygodniu w Finlandii. Szef niemieckiego MSW Horst Seehofer poinformował wtedy, że Niemcy wraz z Francją forsują nowy mechanizm rozdziału imigrantów uratowanych na morzu. Dzięki temu mechanizmowi wyeliminowana miałaby zostać ""uciążliwa procedura relokacji"". W ostatnim czasie przede wszystkim Włochy nie zezwalały na zawinięcie do ich portów statków, z uratowanymi uchodźcami na pokładzie - przypomina Deutsche Welle. Tymczasem, portowy Zarzis na południu Tunezji nie radzi sobie z liczbą zwłok wyławianych z Morza Śródziemnego. Władze organizują pochówek dla migrantów, którzy utonęli podczas drogi do Europy, jednak w 75-tysięcznym mieście brakuje już miejsca - podaje PAP. - W kulturze Zarzis nie możemy zostawiać ciał. To smutne, ponieważ ci ludzie mogliby być naszymi siostrami, matkami, ojcami, dziećmi. Mamy też tutaj młodych ludzi, którzy stali się rozbitkami i wiemy, jak to jest, kiedy ktoś bliski utonie - powiedział zastępca burmistrza Fauzi Khennisi. Zaapelował o pomoc, podkreślając, że gmina znajduje się już na granicy swoich możliwości i brakuje jej środków, by poradzić sobie z problemem. Wszystkie zwłoki wyławiane między Zarzis a turystyczną wyspą Dżerbą trafiają do szpitala w Kabisie, ponieważ jest to jedyna regionalna placówka, która może pobierać DNA od zmarłych. Dyrektor szpitala Hechmi Lakhrech podkreślił, że proces ten pomaga w informowaniu rodzin o utonięciu krewnych. Według jego słów od 6 lipca miejscowa kostnica, mogąca pomieścić 30 ciał, jest przeciążona. Ponadto, placówka zatrudnia jedynie dwoje lekarzy sądowych i dwoje asystentów, a także brakuje jej sprzętu. Gubernator Kabis, Mongi Thameur, powiedział, że po przeprowadzeniu sekcji ciała trzymane są w kostnicy do momentu znalezienia miejsca pochówku. Ze względu na to, że wiele gmin odmawia chowania ciał migrantów, jest to skomplikowany proces. Jak podkreślił, część urzędników boi się, że ciała są zakażone cholerą; inni odmawiają pochowania na muzułmańskich cmentarzach ludzi, co do których nie ma pewności, jakiego byli wyznania. Tylko 1 lipca w ciągu jednego dnia w okolicach Zarzis wyłowiono z morza ponad 80 ciał, 12 lipca - 45. ",Emmanuel Macron,
https://wiadomosci.onet.pl/kraj/dgp-polska-bedzie-miala-wiceszefa-w-ebi/zefpf2s,"""DGP"": finanse unijne po polsku","Polska będzie miała wiceszefa w Europejskim Banku Inwestycyjnym - czytamy w dzisiejszym ""Dzienniku Gazecie Prawnej"".","""Będziemy mieli wiceszefa w Europejskim Banku Inwestycyjnym. To jedna z najważniejszych unijnych instytucji"" - pisze dziś ""DGP"". Zdaniem rozmówcy gazety z EBI uzyskamy większy formalny i nieformalny wpływ na działalność Europejskiego Banku Inwestycyjnego, co może pomóc zarówno we wspieraniu jego działalności w Polsce, jak i promowaniu naszych rodaków na wyższe stanowiska. ""Ostatnim warunkiem realizacji scenariusza, w którym nasze wpływy w finansowym ramieniu UE wyraźnie się zwiększą, musi być opuszczenie przez Wielką Brytanię wspólnoty"" - czytamy w ""DGP"". Informator gazety wskazuje, kto może zostać reprezentantem Polski. ""Dotychczas w tym kontekście pojawiało się nazwisko ministra Jerzego Kwiecińskiego. Choć to wciąż poważny kandydat, jest jednak wymieniany także jako pretendent do funkcji komisarza. Wiele wskazuje, że wiceprezesem EBI zostanie ktoś związany z MF"" - dowiadujemy się z ""DGP"".",,
https://wiadomosci.onet.pl/swiat/kto-bedzie-kandydatem-na-komisarza-w-ekipie-ursuli-von-der-leyen-wielu-polskich/v1gtt4f,Kto będzie kandydatem na komisarza w ekipie Ursuli von der Leyen? Wielu polskich kandydatów,"W najbliższych kilkunastu dniach zapadnie decyzja w sprawie osoby, która będzie komisarzem w zespole Ursuli von der Leyen. Jak wynika z informacji ""Rzeczpospolitej"", rozważanych jest siedem nazwisk. Jedną z nich wybierze kierownictwo PiS, premier i Pałac Prezydencki.","Kandydatami na komisarza mają być m.in.: szef gabinetu Andrzeja Dudy Krzysztof Szczerski, minister ds. europejskich Konrad Szymański, odpowiedzialna za resort przedsiębiorczości Jadwiga Emilewicz oraz minister infrastruktury Jerzy Kwieciński. ""W obawie przed porażką nikt z tego grona oficjalnie nie potwierdza swojej kandydatury"" - informuje dziennik. Inny prominentny polityk PiS dodaje: – Po ostatnim rozdaniu stanowisk nie mamy wielu przyczółków na szczytach Unii. Ekipa von der Leyen zaś będzie najbardziej polityczną komisją w historii integracji. Potrzebujemy więc komisarza o silnym umocowaniu politycznym, który będzie bronił interesów Polski we wszystkich obszarach. – Przywódcy UE narzucili eurodeputowanym von der Leyen. Dlatego parlament chce się odegrać i najpewniej odrzuci dwóch czy trzech kandydatów. Polska jest przy tym na celowniku w Strasburgu – mówi inne źródło w obozie rządzącym. Jak przypomina ""Rzeczpospolita"", Ursula von der Leyen już zapowiedziała, że chce mieć w zespole połowę kobiet. To zwiększa notowania minister przedsiębiorczości Jadwigi Emilewicz. Więcej w dzisiejszym wydaniu ""Rzeczpospolitej"". Źródło: ""Rzeczpospolita""",,
https://wiadomosci.onet.pl/swiat/paryz-jest-zgoda-14-panstw-na-francusko-niemiecki-dokument-ws-mechanizmu/k6tb2jn,Paryż: jest zgoda 14 państw na francusko-niemiecki dokument ws. mechanizmu solidarnościowego,"- 14 państw UE zgodziło się na nowy, zaproponowany przez Niemcy i Francję, ""solidarnościowy mechanizm"" dotyczący alokacji uratowanych na Morzu Śródziemnym migrantów na obszarze Unii - ogłosił w poniedziałek prezydent Francji Emmanuel Macron.","W Paryżu odbyło się nieformalne spotkanie ministrów spraw wewnętrznych i spraw zagranicznych państw UE poświęcone migracji w basenie Morza Śródziemnego. - Konkluzją dzisiejszego spotkania jest to, że zasadniczo 14 państw członkowskich na tym etapie wyraziło zgodę na francusko-niemiecki dokument - powiedział dziennikarzom Macron po rozmowach z Wysokim Komisarzem Narodów Zjednoczonych ds. Uchodźców Filippo Grandim i dyrektorem Międzynarodowej Organizacji ds. Migracji (IOM) Manuelem de Carvalho Ferreirą Vitorino. Dodał, że spośród tych 14 państw osiem wyraziło zgodę na ""aktywny udział"" w tym porozumieniu. Chodzi o Francję, Niemcy, Portugalię, Luksemburg, Finlandię, Litwę, Chorwację i Irlandię - podał Pałac Elizejski, nie wymieniając z nazwy pozostałych sześciu państw. Porozumienie zawarto wczoraj rano podczas spotkania ministrów państw UE, którego gospodarzem byli szef francuskiego MSW Christophe Castaner i MSZ Jean-Yves Le Drian. Nie podano jednak więcej szczegółów. Celem tego spotkania - jak podaje źródło AFP zaznajomione ze sprawą - ""było osiągnięcie we wrześniu na Malcie porozumienia z (...) 12-15 krajami w sprawie mechanizmu zapewniającego większą wydajność oraz więcej humanizmu w przypadku docierania migrantów do państw UE w basenie Morza Śródziemnego. Za namową Paryża i Berlina ministrowie pracowali nad stworzeniem ""koalicji (krajów), które dobrowolnie"" podjęłyby się systematycznego przyjmowania uratowanych osób, bez konieczności angażowania się w uciążliwe negocjacje po każdym przypadku udzielenia pomocy. Mechanizm ten przewiduje alokację ""tak szybko, jak to możliwe"" osób ubiegających się o azyl w krajach należących do tzw. koalicji wolontariuszy, w zamian za otwarcie portów przez Włochy i Maltę. - Skonsolidowaliśmy mechanizm alokacji w krótkim okresie, ale chcemy iść dalej (...), zwiększając poczucie odpowiedzialności wszystkich państw członkowskich i istniejących struktur wspólnotowych"" oraz poprawiając ""skuteczność naszej polityki dobrowolnej repatriacji migrantów czy przymusowego zawracania ich do krajów pochodzenia - podsumował Macron. Prezydent Francji wyraził nadzieję, że ""wszystkie kraje członkowskie wezmą udział"" w programie, który po raz kolejny powiązał z przyznaniem krajom części unijnych funduszy strukturalnych. - Europa to nie menu do wyboru, gdy chodzi o solidarność- ostrzegł. Prezydent Francji przekazał również, że zwrócił się do rządu Libii, aby w kraju tym zaprzestano przetrzymywania migrantów w aresztach oraz by podjęto odpowiednie środki w celu zapewnienia im bezpieczeństwa. Według oficjalnych danych IOM aktualnie w ośrodkach zatrzymań w Libii przetrzymywanych jest co najmniej 5200 osób. Według włoskich źródeł ministerialnych spotkanie paryskie ""nie wytworzyło wspólnej linii"" - podaje AFP. W spotkaniu nie wziął udziału wicepremier, szef MSW Włoch i lider prawicowej Ligi Matteo Salvini. W liście do ministra spraw wewnętrznych Francji Christophe'a Castanera napisał, że ""Włochy nie są obozem dla uchodźców Brukseli, Paryża, Berlina"", ""nie są gotowe nadal przyjmować wszystkich imigrantów przybywających do Europy"". Według włoskiej agencji Ansa w projekcie dokumentu spotkania w Paryżu znalazł się zapis o tym, że migranci powinni schodzić ze statków w najbliższym bezpiecznym porcie. Jak podkreślono, zapewniłoby to ""bezpieczne, godne i szybkie dotarcie na ląd"". To, jak zaznaczyła agencja, najbardziej krytykowany przez stronę włoską fragment dokumentu, będący faktycznie repliką propozycji stanowiska Francji i Niemiec, odrzuconego niedawno podczas nieformalnego spotkania szefów MSW w Helsinkach. Aprobata takiego rozwiązania oznaczałaby, że to na Włochy i Maltę nadal spadałby obowiązek przyjmowania migrantów. Ponadto w projekcie mowa jest o tym, że zejście migrantów na ląd i ich relokacja powinny odbywać się możliwie najszybciej.",,
https://wiadomosci.onet.pl/kraj/praworzadnosc-w-ue-samorzady-zaplaca-za-jej-brak/tfjy40m,Samorządy zapłacą za niepraworządność?,"Projekt rozporządzenia 2018/0136 (COD) przygotowany przez Komisję Europejską przewiduje możliwość zawieszenia wypłat unijnych funduszy dla krajów, które mają problemy z praworządnością. Zakłada on także, że straty beneficjentom wypłacić będzie musiało państwo, niekoniecznie jednak skarb państwa, ale także choćby samorządy - dowiadujemy się z ""Dziennika Gazety Prawnej"".","W projekcie rozporządzenia KE znajduje się poprawka, która ma chronić beneficjentów unijnych środków, takich jak firmy, uczelnie czy samorządy. Nakłada ona obowiązek dokonania na ich rzecz płatności przez rząd lub państwo, do czasu przywrócenia przez nie praworządności. Rzecz w tym, że państwo czy rząd nie musi być rozumiane jedynie jako skarb państwa, ale także inne instytucje zarządzające środkami z Unii. To sprawia, że rząd może zarządzić wypłaty jedynie na organy sterowane centralnie, a za pozostałe zapłacą ich zarządcy - czyli choćby samorządy. - Samorządy wojewódzkie nie mają z czego płacić, takie rozwiązanie mogłoby spowodować bankructwo regionów. Obawiam się, że nawet budżet państwa tego nie udźwignie - ocenił w rozmowie z ""DGP"" prezydent Białegostoku Tadeusz Truskolaski. O jakiś środkach mowa? Ministerstwo Finansów twierdzi, że tylko w maju transfery pieniężne z Unii do Polski wynosiły ok. 1,3 mld euro. Tyle wyniosą także ewentualne straty, które trzeba będzie wynagrodzić beneficjentom. Rozmówcy ""DGP"" z PiS mają nadzieję, że po wyborze nowych komisarzy europejskich dojdzie do nowego otwarcia ws. praworządności, a wypowiedzi nowej szefowej KE Ursuli von der Leyen ""dają nadzieję na racjonalność"". Źródło ""DGP"" w rządzie twierdzi, że Polska nie ma nic przeciwko wprowadzeniu warunkowości w rozporządzeniu, pod warunkiem, że będzie ono miało umocowanie w prawie, a nie w ""arbitralnej opinii politycznego organu, jakim jest KE"".",,
https://wiadomosci.onet.pl/swiat/grecja-nowy-premier-kyriakos-micotakis-wyglosil-expose/1n7grsm,Grecja: Nowy premier wygłosił expose. Zapowiada obniżenie podatków,"Konserwatysta Kyriakos Micotakis, rozpoczynając dziś trzydniową debatę w parlamencie nad założeniami programu swojego rządu, zapowiedział jako pierwsze posunięcie projekt ustawy, który zaproponuje obniżenie podatków. - Grecy chcą rządu, który pokaże w praktyce, że Grecja potrafi - rozpoczął Micotakis swe przemówienie.","Nowy grecki premier zapowiedział na wstępie jako jedną z natychmiastowych zmian obniżenie jednolitego podatku od nieruchomości. Dla najskromniejszych będzie to obniżka o 30 proc., dla średnich o 20 proc., a 10 proc. wyniesie obniżka podatków od większych posiadłości. Łącznie nowa ustawa będzie dotyczyć 6,4 mln właścicieli. W dwóch fazach ma nastąpić redukcja podatków płaconych przez przedsiębiorców. Podatek dochodowy Micotakis chce najpierw zredukować od września z obecnych 28 proc. do 24 proc. przy jednoczesnym wprowadzeniu obowiązku wystawiania rachunków elektronicznych. Micotakis, który w toku swej kampanii wyborczej obiecywał renegocjować i następnie uregulować do 2060 roku greckie zobowiązania wobec wierzycieli, wyjaśnił, że dotychczasowe warunki spłaty będzie respektował co najmniej do roku 2020, w którym - jak się spodziewa - sytuacja greckiej gospodarki poprawi się co najmniej na tyle, że kraj będzie w stanie renegocjować warunki spłaty zadłużenia. Projekt budżetu zachowującego cele fiskalne uzgodnione z wierzycielami ma złożyć we wrześniu. Jako strategię rządu zapewniającą rozwój gospodarczy, która powinna być korzystna zarówno dla Grecji, jak jej partnerów, premier zapowiedział ""odważniejsze redukcje podatków"". Mówił także o prywatyzacji greckiej firmy naftowej Hellenic Petrolleum (Helpe) i sprzedaży 30 proc. międzynarodowego portu lotniczego w Atenach im. Elefteriosa Wenizelosa, a także o prywatyzacji sieci przesyłowej greckiej narodowej firmy elektroenergetycznej DEH. Zapowiedział ""ściganie najbardziej opornych płatników"". - Uczynimy wszystko co w naszej mocy, aby uratować publiczną spółkę energetyczną po katastrofie, jaką sprowadzili na nią nasi poprzednicy - zapowiedzieli Micotakis. Jeśli chodzi o Unię Europejską, grecki premier oświadczył, że priorytetem dla niego będzie skoncentrowanie się na debacie o nowej Wspólnej Polityce Rolnej na lata 2021 -27. Jednym z najtrudniejszych i najbardziej kontrowersyjnych tematów w ostatnich miesiącach lewicowych rządów premiera Aleksisa Ciprasa było w kraju porozumienie zawarte z dawną republiką jugosłowiańską w sprawie zmiany jej oficjalnej nazwy na Macedonia Północna, co Nowa Demokracja, partia Micotakisa, ostro krytykowała. Nowy premier Grecji obiecał ""zredukować negatywne następstwa tego porozumienia"" i otoczyć ochroną prawną produkty prowincji Macedonia w północnej Grecji. Kończąc expose, Micotakis zażartował: ""Widzę po waszych oklaskach, że macie wątpliwości"".",Kyriakos Micotakis,
https://wiadomosci.onet.pl/swiat/iran-przejal-brytyjski-tankowiec-reakcja-unii-europejskiej/x54f16f,"UE o incydencie ws. brytyjskiego tankowca. Apel o ""powściągliwość w celu uniknięcia kolejnych napięć""","Unia Europejska wyraziła dziś ""głębokie zaniepokojenie"" z powodu przejęcia w cieśninie Ormuz przez Iran płynącego pod brytyjską flagą tankowca Stena Impero. Europejskie służby dyplomatyczne przestrzegły przed ryzykiem dalszej eskalacji konfliktu.","""W już napiętej sytuacji takie zdarzenia stwarzają ryzyko dalszej eskalacji (konfliktu) i niweczą trwające wysiłki w celu rozwiązania napięć"" - napisano w oświadczeniu rzecznika Europejskiej Służby Działań Zewnętrznych. Jednocześnie UE wezwała do ""natychmiastowego wypuszczenia"" statku i jego załogi oraz zaapelowano o ""powściągliwość w celu uniknięcia kolejnych napięć"". ""Wolność żeglugi powinna być respektowana w każdym momencie"" - czytamy w oświadczeniu rzecznika unijnej dyplomacji. Tankowiec Stena Impero został przejęty wczoraj przez irańską Gwardię Rewolucyjną w trakcie przeprawy przez cieśninę Ormuz z powodu - jak wyjaśnia Teheran - ""nieprzestrzegania międzynarodowego prawa morza"". Według właściciela tankowca jednostka płynęła, ""ściśle przestrzegając zasad nawigacji i międzynarodowych regulacji"". Stena Impero płynęła przez cieśninę Ormuz do Arabii Saudyjskiej. Strona irańska uważa, że wczoraj doszło do kolizji między tą jednostką a łodzią rybacką, po której łódź zaczęła wzywać pomocy, co statek pod brytyjską flagą zignorował. Zarówno tankowiec, jak i jego 23-osobowa załoga przebywają w irańskim porcie w Bandar Abbas. Władze Iranu zapowiadały, że załoga ma pozostać na statku do zakończenia śledztwa. Brytyjskie ministerstwo spraw zagranicznych wezwało dziś charge d'affaires ambasady Iranu w Londynie, aby oficjalnie zaprotestować przeciwko przejęciu Steny Impero. Z kolei minister obrony Penny Mordaunt nazwała incydent ""aktem wrogości"" wobec Wielkiej Brytanii. Zaznaczyła, że tankowiec został przejęty na wodach Omanu, odrzucając tym samym wcześniejsze tłumaczenia Iranu dotyczące m.in. nieautoryzowanego wpłynięcia na wody Iranu lub naruszenia przepisów środowiskowych. Przejęcie Steny Impero jest prawdopodobnie odwetem władz w Teheranie za wcześniejszą decyzję Brytyjczyków o zatrzymaniu 4 lipca irańskiego tankowca Grace 1 w pobliżu Gibraltaru w związku z podejrzeniami o próbę naruszenia sankcji UE nałożonych na Syrię. W piątek rano sąd w Gibraltarze podjął decyzję o przedłużeniu tymczasowego zatrzymania irańskiej jednostki na kolejne 30 dni. O uwolnienie Steny Impero poza Wielką Brytanią i UE apelowała także m.in. Francja i Niemcy. Rzecznik MSZ w Berlinie potępił ""nieuzasadnione"" przechwycenie brytyjskiego tankowca i wezwał Iran do ""natychmiastowego uwolnienia tego statku oraz jego załogi"". Francuska dyplomacja zaapelowała do irańskich władz m.in. o ""poszanowanie zasad swobody nawigacji"". ","UE wezwała do ""natychmiastowego wypuszczenia"" statku",
https://wiadomosci.onet.pl/kraj/polska-moze-opoznic-porozumienie-ue-ws-neutralnosci-klimatycznej/5kz62lz,"Polska może opóźnić porozumienie UE ws. ""neutralności klimatycznej""","Europejscy przywódcy będą walczyć o to, by przed grudniem wynegocjować lepsze warunki pakietu klimatycznego. Zdaniem ekspertów, Polska będzie przygotowywać się do walki o finansowanie, co może opóźnić negocjacje - informuje serwis Euractiv.","Podczas czerwcowego szczytu UE, miały zostać przyjęte cele dojścia do neutralności klimatycznej w 2050 r. Zapisu tego nie było wcześniej, choć odniesienia do unijnej polityki klimatycznej były dyskutowane wcześniej w agendzie strategicznej UE, czyli ogólnym planie działań dla Wspólnoty na najbliższe pięć lat. Polska, Czechy, Węgry i Estonia nie zgodziły się na neutralność węglową Unii Europejskiej do 2050 roku, w związku z czym cel został wykreślony z wniosków końcowych, zapisano w nich odniesienie do porozumienia paryskiego. W przypisie znalazło się jednak zdanie, że dla znaczącej większości krajów członkowskich 2050 r. ma być rokiem dojścia do neutralności klimatycznej. - Musimy wiedzieć, jakie środki otrzymamy na modernizację naszych poszczególnych sektorów gospodarki tak, żeby ewentualne zmiany i nowe zobowiązania, które się mogą pojawić, np. w wyniku polityki klimatycznej UE, odzwierciedlały nasz stan rozwoju gospodarczego i nasze wyzwania, a także nasze ryzyka - mówił Mateusz Morawiecki. Lidia Wojtal, negocjatorka w ramach polskiej delegacji na szczyty klimatyczne w latach 2007-2017, powiedziała Climate Home News, że Polska ""nie zgodzi się na neutralność klimatyczną do października"" z powodu zbliżających się wyborów do parlamentu. - Nie widzę sposobu, w jaki Polska zgodzi się stracić bardzo silną pozycję negocjacyjną, zanim budżet zostanie uzgodniony” - powiedziała Wojtal, dodając, że porozumienie jest bardziej prawdopodobne na następnym posiedzeniu rady w grudniu bieżącego roku lub na początku 2020 roku. Na organizowanej pod koniec czerwca bieżącego roku przez ""Financial Times"" Energy Transition Strategies Conference w Londynie, Tomasz Dąbrowski, podsekretarz stanu w Ministerstwie Energii powiedział, że Polska najpewniej wesprze neutralność klimatyczną, Jak podkreślił Dąbrowski, Polska musi wiedzieć wcześniej jakie będą koszty tego procesu i czy zdoła złagodzić jego wpływ na życie społeczeństwa. Mówiąc o tej ostatniej kwestii, miał na myśli zwłaszcza los górników, którzy stracą pracę. Zdaniem Dąbrowskiego, jeżeli Polska ma zastosować się do postanowień UE o neutralności klimatycznej, musi mieć zapewnioną rekompensatę, która pokryje koszta, na które narażony zostanie kraj. Polska jest krajem opierającym się na sektorze węglowym; jest w nim zatrudnionych około 100 tys. pracowników. Kraj czerpie ponad 80 proc. energii z elektrowni węglowych. - Szacowany koszt przejścia Polski na system energetyczny nieopierający się na węglu to 900 mld euro - szacował Dąbrowski. - Podczas szczytu EU w dyskusji o ramach finansowych procesu padła liczba 5 mld euro. Pomiędzy tymi liczbami jest przepaść - podsumował. Źródło: Euractiv",,
https://wiadomosci.onet.pl/politico/najwazniejsze-spory-w-ue-jak-nie-wiadomo-o-co-chodzi-to-chodzi-o-pieniadze/v7hjgeb,"Najważniejsze unijne spory – jak nie wiadomo o co chodzi, to chodzi o pieniądze [KOMENTARZ]","Unia Europejska ma nowy Parlament i nowe władze, a niedługo będzie miała nowy, wieloletni budżet. Wszystko to oznacza nowe, wielkie spory, zwłaszcza o handel, imigrację, euro, opiekę zdrowotną i wspólną obronę — pisze Jacopo Barigazzi z POLITICO.","Oto krótki przewodnik, jak rozumieć najostrzejsze unijne spory, czyli co skrywają wielkie debaty o wspólnych wartościach: Niektórzy twierdzą, że Unia Europejska jest w istocie ""liberalnym imperium"", którego legitymacja wywodzi się z jego najważniejszych wartości: liberalnej demokracji, konstytucyjnego rządu i indywidualnej wolności. Co się zatem dzieje, kiedy ten system jest kwestionowany nie przez orędowników ""demokracji nieliberalnej"" w rodzaju węgierskiego przywódcy, Viktora Orbana, ale przez najważniejsze kraje, takie jak Francja i Niemcy? Właśnie taka sytuacja miała miejsce, kiedy Paryż i Berlin parły do fuzji dwóch największych w Europie dostawców infrastruktury kolejowej, Siemensa i Alstomu, by stworzyć europejskiego championa zdolnego konkurować z chińskim rywalem, CRRC. W lutym pomysł odrzucił unijny urząd antymonopolowy, który uznał, że fuzja ""zaszkodziłaby konkurencji"" i ""zaowocowała wyższymi cenami na systemy sygnalizacyjne"". Jak można się było spodziewać, Francja i Niemcy poczuły się głęboko skrzywdzone. Chiny rosną w siłę, a ich nieliberalny model polityczny okazuje się być ekonomicznie skuteczny. Unia stoi więc przed dylematem: czy powinna sprzedać swoją wolnorynkową duszę, by móc skutecznie chronić się przed Pekinem? Kryzys migracyjny z 2015 r. być może zniknął z pierwszych stron gazet, ale nowy parlament nadal będzie musiał zmagać się z jego politycznymi następstwami. Największym wyzwaniem jest to, że reforma tak zwanej Regulacji Dublińskiej utknęła w martwym punkcie. Zakłada ona, że kraj, w którym osoba poszukująca azylu pojawia się po raz pierwszy, w całości przejmuje odpowiedzialność za jej roszczenia. Ta polityka okazała się nadmiernym ciężarem dla krajów granicznych, takich jak Grecja i Włochy, które domagają się, by azylanci byli rozmieszczani w całej wspólnocie. To, jak złagodzić ten ciężar, stało się drażliwym pytaniem. Czy Unia może zmusić inny kraj, by okazał ""solidarność"" i przyjął uchodźców? Czy też rządy powinny okazywać wsparcie na inne sposoby – na przykład oferując pomoc finansową – skoro nie chcą przyjmować ludzi u siebie? Jak na razie wszelkie próby znalezienia wspólnego pola porozumienia spełzły na niczym. Ma to daleko idące konsekwencje, ponieważ przyszłość Regulacji Dublińskiej jest bezpośrednio powiązana z przyszłością strefy Schengen, której reforma jest wciąż dyskutowana. W odpowiedzi na kryzys z 2015 r., Austria, Niemcy, Dania, Szwecja i Norwegia przywróciły kontrole na swoich granicach w związku z ""nadzwyczajnymi okolicznościami"". (Francja także przeprowadza kontrole graniczne z powodu utrzymującego się zagrożenia terrorystycznego). Jeżeli wybuchnie kolejny kryzys uchodźczy, bez żadnego mechanizmu relokacji azylantów, najprawdopodobniej kolejne kraje przywrócą kontrole graniczne, by trzymać ich z dala od swojego terytorium. Jeżeli tak się stanie, umożliwiająca swobodne przemieszczanie się strefa Schengen – kluczowa dla biznesu w całej Unii – może się całkowicie rozpaść. To byłby koniec wspólnego rynku jaki znamy. Byłoby to również rozwiązanie bardzo kosztowne. Według Europejskiego Banku Centralnego przywrócenie barier handlowych w Europie oznaczałoby spadek PKB w Niemczech o osiem procent, a we Włoszech o siedem procent. Kryzys finansowy, który uderzył w Europę na początku dekady, nauczył nas, że utrzymywanie stabilności cen – podstawowy cel Europejskiego Banku Centralnego – to za mało by zapobiec upadłości banków na całym kontynencie. Plany zreformowania strefy euro autorstwa francuskiego prezydenta, Emmanuela Macrona – które obejmują osobny budżet i wspólną politykę fiskalną unii walutowej – mają na celu likwidację pewnych kuriozów, takich jak fakt, że wspólna waluta nie ma swojego Ministerstwa Finansów. Kiedy prawie dwa lata temu Macron prezentował swoje pomysły podczas wykładu wygłoszonego na Sorbonie, miał nadzieję, że zmobilizuje do działania Niemcy. Ale nie do końca tak wyszło. Niegdyś to Niemcy naciskały na ściślejszą integrację, a Francja była opornym partnerem. Dziś wygląda na to, że role się odwróciły. To Niemcy blokują wysiłki zmierzające do stworzenia wspólnego budżetu. ""Nie ma postępu w pogłębianiu unii monetarnej, ponieważ Holandia, Austria, a zbyt często także i Niemcy stają okoniem, jeżeli chodzi o solidarność w działaniu i wspólną odpowiedzialność"", mówił w maju odchodzący przewodniczący Komisji, Jean-Claude Juncker, w wywiadzie dla niemieckiego dziennika ""Handelsblatt"". Niebezpieczeństwo jest podobne do tego, które wisi nad negocjacjami w sprawie migracji: jeżeli przydarzy się katastrofa, sprawy szybko mogą wymknąć się spod kontroli. Jeżeli Berlin nie podejmie pałeczki podanej mu przez Macrona, to łatwo sobie wyobrazić, że historia nie obejdzie się łaskawie z Niemcami w roli hamulcowego tak potrzebnych reform. Europa szybko się starzeje. Współczynnik starości demograficznej w strefie euro – czyli liczba ludzi w wieku 65 lat i powyżej, liczona jako odsetek populacji w wieku produkcyjnym – będzie prawdopodobnie gwałtownie rósł, z nieco ponad 30 proc. w 2016 r. do około 52 proc. w 2070 r., wynika z danych europejskiego urzędu statystycznego Eurostat. Dodajmy do tego wysokie ceny wielu leków i mamy śmiercionośną mieszankę. Opieka zdrowotna szybko staje się gorącym politycznym kartoflem w całej wspólnocie. W Finlandii premier Juha Sipilä został w marcu zmuszony do rezygnacji z powodu nieudanej reformy zdrowotnej, mimo że po kryzysie finansowym z 2008 r. Helsinki najbardziej w całej UE zwiększyły nakłady na ochronę społeczną w stosunku do PKB. By powstrzymać wzrost kosztów, niektóre kraje – w tym Belgia, Holandia, Luksemburg, Austria i Irlandia – połączyły siły, by wynegocjować niższe ceny leków. Ten projekt wciąż znajduje się we wstępnej fazie, ale zainspirował inne kraje, by pójść tą samą drogą. Na południu Europy sygnatariusze tzw. Deklaracji z Valletty – Malta, Cypr, Grecja, Włochy, Hiszpania, Portugalia i kilka innych – próbują osiągnąć podobny cel. Jednocześnie Rada Europejska zastanawia się nad propozycją Komisji, by wprowadzić mechanizm oceny technologii medycznych, który miałby ułatwić krajom decyzję, czy wprowadzać dany nowy lek. Stawką jest w dużej mierze tożsamość Unii Europejskiej. Na Unię przypada jedynie siedem procent światowej populacji i 25 proc. PKB, ale jest ona źródłem 50 proc. globalnego majątku. Jeżeli UE nie znajdzie sposobów na obniżenie kosztów, wyborcy mogą uznać to za kolejny argument za poparciem eurosceptycznych lub nacjonalistycznych polityków, którzy obiecują, że lepiej zaopiekują się obywatelami. W europejskiej zdolności do stanowienia o sobie samej istnieje jedna poważna luka: gdyby doszło do ataku militarnego, nie byłaby ona w stanie obronić się bez pomocy Stanów Zjednoczonych. By zwiększyć swój potencjał w tej sferze, Unia utworzyła nowy pakt militarny zwany PESCO i nowy wieloletni fundusz, Europejski Fundusz Obronny. Fundusz ten wpompuje 13 mld euro w następną, długoletnią perspektywę budżetową Unii, by zwiększyć przemysłową siłę wspólnoty i uniezależnić go od amerykańskich dostaw sprzętu wojskowego. Nietrudno było przekonać kraje do współpracy (choć akurat Polska mało się angażowała). Obronność jest jednym z niewielu obszarów, w których rządy chętnie zacieśniają kooperację – szczególnie, że Waszyngton staje się coraz bardziej chwiejnym i trudnym partnerem dyplomatycznym. Wciąż jednak mało kto jest na tyle naiwny, by sądzić, że w dającej się przewidzieć przyszłości Unia będzie się w stanie obronić przed atakiem ze strony Rosjan czy Chińczyków bez pomocy Waszyngtonu. W rzeczywistości w dążeniu do ""strategicznej autonomii"" chodzi o coś innego: ożywienie idei Europy jako projektu przemysłowego. Unia Europejska stawiała swoje pierwsze kroki jako grupa krajów, które chciały wspólnego rynku dla kupna i sprzedaży stali i węgla. Dla niektórych więc fundamentalne pytanie w debacie o potencjale militarnym Unii brzmi, czy wspólny cel w dziedzinie obronności może zapoczątkować nowy sojusz przemysłowy, który tchnie nowe życie – czy wręcz powód istnienia – w cały europejski projekt. Redakcja: Michał Broniatowski",,
https://wiadomosci.onet.pl/kraj/frans-timmermans-ws-praworzadnosci-krajow-ue/4hr4xk8,Kolejne wysłuchanie Polski w sprawie praworządności?,"Francja i Niemcy zawnioskowały na posiedzeniu Rady ds. Ogólnych, by po wakacjach zorganizowano kolejne wysłuchanie dotyczące praworządności w Polsce. Z kolei wiceszef KE Frans Timmermans zapewnił już, że Komisja nie zmieni kursu w tej sprawie.","Unijni ministrowie ds. europejskich przez około pół godziny zajmowali się Polską na wczorajszym posiedzeniu Rady ds. Ogólnych w Brukseli. Nie było to wysłuchanie, ale punkt informacyjny. W dyskusji poza wiceszefem KE Fransem Timmermansem i wiceministrem Szymańskim stanowisko zajęły jeszcze Francja i Niemcy (wspólnie), Szwecja i Belgia. Wiceszef MSZ Konrad Szymański podkreślił wczoraj, że Warszawa jest gotowa dostarczyć informacji, ale nie widzi potrzeby kolejnego wysłuchania. Według źródeł PAP ministrowie wskazywali na wagę praworządności oraz na nierozwiązane problemy w tej sprawie w Polsce. Szymański mówił dziennikarzom po posiedzeniu, że zgadza się, iż praworządność w UE jest ważna i Polska jest gotowa do rozmowy na ten temat. Dodał przy tym, że związku z tym, iż spornymi kwestiami zajmuje się Trybunał Sprawiedliwości UE, nie widzi potrzeby prowadzenia dyskusji na poziomie politycznym. KE ogłosiła, że chce organizować cykliczny przegląd praworządności i sporządzać coroczny raport w tej sprawie, który ma dotyczyć wszystkich państw członkowskich. Ma to pomagać we wczesnym wykrywaniu problemów dotyczących rządów prawa, niezależnie od tego, gdzie się pojawią. Polskie władze uznały te rozwiązania za krok w dobrym kierunku. - Chcę, żeby było jasne: to nie jest alternatywa dla istniejących instrumentów, które Unia Europejska ma do swojej dyspozycji. To nie jest zmiana kursu Komisji - podkreślił Timmermans na konferencji prasowej po posiedzeniu Rady ds. Ogólnych. Odnosząc się do sytuacji w Polsce, którą w ramach punktu informacyjnego referował ministrom ds. europejskich państw członkowskich, wiceszef KE oświadczył, że ""niestety nie miał im do przekazania dobrych wiadomości"". ",Frans Timmermans,
https://wiadomosci.onet.pl/swiat/wielka-brytania-nie-bedzie-brexitu-bez-porozumienia-poslowie-zablokowali-ruch/1s4rhxx,Wielka Brytania: Nie będzie brexitu bez porozumienia. Posłowie zablokowali ruch premiera,Brytyjscy posłowie poparli dziś poprawkę do ustawy o Irlandii Północnej utrudniającą przyszłemu premierowi Wielkiej Brytanii próbę czasowego zawieszenia parlamentu w celu wymuszenia wyjścia kraju z Unii Europejskiej bez porozumienia.,"Zwolennicy zapisu osiągnęli swój cel zobowiązując rząd do udzielania posłom ciągłych i regularnych informacji na temat postępu w negocjacjach dotyczących utworzenia nowego rządu w Irlandii Północnej, co tym samym gwarantuje częste posiedzenia parlamentu. Takie rozwiązanie znacząco utrudniłoby nowemu szefowi rządu możliwość zawieszenia obrad w celu przeforsowania brexitu bez umowy, co jest brane pod uwagę przez obu kandydatów do zastąpienia ustępującej premier Theresy May jako opcja przełamania impasu w negocjacjach z Brukselą. O zwycięstwie tej propozycji zdecydowało 41 głosów, wśród których znalazło się także 17 posłów Partii Konserwatywnej głosujących wbrew rządowym instrukcjom w tej sprawie. W efekcie jedna z wyłamujących się posłanek, Margot James, złożyła rezygnację ze stanowiska wiceministra ds. cyfryzacji, kultury, mediów i sportu. Ponadto w głosowaniu nie wzięło udziału kilkoro czołowych ministrów w rządzie May, którzy wcześniej otwarcie sugerowali swoje poparcie dla zapisu, ale musieliby wówczas ustąpić ze stanowiska, m.in. minister finansów Philip Hammond, minister sprawiedliwości David Gauke i minister ds. biznesu Greg Clark. Rzecznik premier Theresy May powiedział, że jest ona ""zawiedziona"" decyzją parlamentu i ostrzegł posłów, że każdorazowe wyłamanie się z linii rządowej może wpływać na zdolność ministrów do dalszego pełnienia swoich urzędów. Jak dodał, ""z pewnością jej następca weźmie to pod uwagę tworząc swój gabinet"". Będący faworytem bukmacherów do objęcia stanowiska premiera Boris Johnson głosował przeciwko proponowanym zapisom. Jego rywal, obecny szef dyplomacji Jeremy Hunt, nie wziął udziału w głosowaniu. Według opublikowanego w ubiegłym miesiącu sondażu, Brytyjczycy także sprzeciwiają się - stosunkiem 47 do 24 proc. - jakiejkolwiek próbie zawieszenia parlamentu w celu przeprowadzenia brexitu bez umowy. Członkowie Partii Konserwatywnej głosują w sprawie następcy May do 22 lipca, a wynik powinien być ogłoszony następnego dnia. Nowy premier najprawdopodobniej obejmie stanowisko 24 lipca, po cotygodniowej sesji pytań i odpowiedzi, która będzie dla ustępującej szefowej rządu okazją do pożegnania się z urzędem.","Rzecznik May powiedział, że jest ona ""zawiedziona"" decyzją parlamentu",
https://wiadomosci.onet.pl/swiat/wielka-brytania-nie-bedzie-brexitu-bez-porozumienia-poslowie-zablokowali-ruch/8hpfxpy,Wielka Brytania: Nie będzie brexitu bez porozumienia. Posłowie zablokowali ruch premiera,Brytyjscy posłowie poparli dziś poprawkę do ustawy o Irlandii Północnej utrudniającą przyszłemu premierowi Wielkiej Brytanii próbę czasowego zawieszenia parlamentu w celu wymuszenia wyjścia kraju z Unii Europejskiej bez porozumienia.,"Zwolennicy zapisu osiągnęli swój cel zobowiązując rząd do udzielania posłom ciągłych i regularnych informacji na temat postępu w negocjacjach dotyczących utworzenia nowego rządu w Irlandii Północnej, co tym samym gwarantuje częste posiedzenia parlamentu. Takie rozwiązanie znacząco utrudniłoby nowemu szefowi rządu możliwość zawieszenia obrad w celu przeforsowania brexitu bez umowy, co jest brane pod uwagę przez obu kandydatów do zastąpienia ustępującej premier Theresy May jako opcja przełamania impasu w negocjacjach z Brukselą. O zwycięstwie tej propozycji zdecydowało 41 głosów, wśród których znalazło się także 17 posłów Partii Konserwatywnej głosujących wbrew rządowym instrukcjom w tej sprawie. W efekcie jedna z wyłamujących się posłanek, Margot James, złożyła rezygnację ze stanowiska wiceministra ds. cyfryzacji, kultury, mediów i sportu. Ponadto w głosowaniu nie wzięło udział kilkoro czołowych ministrów w rządzie May, którzy wcześniej otwarcie sugerowali swoje poparcie dla zapisu, ale musieliby wówczas ustąpić ze stanowiska, m.in. minister finansów Philip Hammond, minister sprawiedliwości David Gauke i minister ds. biznesu Greg Clark. Rzecznik premier Theresy May powiedział, że jest ona ""zawiedziona"" decyzją parlamentu i ostrzegł posłów, że każdorazowe wyłamanie się z linii rządowej może wpływać na zdolność ministrów do dalszego pełnienia swoich urzędów. Jak dodał, ""z pewnością jej następca weźmie to pod uwagę tworząc swój gabinet"". Będący faworytem bukmacherów do objęcia stanowiska premiera Boris Johnson głosował przeciwko proponowanym zapisom. Jego rywal, obecny szef dyplomacji Jeremy Hunt, nie wziął udziału w głosowaniu. Według opublikowanego w ubiegłym miesiącu sondażu, Brytyjczycy także sprzeciwiają się - stosunkiem 47 do 24 proc. - jakiejkolwiek próbie zawieszenia parlamentu w celu przeprowadzenia brexitu bez umowy. Członkowie Partii Konserwatywnej głosują w sprawie następcy May do 22 lipca, a wynik powinien być ogłoszony następnego dnia. Nowy premier najprawdopodobniej obejmie stanowisko 24 lipca, po cotygodniowej sesji pytań i odpowiedzi, która będzie dla ustępującej szefowej rządu okazją do pożegnania się z urzędem.","Rzecznik May powiedział, że jest ona ""zawiedziona"" decyzją parlamentu",
https://wiadomosci.onet.pl/politico/nie-lekcewazcie-von-der-leyen-nowa-szefowa-komisji-moze-wiecej-niz-mysla-jej-krytycy/gresr37,Nie lekceważcie von der Leyen – nowa szefowa Komisji może więcej niż myślą jej krytycy [KOMENTARZ],"Wybrano ją na przewodniczącą Komisji Europejskiej bardzo niewielką większością głosów, ma polityczne kłopoty u siebie w kraju, a jej nominacja była kompromisem ostatniej sekundy pomiędzy unijnymi przywódcami. A jednak Ursula von der Leyen będzie prawdopodobnie mocniejsza i skuteczniejsza niż sądzi wielu jej krytyków, pisze Ryan Heath z POLITICO.","Nawet jeśli musiała mocno popracować, by zyskać głosy europosłów, to już od początku ma coś znacznie ważniejszego: silne poparcie unijnych przywódców krajowych, w tym zwłaszcza prezydenta Francji i kanclerz Niemiec. To, że jest Niemką i członkinią głównej frakcji w Parlamencie – konserwatywnej Europejskiej Partii Ludowej (EPP) – też raczej nie zaszkodzi. A przełomowy charakter jej prezydencji i jej zaangażowanie na rzecz równouprawnienia płci w Komisji również dodadzą jej mocy. I jeszcze fakt, że po prostu dobrze nadaje się do tej roli. Na powierzchni wygląda to tak, że w erze YouTube i mediów społecznościowych, posiadanie szefowej Unii, która wygląda i brzmi, jakby miała odgrywać tę rolę w telewizji, jest ważne, bo widzą to zwykli wyborcy w całej wspólnocie. A w głębszym sensie von der Leyen wzbudza zaufanie, ponieważ potrafi bez wysiłku przerzucać się pomiędzy językami i pomiędzy tematami, które wywołują silne emocje w całym spektrum politycznym. Nie wystarczy, by von der Leyen była jedynie utalentowanym i błyskotliwym komunikatorem – od samego początku kluczowym będzie pokazanie, że ma sprawy pod kontrolą i że jest opanowana. Ma również, jak się okazało, interesującą (przynajmniej dla Brukseli) historię: urodzona i wychowana w stolicy Unii, matka siedmiorga dzieci, która doszła do szczytu niemieckiej polityki, przyjęła również – jak ujawniła we wtorek w Parlamencie – nastoletniego syryjskiego uchodźcę do swojego domu, pomagając mu płynnie opanować dwa języki, niemiecki i angielski. W pierwszych tygodniach na scenie europejskiej już zaczęła budować markę VDL (nawet nieźle ten akronim brzmi). W tym kontekście nie powinien dziwić fakt, że zaangażowała Storymachine, niezależną od Komisji agencję PR, do uruchomienia nowego konta na Twitterze. Von der Leyen od samego początku spotyka się z zarzutami, że będzie marionetką, manipulowaną zarówno przez Radę Europejską, jak i przez Parlament. Zauważmy jednak, że od razu pokazała, jak opiera się swojej partii EPP np. w kwestii klimatu i tuż przed głosowaniem wyrzuciła kontrowersyjnego i mocno wspieranego przez EPP sekretarza generalnego Komisji Martina Selmayra. Podczas gdy wielu europosłów żywi niechęć wobec sposobu, w jaki została im narzucona jako kandydatka na przewodniczącą, to te frustracje będą powoli zanikać dzięki dawno oczekiwanej nagrodzie, którą przyniosła ze sobą do stołu. Obiecała bowiem Parlamentowi możliwość inicjowania procesu legislacyjnego, co oznacza, że będzie się zajmować wnioskami legislacyjnymi w sprawach, jakich będzie się domagać większość europosłów. Ponadto, w przeciwieństwie do Junckera, von der Leyen ukształtowała swoją polityczną agendę w porozumieniu z europosłami, składając jako konserwatystka szereg obietnic zarówno liberałom, Zielonym jak i socjalistom w Parlamencie. Dzięki temu ma szanse uzyskać szeroką bazę dla ustaw, które prawdopodobnie będą przechodzić z szerszą większością niż dziewięciogłosowy margines przy jej wyborze. Czy ten podzielony Parlament będzie trudny w obsłudze? Tak, oczywiście. Teraz do uzyskania większości potrzebne będzie poparcie trzech, jeśli nawet czterech partii. Ale to nie wina von der Leyen. – Sami wiecie, że jeszcze zanim weszłam do gry, już było trudno znaleźć stabilną większość w izbie – powiedziała dziennikarzom po wyborze we wtorek. Czy jej się uda? Całkiem możliwe. Przecież von der Leyen zdobyła większość nie czekając aż cztery prounijne frakcje w Parlamencie zdołały porozumieć się w sprawie wspólnej platformy politycznej. W rzeczy samej: udało jej się uzyskać imponująco szeroki wachlarz wspierających ją ugrupowań, przy tym tak zróżnicowanych, jak polskie Prawo i Sprawiedliwość czy włoski Ruch 5 Gwiazd albo brytyjska Partia Pracy. Pamiętajmy, że nowa przewodnicząca ma długi, o które jej wierzyciele będą się upominać. Będą wśród nich przede wszystkim rządy Polski i Węgier: PiS i Fidesz Viktora Orbána już twierdzą, że każde z nich zapewniło ostateczny impuls, który doprowadził ją do ostatecznego zwycięstwa. W telewizyjnym oświadczeniu po głosowaniu premier Mateusz Morawiecki podziękował europosłom z jego partii, podkreślając, że ich głosy ""były języczkiem u wagi"" dla von der Leyen. – Głosy posłów PiS okazały się decydujące – oświadczył. Partia Pracy i Liberalni Demokraci z Wielkiej Brytanii też mogą mieć pokusę, by głosić takie same twierdzenia, kiedy negocjacje w sprawie brexitu wejdą w kolejną trudną fazę. A francuski prezydent Emmanuel Macron też nie zapomni o swojej kluczowej roli w tych wydarzeniach. Pokażcie mi jednak polityka, który nie ma długów ani wrogów – ja wam wtedy pokażę polityka, który nigdy nie został przewodniczącym Komisji. José Manuel Barroso nigdy się tych długów nie pozbył. On również pojawił się znikąd, a potem utknął pod ciągłą presją zewnętrznych kryzysów i sojuszu niemieckiej kanclerz Angeli Merkel i ówczesnego prezydenta Francji Nicolasa Sarkozy'ego. Jeśli chodzi o wrogów, Juncker został wybrany pomimo sprzeciwów Orbána i ówczesnego brytyjskiego premiera Davida Camerona. Był persona non grata w Wielkiej Brytanii, zwłaszcza przed referendum brexitowym. I niemal nie pojawiał się w Europie Środkowej i Wschodniej przez pierwsze dwa lata swojej prezydencji, mocno faworyzując w swoich planach podróży sześć krajów zachodniej Europy. Von der Leyen natomiast przestępuje do obowiązków z wielką dozą dobrej woli wobec wszystkich. Nawet nieprzewidywalni Zieloni, którzy nie mogli się zmusić do głosowania na nią, wiedzą, że mogą z nią pracować. – Proeuropejskie przemówienie, które wygłosiła dziś rano, było pozytywnym zaskoczeniem po bardzo słabych wynikach zeszłotygodniowych spotkań z frakcjami – powiedziała Ska Keller, współprzewodnicząca partii, po wystąpieniu von der Leyen na sesji plenarnej. Jej współprzewodniczący Philippe Lamberts, przybrał nieco bardziej pesymistyczny ton: – Miała miłe słowa również i dla naszej grupy, ale treść nie zmieniła się od zeszłego tygodnia. Decyzje polityczne nie powinny opierać się wyłącznie na dobrym przemówieniu. Tak, słowa na pewno nie wystarczą i von der Leyen z pewnością to wie. Ale jak dotąd słowa to wszystko, co miała do dyspozycji. I pokazała, że wie, jak się nimi posługiwać. Redakcja: Michał Broniatowski",Ursula von der Leyen,
https://wiadomosci.onet.pl/swiat/ursula-von-der-leyen-wybrana-na-przewodniczaca-ke/yeje4x5,Ursula von der Leyen wybrana na przewodniczącą KE,"Parlament Europejski wybrał Ursulę von der Leyen na stanowisko przewodniczącej Komisji Europejskiej. Za jej kandydaturą zagłosowało 383 europosłów, przeciwko 327, a 22 wstrzymało się od głosu.","- Jest dla mnie ogromnym zaszczytem, że zostałam wybrana na to stanowisko. Dziękuję za zaufanie. Jest to zaufanie w walce o silną, zjednoczoną Europę, która jest gotowa na walkę o przyszłość, zamiast wzajemnego zwalczania się - mówiła polityk po ogłoszeniu wyników głosowania. - Z pokorą przyjmuję ogromne wyzwania, które są przede mną. Dziękuję wszystkim szefom grup politycznych i wszystkim posłom, którzy oddali dziś na mnie głos. Moje przesłanie brzmi: pracujmy w sposób konstruktywny, bo naszym celem jest silna i zjednoczona Europa - zakończyła swoje przemówienie Ursula von der Leyen. Mateusz Morawiecki, komentując wybór Ursuli von der Leyen na nową przewodniczącą KE, stwierdził, że to daje szanse na nowe otwarcie. Zdaniem premiera, w tej chwili Unia Europejska potrzebuje uspokojenia. - Chciałbym podkreślić to, że od początku opowiadaliśmy się za kandydatem kompromisu, który da nadzieję na pojednanie i będzie budować mosty między krajami. Dzisiaj to głosowanie pokazało, że głosy PiS były języczkiem u wagi. Chciałbym podziękować wszystkim posłom, którzy głosowali w ten sposób - powiedział premier Mateusz Morawiecki. ""Gratulacje dla przewodniczącej Komisji Europejskiej, pani Ursuli von der Leyen. To bardzo ważny dzień dla Europy, kiedy kobieta staje w obronie rządów prawa"" - napisał na Twitterze Lech Wałęsa. Szefowa niemieckiego rządu cieszy się, że zyskuje nową partnerkę w Brukseli, choć traci minister w swoim gabinecie. ""Cieszę się, bo szefową Komisji Europejskiej zostanie przekonana i przekonująca Europejka. Z wielkim zapałem zajmie się ona wyzwaniami, przed którymi stoimy jako Unia Europejska. Dała to wyraźnie do zrozumienia w dzisiejszym wystąpieniu w Parlamencie Europejskim"" - napisała Merkel w oświadczeniu. Podkreśliła, że po ponad 50 lat na czele ""europejskiej egzekutywy"" znów stanie przedstawiciel Niemiec i po raz pierwszy w historii będzie to kobieta. ""Chociaż tracę dziś długoletnią minister w rządzie, to zyskuję nową partnerkę w Brukseli. Dlatego cieszę się na dobrą współpracę"" - zaznaczyła Merkel. Von der Leyen piastowała tekę minister obrony. ""Gratulacje Ursula von der Leyen. Gratulacje Europo"" - napisał na Twitterze. - Kandydatura Ursuli von der Leyen jest szansą na nowe otwarcie w UE. Mamy nowy kompromis w Parlamencie Europejskim; bez głosów prawicy, w tym PiS, ten wybór nie byłby możliwy - podkreślił Szymański. - Nasze poparcie jest inwestycją w lepszą przyszłość UE - oświadczył wiceminister SZ. Jego zdaniem, deklaracje programowe powinny być rozwijane ""w duchu kompromisu, także z interesami Europy Środkowej"". - Niewiele brakowało, aby nie została wybrana. Trzeba to powiedzieć, że zaważyły głosy polskiej delegacji Prawa i Sprawiedliwości. Wygrała dzięki naszym głosom – powiedział profesor Legutko. Jak dodał, dzisiejsze poranne wystąpienie von der Leyen w PE nie zrobiło dobrego wrażanie na członkach EKR. - Polska delegacja uznała jednak, że trzeba jej dać szansę. Ona co prawda przesadnie podlizywała się socjalistom, widać jednak, że to nie poskutkowało. Ci, którym się najbardziej podlizywała, jej nie poparli – powiedział Legutko. Jak podkreślił, von der Leyen zrobiła dobre wrażenie na spotkaniu z nim przed kilkoma dniami i na spotkaniu z grupą EKR. Von der Leyen przedstawiła wcześniej podczas debaty w Strasburgu obietnice, które chce realizować, jeśli zostanie wybrana na przewodniczącego Komisji Europejskiej. Von der Leyen zaczęła swoje przemówienie po francusku, przypominając, że dokładnie 40 lat temu Simone Veil została wybrana na szefową europarlamentu. - 40 lat później jestem bardzo dumna, że w końcu kobieta jest kandydatką na przewodniczącego KE. (...) Odwaga pionierek takich jak Simone Veil jest w sercu mojej wizji Europy - podkreśliła. Zapowiedziała m.in., że chce, aby Europa była neutralna klimatycznie do 2050 roku. Jej zdaniem, aby było to możliwe, UE musi podejmować odważne kroki. - Ograniczyć emisje o 40 procent do 2030 roku to za mało. Musimy uczynić więcej, podjąć bardziej zdecydowane działania – oświadczyła i podkreśliła, że niezbędne jest ograniczenie emisji nawet o 55 proc. Wskazała, że UE będzie prowadzić międzynarodowe negocjacje, by pogłębić ambicje klimatyczne. Von der Leyen zapowiedziała, że przedstawi „zielony ład dla Europy” w ciągu pierwszych 100 dni urzędowania, jak również propozycję unijnego prawa dotyczącego klimatu, która będzie zawierała cele klimatyczne na rok 2050. - Środki publiczne nie wystarczą, zaproponuję plan zrównoważonego inwestowania. Obejmie to EBI (Europejski Bank Inwestycyjny) – powiedziała von der Leyen. Podkreśliła też, że zaproponuje system opodatkowania emisji CO2. Jednocześnie zapowiedziała, że ta transformacja musi być sprawiedliwa. - Zaproponuję fundusz sprawiedliwej transformacji, aby pomóc tym, którzy tego potrzebują. Nikogo nie zostawimy samemu sobie. To jest podejście europejskie – wskazała Niemka. Kandydatka opowiedziała się za usunięciem barier dla jednolitego rynku, za wsparciem małych przedsiębiorstw, rodzin, a także młodzieży i dzieci. Jak podkreślała, trzeba zadbać, by były realizowane reformy w państwach członkowskich, ale zarządzanie gospodarcze w UE trzeba przestawić na nowe tory, by liczył się zrównoważony rozwój. Von der Leyen deklarowała, że chce sprawiedliwego opodatkowania i nie może być tak, że wielkie firmy wykorzystują system, generują zyski, ale nie płacą właściwie żadnych podatków. Mówiąc o sprawiedliwości, Niemka opowiedziała się za wprowadzeniem płacy minimalnej (niekoniecznie równej) w UE, która miałaby pozwalać pracownikowi pracującemu na pełny etat na godne życie. - Rodziny ciężko pracujących ludzi mają trudności, żeby związać koniec z końcem - ubolewała. Kandydatka poruszyła kwestię praworządności. Jak podkreśliła, przez wiele lat Europejczycy ciężko walczyli o wolność, a praworządność to najlepszy sposób, by tę wolność chronić. - Dlatego kompromisów nie będzie, jeśli chodzi o poszanowanie zasad praworządności, nie dopuszczę do tego – zaznaczyła Niemka. Von der Leyen dodała, że zadba o to, by wykorzystywano pełne instrumentarium na poziomie europejskim dotyczące praworządności. - W pełni popieram mechanizm praworządności europejskiej. Ten instrument będzie uzupełnieniem dla już istniejących – wskazała. Kandydatka podkreśliła, że KE zawsze będzie strażnikiem litery traktatów. - Będziemy chronić praworządność tam, gdzie będzie łamana. Praworządność to wartość uniwersalna – oświadczyła von der Leyen. Niemka mówiła też w PE o wyzwaniach dla europejskiej polityki bezpieczeństwa i obrony. - Fundamentem obrony zawsze będzie NATO. Wymiar transatlantycki zostanie zachowany. Dlatego stworzyliśmy Europejską Unię Obrony – zaznaczyła von der Leyen. Dodała, że aby unijna polityka zagraniczna była skuteczniejsza, decyzje w tej sprawie muszą zacząć być podejmowane większością kwalifikowaną. Kandydatka zapowiedziała, że UE musi ograniczyć nielegalną migrację, zwalczać przemytników, chronić prawo azylowe i poprawić sytuację uchodźców. - Zaproponuję nowy pakt (na rzecz) migracji i azylu, również reformę systemu dublińskiego. Pozwoli nam to powrócić do dobrze prosperującego systemu Schengen – wskazała von der Leyen. Niemka mówiła, że w ciągu ostatnich pięciu lat tysiące migrantów poniosło śmierć na Morzu Śródziemnym. - Naszym obowiązkiem jest ratowanie ludzi, którzy toną – zaznaczyła. Podkreśliła, że UE musi bronić zewnętrznych granic, a „tam, gdzie trudności są największe, potrzebna jest solidarność”. - Musimy dzielić się tymi obciążeniami – wskazała kandydatka na przewodniczącego KE. Zapowiedziała, że zapewni pełną równość płci w przyszłej KE. ""Jeśli państwa członkowskie nie zaproponują wystarczającej liczby kobiet komisarzy, nie zawaham się by poprosić o nowe nazwiska"" - wskazała. Von der Leyen, kończąc swoje przemówienie w PE, zaapelowała w Strasburgu do wszystkich Europejczyków o zaangażowanie na rzecz zmian w UE. - Urodziłam się w Brukseli i stałam się Europejką, zanim jeszcze nauczyłam się bycia Niemką i mieszkanką Dolnej Saksonii. Dlatego dla mnie jedna rzecz jest najważniejsza: jednoczyć i wzmacniać Europę. Kto ze mną chce wzmacniać tę Europę, sprawiać, żeby rozkwitała, aby rozrastała się, może liczyć na mnie jako na oddaną wojowniczkę. Kto jednak chce osłabiać tę Europę, pozbawiać ją wartości, ten napotka we mnie nieprzejednanego wroga - mówiła. Źródło: Onet,PAP",Ursula von der Leyen,
https://wiadomosci.onet.pl/swiat/sekretarz-generalny-komisji-europejskiej-odchodzi-ze-stanowiska/gb2d25l,Sekretarz generalny Komisji Europejskiej odchodzi ze stanowiska,"Jak przekazało źródło unijne Martin Selmayr ""jeszcze nie zdecydował, co będzie robił, jeśli opuści Komisję. Teraz bierze urlop"". Z wypowiedzi Selmayra w POLITICO wynika, że miał on wcześniej sam zasugerować von der Leyen, żeby rozwiązała kwestię jego osoby tuż po mianowaniu.","Sekretarz generalny Komisji Europejskiej Martin Selmayr, uważany za najbardziej wpływową osobę w tej instytucji w czasie kadencji Jeana-Claude'a Junckera. Sam Selmayr, cytowany przez POLITICO, powiedział, że będzie poza Berlaymontem, budynkiem, w którym mieści się główna (ale nie jedyna) siedziba KE, do końca przyszłego tygodnia. Pytania o przyszłość sekretarza generalnego pojawiły się zaraz, gdy nominację na szefową KE otrzymała Ursula von der Leyen. Oboje są Niemcami i choć przepisy tego nie zabraniają, niepisane reguły wskazują, że szef KE powinien mieć sekretarza generalnego z innego kraju. Według źródeł von der Leyen, nie wymieniając nazwiska, zapowiedziała na wczorajszym spotkaniu z posłami Europejskiej Partii Ludowej (EPL), że pozbawi go stanowiska, jeśli zostanie wybrana. Komentatorzy wskazują, że inna decyzja kosztowałby ją zbyt wiele kapitału politycznego zaraz na początku kadencji. Selmayer miał zresztą sam zasugerować von der Leyen, żeby rozwiązała problem jego osoby tuż po mianowaniu. - Powiedziałem jej, że ta sprawa się pojawi i że będzie musiała zareagować - powiedział niemiecki urzędnik cytowany przez newsletter portalu POLITICO. - Jeszcze nie zdecydował, co będzie robił, jeśli opuści Komisję. Teraz bierze urlop - przekazało źródło unijne. Selmayr zrobił błyskotliwą karierę za przewodnictwa Junckera. Jednak sporo kontrowersji wzbudził jego awans - który odbył się w niejasnych okolicznościach - ze stanowiska szefa gabinetu Junckera na sekretarza generalnego KE. To jedno z najważniejszych stanowisk w KE - sekretarz generalny Komisji ma pod sobą ponad 30 tys. urzędników i kieruje ich pracami. W Brukseli wskazywano na stosunkowo krótkie doświadczenie Niemca w unijnym aparacie urzędniczym. Zazwyczaj bowiem najwyższe stanowiska zajmują w KE ludzie z bardzo dużym stażem i doświadczeniem. Według nieoficjalnych informacji był on rozmówcą przedstawicieli polskich władz (m.in. wicemarszałka Senatu Adama Bielana) w sprawach dotyczących praworządności. Kontaktowali się z nim również wysokiej rangą dyplomaci w Brukseli, jednak porozumienie, które miało zakończyć spór KE z Polską ws. praworządności, nigdy nie zostało zrealizowane. Kilka miesięcy po wyborze Selmayra unijna rzeczniczka praw obywatelskich Emily O'Reilly stwierdziła, że jego awans mógł odbyć się z naruszeniem prawa i podważył zaufanie do instytucji UE. Wybór Selmayra skrytykował też Parlament Europejski. W przyjętej w grudniu 2018 r. rezolucji europosłowie wskazali, że przy jego wyborze na stanowisko Komisja Europejska złamała ""zasady przejrzystości, etyki i praworządności"". KE tuż po przyjęciu rezolucji oświadczyła, że nie zgadza się z jej treścią. 48-letni Selmayr pracuje w Komisji od 2004 r. Początkowo pełnił funkcję rzecznika prasowego KE ds. społeczeństwa informacyjnego i mediów, następnie, do 2014 r., był szefem gabinetu komisarz ds. sprawiedliwości Viviane Reding. W 2014 r. kierował kampanią Junckera jako głównego kandydata na przewodniczącego KE z ramienia Europejskiej Partii Ludowej. Niemiec ma opinię niezwykle skutecznego i bezkompromisowego urzędnika, uważany jest za szarą eminencję KE, człowieka, bez którego zgody i wiedzy nie może zapaść w Komisji żadna ważna decyzja. W ostatnich latach media brukselskie krytykowały jego ""nazbyt stanowcze"" metody zarządzania, a także wpływy, które zdaniem wielu komentatorów znacznie wykraczają poza zakres pełnionej oficjalnie funkcji.",Martin Selmayr,
https://wiadomosci.onet.pl/kraj/mateusz-morawiecki-glosowanie-przeciw-szydlo-to-naruszenie-konsensusu/hyt9t1m,Premier: głosowanie przeciw Szydło to niedotrzymanie umów,"Głosowanie przeciw kandydaturze b. premier Beacie Szydło na szefową komisji zatrudnienia i spraw społecznych w PE traktuję, jako naruszenie wieloletniego konsensusu; wyrażamy głęboką dezaprobatę wobec tego typu działań i niedotrzymywania umów - oświadczył premier Mateusz Morawiecki.","Wczoraj wieczorem, Beata Szydło w tajnym głosowaniu po raz drugi nie została wybrana na stanowisko szefowej komisji zatrudnienia i spraw społecznych w PE. Za jej kandydaturą opowiedziało się 19 europosłów, przeciw było 34, od głosu wstrzymało się dwóch eurodeputowanych. Premier odniósł się do tego głosowania na konferencji prasowej w Ozorkowie (woj. łódzkie). Jak oświadczył, został ""naruszony konsensus"". - Jest to niedobra wiadomość dla całego Parlamentu Europejskiego, dla Unii Europejskiej. Traktuję to, jako swojego rodzaju naruszenie wieloletniego konsensusu. Wyrażamy głęboką dezaprobatę wobec tego typu działań, zachowań, niedotrzymywania umów, niedotrzymywania układów - powiedział szef rządu. Morawiecki podkreślił, że Europejska Partia Ludowa - zgodnie ze swoimi wcześniejszymi zapewnieniami - zagłosowała za kandydaturą Szydło. ""Ale inne partie niestety nie trzymały się tej zasady, tej reguły obowiązującej w Parlamencie Europejskim"" - stwierdził premier.",Premier mówił o głosowaniu w Ozorkowie,
https://wiadomosci.onet.pl/kraj/ursula-von-der-leyen-zapewnie-rownosc-plci-w-komisji-europejskiej/g6tkk8d,Ursula von der Leyen: zapewnię równość płci w Komisji Europejskiej,"- Zapełnię pełną równość płci w moim kolegium komisarzy. Jeśli państwa członkowskie nie zaproponują wystarczającej liczby kandydatek, nie zawaham się, by poprosić o nowe nazwiska - zapowiedziała Ursula von der Leyen, kandydatka na przewodniczącą Komisji Europejskiej.","Jak podkreśliła Von der Leyen, od 1958 r. było 183 komisarzy. Tylko 35 spośród nich to kobiety. - To mniej niż 20 proc. Reprezentujemy połowę populacji, chcemy uczciwego podziału - powiedziała. - Musi być lepiej i będzie lepiej - zadeklarowała kandydatka na szefową KE. Ursula von der Leyen podkreśliła również, że ""świat potrzebuje więcej Europy"", a sama Europa musi być bardziej zjednoczona i mówić jednym głosem. - Chcę, by europejscy obywatele odgrywali wiodącą i aktywną rolę w budowaniu przyszłości Unii Europejskiej - napisała Von der Leyen na Twitterze. Dziś Ursula von der Leyen wystąpiła na forum Parlamentu Europejskiego i przedstawiła swoje spojrzenie na najważniejsze wyzwania stojące przed UE. - Zmiany demograficzne, globalizacja gospodarki światowej, w końcu bardzo szybka cyfryzacja w naszej pracy i oczywiście zmiany klimatyczne - mówiła Niemka. - Zasadniczym wyzwaniem jest zadbanie, by nasza planeta była zdrowa. Życzę sobie, aby Europa stała się pierwszym neutralnym klimatycznie kontynentem do 2050 roku - podkreśliła. Mówiła również, że zaproponuje nowy pakt ws. migracji, a także - że podstawą bezpieczeństwa Europy pozostaje NATO. Odniosła się również do kwestii przestrzegania praworządności w państwach UE. - W tej kwestii nie będzie kompromisów - zapowiedziała. Potencjalna następczyni Jean-Claude'a Junckera potrzebuje poparcia bezwzględnej większości (50 proc. plus jeden) europosłów. W PE zasiada teraz 747 deputowanych, zgodnie z oficjalnymi zawiadomieniami z państw członkowskich, a zatem próg wynosi 374 głosy. Głosowanie, które zaplanowane jest na godz. 18, będzie tajne, przy użyciu papierowych kart do głosowania.",Ursula von der Leyen,
https://wiadomosci.onet.pl/kraj/beata-szydlo-nie-stanie-na-czele-komisji-ue-dworczych-wojna-ideologiczna/b8bwl6k,Kandydatura Beaty Szydło odrzucona po raz drugi. Dworczyk: doszło do złamania umów,"Beata Szydło jest bardzo kompetentnym i doświadczonym politykiem, który dobrze realizowałaby swoją misję jako szef komisji ds. zatrudnienia PE, doszło jednak do złamania ustaleń i w ramach pewnej wojny ideologicznej nie została wybrana na to stanowisko - mówił dziś szef KPRM Michał Dworczyk. Zdaniem Pawła Muchy, o odrzuceniu kandydatury byłej premier zdecydowały ""względy pozamerytoryczne"".","Była premier, europosłanka PiS Beata Szydło wczoraj w tajnym głosowaniu po raz drugi nie została wybrana w Strasburgu na stanowisko szefowej komisji zatrudnienia i spraw społecznych Parlamentu Europejskiego. Za jej kandydaturą opowiedziało się 19 europosłów, przeciw było 34, od głosu wstrzymało się dwóch eurodeputowanych. Dworczyk zapytany w TVN24 jaki był powód ponownego wystawienia kandydatury Szydło na to stanowisko, odpowiedział: ""uważamy, że pani premier jest bardzo kompetentnym i doświadczonym politykiem, która dobrze realizowałaby swoją misję na tym stanowisku"". - Niestety doszło do złamania umów i ustaleń, które wcześniej były uczynione i w ramach pewnej - trzeba dzisiaj już to nazwać - wojny ideologicznej pani Szydło nie została wybrana na to stanowisko - dodał. Pytany na czym polega ta wojna ideologiczna, Dworczyk powiedział, że w obecnym Parlamencie Europejskim jest duża grupa posłów, która ""alergicznie reaguje na polityków, których programy zbudowane są w oparciu fundament wartości chrześcijańskich"". - Pani Szydło do takich polityków się zalicza i ci lewicowi, bądź lewaccy politycy, europarlamentarzyści, pomimo ustaleń z szefami ich partii, z szefami ich rządów, nie chcą oddać swojego głosu na polityka, który reprezentuje właśnie taki konserwatywny, chrześcijański nurt - stwierdził Dworczyk. Dodał, że dla niego niepokojący jest fakt, iż w ramach UE łamane są dotychczas obowiązujące ustalenia i zasady. - Jeżeli była pewna zasada parytetu, z której do tej pory się wywiązywano, mimo że europarlamentarzyści reprezentowali różne poglądy, czasem bardzo skrajne, dzisiaj zaczyna być ta zasada łamana i to nie wróży niczego dobrego. To kolejny dowód na to, że Unia jest w kryzysie - powiedział szef KPRM. - Ubolewam, że w Parlamencie Europejskim mamy bardzo mocne podziały, które nie zawsze sprawiają, że najlepsi kandydaci czy najlepsze kandydatki na dane funkcje tę funkcję obejmują, bo te podziały bardzo często idą takimi blokami bardzo mocno politycznymi - powiedział dziś wiceszef KPRM Paweł Mucha w TVP Info. Jego zdaniem właśnie dlatego Szydło dwukrotnie nie uzyskała poparcia, kandydując na stanowisko szefowej komisji zatrudnienia i spraw społecznych w PE. - Nie dlatego, że tutaj zdecydowały jakieś względy merytoryczne - ocenił. - Jestem przekonany, że pani premier Beata Szydło musi być w Europie kojarzona i jest w Europie kojarzona z sukcesem wielkich programów społecznych - dodał. Mucha zaznaczył, że w Polsce udało się zminimalizować problem bezrobocia czy wprowadzić program Rodzina 500 plus. Według niego, ""aż by się prosiło, żeby przedstawicielka Polski, która te zmiany przeprowadzała (...) w komisji zatrudnienia mogła tę swoją aktywność prowadzić"". - Ale mamy określone podziały polityczne - dodał. Wiceszef prezydenckiej kancelarii ""z absolutnym rozczarowaniem"" przyjął wypowiedzi niektórych polityków, m.in. lidera Wiosny Roberta Biedronia. - Który nie ukrywa, że z takiej akcji przeciwko polskiej kandydaturze - motywowanej względami ideologicznymi - uczynił jeden z punktów rozpoczęcia swojej kampanii. To jest moim zdaniem rzecz pozamerytoryczna. I takie pozamerytoryczne decyzje, pozamerytoryczne apele i pozamerytoryczne głosowania - one nie powinny w Parlamencie Europejskim decydować, a niestety bardzo często decydują - powiedział Mucha.",Michał Dworczyk,
https://wiadomosci.onet.pl/kraj/specustawa-o-westerplatte-niezgodna-z-konstytucja-i-prawem-ue/qc7l7dg,Specustawa o Westerplatte niezgodna z konstytucją i prawem UE?,"Według opinii prawników z biur legislacyjnych Sejmu i Senatu, przyjęta w piątek przez Senat specustawa o Westerplatte może być niezgodna z konstytucją i prawem unijnym - informuje ""Gazeta Wyborcza"".","Ustawa o inwestycjach w zakresie budowy Muzeum Westerplatte i Wojny 1939 – Oddziału Muzeum II Wojny Światowej w Gdańsku została przyjęta przez Senat w piątek. Tydzień wcześniej, po burzliwej dyskusji, uzyskała poparcie Sejmu. Jak przypomina ""Gazeta Wyborcza"", ekspresowe tempo przyjęcia specustawy jest spowodowane tym, że PiS chce rozpocząć budowę muzeum jeszcze przed wyborami. Rozpoczęcie inwestycji ma się również zbiec z obchodami 80. rocznicy wybuchu II wojny światowej. Specustawa odbiera własność części terenu Westerplatte miastu Gdańsk. Podczas procedowania ustawy nie wzięto pod uwagę zastrzeżeń, jakie zgłaszali prawnicy z biur legislacyjnych Sejmu i Senatu. Biuro Analiz Kancelarii Sejmu wskazywały w swojej opinii, że specustawa może być niezgodna z prawem unijnym. ""Projekt ustawy może zostać uznany za projekt przewidujący udzielenie pomocy państwa w rozumieniu prawa UE. Zgodnie z art. 16a ustawy z dnia 30 kwietnia 2004 r. o postępowaniu w sprawach dotyczących pomocy publicznej Marszałek Sejmu powinien wystąpić do Prezesa Urzędu Ochrony Konkurencji i Konsumentów z wnioskiem o wydanie opinii o tym projekcie"" - cytuje opinię biura ""Gazeta Wyborcza"". Senackie biuro z kolei wskazywało na możliwą niezgodność z konstytucją. ""Z zasad dobrej legislacji wynika, że nie powinno się wprowadzać licznych wyjątków od reguł, które już obowiązują"" - podkreślono. ""Wnioskodawcy w uzasadnieniu do projektu ustawy przyznają, że istnieje możliwość zrealizowania projektowanego celu w oparciu o przepisy ogólne, jednakże z uwagi na przypadającą w 2019 roku 80. rocznicę wybuchu II wojny światowej istnieje pilna potrzeba sprawnego przeprowadzenia planowanej inwestycji, która to uzasadnia (w ich opinii) zastosowanie szczególnej regulacji. W związku z tym pozostaje wątpliwość oraz otwarta kwestia konstytucyjnej oceny stopnia adekwatności zastosowanych w ustawie ograniczeń praw stron w odniesieniu do przyczyny uzasadniającej wprowadzenie tego rodzaju regulacji""- czytamy w opinii. Więcej w dzisiejszej ""Gazecie Wyborczej"".",Westerplatte,
https://wiadomosci.onet.pl/swiat/komisja-zatrudnienia-i-spraw-socjalnych-pe-beata-szydlo-nie-zostala-szefowa/0ckqk2m,PE: kandydatura Beaty Szydło na stanowisko szefowej komisji odrzucona,Beata Szydło po raz kolejny nie została wybrana na przewodniczącą Komisji Zatrudnienia i Spraw Socjalnych PE. Była premier przegrała głosowanie stosunkiem głosów 19 do 34. Dwóch posłów wstrzymało się od głosu. Europosłanka była jedyną kandydatką na to stanowisko.,"- Odrzuciliśmy kandydata, który miał największe zaufanie społeczne - mówiła Elżbieta Rafalska, cytowana przez Polsat News. ""To już nokaut. Beata Szydło przegrała kompletnie ponowne głosowanie na przewodniczącą Komisji Zatrudnienia PE. Prawie nikt nie nabrał się na europejskość PiS. Teraz Pani Premier ma szansę popracować jako zwykła posłanka i udowodnić, że szanuje UE, w tym jej flagę"" – napisał na Twitterze lider Wiosny Robert Biedroń. W pierwszym głosowaniu, które odbyło się w ubiegłą środę, za kandydaturą Beaty Szydło - kandydatką grupy Europejskich Konserwatystów i Reformatorów - było 21 posłów, przeciw wystąpiło 27, a dwóch wstrzymało się od głosu. Szydło była jedyną kandydatką. Na wniosek socjalistów głosowanie było tajne. Według nieoficjalnych informacji przeciw kandydaturze Szydło głosowali wtedy przedstawiciele frakcji socjalistów, liberałów, Zieloni oraz lewicowa grupa GUE. Z dzisiejszych nieoficjalnych informacji wynikało, że kandydatką EKR ma być europosłanka Elżbieta Rafalska. Ostatecznie na szefową komisji zdecydowała się kandydować była premier Beata Szydło. - Mamy powtórkę poprzedniego głosowania. Widać, że vendetta za utrącenie (kandydatury Fransa) Timmermansa trwa. Głosowanie przełożone. Zobaczymy, jaka będzie decyzja naszej grupy. Naszą komisją rządzi establishment lewicowo-liberalny i takie są efekty dzisiejszego głosowania – powiedziała dziennikarzom europosłanka Beata Mazurek (PiS) po głosowaniu. Jak dodała, grupa nie chce dopuścić do sytuacji, by w komisji, która przypadła Europejskim Konserwatystom i Reformatorom (EKR), inne frakcje wskazywały, kto będzie przewodniczącym. - To jest sytuacja absurdalna i na pewno dla nas nie do przyjęcia – podkreśliła. Pytana, jak zagłosuje frakcja EKR w sprawie kandydatury Ursuli von der Leyen na stanowisko szefowej KE, odpowiedziała, że to głosowanie będzie również tajne. - Skoro dzisiaj nie została dotrzymana umowa i na poprzednim głosowaniu umowa też nie została dotrzymana, jeśli chodzi o naszą grupę, to jutro też ta umowa nie musi być dotrzymana. Jak będzie, to zobaczymy. Jest ciekawie – wskazała.  O kulisach głosowania napisał portal Deutsche Welle. Jak czytamy, obecni na sali europosłowie przekonywali, że są gotowi zagłosować na konserwatywnego kandydata, ale wyznającego europejskie wartości. – Jestem jedną z tych obecnych osób, które są wierne tym wartościom. Mówię głosem obywateli mojego kraju. Głosem pół miliona obywateli, którzy mnie wybrali – mówiła Beata Szydło już po przegranym głosowaniu. - Jestem być może jedną z niewielu osób na tej sali, dla której wartości, te prawdziwe wartości europejskie, które tworzą naszą wspólnotę i z których nasza wspólnota wyrosła, są bardzo ważne. Zawsze w swojej pracy, czy to będąc premierem RP, czy pełniąc funkcję w lokalnych władzach w mojej gminie, czy będąc posłem na Sejm RP, czy też będąc tu, w PE, kiedy miałam zaszczyt reprezentować w debacie mój kraj, Polskę, zawsze na sercu leżały mi te wartości – mówiła dalej była premier. Byłą premier miał objąć tzw. kordon sanitarny. Uchodzi ona bowiem – jak tłumaczy jeden z zachodnich deputowanych cytowanych przez Deutsche Welle – za jeden z ""prowokujących symboli"" władz Polski, krytykowanych w ostatnich latach w PE za łamanie praworządności.  Szydło wyraziła też zaniepokojenie, że wartości, które - jak podkreśliła - są ważne dla Europejczyków i budują wspólnotę - są w ten sposób łamane. - Mówię swoim głosem, ale mówię przede wszystkim głosem obywateli mojego kraju i tych 0,5 mln, którzy na mnie zagłosowali w tych wyborach, i pozostałych, którzy docenili pracę rządu, którym miałam zaszczyt kierować, w którym pracowałam i który przez ostatnie lata zrobił tak dużo dla nich dobrego – powiedziała. Jak dodała, wielu z obecnych na sali powinno zastanowić się, dlaczego w UE dochodzi do kryzysów, ""skoro z taką łatwością mówicie państwo o kimś, kogo nie znacie, że nie szanuje wartości"". Źródło: Twitter, PAP, Onet, Deutsche Welle.",Beata Szydło,
https://wiadomosci.onet.pl/swiat/zrodla-pap-beata-szydlo-bedzie-kandydowac-na-szefowa-komisji-zatrudnienia-pe/m1dbvwm,Źródła PAP: Beata Szydło będzie kandydować na szefową komisji zatrudnienia PE,Była premier Beata Szydło jednak będzie kandydować na szefową komisji zatrudnienia i spraw socjalnych PE - podały PAP dwa źródła w grupie Europejskich Konserwatystów i Reformatorów (EKR).,"Ze wcześniejszych nieoficjalnych informacji wynikało, że kandydatką EKR ma być europosłanka Elżbieta Rafalska. Źródła podały, że ostatecznie Szydło zdecydowała się kandydować. Decyzja w tej sprawie została podjęta na spotkaniu frakcji w PE w Strasburgu po godz. 19. O wyborze nowego szefa komisja zdecyduje na posiedzeniu, które rozpocznie się około godz. 20.",Beata Szydło,
https://wiadomosci.onet.pl/tylko-w-onecie/brian-whitmore-putin-nigdy-nie-mial-maski/xltnf4k,Zachód musi odzyskać wiarę w siebie. Brian Whitmore: dla mnie Putin nigdy nie miał maski,"Ja to nazywam wojną. Wojna nie musi być kontaktowa, nie trzeba do siebie strzelać. Ale jest próba zranienia, osłabienia, zadania szkód. Rosja niewątpliwie stara się zaszkodzić naszemu systemowi demokratycznemu, stara się podważyć go i zniszczyć, i odnosi na tym polu sukcesy - mówi w rozmowie z Onetem Brian Whitmore, dyrektor programu ds. Rosji amerykańskiego think tanku CEPA.","Katarzyna Barczyk, Onet: Podczas Warsaw Security Forum w 2016 r. zapytany o największe zagrożenie, z jakim mierzy się Zachód, powiedział pan, że jest to marazm, poczucie niemocy, brak poczucia bezpieczeństwa i wiary we własne siły. Powiedział pan również, że jest to stan przejściowy. Czy od tego czasu coś się zmieniło? Czy po trzech latach powtórzyłby pan tę diagnozę? Brian Whitmore*: Myślę, że nadal przechodzimy ten okres zwątpienia. Tak naprawdę jest to bardzo naturalne i zdrowe zjawisko. Cyklicznie przechodzimy okresy refleksji nad sobą, kwestionowania tego, co zastane. Dorastałem w latach 70. i pamiętam, czego doświadczaliśmy po wojnie w Wietnamie, po aferze Watergate. W Europie, o czym dziś często się zapomina, dochodziło wtedy do ataków terrorystycznych nawet częściej niż w ostatnich latach. Wtedy dokonywali ich lewicowi anarchiści, nie islamscy fundamentaliści, ale atmosfera była taka sama. Było poczucie, że nasze społeczeństwa ulegają implozji, przestają prawidłowo funkcjonować. Wydawało nam się również, że Związek Radziecki maszeruje ku zwycięstwu, blok wschodni się rozwija, osiąga sukcesy, a my zostajemy w tyle. Właściwie to czuliśmy, że przegrywamy zimną wojnę. A przecież wszyscy znamy zakończenie tej historii. Teraz znowu przechodzimy przez ten naturalny okres. Obecny stan jest rezultatem globalizacji, kryzysów gospodarczych. Część społeczeństwa ma poczucie, że została pozostawiona sama sobie, jest podatna na ekstremistyczne ideologie prawicy lub lewicy. Jednak to, co jest nienaturalne i inne niż w latach 70., to obecność wrogiego zewnętrznego aktora - Federacji Rosyjskiej. W latach 70. był przecież Związek Radziecki, gdzie zatem różnica? Tak, ale wówczas mieliśmy zimną wojnę. I ten wrogi wpływ był o wiele łatwiejszy do zidentyfikowania. Mieliśmy hermetycznie zamknięte systemy - wschodni i zachodni. Dlatego gdy sowiecka Rosja atakowała nas śmieszną propagandą, np. że lądowanie na Księżycu było zainscenizowanie, że prezydent Johnson zlecił zabójstwo prezydenta Kennedy'ego albo że CIA stworzyło AIDS - nikt nie brał tego na poważnie. Dziś, podobnie jak w czasach zimnej wojny, mamy dwa systemy normatywne, które ze sobą konkurują. Mamy nasz system zachodni, oparty na instytucjach, rządach prawa, poszanowaniu umów, prawach jednostki. Ten system nie jest doskonały, mamy wiele problemów, ale jest oparty na bardzo dobrych zasadach. Z drugiej strony mamy wschodni system, oparty na sieciach kleptokracji, korupcji, relacjach patron-klient, arbitralnych zasadach - tzw. rosyjską systiemę. Mamy zatem te dwa systemy, które ze sobą konkurują, tak jak w czasach zimnej wojny. Ale w przeciwieństwie do tamtego okresu, te systemy nie są już hermetyczne. Nie ma już żelaznej kurtyny. Wschód i zachód się przenikają. Gdy Zachód przechodzi okres samozwątpienia, wroga systiema wykorzystuje to. Dlatego jest to bardziej niebezpieczne niż wówczas. Czy dalej jest pan optymistą i wierzy, że Zachód pokona ten stan marazmu? Od czasu, gdy trzy lata temu postawiłem tę diagnozę, wiele się wydarzyło, ale dalej jestem optymistą. Wierzę, że zachodni system jest bardzo odporny, a z każdego trudnego okresu wychodzi silniejszy. Pierwszym krokiem jest odzyskanie wiary w siebie. Fundamenty naszego systemu są dobre. Myślę, że musimy po prostu sobie o tym przypomnieć. Zapomnieliśmy o sile zachodniej narracji. Nasza zachodnia opowieść ma wielką moc. Problemem jest to, że podsuwane dziś przez Rosję opowieści i narracje dotyczące Zachodu nie są już tak prymitywne, jak w latach 70. Nie, stali się w tym o wiele lepsi. To, czego Rosjanie nauczyli się w latach 90., to jak używać zachodnich technik marketingowych. Ale nie używają ich do sprzedaży Snickersów czy sprzętu stereo, używają ich do podważania demokracji. Ale w swoich narracjach, w wytykaniu błędów Zachodu, uderzają w czułe punkty - i często mają trochę racji. System zachodni nie jest i nie ma być idealny. Naczelnym pomysłem, jaki legł u podstaw zachodniej demokracji, było stworzenie systemu, który byłby w stanie zarządzać ludzką niedoskonałością. Po to istnieją nasze instytucje. Demokracja musi być nieco nieporządna, bałaganiarska. Nie może być perfekcyjna, idealna - takie myślenie to utopia. A gdy dążymy do utopii, zaczynają się kłopoty - czy jest to utopia komunistyczna, czy faszystowska. Zachodnia, liberalna demokracja w swoim rdzeniu akceptuje to, że ludzie są niedoskonali i tworzy instytucje, które to uwzględniają i mają w takiej rzeczywistości funkcjonować. James Madison napisał: ""Gdyby ludzie byli aniołami, żaden rząd nie byłby potrzebny"". To podstawa. W demokracji zawsze jest bałagan. Zawsze będą pojawiać się problemy i zawsze będziemy musieli wypracowywać nowe rozwiązania. Musimy stale balansować między wolnością i równością, szukać równowagi między wzrostem gospodarczym a sprawiedliwością społeczną. Tak, Rosja sukcesywnie wchodzi w naszą rzeczywistość ze swoją propagandą, odnosi się do konkretnych problemów i eksploatuje napięcia i podziały. Np. usiłowali wykorzystać podziały rasowe w USA, w Europie używali kwestii migracji, praw LGBT... ...nawet kwestii szczepień. Tak, dokładnie. To, o czym musimy pamiętać, to to, że nasz system nigdy nie miał być idealny - zawsze będą spory, kontrowersyjne kwestie, zawsze będzie walka polityczna, a my musimy szukać w tym wszystkim równowagi. Dziś w oczach wielu demokracja została ośmieszona przez zwycięstwa populistów, a także przez to, że można wpływać na wyniki wyborów np. poprzez fake newsy czy manipulacje w mediach społecznościowych. Wydaje się, że ten brak zaufania i wiary w siebie i zachodnią demokrację ma pewne podstawy. Zmieniają się paradygmaty w gospodarce. Żyjemy w epoce globalizacji, co powoduje trzęsienia ziemi w naszych gospodarkach krajowych. W zakładach pracy pojawia się automatyzacja, ludzie obawiają się o swoje miejsca pracy. Dochodzi do przełomów technologicznych, a dzięki temu także - wielkich zmian w przestrzeni informacyjnej. To doskonała okazja dla zewnętrznego gracza, który chciałby nam zaszkodzić. Dla nas oznacza to, że musimy znacznie efektywniej włączać do systemu tych, którzy zostali zostawieni w tyle przez globalizację. To oznacza przemodelowanie naszej gospodarki. Powinniśmy to robić, nawet gdyby nie było Rosji i jej chęci wykorzystania i kreowania podziałów na bazie faktycznych nierówności. Musimy bardziej efektywnie regulować media społecznościowe - w końcu to też są media. Postęp technologiczny wyprzedza legislację. Legislacja nadąży - ale tempo zmian jest olbrzymie. Musimy naprawić swoje systemy regulacyjne. Po zakończeniu zimnej wojny była tendencja do deregulacji, by stymulować wzrost gospodarczy. Teraz zdajemy sobie sprawę, że zderegulowaliśmy swoje gospodarki do tego stopnia, że znaleźliśmy się w niebezpieczeństwie. Pozwalamy wrogim zewnętrznym siłom na infiltrację i przenikanie ciemnego kapitału, a ten kapitał ma polityczną agendę. To, co możemy zrobić wewnątrz naszych społeczeństw, by były bardziej odporne, to walka z korupcją. Pracuję obecnie nad badaniami, które pokazują, że poziom korupcji w kraju jest wprost proporcjonalny do skuteczności rosyjskich kampanii dezinformacyjnych. Im wyższy poziom korupcji - tym większe sukcesy kampanii dezinformacyjnych. To samo tyczy się zorganizowanej przestępczości - im więcej zorganizowanej przestępczości, tym większe prawdopodobieństwo szkodliwego wpływu Rosji - nie tylko w dziedzinie informacji. Które kraje pan badał? Kraje bałtyckie i państwa Grupy Wyszehradzkiej. Jak na tle innych wypada Polska? Polska wypada bardzo dobrze jeśli chodzi o zorganizowaną przestępczość i korupcję. Jeśli spojrzeć na kraje Grupy Wyszehradzkiej, pod względem walki z korupcją Polska jest na pierwszym, a Czechy na drugim miejscu. W przypadku zorganizowanej przestępczości na odwrót - Czechy pierwsze, a Polska druga. Oba państwa wypadają o wiele lepiej niż Słowacja i Węgry. Widać też, że rosyjska dezinformacja nie działa w Polsce tak dobrze, jak na Słowacji i Węgrzech. Ten sam wzór widać w państwach bałtyckich. Estonia i Litwa są o wiele silniejsze niż Łotwa. Kolejne zmienne, które teraz wprowadzam i które zaczynam badać, to polaryzacja i zaufanie publiczne. Na tym polu Polska nie wypada już tak dobrze. Społeczeństwo polskie jest bardzo spolaryzowane. Jeśli mówimy konkretnie o Polsce, to najważniejszą rzeczą, jaką można zrobić, by lepiej zabezpieczyć wasz kraj przed rosyjską dezinformacją, jest zasypywanie podziałów. Oczywiście, łatwiej powiedzieć, niż zrobić, ale warto pamiętać, że to kwestia bezpieczeństwa narodowego. Jest wiele gier, w które gra Rosja, wiele podziałów, które stara się eksploatować. Rosjanie robią to bardzo efektywnie, a ludzie nawet nie zauważają, że padają ofiarą propagandy. Rosjanie są za mądrzy na to, by w Polsce grać argumentami prorosyjskimi - w Polsce tak się nikogo nie przekona. Ale można dzielić Polaków wykorzystując do tego historyczne i obecne konflikty z sąsiadami, kwestie LGBT, obronę tradycyjnych wartości... Nie da się przekonać wielu, mówiąc: ""Rosja jest super"". Ale już mówiąc, że złe są Niemcy, UE, USA... Nie sądzę, by antyamerykańskie argumenty padały w Polsce na podatny grunt. Było jedno polityczne ugrupowanie, które usiłowało grać antyamerykańską kartą - partia Zmiana... I jak sobie poradziło? Nie za dobrze. Nie zdążyli się nawet rozkręcić, lider został aresztowany. Partia nie została nawet zarejestrowana, dziś już nie ma po niej śladu. Właśnie. Póki co nie da się grać w Polsce antyamerykańską kartą, ale jest wiele innych kart, których można używać, by nastawiać ludzi przeciwko sobie. To osłabia społeczeństwo, czyni je łatwym łupem. Dlatego celem zachodnich społeczeństw powinno być przezwyciężenie tego marazmu, o którym mówimy od początku, a także zmniejszanie polaryzacji. Możemy się nie zgadzać w wielu kwestiach, ale wszyscy możemy się zgodzić, że kochamy swój kraj, chcemy dla niego jak najlepiej. Musimy szukać tego, co nas jednoczy. Powtórzę - to kwestia bezpieczeństwa. Podziały osłabiają nas, to samo mogę powiedzieć o własnym kraju. Mówi pan o Rosji jako o wrogu... ... wolę słowo: oponent. Wydaje się pan przekonany, że Zachód jest w stanie wojny z Rosją, może nie w ścisłym tego słowa znaczeniu... Ja to nazywam wojną. Wojna nie musi być kontaktowa, nie trzeba do siebie strzelać. Ale jest próba zranienia, osłabienia, zadania szkód. Rosja niewątpliwie stara się zaszkodzić naszemu systemowi demokratycznemu, stara się podważyć go i zniszczyć, i odnosi na tym polu sukcesy. Powtórzę, Zachód przechodzi przez jeden z tych okresów, jak w latach 70., gdy zaczynamy w siebie wątpić. Uważam, że w szerszej perspektywie to dla nas dobre, pomaga nam się rozwijać, korygować błędy. Wchodzimy w trudny okres, zaczynamy wątpić w siebie, naprawiamy to, co złe, ruszamy dalej. Patrzę na to w taki holistyczny, niemal heglowski sposób. Ale w perspektywie historycznej, nie zawsze mamy zewnętrzną siłę, która w takim momencie zaczyna manipulować. Co sprawia, że jest pan tak przekonany, że Rosja jest taką wrogą, zewnętrzną siłą? Jak by pan uargumentował takie twierdzenie wobec kogoś, kto twierdzi, że takie podejście jest rusofobiczne? Myślę, że działania Rosji mówią same za siebie. Czy wskazanie, że Rosja najechała na swojego sąsiada i anektowała jego terytorium jest rusofobią? Czy rusofobią jest mówienie, że rosyjskie służby specjalne przeprowadziły nieudaną próbę morderstwa w Salisbury i zamordowały kogoś w Londynie? Czy to rusofobia? Czy rusofobiczne jest mówienie, że Rosja porwała estońskiego funkcjonariusza organów ścigania z terytorium Estonii, wywiozła go do Rosji po czym kłamała twierdząc, że został złapany na rosyjskim terytorium, a następnie postawiła przed sądem? Czy rusofobią jest mówienie, że prorosyjscy separatyści zestrzelili cywilny samolot nad Ukrainą? Czy to rusofobia czy po prostu stwierdzenie faktów? Ktoś mógłby argumentować, że to nie są połączone ze sobą działania wymierzone w Zachód. Litwinienko był byłym agentem służb specjalnych, który był w posiadaniu tajnych informacji, zestrzelenie malezyjskiego boeinga było pomyłką separatystów, którzy myśleli, że to ukraiński samolot... Ja mógłbym argumentować, że jestem królową angielską. Ale nie miałbym racji. Użycie broni chemicznej na terenie obcego państwa... tego nie da się obronić. A co do MH17 - nie sądzę, by chcieli zestrzelić cywilny samolot. Ale faktem jest, że to zrobili. Są za to odpowiedzialni. Chodzi mi o to, czy możemy ponad wszelką wątpliwość stwierdzić, że Rosja intencjonalnie i systemowo stara się zaszkodzić Zachodowi. Wszystko staje się bardzo jasne, gdy czyta się artykuły generała Gierasimowa. Widać z nich wyraźnie, jakie są ich intencje. Nie musimy tu niczego zgadywać - wszystko jest czarno na białym. Codziennie czytam rosyjskie media, uważnie przyglądam się temu, co rosyjscy oficjele mówią i robią. Tu nie chodzi o jakieś antyrosyjskie, stronnicze presupozycje - wręcz przeciwnie. Należałem do armii młodych, amerykańskich idealistów, którzy jechali do Związku Radzieckiego pod koniec lat 80. i na początku 90. i mieli jak najlepsze intencje. Z czasem nauczyłem się jednak, że problemem Rosji nie był sam komunizm, ale o wiele głębiej zakorzeniony system, który istniał przed ZSRR i który dalej istnieje. Rosyjska systiema , polegająca na nieformalnych, półmafijnych powiązaniach, jest zupełnie niekompatybilna z systemem zachodnim, opartym na zasadach i instytucjach. Dlatego albo będziemy walczyć w obronie naszego systemu, albo ulegniemy ich systiemie. Może nie jest to dramatyzm zimnej wojny, ale myślę, że stawka jest bardzo wysoka. Ja bardzo szanuję nasze instytucje. Uważam, że wszystko co dobre na Zachodzie, opiera się właśnie na instytucjach. A kiedy zewnętrzna siła, niezależnie czy rosyjska, czy jakaś inna, usiłuje zaszkodzić moim demokratycznym instytucjom - do których jestem bardzo emocjonalnie przywiązany - to zamierzam z tym walczyć. To nie jest rusofobia. Gdy rozmawialiśmy wcześniej, mówił pan, że woli już Władimira Putina, którego maska dawno opadła niż pozornego liberała, który mógłby przyjść na jego miejsce... (Śmiech) To była hiperbola, rozmawialiśmy o zagrożeniach związanych z ewentualnym następcą Putina oraz tym, że Zachód mógłby znów dać się nabrać... Tak jak wówczas, gdy Putin doszedł do władzy i wielu na Zachodzie widziało w nim szansę na demokratyzację i westernizację Rosji. Kiedy dla pana maska Putina opadła? Dla mnie Putin nigdy nie miał maski. Ale ja pracowałem w Petersburgu w latach 90., gdy był zastępcą mera, więc obserwowałem Władimira Putina zanim stał się Władimirem Putinem, że tak się wyrażę. Działał tak samo jak dziś, miał tylko o wiele mniejszą władzę. Wykorzystywał korupcję, by manipulować ludźmi, łączył metody KGB z metodami zorganizowanej przestępczości. To, co trzeba zrozumieć, gdy mówimy o Putinie, to to, że epizod KGB to tylko część obrazka. Drugą częścią układanki jest mafia. Genealogiczne, Putin jest produktem KGB. Socjologicznie, jest produktem dzikiego kapitalizmu, który mieliśmy w Rosji w latach 90. Putin wspaniale się odnalazł w tym świecie. Gdy był zastępcą mera Petersburga, jego głównym zadaniem było ułatwianie nawiązywania stosunków między administracją miasta a petersburską mafią. Ułatwił przejęcie przemysłu paliwowego i kasyn przez mafię tambowską. Wielu gangsterów jeździło na Zachód jako przedstawiciele petersburskiego merostwa dzięki podpisowi Putina. Był głównym łącznikiem między formalną i nieformalną władzą w Petersburgu, administracją a światem mafijnym. Dlatego, gdy w 1999 r. został premierem, wiedziałem dokładnie, z kim mamy do czynienia. A pańscy amerykańscy koledzy? Im poszło trochę wolniej (śmiech). Ale, jak mówiłem, miałem tę przewagę, że od lat 90. widziałem Putina w akcji. Był zastępcą Anatolija Sobczaka - rosyjskiego demokraty pierwszej generacji i, jak mi się zdaje, naprawdę porządnego człowieka. Zatem Putin, można powiedzieć, walczył wówczas po demokratycznej stronie. Ale metody, jakich używał... np. gdy chciał uzyskać coś od Rady Miasta, siadał z członkiem rady, którego głos był niepewny i zaczynał: słyszałem, że twój syn chce się dostać na uniwersytet. Szkoda by było, gdyby się nie udało. Albo - wiem, że twoja żona prowadzi biznes. Szkoda by było, gdyby złożyła jej wizytę inspekcja podatkowa. Dla mnie Putin nigdy nie miał maski, ale jeśli chodzi o resztę Zachodu - maska opadała w kawałkach w różnych momentach. Kawałek odpadł podczas jego przemówienia w Monachium w 2007 r. [słynne ""zimnowojenne"" przemówienie wygłoszone podczas Monachijskiej Konferencji Bezpieczeństwa, w którym Putin mocno krytykował dominację USA; przez wielu komentatorów uznane za początek otwartej konfrontacji na linii Rosja-NATO - red.]. Inny kawałek odpadł podczas cyberataku na Estonię w 2007 r. Kolejny podczas inwazji na Gruzję w 2008 r. Ale tak naprawdę trzeba było aż aneksji Krymu, by spadła cała maska dla wszystkich. Tego nie dało się usprawiedliwić. Inne rzeczy można było jakoś tłumaczyć - och, Estończycy są rusofobami - nie są, ale niektórzy podnosili taki argument - albo: Saakaszwili zaczął wojnę w Gruzji. Co jest śmiesznym argumentem, bo jak można zacząć wojnę, gdy armia nie opuściła granic kraju. Saakaszwili byłby pierwszym prezydentem na świecie, który zaczął wojnę, podczas gdy jednostki nie przekroczyły granic państwowych. Niesamowite osiągnięcie! Ale ludzie wierzą w to, w co chcą wierzyć. Aneksja Krymu, przyłączenie terytorium sąsiedniego państwa, było jednak czymś, czego Europa nie widziała od czasów Hitlera. Wówczas maska ostatecznie opadł. W mojej opinii - o 14 lat za późno. Skoro jesteśmy przy Krymie i Ukrainie - rozmawialiśmy wcześniej o tym, co jest największym wyzwaniem dla Ukrainy, co przeszkadza w reformowaniu kraju na wzór państw Europy Zachodniej. Powiedział pan, że nawet większym problemem niż wojna jest obecnie korupcja. Myślę, że kwestia korupcji jest powiązana z wojną. Uważam, że Rosja walczy z Ukrainą na dwa sposoby - jeden, tradycyjny, to wojna na Donbasie i aneksja Krymu. Drugi to wpływanie na sytuację wewnętrzną sieć korupcyjną. Ukraina nigdy naprawdę nie pokona Rosji i nie obroni swojej niezależności, jeśli nie pokona korupcji. Zachód musi jej w tym pomóc. Moim zdaniem, jesteśmy na Zachodzie trochę hipokrytami, bo mówimy Ukraińcom: musicie przestać być tak skorumpowani. A jednocześnie pozwalamy na istnienie tych wszystkich rajów podatkowych, które wspierają korupcję. W tym sensie wszyscy jesteśmy Ukraińcami - musimy pomóc im w zwalczaniu korupcji poprzez walkę z nią w naszych krajach. Twierdzi pan, że korupcja jest rosyjskim towarem eksportowym i poprzez korupcję Kreml stara się wywierać wpływ na Zachód. Jak dokładnie według pana to działa? Wiele zachodnich banków, w tym amerykańskich bierze udział w procesie prania brudnych pieniędzy. To nie mogłoby się dziać, gdyby nie konkretni ludzie na Zachodzie. Ci ludzie mają bardzo wymierny, materialny interes w tym, by wspierać Rosję. Każdy schemat korupcyjny, każda umowa, która idzie przez Kreml, czy chodzi o energię, o Nord Stream 2 czy umowy zawierane pod stołem - ma swoją polityczną agendę. W tym sensie korupcja jest nowym komunizmem. Dlatego musimy się temu uważnie przyglądać, to kwestia bezpieczeństwa. To oznacza, że musimy uważnie przyjrzeć się sobie samym, swoim systemom. Musimy zamknąć te drzwi, które otwierane są poprzez raje podatkowe. Skandal korupcyjny w Austrii - oferowanie rzekomej inwestorce z Rosji kontaktów państwowych przez zastępcę kanclerza - doprowadził do rozpadu koalicji rządowej i przedterminowych wyborów. Ile tego typu dealów przechodzi niezauważonych? Wiele. Przestałem już liczyć, ile skandali korupcyjnych, ile banków jest zamieszanych w pranie rosyjskich pieniędzy. To częściowo nasza wina. Pozwoliliśmy, by nasz system został zderegulowany. To jest postrzegane jako problem polityczny - centrolewica chce więcej regulacji, prawica - mniej - ale musimy odsunąć tę debatę od polityki, po to już nie jest kwestia prawicy i lewicy, to kwestia dobra i zła. Wydaje mi się, że musimy spojrzeć na to jak na problem bezpieczeństwa narodowego. Możemy mieć zdrową debatę na temat tego, jak bardzo nasza gospodarka powinna być uregulowana. Ale uważam, że jeśli coś dotyka kwestii bezpieczeństwa, musimy poświęcić temu znacznie więcej uwagi. Dlatego zaproponowałem pewne rozwiązanie - NATO tradycyjnie organizuje spotkania ministrów spraw zagranicznych, ministrów obrony i głów państw. Uważam, że do stołu powinno się zaprosić również ministrów finansów, ministrów spraw wewnętrznych. Ponieważ to, co stanowi o bezpieczeństwie narodowym, to obecnie nie tylko tradycyjna sfera militarna. To finanse, organy ścigania, cały wachlarz dziedzin. Póki co nie wydaje się, by wśród europejskich członków NATO dominowało przekonanie o zagrożeniu ze strony Rosji. Widać to choćby po ostatniej, kontrowersyjnej decyzji Rady Europy, która przywróciła Rosji pełne prawo głosu, odebrane jej w reakcji na aneksję Krymu. Ta decyzja nie była nieoczekiwana, były głosy w Europie, które pchały w tym kierunku. To oczywiście decyzja Europejczyków, nie Amerykanów. Ale jeśli pyta mnie pani o opinię, to uważam, że popełniono duży błąd. Wysłano do Rosji sygnał, że mogą jednocześnie być członkiem klubu i łamać jego zasady. Gdy Rosja groziła, że opuści Radę Europy, ja byłem zwolennikiem reakcji: ok, miłego dnia. Ale nie taka była decyzja większości. Miałem ciekawe rozmowy z liberalnymi, prozachodnimi Rosjanami na ten temat podczas Free Russia Forum w Wilnie. Ich zdaniem ważne było pozostanie Rosji w Radzie Europy, bo to dawało Rosjanom dostęp do Europejskiego Trybunału Praw Człowieka. Ale wydaje mi się, że argument o sądzie nie ma mocy, bo Duma przegłosowała już prawo, że Rosja nie musi przestrzegać decyzji ETPCz. Zachód karmi się iluzją, że jeśli wpuści Rosję do klubu, ta zacznie grać według zasad. Zamiast tego, Rosja próbuje podpalić nam siedzibę klubu. Dlatego uważam, że trzeba ją z niego wyrzucić. Potrzeba więcej jedności między krajami Europy Środkowo-Wschodniej. Wówczas można zrównoważyć dominację Niemiec i Francji, które chyba szczerze wierzą, że z Rosją można współpracować i wymusić na niej granie według reguł. Widzieliśmy, jak reagowały Niemcy w 2013 i 2014 r. Były proukraińskie, opowiadały się sankcjami wobec Rosji. Ale niektóre kroki, podejmowane przez Berlin, są mrożące. Po pierwsze: Nord Stream 2. Po drugie, choćby wypowiedzi szefa MSZ Niemiec Haiko Maasa, który teraz wyrażał radość z powodu decyzji Rady Europy, wcześniej, podczas zatrzymania przez Rosjan ukraińskich marynarzy w Cieśninie Kerczeńskiej wzywał obie strony do deeskalacji, zamiast od razu potępić rosyjskie działania... Polityka Niemiec jest skomplikowana. Mają rząd koalicyjny, który niekoniecznie mówi jednym głosem. CDU i Angela Merkel moim zdaniem rozumieją, o co toczy się gra, ale inni członkowie koalicji - nie widzą tego w ten sam sposób. Niemcy są chyba przekonani, że mają pewne specyficzne historyczne doświadczenie, które można odnosić do Rosjan - jak przejść transformację do demokratycznego państwa. Ale wydaje mi się, że wielu zaczyna rozumieć, że to fantazja i myślenie życzeniowe. Nord Stream to inne zagadnienie. Niemieckie lobby energetyczne jest przekonane, że potrzebuje tego rurociągu. Ja tak nie sądzę, uważam, że to projekt polityczny bardziej niż ekonomiczny. Moim zdaniem jest bardzo niebezpieczny, będzie pompować do Europy więcej korupcji niż gazu. Uważam, że głosy sprzeciwiające się powstaniu Nord Stream muszą się zjednoczyć i zorganizować. Wierzę, że da się to powstrzymać. Nawet na obecnym etapie? Jest do tego narzędzie - prawo UE. Jest trzeci pakiet energetyczny, który jasno wskazuje, czarno na białym - co można, a czego nie można robić. Budowa Nord Stream 2 trwa od lat. Polska i inne kraje sprzeciwiały się temu od początku. Teraz mocno sprzeciwiają się USA. Nie wydaje się, by strony zaangażowane w projekt przejmowały się głosami krytyki. Ta walka nadal trwa, Nord Stream nie jest jeszcze zakończony. Trzeba walczyć w sądach, trzeba wywierać presję i wspierać w walce kraje, przez terytorium których ma przechodzić rurociąg. Mamy przykład Danii. Na koniec - po swojej stronie macie prawo unijne. Czy kraje UE nie zamierzają przestrzegać swojego prawa? Czy Gazprom ma mieć specjalne warunki? Niemcy szanują prawo i są proeuropejscy. Trzeba kierować do nich ten przekaz: to jest wbrew prawu i szkodzi Europie. Ale Niemcy to słyszeli. Wielokrotnie. Trzeba to ciągle powtarzać. Trzeba dalej im to mówić. Gazprom chce obejść trzeci pakiet energetyczny. A to powinien być jedyny warunek, pod jakim ten rurociąg mógłby powstać. Ale wtedy byłby to zupełnie inny rurociąg. Jest wielu Niemców, którzy są przeciwni Nord Stream 2. Ale lobby przemysłowe jest bardzo silne, ma duże wpływy w SPD - w CDU nie tak wielkie. Myślę, że to można zatrzymać, bo Niemcy nie są w jednomyślni w tej kwestii. Należy zatem wpływać na opinię publiczną w Niemczech. Wydaje mi się, że gdy polski rząd przedstawia te same argumenty, które pan przed chwilą przytoczył, nie jest słyszany. Wydaje mi się, że jest słyszany. Ale nie ma żadnej reakcji. Trzeba krzyczeć głośniej. I trzeba się zjednoczyć - państwa bałtyckie, państwa skandynawskie... Czy to nie za mało? Są pewne argumenty za tym, by w opór przeciwko Nord Stream włączyły się państwa południa Europy. W końcu udało się powstrzymać South Stream. Czy to oznacza, że Niemcy mają tak specjalną pozycję w Europie, że mogą robić to, czego nie wolno było robić innym? Myślę, że choćby na tym można budować sojusz. .................................................................................................................................................. Brian Whitmore jest dyrektorem programu rosyjskiego w Centrum Analiz Polityki Europejskiej (Center for European Policy Analysis - CEPA). Przed dołączeniem do CEPA był starszym analitykiem ds. Rosji w Radiu Wolna Europa/Radio Liberty. Pracował również jako korespondent zagraniczny ""The Boston Globe"" w Moskwie i Pradze. Wykładał na Wydziale Rządów i Studiów Międzynarodowych na Uniwersytecie Południowej Karoliny, na Wydziale Historii Odeskiego Narodowego Uniwersytetu im. Miecznikowa oraz na Wydziale Stosunków Międzynarodowych na Państwowym Uniwersytecie w Sankt Petersburgu.",Władimir Putin,
https://wiadomosci.onet.pl/swiat/imigranci-w-europie-wlochy-chca-rozwiazania-problemu/fcz12sk,Włochy chcą ogólnoeuropejskiego rozwiązania problemu migrantów,Jutro Włochy przedstawią krajom członkowskim UE nową propozycję rozwiązania problemu przepływów migracyjnych – zapowiedział minister spraw zagranicznych Enzo Moavero Milanesi.,"- Potrzebujemy stabilnego mechanizmu - powiedział Moavero w wywiadzie dla gazety ""Corriere della Sera"". - Migranci starają się wyjechać do Europy, a nie do Włoch, Malty czy Grecji – dodał. Moavero stwierdził, że jest zwolennikiem ogólnoeuropejskich wysiłków na rzecz kontroli migracji, z zastrzeżeniem, że uratowani na morzu migranci nie zostaną przeniesieni do Włoch. Dodał, że UE powinna organizować bezpośrednie loty do Europy z krajów pochodzenia migrantów, którzy kwalifikują się do azylu. Włoski wicepremier Matteo Salvini wielokrotnie krytykował Unię Europejską za brak możliwości kontrolowania przepływu migrantów zalewających Włochy z Afryki Północnej. Ponad połowa wszystkich imigrantów wjeżdżających do Europy w ciągu ostatnich trzech lat przybyła na Półwysep Apeniński. Salvini, szef prawicowej Ligi, przyjął surowe stanowisko antyimigracyjne od czasu, gdy jego ugrupowanie w zeszłym roku weszło w skład rządzącej koalicji Ruchu Pięciu Gwiazd. Salvini, który pełni funkcję ministra spraw wewnętrznych, próbował zablokować statki z imigrantami przybywającymi do włoskich portów. Na wybrzeża Włoch przez pierwsze pół roku przybyło w tym roku 3 079 migrantów - takie dane podało MSW w Rzymie na początku ubiegłego tygodnia. To oznacza spadek o 82 proc. w porównaniu z pierwszym półroczem roku ubiegłego, gdy przypłynęło prawie 17 tys. osób. W zestawieniu z rokiem 2017 jest to jeszcze większy spadek fali migracyjnej. Wtedy w pierwszej połowie roku przybyło 85 tys. migrantów. Zmienia się lista krajów, z których pochodzi w tym roku najwięcej przybyszów. Są wśród nich obecnie głównie migranci z Tunezji, Pakistanu, Wybrzeża Kości Słoniowej, Algierii, Iraku, Bangladeszu, Sudanu i Maroka. Spośród 3 079 przybyszów zarejestrowanych od stycznia było 369 nieletnich bez opieki.",Przyjęcie uchodźców na wybrzeżu Hiszpanii,
https://wiadomosci.onet.pl/politico/unia-europejska-polska-chce-waznego-stanowiska-po-poprzednich-porazkach/ysbtssc,Polska chce ważnego stanowiska w Komisji po porażkach w walce o najlepsze unijne posady,"Polska i inne kraje Europy Środkowo-Wschodniej zostały pominięte w zeszłotygodniowym wyścigu o najwyższe stanowiska w Unii, dlatego rządy państw regionu chciałyby – w ramach rekompensaty – otrzymać stanowisko wiceprzewodniczącego oraz kilka ważnych tek w Komisji. Na razie szanse na to nie są wysokie, piszą Zosia Wanat i Lili Bayer z POLITICO.","– Zostało ustalone, że kandydat z Europy Środkowo-Wschodniej obejmie stanowisko wiceprzewodniczącego. Mam głębokie przeświadczenie, że zostało to potwierdzone. Nie widzę innej możliwości – powiedział rzecznik rządu polskiego Piotr Müller. Ale urzędnicy z innych krajów twierdzą, że Rada Europejska podczas szczytu w dniach 30 czerwca - 2 lipca, na którym nominowali Niemkę Ursulę von der Leyen na stanowisko przewodniczącej Komisji, nie dokonała żadnych ustaleń w sprawie wiceprzewodniczącego z Europy Środkowej. – Krąży wiele list pobożnych życzeń, ale to nowa przewodnicząca Komisji zadecyduje, który z kandydatów najlepiej nadaje się na które z rozmaitych stanowisk dostępnych w jej zespole komisarzy – powiedział jeden z dyplomatów UE. – Poza stanowiskami dwojga najwyższych wiceprzewodniczących, Rada Europejska nie poczyniła żadnych dalszych ustaleń w sprawie kandydatów czy też podziału tek – dodał dyplomata. Odnosił się w ten sposób do Fransa Timmermansa i Margrethe Vestager, którzy obejmą funkcje wiceprzewodniczących, co ma być nagrodą pocieszenia za niepowodzenie w rywalizacji o stanowisko szefa Komisji. Nie wygląda na razie na to, żeby Europa Środkowa mogła liczyć na jakiś przełom. W środę była premier Beata Szydło, posłanka PiS i członkini grupy ECR (Europejskich Konserwatystów i Reformatorów), doznała upokorzenia w walce o objęcie przewodnictwa w Komisji Zatrudnienia i Spraw Socjalnych Parlamentu Europejskiego, przegrywając w głosowaniu 27 do 21. Tydzień wcześniej Zdzisław Krasnodębski, również z ECR, przegrał w wyborach na jednego z wiceprzewodniczących parlamentu. Polacy twierdzą, że zasługują na ważną rolę w nowej Komisji ze względu na rozmiar kraju. – Fakt, że nie dostaliśmy żadnego wysokiego stanowiska, jest świetnym argumentem za przyznaniem nam ważnego portfolio – powiedział wysoki rangą polski dyplomata. Wyjaśnił, że ""stanowiska"", jakie chciałaby dostać Warszawa, to ""według mnie następujące teki: konkurencja, rolnictwo, energia, budżet, handel. To są najlepsze posady, tu jest władza"". Dodał, że Polska będzie miała ""ambicje"", aby uzyskać również mandat wiceprezydenta w Komisji. Uzyskanie dobrego portfolio jest wynikiem złożonego procesu łączenia poglądów przewodniczącego Komisji, kwalifikacji kandydata wysuniętego przez państwo członkowskie oraz politycznej siły tego państwa w Brukseli. W Warszawie wymienia się kilka nazwisk: Adam Bielan, eurodeputowany i bliski współpracownik Jarosława Kaczyńskiego, lidera Prawa i Sprawiedliwości i faktycznego przywódcy Polski; Jerzy Kwieciński, minister inwestycji i rozwoju gospodarczego, także zaufany Kaczyńskiego; oraz Jadwiga Emilewicz, minister przedsiębiorczości. ""Wiceprzewodniczącego z mocnym portfolio"" chciałaby również Słowacja, powiedział jeden z urzędników. Bratysława ma przewagę nad Polską, Węgrami i Czechami – wszystkie uwikłane w boje z UE – dzięki nowo wybranej prounijnej prezydent Zuzanie Čaputovej. Słowacja ma na dodatek kandydata na komisarza, który jest znaną twarzą w Brukseli – Maroša Šefčoviča, obecnego wiceprzewodniczącego, który odpowiada za unię energetyczną. Šefčovič już więc zajmuje ""wysokie stanowisko"" i mógłby w związku z tym pozostać wiceprzewodniczącym Komisji, powiedział wysoki rangą dyplomata UE. Praga nadal nie podjęła decyzji, ale może poprzeć obecną komisarz sprawiedliwości Věrę Jourovą, członkinię partii ANO premiera Andreja Babiša, która cieszy się dużym szacunkiem w Brukseli i wyraziła zainteresowanie pozostaniem na drugą kadencję. Jednak polityczne zawirowania w jej kraju, w związku z zarzutami o korupcję, które krążą wokół Babiša, powodują, że sprawa ""nie została jeszcze rozstrzygnięta"" w odniesieniu do nazwisk, jak powiedział jeden z czeskich urzędników, dodając, że istnieje ""kilka pomysłów"". – Wszystko dzieje się w kontekście narastającego kryzysu politycznego – powiedział inny czeski urzędnik. Węgry – walczące w Brukseli z zarzutami odwracania się od demokracji – o stanowisko wiceprzewodniczącego nawet nie próbują się ubiegać. Ich kandydatem do Komisji Europejskiej jest ustępujący minister sprawiedliwości László Trócsányi, członek rządzącej partii Fidesz. Trócsányi ""chce portfolio dotyczącego rozszerzenia"", powiedział jeden z wyższych urzędników Fideszu, zauważając jednocześnie, że premier Węgier Viktor Orbán nie wskazał preferencji w kwestii teki dla jego kraju. Ale Trócsányi powiedział, że jest zbyt wcześnie na publiczną dyskusję na temat jego preferencji. – Szczegółowo omówię je osobiście z nową przewodniczącą Komisji, którą, miejmy nadzieję, zostanie pani Ursula von der Leyen, kiedy tylko rząd węgierski przedstawi moje nazwisko jako kandydata na komisarza – powiedział POLITICO. Jednak otrzymanie nominacji nie oznacza, że kandydat dołączy do Komisji, nie mówiąc już o objęciu teki. Trócsányi prawdopodobnie będzie miał trudną przeprawę w Parlamencie Europejskim, który może ulec pokusie, by wykorzystać proces zatwierdzania do wyrażenia dezaprobaty wobec Węgier lub Polski w kwestii naruszenia standardów prawnych UE. Poza tym istnieją ograniczenia wynikające z polityki poszczególnych krajów. Pomimo chęci uzyskania portfolio energetycznego, zależność Polski od energii pochodzącej z węgla i opór przed podwyższaniem celów UE w zakresie ograniczenia emisji sprawia, że polski kandydat na takie stanowisko będzie nie do przyjęcia dla wielu innych krajów. Węgry mają podobny kłopot w związku z oporem Orbána wobec przyjmowania osób ubiegających się o azyl. – Nie dałbym węgierskiemu koledze teki związanej z migracją – powiedział wspomniany wcześniej wysoki rangą unijny dyplomata.",Siedziba Komisji Europejskiej w Brukseli,
https://wiadomosci.onet.pl/swiat/ukraina-sad-ue-stwierdzil-niewaznosc-zamrozenia-srodkow-wiktora-janukowycza/mc7g31c,Sąd Unii Europejskiej: zamrożenie środków finansowych Janukowycza nieważne,"Sąd UE stwierdził nieważność zamrożenia środków finansowych siedmiu byłych członków władz Ukrainy, w tym byłego prezydenta Wiktora Janukowycza. Jego środki zostały zamrożone ze względu na dochodzenia ws. przestępstw powiązanych ze sprzeniewierzeniem środków publicznych.","W odpowiedzi na kryzys na Ukrainie, 5 marca 2014 r. Rada Unii Europejskiej postanowiła zamrozić środki finansowe osób uznanych za odpowiedzialne za sprzeniewierzenie środków państwa ukraińskiego. Jedną z tych osób jest były prezydent Ukrainy Wiktor Janukowycz. Jego środki zostały zamrożone ze względu na prowadzone przeciwko niemu na Ukrainie dochodzenia w sprawie przestępstw powiązanych ze sprzeniewierzeniem ukraińskich środków publicznych i ich nielegalnym przesyłaniem poza Ukrainę. Obowiązywanie decyzji dotyczącej zamrożenia środków finansowych wobec tych osób było wielokrotnie przedłużane o rok z tego powodu, że wobec nich toczyło się prowadzone przez organy ukraińskie postępowanie karne. Ukraińcy wnieśli skargę do Sądu Unii Europejskiej w tej sprawie, kwestionując decyzje przedłużające obowiązywanie zamrożenia należących do nich środków finansowych w latach 2016-2018. W wydanych dziś wyrokach Sąd UE uwzględnił skargi wniesione przez Ukraińców. Stwierdził, że decyzje przedłużające zamrożenie środków w latach 2016-2018 były nieważne. Sąd UE stwierdził, że Rada UE może oprzeć przyjęcie lub utrzymanie środków ograniczających na decyzji państwa trzeciego, jednak powinna ona zweryfikować, czy taka decyzja została wydana z poszanowaniem między innymi prawa do obrony i prawa do skutecznej ochrony sądowej. Sąd UE stwierdził, że uzasadnienie wydanych przez Radę aktów przedłużających obowiązywanie środków ograniczających nie zawiera żadnego odniesienia do faktu, że zweryfikowała ona przestrzeganie tych praw. ",Wiktor Janukowycz,
https://wiadomosci.onet.pl/kraj/po-zasmucona-porazka-beaty-szydlo/p3q2b72,"PO ""zasmucona"" porażką Beaty Szydło","Andrzej Halicki, szef delegacji Platformy Obywatelskiej w Parlamencie Europejskim oświadczył, że jego partia ""jest zasmucona"" tym, że Beata Szydło nie została wybrana na przewodniczącą komisji zatrudnienia i spraw socjalnych. Jak podkreślił, przedstawiciel PO głosował na Szydło.","W tajnym głosowaniu 21 posłów poparło kandydaturę byłej szefowej polskiego rządu, 27 posłów było przeciw, a dwóch wstrzymało się od głosu. - Smutek. Jest jakiś pech z tą liczbą 27, ale generalnie trzeba się zastanowić, dlaczego (...). Jeżeli pani Beata Szydło czyni dumę z tego, że chowa flagę europejską, to trudno się dziwić, że nawet w gronie osób, które powinny jej sprzyjać, nie budzi to akceptacji - powiedział dziennikarzom w europarlamencie Halicki. - Zgodnie z wytycznymi EPL byliśmy za tym, by dochować zasady d'Hondta, więc by ten podział, który przynależy poszczególnym formacjom, był zrealizowany przez naszych reprezentantów w komisjach, a w tej komisji mamy akurat jeden głos. Różnica głosów była i tak za duża, więc proszę nie zwalać tej sytuacji na nas - mówił polityk PO. Jego zdaniem problematyczna była osoba byłej premier ze względu na jej podejście do Unii Europejskiej. Przypomniał, że europoseł PiS Witold Waszczykowski został dziś wiceszefem komisji spraw zagranicznych, a w innych komisjach były inne nominacje polityków Europejskich Konserwatystów i Reformatorów. Witold Waszczykowski został pierwszym wiceprzewodniczącym komisji spraw zagranicznych w PE. Z kolei Janusz Lewandowski będzie pełnić funkcję wiceprzewodniczącego komisji budżetowej. Stanowiska w PE otrzymała także Róża Thun. Komisja spraw zagranicznych jest drugą co do wielkości komisją w europarlamencie. Zasiada w niej 71 eurodeputowanych. Na europosła PiS oddano 37 głosów; 24 europosłów było przeciw, a siedmiu wstrzymało się od głosu. Z Polski poza Waszczykowskim w komisji tej zasiadają: Radosław Sikorski (PO), Włodzimierz Cimoszewicz (SLD), Anna Fotyga (PiS), Karol Karski (PiS), Jacek Saryusz-Wolski (PiS).",Beata Szydło,
https://wiadomosci.onet.pl/swiat/zrodlo-praworzadnosc-w-polsce-na-najblizszym-posiedzeniu-rady-ds-ogolnych/58zw0em,Źródło: praworządność w Polsce na najbliższym posiedzeniu Rady ds. Ogólnych,"Ambasadorowie państw unijnych zdecydowali dziś, że na najbliższym posiedzeniu Rady ds. Ogólnych omawiana będzie kwestia praworządności w Polsce w ramach procedury z art. 7. - poinformowało PAP źródło unijne.","Na dzisiejszym posiedzeniu nie omawiano kwestii Węgier, które również są objęte procedurą z art. 7 traktatu. Problem praworządności, który przez kilka miesięcy, gdy pracami UE kierowała Rumunia, był odłożony na bok, miał - według zapowiedzi - wrócić do centrum debat unijnych za sprawą nowej fińskiej prezydencji. Finowie zapowiedzieli, że chcą zorganizować pierwsze wysłuchanie Węgier w ramach procedury z art. 7. Na razie jednak ustanowili warunki, na jakich takie wysłuchania mają się odbywać. Środowa decyzja ambasadorów w tej sprawie, przeciwko której była Polska, ma zostać potwierdzona na spotkaniu unijnych ministrów - podało źródło. Wysłuchanie Węgier odbędzie się prawdopodobnie we wrześniu, tak by było więcej czasu na jego przygotowanie. Z kolei punkt dotyczący stanu praworządności w Polsce ma być omawiany już 18 lipca, na najbliższym posiedzeniu unijnych ministrów ds. europejskich.",,
https://wiadomosci.onet.pl/swiat/brexit-lider-partii-pracy-zapowiada-kampanie-na-rzecz-pozostania-z-ue/1jk2xjt,Brytyjska Partia Pracy gotowa poprzeć drugie referendum i pozostanie w UE,"Lider Partii Pracy Jeremy Corbyn ogłosił dziś, że ktokolwiek zostanie nowym premierem Wielkiej Brytanii, powinien poddać propozycję twardego brexitu - albo brak umowy - ponownie pod referendum. Jego ugrupowanie opowiedziałoby się za pozostaniem w Unii Europejskiej.","Decyzja została podjęta po wielomiesięcznych wewnątrzpartyjnych walkach o uzgodnienie stanowiska. Dotychczasowe było krytykowane przez komentatorów oraz wyborców jako niejasne lub wręcz wewnętrznie sprzeczne. Laburzyści do tej pory popierali opuszczenie Wspólnoty, wskazując na potrzebę uszanowania decyzji podjętej przez Brytyjczyków w 2016 roku, ale jednocześnie sprzeciwiali się przedstawianym przez rząd projektom umowy regulującej wyjście z UE, tym samym blokując jego realizację. Jeremy Corbyn przyznał, iż kwestia brexitu ""dzieliła nasze społeczności i czasem także naszą partię"", ale bronił dotychczasowego stanowiska, argumentując, że ""Partia Pracy przedstawiła kompromisowy plan, aby zjednoczyć kraj wokół członkostwa w unii celnej, silnej relacji ze wspólnym rynkiem UE, ochrony regulacji środowiskowych i praw pracowniczych"". - Wciąż wierzymy, że to sensowna alternatywa - powiedział. Jak wskazał zarazem, obecną decyzję podjęto w związku z tym, że ""obaj kandydaci w walce o przywództwo w Partii Konserwatywnej grożą brexitem bez umowy lub w najlepszym wypadku równaniem standardów w dół, aby wypracować umowę (handlową) z Donaldem Trumpem"". Jak ostrzegł, proponowany przez torysów zarys alternatywnego porozumienia z UE - odrzucanego dotychczas przez negocjatorów Wspólnoty - niewystarczająco chroniłby brytyjską gospodarkę i miejsca pracy. Wbrew oczekiwaniom części członków Partii Pracy, zajęte dziś stanowisko ws. wyjścia kraju z Unii Europejskiej wciąż jednak nie jest całkowicie jednoznaczne. Laburzyści nie wykluczyli poparcia dla opuszczenia Wspólnoty, gdyby w wyniku przedterminowych wyborów parlamentarnych mogli przejąć władzę w kraju i otrzymali szansę na samodzielne poprowadzenie negocjacji ws. warunków brexitu. Zmiana stanowiska Corbyna, który dotychczas pomimo rosnącego sprzeciwu ze strony czołowych polityków ugrupowania nalegał na uszanowanie wyniku referendum z 2016 roku, jest konsekwencją rosnącego poparcia dla proeuropejskich Liberalnych Demokratów, którzy zdecydowanie sprzeciwiają się brexitowi i w efekcie znacznie pokonali laburzystów w niedawnych wyborach do Parlamentu Europejskiego. Brytyjski parlament od miesięcy tkwi w politycznym impasie w kwestii brexitu. Posłowie trzykrotnie odrzucili proponowaną przez rząd umowę wyjścia ze Wspólnoty, co doprowadziło także do zapowiedzi ustąpienia ze stanowiska premier Theresy May. Do czasu wyłonienia jej następcy - co ma nastąpić za dwa tygodnie - May pozostaje na stanowisku szefowej rządu i pełniącej obowiązki przewodniczącej Partii Konserwatywnej. Wielka Brytania powinna opuścić Unię Europejską najpóźniej 31 października br.",Jeremy Corbyn,
https://wiadomosci.onet.pl/swiat/przywodcy-ue-zobowiazuja-sie-do-utrzymania-sankcji-przeciwko-rosji/gkdmgqe,"Przywódcy UE zapewnili Ukrainę, że sankcje wobec Rosji będą utrzymane",O takim zapewnieniu poinformował dziś prezydent Ukrainy Wołodymyr Zełenski po zakończeniu szczytu Ukraina-UE.,"- Rad byłem usłyszeć dziś od naszych europejskich przyjaciół, że ich stanowisko wobec zachowania Rosji jest jasne i niezmienne. Sankcje sektorowe oraz krymskie zostaną przedłużone odpowiednio o kolejne 12 i sześć miesięcy – powiedział Zełenski na konferencji prasowej podsumowującej szczyt. Szef Rady Europejskiej Donald Tusk potwierdził, że UE nadal będzie wspierać integralność i suwerenność Ukrainy. - Nie uznawaliśmy i nie uznajemy bezprawnej aneksji Krymu i Sewastopola (w ukraińskim prawie jest on oddzielną jednostką administracyjną). Zaledwie kilka dni temu UE jednogłośnie przedłużyła sankcje przeciwko Rosji na kolejnych sześć miesięcy. Pozostaną one w sile do pełnej implementacji mińskich porozumień – oświadczył Tusk. Zapewnił, że UE będzie nadal wspierała realizację porozumień w sprawie konfliktu w Donbasie. - Zrozumiałe jest, że mińskie porozumienia jak nigdy potrzebują dziś pełnej realizacji przez obie strony. Rosja ponosi w związku z tym szczególną odpowiedzialność – podkreślił.","Spotkanie Zełenskiego, Tuska oraz Junckera",
https://wiadomosci.onet.pl/swiat/prezydent-ukrainy-i-donald-tusk-przy-linii-rozgraniczenia-w-donbasie-tragedia-ludzi/7yxk6vm,"Prezydent Ukrainy i Donald Tusk przy linii rozgraniczenia w Donbasie. ""Tragedia ludzi uwięzionych w rosyjskiej wojnie trwa""",Szef Rady Europejskiej Donald Tusk i prezydent Ukrainy Wołodymyr Zełenski przekroczyli tzw. pozycję zerową sił rządowych Ukrainy i przeszli ponad 500 m w kierunku pozycji separatystów - poinformowały służby prasowe ukraińskiego prezydenta.,"Wspólnie złożyli wizytę w Stanicy Ługańskiej tuż przy linii frontu w konflikcie między ukraińskimi siłami rządowymi a separatystami prorosyjskimi w Donbasie. Niedawno w Stanicy Ługańskiej strony konfliktu wycofały ludzi i sprzęt poza linię rozgraniczenia, odchodząc w głąb od zajmowanych dotąd pozycji. Zełenski ocenił wcześniej, że doszło do tego w wyniku odblokowania procesu mińskiego, i oświadczył, że pojawiła się nadzieja na stałe wstrzymanie walk w tym regionie na wschodzie jego kraju. W niedzielę Zełenski i Tusk przekroczyli tzw. pozycję zerową sił rządowych Ukrainy i przeszli ponad 500 m w kierunku pozycji separatystów. Obaj doszli do zniszczonego mostu w Stanicy Ługańskiej, który jest jedynym przejściem z tzw. Ługańskiej Republiki Ludowej na tereny będące pod kontrolą Ukrainy. Każdego dnia most pieszo pokonują tysiące ludzi. Ma on być odbudowany pod warunkiem utrzymania rozejmu. - Chcemy odbudować ten most. (…) W tym celu druga strona (separatyści) powinna odsunąć swoje umocnienia i jeśli to nastąpi, przystąpimy do odbudowy mostu i zrobimy to szybko - oświadczył Zełenski. Wraz z Tuskiem prezydent wysłuchał raportu dowódców Operacji Połączonych Sił Zbrojnych w Donbasie i spotkał się z przedstawicielami Specjalnej Misji Monitoringowej OBWE. Zapoznał się też z projektami humanitarnymi, realizowanymi w Donbasie przy wsparciu Unii Europejskiej - poinformowało biuro Zełenskiego. Tusk przybył na Ukrainę na zaplanowany na poniedziałek szczyt Ukraina-UE. Jednym z jego tematów będzie trwający od 2014 r. konflikt w Donbasie. W jego wyniku zginęło dotąd około 13 tys. ludzi. Publikując zdjęcia na Twitterze, Tusk napisał, że trwa ""tragedia ludzi uwięzionych w rosyjskiej wojnie"" we wschodniej części Ukrainy.",Donald Tusk złożył wizytę w Stanicy Ługańskiej tuż przy linii frontu,
https://wiadomosci.onet.pl/swiat/rosnie-napiecie-w-relacjach-iranu-z-zachodem-bruksela-wzywa-teheran-do-przestrzegania/bfzyf3j,Rośnie napięcie w relacjach Iranu z Zachodem. Bruksela wzywa Teheran do przestrzegania umowy,Unia Europejska stanowczo wzywa Iran do zaprzestania wszystkich działań podważających zobowiązania wynikające z porozumienia nuklearnego - oświadczyła dzisiaj rzeczniczka Komisji Europejskiej Maja Kocijanczicz.,"Dzisiaj Iran ogłosił decyzję o rozpoczęciu wzbogacania uranu powyżej limitu z tego układu. - Jesteśmy głęboko zaniepokojeni oświadczeniem Iranu o rozpoczęciu wzbogacania uranu powyżej limitu 3,67 proc. - podkreśliła Kocijanczicz. - Stanowczo wzywamy Iran do zaprzestania i wycofania wszystkich działań niezgodnych z jego zobowiązaniami (...) Jesteśmy w kontakcie z innymi uczestnikami JCPoA (międzynarodowego porozumienia ws. irańskiego programu atomowego - red.) w sprawie następnych kroków wynikających z zasad JCPoA, w tym obrad komisji wspólnej - wskazała. Do zakończenia działań podważających zobowiązania wynikające z tego układu wcześniej wezwały Teheran ministerstwa spraw zagranicznych Niemiec i Wielkiej Brytanii. Decyzję Iranu potępił również prezydent Francji Emmanuel Macron. Dzisiaj rzecznik rządu w Teheranie Ali Rabiei ogłosił, że Iran rozpoczyna wzbogacanie uranu powyżej poziomu ustalonego w układzie nuklearnym. Wiceszef MSZ Iranu Abbas Arakczi tłumaczył, że jego kraj podjął takie działania, ponieważ pozostali członkowie umowy nie pomogli Teheranowi w sprzedaży ropy. Ostrzegł, że jeśli taka sytuacja się utrzyma, to Iran co 60 dni będzie dalej ograniczał swoje zobowiązania wynikające z tego porozumienia. Prezydent Donald Trump wycofał USA w 2018 roku z paktu nuklearnego z Iranem, jednak pozostałe mocarstwa, które sygnowały te umowę, chcą ją utrzymać w mocy. Jest to bardzo trudne, bo Waszyngton nałożył sankcje na Iran i grozi takimi retorsjami wszystkim krajom i podmiotom, które tych ograniczeń nie będą respektować. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Prezydent Iranu Hassan Rouhani odwiedza elektrownię atomową,
https://wiadomosci.onet.pl/kraj/reuters-orlen-czeka-walka-z-komisja-europejska-ws-przejecia-lotosu/rjj6s1j,Reuters: Orlen czeka walka z Komisją Europejską ws. przejęcia Lotosu,"Największy polski koncern naftowy PKN Orlen będzie musiał stawić czoła pełnowymiarowemu dochodzeniu antymonopolowemu UE w sprawie planowanego przejęcia konkurencyjnego Lotosu - podaje Reuters, powołując się na swoje źródła.","PKN Orlen poinformował w środę o złożeniu w Komisji Europejskiej formalnego wniosku o zgodę na przejęcie kapitałowe Grupy Lotos. Celem przejęcia jest m.in. stworzenie ""silnego gracza"" z międzynarodowym potencjałem, jeszcze bardziej liczącego się na rynku dostaw ropy. Tymczasem, jak podaje agencja Reutera, powołując się na źródła w Brukseli i Warszawie, planowana fuzja może spotkać się nawet z wetem UE. Prawdopodobnie Orlen czekają długie i trudne rozmowy z Komisją Europejską. Reuters podkreśla, że połączenie przedsiębiorstw, które znajdują się na pierwszej i drugiej pozycji w sektorze, jest zawsze problematyczne dla unijnych organów odpowiedzialnych za konkurencję. Z informacji ze strony PKN Orlen wynika, iż złożony wniosek zawiera m.in. założenia transakcji i argumentację dotyczącą jej wpływu na konkurencję na rynkach, gdzie obie spółki działają; do wniosku załączono pakiet dokumentów wewnętrznych obydwu spółek, które mają pozwolić Komisji Europejskiej na zweryfikowanie trafności podnoszonej argumentacji. Koncern podkreślił również, iż ""finalizacja procesu pozwoli na stworzenie jednego silnego gracza z międzynarodowym potencjałem, zintegrowanego wewnętrznie, jeszcze bardziej liczącego się na rynku dostaw ropy"". Prezes PKN Orlen oświadczył, że sprawne przeprowadzenie procesu ma dla firmy priorytet, a ""złożenie formalnego wniosku do Komisji pokazuje determinację i skuteczność w jego realizacji"". Jak przypomniał płocki koncern, proces przejęcia kapitałowego Grupy Lotos został zainicjowany w lutym 2018 r., podpisaniem listu intencyjnego ze Skarbem Państwa, który posiada w gdańskiej spółce 53,19 proc. głosów na walnym zgromadzeniu akcjonariuszy. ""W dokumencie nakreślone zostały ramy struktury transakcji. W pierwszym etapie PKN Orlen planuje nabyć 32,99 proc. akcji od Skarbu Państwa. W kolejnym konieczne będzie ogłoszenie wezwania na zakup akcji reprezentujących do 66 proc. ogólnej liczby głosów na walnym zgromadzeniu Grupy Lotos"" - wyjaśniła spółka.",Orlen czeka walka z KE,
https://wiadomosci.onet.pl/swiat/wladimir-putin-mamy-nadzieje-na-wznowienie-pelnych-relacji-z-ue/q4n6lvy,Władimir Putin: mamy nadzieję na wznowienie pełnych relacji z UE,"Podczas wizyty w Rzymie Putin wyraził też przypuszczenie, że Włochy będą dalej stawać po stronie Kremla w kwestii unijnych sankcji, nałożonych na Rosję po aneksji Krymu. Jego zdaniem, Rosja i UE w wielu dziedzinach są naturalnymi partnerami.","Rosyjski przywódca pytany o opinię na temat kandydatki na stanowisko przewodniczącej Komisji Europejskiej, która w przeszłości krytykowała władze w Moskwie, stwierdził, że nie wie, jaka będzie jej postawa w tej nowej roli. Odniósł się również do kwestii sankcji nałożonych na Rosję po aneksji Krymu. Włoski rząd jest zwolennikiem ich zniesienia. Putin oświadczył: ""Rozumiemy, że Włochy są związane zobowiązaniami europejskimi, i nie mamy żadnych żądań wobec włoskich przyjaciół, ale mamy nadzieję, że Włochy w kwestii sankcji przedstawią stanowisko na rzecz pełnych relacji z Rosją"". Wyraził przekonanie, że Rosja i UE są naturalnymi partnerami w wielu dziedzinach.",Władimir Putin z wizytą w Watykanie,
https://wiadomosci.onet.pl/kraj/krs-chce-by-tsue-jeszcze-raz-rozpatrzyl-kwestie-jej-niezaleznosci/ylspf5k,"KRS chce, by TSUE jeszcze raz rozpatrzył kwestię jej niezależności",Krajowa Rada Sądownictwa wysłała dziś do Trybunału Sprawiedliwości UE wniosek o ponowne otwarcie ustnego etapu postępowania m.in. w sprawie niezależności KRS oraz Izby Dyscyplinarnej SN - poinformował zastępca rzecznika prasowego KRS sędzia Jarosław Dudzicz.,"W ubiegły czwartek rzecznik generalny TSUE wydał w opinię, w której uznał, że sposób powoływania członków KRS przez Sejm ujawnia nieprawidłowości, które mogą zagrozić jej niezależności od organów ustawodawczych i wykonawczych. Jak powiedział dziś sędzia Dudzicz, KRS liczy na ponowne otwarcie etapu ustnego postępowania przed TSUE w tej sprawie. - Jest bardzo wiele niejasności, rzecznik generalny sam de facto wykazał, że wielu rzeczy nie zrozumiał, albo nie chciał zrozumieć, nie wziął po uwagę. To są konkluzje z tej wewnętrznie sprzecznej opinii rzecznika generalnego - zaznaczył sędzia Dudzicz. Jak dodał ""dlatego pewne okoliczności powinny być pogłębione podczas rozprawy ustnej, tak abyśmy mogli się odnieść do samej opinii rzecznika generalnego"". Przypomniał przy tym, że KRS na ostatnim posiedzeniu zobowiązała swoich przedstawicieli - jego oraz sędzię Dagmarę Pawełczyk-Woicką - do tego, żeby przygotować taki wniosek do TSUE. - Dziś mijał termin wysłania tego wniosku. Wniosek został przygotowany i wysłany"" - poinformował. Wniosek został zamieszczony na stronie internetowej KRS. ""Podstawą tez opinii rzecznika generalnego są błędne ustalenia faktyczne i prawne, które nie odpowiadają okolicznościom zaistniałym w sprawie. Celem przyczynienia się do lepszego zrozumienia sprawy i jej reperkusji, KRS wyraża zatem przekonanie, że zachodzi potrzeba pełniejszego przedstawienia niektórych elementów sprawy, co może mieć istotny wpływ na rozstrzygnięcie sporu"" - zaznaczono we wniosku. Odnosząc się do części opinii rzecznika generalnego dotyczącej Izby Dyscyplinarnej SN Rada zaznaczyła, że ""wyodrębnienie zaś Izby SN dla rozpatrywania spraw dyscyplinarnych podyktowane było koniecznością zwiększenia przejrzystości oraz dostępności tego postępowania dla społeczeństwa"". ""Poddanie tych spraw kontroli SN zapewniało wyższy standard od wcześniej obowiązującego, w którym rolę tę spełniały dyscyplinarne sądy korporacyjne, a które przez sposób ukształtowania i działania powodowały w społeczeństwie polskim wrażenie, że nie są obiektywne i że działają na korzyść podsądnych sędziów"" - napisano we wniosku Rady. ""Podkreślenia wymaga, że wybór sędziów do KRS przez Sejm RP nie jest wyjątkiem w istniejących krajowych procedurach obsadzania wysokich stanowisk w konstytucyjnych organach publicznych. Przykładem jest Rzecznik Praw Obywatelskich, który powoływany jest przez Sejm RP za zgodą Senatu RP. Przyjęcie takiego rozwiązania nie oznacza jednak reprezentowania władzy ustawodawczej przez ten organ"" - wywodzi zaś Rada w odniesieniu do części opinii rzecznika generalnego na temat KRS. ""Konkludując, KRS uważa, że opinia rzecznika generalnego z 27 czerwca oparta została na błędnych założeniach, nie wyjaśnia wszystkich kwestii, pomija stanowisko Rady i jest wewnętrznie sprzeczna"" - podkreśliła KRS. W swojej zeszłotygodniowej opinii rzecznik generalny TSUE ocenił m.in., że Izba Dyscyplinarna SN nie spełnia wymogów niezawisłości sędziowskiej ustanowionych prawem Unii. Rzecznik stwierdził w niej też, że ""sposób powoływania członków KRS ujawnia nieprawidłowości, które mogą zagrozić jej niezależności od organów ustawodawczych i wykonawczych"". Opinia rzecznika TSUE jest wstępem do wyroku w sprawie. Trybunał zazwyczaj się z nią zgadza, ale może też wydać zupełnie inny wyrok. Dzień później - w piątek - KRS przyjęła uchwałę, w której zapowiedziała skierowanie do TSUE wniosku o ponowne otworzenie ustnego etapu postępowania. Według KRS opinia rzecznika nie spełnia standardów opinii prawnej. ""Zawiera wewnętrzne sprzeczności, jest jednostronna, a także formułuje zasady prawne bez wskazania źródeł prawa, albo zasady nieznane, które zostały skonstruowane tylko na użytek toczącego się postępowania"" - napisano w uchwale Rady.",Sędzia Jarosław Dudzicz,
https://wiadomosci.onet.pl/swiat/donald-tusk-polski-rzad-nie-ugral-nic-dla-siebie/rjtz99h,Donald Tusk: polski rząd nie ugrał nic dla siebie,"- Nie widzę żadnych powodów do satysfakcji dla polskiego rządu - powiedział dziś Donald Tusk, komentując podział stanowisk w Unii Europejskiej. Szef Rady Europejskiej stwierdził również, że nie zna przyczyn ""upokarzającej porażki Zdzisława Krasnodębskiego"".","- Niektórzy byli tak skoncentrowani na blokadzie Fransa Timmermansa, że postanowili zrezygnować z walki o bardziej prestiżowe stanowiska. Domyślacie się, o kim mówię - powiedział Donald Tusk. - Nie wspomniałem ani razu, że ta taktyka jest dobra. Lepiej coś wygrać dla Polski, dla regionu, niż kogoś utrącić. Rząd Morawieckiego był przeciwny Timmermansowi, bo ten odważył się bronić polskiego wymiaru sprawiedliwości - ocenił szef Rady Europejskiej. Dodał, że polski rząd ""nie ugrał nic dla siebie"". Tusk odniósł się także do wyboru Ewy Kopacz na stanowisko jednego z wiceprzewodniczących Parlamentu Europejskiego. Jednocześnie na takie stanowisko nie został wybrany Zdzisław Kranosdębski. - Pogratulowałem premier Kopacz, to bardzo fajna puenta. Nie będę cytował klasyków, że jej się to należało, ale widzę pewną sprawiedliwość. Nie znam przyczyny, że Zdzisław Krasnodębski doznał tak upokarzającej klęski - powiedział były premier. Wczoraj Onet poinformował, że 17 maja 2019 r. w Helsinkach, podczas zebrania Komitetu Ministrów Rady Europy, polski rząd poparł deklarację umożliwiającą przywrócenie Rosji prawa głosu w Radzie Europy. Potwierdziło nam to biuro prasowe MSZ. Szef Rady Europejskiej zabrał głos również w tej sprawie. - Aż mi się nie chce wierzyć, że rząd polski wsparł Rosję w tych staraniach w Radzie Europy. Jeżeli to jest prawda, to nie jest pytanie do mnie, ale do rządu polskiego, czy potrafi to wytłumaczyć. Tym bardziej że było tam sporo szumu, jak to polska delegacja walczyła o inne rozwiązanie - skomentował Tusk. - Ze zdumieniem dowiedziałem się, że podobno rząd polski to aprobował. Ja nie znajduję dla tego wyjaśnienia, ale ja jestem ostatnim, którego należałoby pytać o to - dodał Tusk. - Nie jest rolą szefa Rady Europejskiej, aby wyznaczać kandydatów na szefa PE. Nie mam wpływu na ten wybór - oświadczył Tusk, dodając, że obietnicą socjalistów było obsadzenie tej funkcji przez kandydata z Europy Wschodniej. Wczoraj przewodniczącym Parlamentu Europejskiego został włoski socjalista David Sassoli. Tusk w wystąpieniu w Strasburgu wypomniał, że mimo zapewnień ""niektórych socjalistycznych premierów"" podczas szczytu UE o zagwarantowaniu geograficznej równowagi w sprawie obsady najważniejszych stanowisk w UE, ten region nie jest reprezentowany na najważniejszych unijnych stanowiskach. W rozmowie z dziennikarzami Tusk tłumaczył, że jako szef Rady Europejskiej nie ma wpływu na prace europarlamentu, w tym wybór jego szefa. Jak zaznaczył, nie jest jego rolą wyznaczanie kandydata na to stanowisko. Według niego jednak kontekst polityczny w tej sprawie związany z równowagą geograficzną był dość oczywisty. Decyzja eurodeputowanych – mówił – nie ułatwi budowy takiego balansu. Tusk zapowiedział, że jeszcze dziś będzie rozmawiał na ten temat z nominowaną na szefową Komisji Europejskiej Niemką Ursulą von der Leyen, także w kontekście jej programu. - Myślę, że znajdę dobre argumenty – dodał. Źródło: Onet, PAP.",Donald Tusk,
https://wiadomosci.onet.pl/politico/bitwa-o-stanowiska-w-ue-oto-zwyciezcy-i-przegrani/4ptfwvf,Oto zwycięzcy i przegrani bitwy o stanowiska w UE,"Niektórzy przegrani okazali się zwycięzcami, podczas gdy inni wygrali, po prostu nie przegrywając. W najbardziej przedziwnym momencie królowa Europy Angela Merkel była jedynym przywódcą UE, który nie głosował na swojego kandydata - pisze Ryan Heath z POLITICO.","Reporterzy POLITICO w Brukseli opisują, kto jest prawdziwym zwycięzcą i przegranym, a kto skończył gdzieś pomiędzy po wczorajszym szczycie Unii Europejskiej. Emmanuel Macron: Francuski prezydent rozbił system kandydatów partyjnych i zabił kandydaturę niemieckiego centroprawicowego posła Manfreda Wernera na przewodniczącego Parlamentu Europejskiego. Macron wygrał prezydencję Europejskiego Banku Centralnego dla swej rodaczki Christine Lagarde i umieścił swojego belgijskiego kumpla Charlesa Michela na czele przyszłych szczytów Rady Europejskiej. A jeśli Ursula von der Leyen zostanie przewodniczącą KE, będzie dłużnikiem Macrona, a on nie zawaha się tego wykorzystać. Feministki: Czekasz dziesięciolecia na kobietę przewodniczącą UE, a potem przychodzą dwie osoby jednocześnie. Von der Leyen i Lagarde mają wspaniałe CV, nawet jeśli ich kariera nie jest pozbawiona skandali i kontrowersji. Jest jeszcze Margrethe Vestager, której kandydatura na stanowisko przewodniczącej Komisji upadła, ale która będzie zajmować wysokie stanowisko w organach wykonawczych UE. Polityka zagraniczna UE: Z dwoma ministrami spraw zagranicznych (jeden obecny - Josep Borrell z Hiszpanii i jeden były - Frans Timmermans z Holandii) oraz ministrem obrony (von der Leyen), to był dobry dzień dla tych, którzy chcą, aby polityka zagraniczna i bezpieczeństwa UE były coraz silniejsze. Charles Michel: Kto musi wygrać wybory powszechne, by zostać prezydentem? Nie Michel. W maju przegrał w belgijskich wyborach, zarówno na szczeblu krajowym, jak i unijnym, ale w wieku 43 lat będzie najmłodszym prezydentem UE. Davos: W Światowym Forum Gospodarczym, corocznym spotkaniu światowej elity w szwajcarskich Alpach, uczestniczą i von der Leyen, i Lagarde, i Michel. W szczególności Lagarde jest postrzegana jako królowa Davos. Dynastie: Von der Leyen i Michel są dziećmi polityków. Ojciec von der Leyen pracował dla Komisji Europejskiej, a następnie został premierem niemieckiego landu Dolna Saksonia. Tata Michela, Louis, jest byłym belgijskim ministrem spraw zagranicznych i byłym komisarzem europejskim. Francuskie banki: Lagarde może nie jest ekspertem w dziedzinie polityki pieniężnej, ale może być przydatna dla Paryża w przypadku, gdyby jakiś francuski bank nie zdał stress-testu i stanął w obliczu restrukturyzacji. Nerdy z EBC: Wielu ubolewa, że nowa prezes EBC nie będzie ekspertem w dziedzinie polityki pieniężnej, że polityk przejmie ich bardzo złożony i wyjątkowy świat. Ale nerdy w końcu wygrają: dzięki lukom w doświadczeniu Lagarde będą mieli więcej możliwości w rozwijaniu polityki. Manfred Weber: Główny kandydat Europejskiej Partii Ludowej (EPL) na przewodniczącego Komisji Europejskiej nie wygrał, mimo że jego partia zajęła pierwsze miejsce w eurowyborach. A teraz musi jeszcze przekonać swoją partię, by zagłosowała na inną kandydatkę z jego kraju na to stanowisko. Europa Środkowa: Po raz kolejny Grupa Wyszehradzka udowodniła, że dobrze jej idzie rozbijanie, ale nie budowanie. V4 i Włochy z powodzeniem zablokowały prezydencki marsz Fransa Timmermansa, a rzecznik rządu węgierskiego Zoltan Kovács z dumą opowiada na Twitterze o ""obaleniu Timmermansa"". Poza tym Grupa nie ma jednak nic do pokazania jako sukces. Timmermans jest prawdopodobnie silniejszy niż kiedykolwiek jako zastępca przewodniczącej Komisji, a szczyty UE będą prowadzone przez Michela, którego rząd upadł, ponieważ popierał pakt migracyjny ONZ, którego nie znosiła V4. Nie ma ani jednego polityka z tego regionu na liście kierowniczych stanowisk. Kraje skandynawskie: Z tego regionu nigdy nie było prezydenta UE ani Wysokiego Przedstawiciela. W tym roku kraje skandynawskie wysunęły długą listę kandydatów na każde z pięciu czołowych stanowisk z każdej z trzech największych rodzin politycznych. Jednak poza tym, że Dunka Vestager zostanie mianowana przez Komisję na ważne stanowisko, region ten został z pustymi rękoma. Martin Selmayr: Potężny sekretarz generalny Komisji zwykle w końcu wygrywa - i może skończyć jako ambasador UE w Londynie lub kierując Światową Organizacją Handlu. Ale na razie jest on prawdopodobnie przegranym. Nie udało mu się uzyskać prezydencji dla swojego kumpla, chorwackiego premiera Andreja Plenkovicia, a umieszczenie drugiego Niemca na czele Komisji obok von der Leyen złamałoby niepisane zasady UE. Co więcej, najpewniejszym sposobem na to, by von der Leyen uzyskała poparcie Parlamentu Europejskiego, byłoby zaoferowanie im głowy Selmayra na talerzu, bo europosłowie pragną tego od lat. Młodzi: Nastolatka Greta Thunberg zmobilizowała miliony młodych ludzi do protestów w sprawie kryzysu klimatycznego, a przywódcy UE mówili wiele o potrzebie zmiany pokoleniowej na szczycie bloku. Ostatecznie jednak kluczowe stanowiska przyznano politykom w wieku 72 lat (Borrell), 64 lat (Lagarde), 63 lat (przewodniczący PE David Sassoli) i 60 lat (von der Leyen). W wieku 43 lat Michel jest w tym gronie dzieckiem, ale trudno go zaliczyć do młodzieży. Kristalina Georgiewa i Guy Verhofstadt: O tej dwójce w kontekście wysokich stanowisk mówi się ""zawsze świadkowa, nigdy panna młoda"". Oczywiście nie ponieśli oni jednak klęski. Georgiewa będzie nadal prezesem Banku Światowego i nawet jeśli kariera polityczna byłego belgijskiego premiera Verhofstadta się skończy, to tylko da mu to więcej czasu na poświęcenie się lukratywnemu marnowaniu czasu w świecie biznesu. Bałkany: Kraje południowo-wschodniej Europy, które mają nadzieję na przystąpienie do UE, otrzymały podwójny cios. Po tym, jak przywódcy nie doszli do porozumienia w sprawie stanowisk w UE po całonocnym szczycie, Macron zadeklarował, że będzie blokował każde rozszerzenie UE do czasu zreformowania procedur decyzyjnych. Następnie przywódcy przydzielili portfel polityki zagranicznej Borrellowi, którego kraj nie uznaje Kosowa, co nie jest idealnym rozwiązaniem dla kogoś, kto powinien pełnić rolę uczciwego pośrednika w konflikcie Kosowa z Serbią. Angela Merkel: Nie po raz pierwszy niemiecka kanclerz jest trudna do skategoryzowania. Jej pierwszy i drugi kandydaci na przewodniczącego Komisji zostali odrzuceni przez dwa urzędy, które podobno kontroluje - Radę Europejską i jej rodzinę polityczną z Europejskiej Partii Ludowej. Bunt młodej gwardii z EPL był szczególnie bezczelny i zdumiewająco publiczny. Merkel nie mogła nawet zagłosować na von der Leyen z powodu sprzeciwu swoich partnerów koalicyjnych w RFN. Jednak Merkel ostatecznie skończyła z bliską sojuszniczką jako kandydatką na przewodniczącą Komisji. Niezależnie od tego, czy to przypadek, czy zaplanowany rezultat, ostateczny wynik wygląda dla Merkel całkiem nieźle . Ale to nie był najlepszy moment w karierze królowej Europy.",,
https://wiadomosci.onet.pl/tylko-w-onecie/nowy-szef-pe-david-sassoli-kim-jest/r7g5rxx,Gwiazda włoskiej telewizji na czele Parlamentu Europejskiego,Fan piłkarskiej Fiorentiny i były reporter telewizyjny David Sassoli został nowym przewodniczącym Parlamentu Europejskiego. Na przełomie wieków był jedną z największych gwiazd włoskiej telewizji.,"Urodzony w 1956 roku Sassoli ukończył w latach 70. politologię na Uniwersytecie we Florencji. Później związał się z lokalnymi mediami. Skrzydła rozwinął w rzymskiej redakcji gazety Il Giorno, ale dopiero telewizja otworzyła mu drzwi do kariery. W 1992 roku został reporterem TG3. Współpracował również z Michele Santoro przy głośnych programach TV, takich jak „Il rosso e il nero” („Czerwony i czarny”) i „Tempo reale” („Real Time”). W 1996 roku został prowadzącym programu „Cronaca in diretta” („Relacja na żywo”). Chwalony przez przełożonych, szybko piął się po szczeblach kariery. Jednym z najbardziej rozpoznawanych i popularnych dziennikarzy w kraju stał się, kiedy został mianowany prezenterem wiadomości TG1. W 2007 roku, kiedy Gianni Riotta został nowym dyrektorem TG1, Sassoli został jego zastępcą dyrektora. Mimo błyskotliwej kariery w mediach zdecydował się przejść na drugą stronę rzeki. Dziennikarstwo porzucił na rzecz polityki. Z ramienia Partii Demokratycznej (PD) wystartował w 2009 roku w wyborach do Parlamentu Europejskiego. Popularność z ekranu TV przyniosła się do polityki. Sassoli uzyskał ponad 412 tys. głosów i stał się najczęściej wybieranym kandydatem w swoim okręgu wyborczym. Podczas pięcioletniej kadencji pełnił funkcję przewodniczącego PD w Parlamencie Europejskim. W październiku 2012 roku Sassoli ogłosił start w prawyborach na urząd burmistrza Rzymu jako kandydat centroprawicy. Zajął drugie miejsce za Ignazio Marino, który później zwyciężył w wyborach, pokonując prawicowego urzędnika Gianniego Alemanno. W 2014 roku były dziennikarz ponownie został wybrany do Parlamentu Europejskiego. Tym razem jednak głosów uzyskał o połowę mniej, bo nieco ponad 206 tys. Jednakże jego formacja odniosła ogromny sukces. Partia Demokratyczna uzyskała łącznie 41 proc. głosów. Zaledwie kilka miesięcy później Sassoli został wybrany wiceprzewodniczącym Parlamentu Europejskiego. W minionych wyborach do PE ponownie uzyskał mandat. Uzyskał ponad 128 tys. głosów. Wczoraj Sassoli został zaproponowany przez Postępowy Sojusz Socjalistów i Demokratów (S&D) na stanowisko przewodniczącego Parlamentu Europejskiego. Wczoraj polityk zastąpił Antonio Tajaniego. Jest siódmym Włochem, który sprawuje urząd. 63-letni Sassoli jest żonaty, ma dwoje dzieci. Partnerką polityka jest Alessandra Vittorini, córka znanego włoskiego urbanisty Maria Vittoriniego. Sassoli dba o prywatność. Znajomi podkreślają, że jego życie osobiste nigdy nie znajdowało się w centrum uwagi. Rodzina odgrywa ważną rolę, ale nie chwali się nią nawet w mediach społecznościowych. Prowadzi na przykład profil na Instagramie, ale na próżno szukać tam zdjęć bliskich. Mimo że na co dzień mieszka w Rzymie, jego ulubioną drużyną piłkarską jest ACF Fiorentina, klub z rodzinnej Florencji. W stolicy Włoch oddaje się jednak swojej drugiej pasji, którą jest ogrodnictwo. Chcesz być na bieżąco z najważniejszymi informacjami dnia? Polub Onet Wiadomości na Facebooku!","David Sassoli, nowy przewodniczący Parlamentu Europejskiego",
https://wiadomosci.onet.pl/swiat/zrodlo-pap-glosowanie-ws-kandydatury-von-der-leyen-16-lipca/d328nyf,Źródło PAP: głosowanie ws. kandydatury von der Leyen - 16 lipca,"Wysłuchanie kandydatki na przewodniczącą Komisji Europejskiej, minister obrony Niemiec Ursuli von der Leyen, a także głosowanie w jej sprawie zaplanowano na 16 lipca - poinformowało PAP źródło z europarlamentu.",,Ursula von der Leyen,
https://wiadomosci.onet.pl/swiat/niemiecka-prasa-merkel-bedzie-mogla-spokojnie-isc-na-emeryture/t9ybd2x,Niemiecka prasa: Merkel będzie mogła spokojnie iść na emeryturę,"Niemiecka prasa komentuje personalnego pokera, jaki odbywał się w Brukseli, a który przyniósł m.in. nominację niemieckiej minister obrony na przewodniczącą Komisji Europejskiej.","„Frankfurter Allgemeine Zeitung” („FAZ”) komentuje w swoim wydaniu internetowym: „Koniec końców Merkel i Macron jednak wspólnie wyciągnęli z kapelusza rozwiązanie, na które Merkel chętnie przystała i spokojnie będzie mogła odejść na emeryturę, bez łamania sobie głowy nad tym, kto przejmie po niej schedę. Ursula von der Leyen jest Europejką z krwi i kości. W politycznych rozgrywkach w przeszłości, a szczególnie w kwestii polityki migracyjnej stała zawsze u boku niemieckiej kanclerz”. „FAZ” podkreśla, że „nominacja dotychczasowej niemieckiej minister obrony ma jednak pewien feler. Nie spełnia ona warunków największych frakcji w Parlamencie Europejskim, wedle których tylko jeden ze spitzenkandydatów, wyłonionych po wyborach europejskich, mógłby zostać szefem Komisji. A bez akceptacji parlamentu wynegocjowany teraz kompromis nie jest nic wart"". ""Jednak najważniejsze polityczne siły w parlamencie powinny się dobrze zastanowić, czy mają podjąć taką próbę sił z Radą Europejską w obecnej sytuacji. Jeżeli parlament, który może wyznaczyć swojego przewodniczącego, odrzuci propozycję obsady personalnej Komisji, zepchnie to Unię Europejską w ciężki instytucjonalny kryzys, a taka blokada to ostatnie, na co UE może sobie teraz pozwolić. Potrzebuje ona, nie tylko ze względu na brexit, zdolnej do działania Komisji. Problemy nie będą czekać, aż wszyscy będą w pełni usatysfakcjonowani personalnymi rozwiązaniami”. „Sueddeutsche Zeitung"" uważa, że „w Brukseli pokazano Merkel, gdzie są jej granice"". Nie była ona w stanie zapanować nad odśrodkowymi siłami w Unii Europejskiej. UE działa wedle bardzo skomplikowanego systemu dawania i brania, ma ona złożony system decyzyjny z zazębiającymi się władzami. Rada Europejska, będąca gremium szefów państw i rządów, ma taką samą demokratyczną legitymację w decyzjach personalnych jak parlament. Tu nic nie załatwia się zakulisowo, tylko jest to normalny proces decyzyjny. Komuś może on się nie podobać, ale nie ma po prostu lepszego. ""SZ"" zwraca uwagę, że ""teraz siły odśrodkowe UE dotarły do tego ważnego gremium, do Rady, ostatniego najważniejszego miejsca, gdzie zawierane są europejskie kompromisy. Tyle że bez kompromisu Europa nie będzie mogła przetrwać. Tak więc żmudne poszukiwanie personelu jest co prawda dowodem na złą kondycję Wspólnoty, ale nie jest żadnym powodem do paniki. (…) Kanclerz Angela Merkel nie ma już dość mocy, żeby zapanować nad tymi siłami. Co więcej: ponieważ dominowała we Wspólnocie przez wiele lat, teraz czuje z tej strony opór. Faza obsadzania najważniejszych stanowisk stała się testem przyszłego charakteru Unii Europejskiej”. „Die Welt” pisze o prowokacyjnym zachowaniu brytyjskich europosłów podczas pierwszego posiedzenia Parlamentu Europejskiego, którzy odwrócili się do wszystkich plecami, kiedy grano hymn UE. ""Protest Brytyjczyków był tylko małym zwiastunem tego, co podczas IX kadencji europarlamentu pewnie zdarzać będzie się częściej. Co prawda 73 parlamentarzystów z Wielkiej Brytanii przypuszczalnie wkrótce już zniknie, kiedy pod koniec października faktycznie dojdzie do brexitu, ale także bez awanturniczych prowokacji Nigela Farage'a, w europarlamencie będzie dużo niespokojniej niż do tej pory”. Komentatorka „Die Welt” wyjaśnia, że „zamiast działać w jednym kierunku, dopingując nawet nieco Radę Europejską, centrowe partie nawzajem się blokowały. Narodowe i osobiste fanaberie wyznaczały kurs, poza oczywiście partyjnymi preferencjami. Do tego jeszcze wszystkie stolice UE zakulisowo sterowały całym tym procesem, jakby siedząc w domu z pilotem w ręku”. Polecamy: Ursula von der Leyen. ""Kobieta czynu"" Polecamy: Brukselski poker dobiega końca. Ursula von der Leyen za Junckera Autor: Małgorzata Matzke",Angela Merkel,
https://wiadomosci.onet.pl/opinie/polska-nie-potrafi-budowac-sojuszy-w-ue-nowe-wladze-ue-to-porazka-calej-europy/62dgzrf,Polska nie potrafi budować sojuszy w UE. Nowe władze UE to porażka całej Europy Środkowej [KOMENTARZ],"Wybory nowych władz Unii Europejskiej pokazały, że Polska i Grupa Wyszehradzka dobrze sobie dziś radzą w burzeniu unijnych porządków, ale nie potrafią w Brukseli niczego zbudować.","Bez względu na to, jak bardzo środkowoeuropejscy politycy starają się przedstawić nowe władze wykonawcze UE jako swój sukces, to jest faktem, że Europa Środkowa została całkowicie pominięta przy rozdziale najważniejszych stanowisk w Brukseli. Co więcej, nowi liderzy UE w najmniejszym stopniu nie podzielają wizji Europy Jarosława Kaczyńskiego i Viktora Orbana. Pan wicepremier Jarosław Gowin komentując decyzje szczytu UE, powiedział dziś w Polsat News, że „okazało się, że Francja i Niemcy nie są już w stanie podejmować decyzji z pominięciem Polski i innych, nowych krajów unijnych”. Popatrzmy więc, jak na tym niepomijaniu Warszawy wyszły Berlin i Paryż, a jak sama Warszawa i cały nasz region. Przewodniczącą Komisji Europejskiej będzie Niemka Ursula von der Leyen, bliska sojuszniczka Angeli Merkel i członkini jej partii CDU. Francuzi odebrali zaś eurosceptycznym Włochom kluczowe dla ekonomicznej przyszłości UE i niezwykle wpływowe stanowisko szefa Europejskiego Banku Centralnego. Na jego czele stanie pani Christine Lagarde, która jako szefowa Międzynarodowego Funduszu Walutowego wspierała twarde stanowisko Berlina wobec kryzysu finansowego w Grecji. Berlin i Paryż nie pominęły więc Polski, bo nie mogły tego zrobić w świetle prawa UE. Berlin i Paryż po prostu Polskę ograły.  Dodajmy do tego fakt, że szefem europejskiej dyplomacji zostanie Hiszpan Josep Borrell, a przewodniczącym Rady Europejskiej Belg Charles Michel i widać, że z czterech czołowych stanowisk we władzach wykonawczych Unii Polsce i Grupie Wyszehradzkiej nie przypadło ani jedno. Wszystkie zajęli członkowie UE z Europy Zachodniej. Tej, która nie może już pomijać zdania Polski... Co więcej, na czele dyplomacji UE stanie socjalista, z którym nijak rządzącej w Polsce partii nie jest po drodze. Żeby jeszcze pogorszyć sytuację, Borrell wywodzi się z tej części UE, dla której z naturalnych powodów ważniejsze było i będzie kierowanie uwagi UE na południe, w stronę Afryki Północnej, a nie na wschód, np. w kierunku Ukrainy. Obecna szefowa dyplomacji UE Federica Mogherini nie zrobiła dla nas prawie nic. Z punktu widzenia interesów polskiego rządu wybór Borrella nie jest lepszy. Jako szef dyplomacji Hiszpanii wielokrotnie krytykował on stan praworządności w Polsce i na Węgrzech. W ub.r. Borrell tak ostro krytykował stan demokracji na Węgrzech, że węgierski MSZ wezwał do siebie hiszpańskiego ambasadora i oficjalnie wyraził oburzenie tą krytyką. Kandydatka na szefową Komisji Europejskiej, jeszcze jako minister obrony Niemiec, też otwarcie krytykowała antydemokratyczne, jej zdaniem, poczynania rządu PiS. Dwa lata temu w jednym z wywiadów otwarcie poparła demonstracje polskiej opozycji w obronie niezależności sędziów. Jej słowa były tak ostre, że ówczesny minister obrony Antoni Macierewicz nakazał wezwać na dywanik do MON-u attache obrony ambasady Niemiec, a ówczesny minister spraw zagranicznych Witold Waszczykowski mówił o następczyni Jean-Claude'a Junckera tak: „Słowa Ursuli von der Leyen o potrzebie wspierania zdrowego demokratycznego oporu młodego pokolenia w Polsce to próba ingerencji w wewnętrzne sprawy naszego kraju”. Przewodniczącym Rady Europejskiej, nazywanym nieco przesadnie prezydentem Europy, zostanie obecny premier Belgii Charles Michel. Ten sam, który rok temu mówił, że brak solidarności krajów Grupy Wyszehradzkiej z resztą UE w sprawie kryzysu imigracyjnego grozi rozpadem strefy Schengen.  To także ten sam polityk, który dwa lata temu po sławnym głosowaniu 27:1 w sprawie wyboru Donalda Tuska na drugą kadencję szefa Rady Europejskiej, komentował samotność Warszawy tak: „Chcemy jedności Europy, ale nie za wszelką cenę. To, co się dziś wydarzyło, pokazuje, że Europa ma możliwość osiągnięcia czegoś w mniejszym gronie tych, którzy chcą więcej”.  Michel, który za chwilę zastąpi Donalda Tuska, zirytowany polityką polskiego rządu, oficjalnie popierał więc stworzenie Europy dwóch prędkości. To pomysł dla nas morderczy i słusznie jest przez Warszawę stanowczo odrzucany. Jedynym osiągnięciem polskiego rządu przy wyborze nowych władz UE pozostaje więc udział w zablokowaniu kandydatury Franza Timmermansa na stanowisko zajęte ostatecznie przez osobę, która o stanie demokracji w Polsce wyrażała się publicznie bardziej zdecydowanie od niego. Timmermans nigdzie jednak nie znika. Nadal będzie zajmował stanowisko wiceszefa KE i jako jeden z jej najbardziej doświadczonych członków z pewnością nadal będzie w niej odgrywał kluczową rolę. Co oznacza, że nie tylko będzie nadal komplikował życie Warszawie i Budapesztowi, ale też będzie miał większe wsparcie ze strony swej nowej szefowej, w przeciwieństwie do łagodzącego spory wewnątrz Unii Junckera. Na pocieszenie dla Prawa i Sprawiedliwości z Parlamentu Europejskiego nadeszła dziś wiadomość, że była premier Beata Szydło stanie zapewne - w wyniku podziału komisji pomiędzy frakcje PE - na czele komisji ds. zatrudnienia, której głównym zadaniem jest walka z dyskryminacją przy zatrudnianiu w krajach UE. O pozycji przewodniczącego PE Polska nie ma co marzyć.",Nowa przewodnicząca KE Ursula von der Leyen,
https://wiadomosci.onet.pl/swiat/wybory-na-stanowisko-szefa-ke-premier-morawiecki-komentuje/g52gjtg,"Mateusz Morawiecki po szczycie UE: Polska nie jest państwem, które daje się postawić w kącie","- Byliśmy o włos od wyboru kandydata radykalnego, kandydata ideologicznej lewicy Fransa Timmermansa. Proces jego wyboru odbywał się nie do końca transparentnie - przekazał premier Mateusz Morawiecki po unijnym szczycie ws. obsady unijnych stanowisk. - Polska nie jest państwem, które daje się postawić w kącie. Jesteśmy poważnym partnerem - przekonywał szef rządu.","Przywódcy UE zdecydowali, że to Ursula von der Leyen zostanie ich kandydatką na szefa Komisji Europejskiej. Jej wybór zapadł jednogłośnie, przy jednym głosie wstrzymującym ze strony kanclerz Niemiec Angeli Merkel. Rada Europejska nominowała też Charlesa Michela na przewodniczącego Rady Europejskiej, Josepa Borella na szefa dyplomacji UE i Christine Lagarde na szefową Europejskiego Banku Centralnego. Ponadto unijni przywódcy chcą, by socjaliści objęli przewodnictwo w Parlamencie Europejskim na pierwsze 2,5 roku, a później stanowisko to przejął przedstawiciel Europejskiej Partii Ludowej. Według nieoficjalnych informacji chodzi o Bułgara Sergeja Staniszewa, który w połowie kadencji miałby być zastąpiony Niemcem Manfredem Weberem. - Cele, które zakładaliśmy, jadąc na szczyt, zostały zrealizowane - stwierdził Mateusz Morawiecki na konferencji prasowej kończącej szczyt w Brukseli. W jego ocenie decyzje podjęte przez Radę: ""są kluczowe dla przyszłości Unii Europejskiej na wiele lat do przodu"". - Pokazaliśmy, że potrzebujemy kandydatów, którzy mają potencjał łączenia, a nie antagonizowania Europy, którzy rozumieją kraje członkowskie. Dlatego sprzeciwialiśmy się kandydaturze Fransa Timmermansa - mówił Morawiecki. Według premiera ""proces wyboru tego kandydata odbywał się w sposób nie do końca transparentny"". - Traktaty Unii Europejskiej jednoznacznie pokazują rolę Rady Europejskiej w procesie wyboru przewodniczącego Komisji Europejskiej. Podkreślałem to bardzo mocno podczas moich licznych wystąpień na Radzie Europejskiej, że musi być poszanowanie dla traktatu i całego procesu wyboru przewodniczącego Komisji Europejskiej - tłumaczył Morawiecki. Jak dodał, ""pozatraktatowe uzgodnienia, o których niektórzy wspominali, że zapadały w Osace (...), nie powinny mieć miejsca"". Premier podkreślił, że Grupa Wyszehradzka mówiła jednym głosem o tym, czego potrzebuje Europa. - Osoba, która została pierwotnie przedstawiona, była kandydaturą radykalnej lewicy w zakresie braku zrozumienia przemian w krajach postkomunistycznych - mówił polski premier. - Pokazaliśmy, że eskalowanie konfliktu z Polską i atakowanie jej jest drogą donikąd - dodał. - Polska nie jest państwem, które daje się postawić w kącie. Jesteśmy poważnym partnerem. Daliśmy do zrozumienia, jakie są nasze priorytety - stwierdził Morawiecki. Chcesz być na bieżąco z najważniejszymi informacjami dnia? Polub Onet Wiadomości na Facebooku! (PG, mba)",Mateusz Morawiecki,
https://wiadomosci.onet.pl/swiat/donald-tusk-po-szczycie-ue-wczoraj-nad-ranem-irytacja-wisiala-w-powietrzu/jrt5ff0,Donald Tusk po szczycie UE: wczoraj nad ranem irytacja wisiała w powietrzu,"- Jeśli ludzie muszą pracować dzień i noc, są niezadowoleni. Odczuwałem tę presję. Wczoraj nad ranem ta irytacja wisiała w powietrzu. Dzisiaj za to odebrałem więcej gratulacji niż kiedykolwiek - stwierdził przewodniczący Rady Europejskiej Donald Tusk po szczycie ws. obsady najważniejszych stanowisk w UE.","Niemka Ursula von der Leyen została wytypowana przez przywódców państw Unii Europejskiej jako ich kandydatka do objęcia stanowiska szefa Komisji Europejskiej. - Widziałem na twarzach wszystkich bez wyjątku satysfakcję, jeśli nie ulgę z wyboru - stwierdził Donald Tusk. Jego zdaniem polska delegacja ""była częścią konsensu"". - Jestem bardzo zadowolony z wyniku, jaki udało się osiągnąć - zapewnił. Przewodniczący Rady Europejskiej podkreślił, że w porównaniu do wyboru Jeana-Claude'a Junckera proces ten przebiegł o wiele szybciej. - Skład władz nowej KE wzmocni ją w staraniach o przestrzeganie rządów prawa we wszystkich krajach członkowskich, także w Polsce - stwierdził Donald Tusk. - Jeśli ktoś miał nadzieję, że wybór inny niż Fransa Timmermansa osłabi determinację UE, aby rządy prawa były regułą obowiązującą w całej Europie, to jest w błędzie. Jest dokładnie odwrotnie, te nasze decyzje są także decyzjami na rzecz rządów prawa w Europie i każdym kraju członkowskim - dodał. - Te komentarze, także u nas, w Polsce, że pan Timmermans został wyeliminowany czy pokonany, są delikatnie mówiąc przesadzone - zaznaczył Tusk. Przekazał, że pozostanie on wiceprzewodniczącym Komisji Europejskiej. Szczyt Rady Europejskiej (czyli ciała złożonego z liderów krajów członkowskich UE) rozpoczął się w niedzielę wieczorem. Początkowym faworytem wydawał się dotychczasowy wiceszef KE Holender Frans Timmermans, wywodzący się z grupy socjalistów. Jego kandydaturę popierały Niemcy, Francja, Hiszpania i Holandia, jednak nie spodobała się ona części przywódców z chadecji (m.in. liderom Irlandii, Łotwy, Chorwacji) oraz krajom Grupy Wyszehradzkiej i Włochom. W trwających całą noc i poniedziałkowy poranek negocjacjach nie udało się wypracować porozumienia. Przewodniczący RE Donald Tusk zarządził zawieszenie obrad. Dziś jako faworytka do objęcia szefostwa w KE zaczęła być wymieniana minister obrony narodowej Niemiec Ursula von der Leyen. Należy do partii CDU Angeli Merkel, która wchodzi w skład Europejskiej Partii Ludowej (najliczniejsza frakcja chadeków) w PE. Obrady Rady Europejskiej zostały wznowione dzisiaj po południu. Przywódcy państw UE doszli do porozumienia. Kandydatką Rady Europejskiej została von der Leyen. Frans Timmermans oraz Margrethe Vestager typowani są na wiceprzewodniczących KE. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Donald Tusk,
https://wiadomosci.onet.pl/swiat/szczyt-ue-w-brukseli-orban-timmermans-jest-ideologicznym-wojownikiem/8zd300g,"Viktor Orban: Timmermans jest dobrym wojownikiem, ale wojownikiem ideologicznym","- Frans Timmermans jest ideologicznym wojownikiem i prowadzi walkę z każdym, kto widzi świat inaczej niż on – powiedział premier Węgier Viktor Orban agencji V4NA. Przywódcy krajów UE mimo 19 godzin rozmów nie zdołali wypracować na szczycie w Brukseli porozumienia w sprawie podziału unijnych stanowisk. Problemem okazała się kandydatura Fransa Timmermansa na przewodniczącego Komisji Europejskiej.","Według Orbana do odrzucenia kandydatury Timmermansa wystarczyłoby już samo to, że jest ""człowiekiem George’a Sorosa"", ale państwa V4 nie popierają go, bo ""jest ideologicznym wojownikiem i prowadzi walkę z każdym, kto widzi świat inaczej niż on"". Groziłoby to według Orbana powstaniem w UE podziału na wschód i zachód, i stworzyło ogromne problemy dla UE. Zdaniem premiera Węgier kandydatem na szefa KE powinien być człowiek, ""który jest mistrzem współpracy Wschód-Zachód, mistrzem budowania mostów i kompromisów"". - Chcemy dać Unii dobrego szefa KE, o to walczy Grupa Wyszehradzka, o to walczą Włosi i o to walczą premierzy z Partii Ludowej – powiedział. Orban ocenił, że wydarzenia na szczycie UE w Brukseli rozgrywały się w sposób przypominający kryminał: kilku przywódców unijnych – w tym Timmermans i kandydat wiodący Europejskiej Partii Ludowej (EPL) Manfred Weber – postanowiło, że w następnych pięciu latach Komisją Europejską powinien kierować człowiek, który jest niewzruszonym przedstawicielem sieci organizacji pozarządowych Sorosa oraz liberalnej demokracji. - Znaleziono zatem prawdziwego wojownika. Timmermans jest dobrym wojownikiem – i nie można go lekceważyć jako przeciwnika, za co go szanuję – ale wojownikiem ideologicznym, który nie akceptuje żadnej inności, żadnych poglądów innych niż jego własny i niż liberalna demokracja, oraz chce wymusić własną wizję na wszystkich państwach unijnych – powiedział Orban. Ocenił, że jeśli ta grupa obejmie stanowisko szefa KE, to przez długie lata będą z tego źródła finansowane NGO Sorosa i w ten sposób zostanie podjęta próba przeobrażenia środkowoeuropejskich społeczeństw, szczególnie w kwestii migracji. - Ten proces wielu chce powstrzymać – oświadczył, wspominając o EPL, Węgrach i Grupie Wyszehradzkiej. Według Orbana EPL podjęła wczoraj dwie decyzje, ""których prasa międzynarodowa nie przyjęła do wiadomości lub zostało to przed nią zatajone"" – po pierwsze, że Timmermans absolutnie nie może zostać szefem KE oraz że szef KE powinien pochodzić z EPL, nawet jeśli oznacza to, że Weber nie mógłby zostać przewodniczącym Parlamentu Europejskiego. Ponieważ EPL nie może otrzymać obu tych stanowisk, ""trzeba wybrać Komisję"" – ocenił. Orban oznajmił, że przeciwko tym decyzjom głosowała kanclerz Niemiec Angela Merkel, która nadal ""próbuje zmontować z liberałami i socjalistami pakiet"", zgodnie z którym Weber zostałby szefem PE, a Timmermans – KE. Przeciwko jej koncepcji zgodnie wystąpili jednak premierzy z EPL popierający decyzje Włoch, V4 i EPL, i zapobiegli oni temu, by z Timmermansa zrobiono szefa KE – pisze V4NA. - Gdy się okazało, że nie ma niezbędnej większości, zawieszono posiedzenie. Teraz wszyscy siedzą, spekulują i negocjują oraz czekają na jutrzejszy ciąg dalszy – powiedział Orban. Orban oświadczył, że frakcja EPL spotka się w Strasburgu, aby omówić sytuację. - Mam wielką nadzieję, że grupa przedstawicieli EPL przekaże nam jasny komunikat, o jakie stanowisko walczymy, i liczę, że będzie to nie stanowisko szefa Parlamentu, tylko szefa Komisji – dodał. - Jest na to szansa, już teraz równolegle konkuruje ze sobą cztery-pięć opcji. Będziemy pracować przez cały wieczór i noc i sądzę, że rano będzie już kompromisowa propozycja, która będzie mogła spełnić wymagania wszystkich – mówił. O postawie krajów V4 powiedział, że ""dokonały fantastycznego wyczynu"", bo chociaż ich przywódcy należą do czterech różnych rodzin partyjnych, to zdołali zachować do końca jedność. - To świadczy o tym, że więź V4 jest już silniejsza niż tradycyjna więź partyjna. To dobry znak na przyszłość i jutro też na pewno pozostaniemy zjednoczeni – dodał. Przywódcy państw i rządów krajów UE mimo 19 godzin rozmów nie zdołali wypracować na szczycie w Brukseli porozumienia w sprawie podziału unijnych stanowisk. Źródła w Brukseli nie wykluczają, że jutro liderzy będą musieli głosować. Problemem nie do przezwyciężenia okazała się kandydatura socjalisty Fransa Timmermansa na przewodniczącego Komisji Europejskiej. Głośno sprzeciwiła się jej m.in. Grupa Wyszehradzka, przeciwko oddaniu szefostwa Komisji socjalistom byli dodatkowo liderzy krajów należących do Europejskiej Partii Ludowej, poza kanclerz Niemiec Angelą Merkel. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Viktor Orban,
https://wiadomosci.onet.pl/kraj/michal-dworczyk-upor-ws-nowego-szefa-ke-jest-potrzebny/r2mwkp8,Michał Dworczyk: upór ws. nowego szefa KE jest potrzebny,"- Ten upór jest potrzebny nie tylko Polsce, ale też całej Unii. To nie tylko kwestia tego, kto obejmie to stanowisko, tu chodzi o to, jaka będzie UE w tej kadencji, czy będzie ona Unią konsensusu, czy nie - komentuje szef KPRM Michał Dworczyk.","Pytany w Polsat News, czy w Brukseli potrzebny jest Polski upór w tej kwestii i czy nie jest to forma rewanżu wobec człowieka, który dbał o praworządność w Polsce, Dworczyk podkreślił, że ten upór ""absolutnie jest potrzebny"". - I on jest potrzebny nie tylko Polsce, ale całej Unii Europejskiej. Bo co jest istotą tego, co się dzieje w tej chwili w Brukseli? To nie jest kwestia tylko odpowiedzi na pytanie, kto obejmie stanowisko, o którym rozmawiamy. To jest odpowiedź na pytanie, jaka będzie w tej kadencji Unia Europejska. Czy będzie to Unia, która poprze silniejsze kraje, narzuca swoje zdanie pozostałym członkom Wspólnoty, czy też Unia konsensusu, dialogu - powiedział. Na pytanie, czy jest w stanie sobie wyobrazić sytuację, w której Timmermans obejmuje stanowisko szefa KE i czy warto trzymać się weta ws. jego kandydatury w perspektywie możliwej kontynuacji konfliktu na linii Warszawa-Bruksela, Dworczyk podkreślił, że ""warto walczyć o to, żeby Unia była unią krajów partnerskich"". - To, co robi premier Mateusz Morawiecki przez ostatnie kilkadziesiąt godzin i w tej chwili również - to są właśnie zabiegi o to, żeby wszyscy członkowie Unii dobrze się w niej czuli, by mieli poczucie partnerskiego traktowania - powiedział szef KPRM. Zdaniem szefa polskiego rządu kandydatura Fransa Timmermansa nie odpowiada kryterium szukania kompromisu. - Mamy nowe otwarcie w UE, to nowe otwarcie wymaga nowych twarzy, nowych pomysłów, rozwiązywania konfliktów, które będą do zaakceptowania przez ogromną większość UE - ocenił w poniedziałek Morawiecki. Źródła unijne nie wykluczają, że jeśli we wtorek na szczycie zabraknie kompromisu, możliwe jest głosowanie w sprawie najwyższych stanowisk. Jak dodały, może się też odbyć ich kilka w przypadku różnych wariantów propozycji. Do wyłonienia kandydata na szefa Komisji Europejskiej nie potrzeba w Radzie Europejskiej jednomyślności, lecz większości kwalifikowanej. Oznacza to, że ""za"" musi być co najmniej 21 krajów. Do blokady potrzeba z kolei co najmniej ośmiu państw. Za musi być co najmniej 72 proc. krajów członkowskich, reprezentujących co najmniej 65 proc. ludności Unii.",Michał Dworczyk,
https://wiadomosci.onet.pl/swiat/premier-portugalii-obwinia-grupe-wyszehradzka-i-matteo-salviniego-za-fiasko-szczytu/1vb5wrj,Premier Portugalii obwinia Grupę Wyszehradzką i Matteo Salviniego za fiasko szczytu UE,"- Niestety niektóre siły polityczne dały się złowić przez tych, którzy chcą podzielić Europę, czyli takich jak Grupa Wyszehradzka czy pan Salvini (...), w konsekwencji ograniczone tymi naciskami nie były one w stanie wywiązać się z wcześniejszych zobowiązań - stwierdził premier Portugalii Antonio Costa.","W ocenie portugalskich mediów niepowodzenie nadzwyczajnego szczytu w Brukseli jest oznaką poważnej słabości UE. Telewizja RTP oraz Radio Renascenca wskazują, że impas w sprawie wyboru władz europejskich jest tylko jednym z przejawów trwającego od dłuższego czasu kryzysu instytucjonalnego w Unii. Z kolei dziennik ""Publico"" szczyt w Brukseli określa jako ""fiasko"", ""porażkę"" oraz przejaw ""poważnych problemów"" UE. Jednocześnie internetowy dziennik Observador odnotowuje, że dla socjalistycznego rządu Portugalii najlepszym kandydatem na stanowisko przewodniczącego Komisji Europejskiej wciąż jest Frans Timmermans, który - jak zaznacza konserwatywny portal - jest ""najbliżej kierowania KE"". Według portugalskiego dziennika za projektem przydzielenia europejskim socjalistom stanowiska szefa KE, a liberałom - przewodniczącego Rady Europejskiej mają stać Costa i były przewodniczący Parlamentu Europejskiego Martin Schulz.",Antonio Costa,
https://wiadomosci.onet.pl/tylko-w-onecie/demonstracje-w-gruzji-wojciech-wojtasiewicz-o-sytuacji-w-gruzji/9hxy8d7,"Wojciech Wojtasiewicz dla Onetu: Gruzini żyją w stanie ciągłego zagrożenia, interwencja Rosji możliwa w każdym momencie","Rosyjskie bazy wojskowe zlokalizowane są w okupowanej Abchazji i Osetii Południowej. Żołnierze w godzinę mogą być w Tbilisi. Życie Gruzinów jest permanentnie zagrożone, właśnie dlatego wystąpienie rosyjskiego deputowanego w gruzińskim parlamencie wywołało falę masowych protestów – tłumaczy w rozmowie z Onetem Wojciech Wojtasiewicz, dziennikarz „Nowej Europy Wschodniej”, który od samego początku relacjonował demonstracje w stolicy Gruzji.","* Szymon Piegza, Onet: Polskie media relacjonowały gruzińskie demonstracje od 20 czerwca, kiedy przed parlamentem pojawiło się prawie 20 tysięcy osób. Jednak nastroje społeczne były napięte już wcześniej. Wojciech Wojtasiewicz*: Przyleciałem do Gruzji 19 czerwca, by relacjonować pierwszy w historii tydzień dumy środowisk LGBT pod nazwą Tbilisi Pride. Wieczorem miał zostać pokazany spektakl w ramach tego festiwalu. Organizatorzy byli tak zastraszeni, że musieli w ciągu jednego dnia trzy razy zmieniać miejsce jego prezentacji. Z jednej strony, ze względów bezpieczeństwa ""współpracowali"" z tamtejszym ministerstwem spraw wewnętrznych, z drugiej strony resort przekazywał informacje skrajnie prawicowym siłom. Już pół godziny później organizatorzy otrzymywali pogróżki oraz groźby śmiertelne. Bali się nawet jeździć taksówkami, ponieważ permanentnie grożono im, że zostaną zabici. O Tbilisi Pride informowały media i szeroko dyskutowali o tym gruzińscy politycy. Jeden z biznesmenów, który ma powiązania z Kremlem, Lewan Wasadze zapowiedział, że będzie tworzył straże paramilitarne, które będą pilnować porządku na ulicach Tbilisi i nie dopuszczą do „marszu sodomitów”. Trzeba też podkreślić, że Gruzini są bardzo patriarchalnym i homofobicznym społeczeństwem. Te wydarzenia w zasadzie zostały przerwane przez wystąpienie przedstawiciela rosyjskiej Dumy Państwowej w gruzińskim parlamencie, który w fotelu spikera zaczął przemawiać po rosyjsku. To wywołało ogromny sprzeciw. Mniejsze demonstracje rozpoczęły się w okolicy hotelu, gdzie przebywał Sergiej Gawriłow wraz z rosyjską delegacją, która uczestniczyła w posiedzeniu Zgromadzenia Parlamentarnego Państw Prawosławnych. Byli ochraniani przez policję, ponieważ demonstrujący zaczęli obrzucać ich jajkami. Na godzinę 20 przed gruzińskim parlamentem zwołano demonstrację. Tak naprawdę incydent z wystąpieniem Gawriłowa był katalizatorem złości części społeczeństwa wobec obecnego rządu i jego zaniechań. Przeciwko czemu protestują? Od 1991 roku poziom życia w Gruzji jest dość niski. Ogromna część społeczeństwa żyje w ubóstwie. Bezrobocie jest wysokie. Pewne pozytywne zmiany zaszły po 2004 roku, kiedy do władzy doszedł prezydent Micheil Saakaszwili, który przeprowadził wiele reform. Jego rządy były liberalne odnośnie do gospodarki i autorytarne w kwestii zarządzania państwem, dlatego ludzie mieli go już dosyć, co spowodowało, że w 2012 roku wybory parlamentarne wygrała partia Gruzińskie Marzenie. Jej założycielem był najbogatszy Gruzin Bidzina Iwaniszwili, którego majątek jest szacowany na 5-6 miliardów dolarów. Pomimo tego, że Gruzińskie Marzenie rządzi już siedem lat, sytuacja gospodarcza kraju nie uległa poprawie. Jedyne, czego udało im się dokonać, to wprowadzenie powszechnego ubezpieczenia zdrowotnego. W ostatnich latach gospodarka rozwija się w umiarkowany sposób, utrzymuje się wysokie bezrobocie, na wartości straciła też bardzo waluta – lari. To znowu pokłosie spadku wartości rubla w wyniku sankcji UE i USA z powodu aneksji Krymu i wojny w Donbasie. Nadal kraje postsowieckie w większości uzależnione są od gospodarki rosyjskiej. Problem gruzińskiej polityki polega też na tym, że opozycyjne siły związane z byłym prezydentem Saakaszwilim są tak samo niepopularne jak partia rządząca. To było widać na demonstracjach, którym przewodzili młodzi ludzie, którzy nie są politykami. Co ciekawe, kiedy w pewnym momencie na scenę przed parlamentem wszedł jeden z byłych współpracowników Saakaszwilego – Gigi Ugulawa - od razu wszczął się rwetes, a demonstrujący zaczęli rzucać w niego butelkami. To pokazuje, że choć osoby przed parlamentem protestują przeciwko rządowi, to wcale nie znaczy, że popierają opozycję. To podobna sytuacja do polskiej: duopol polityczny trwa od kilku lat. Młodzi ludzie są już tą sytuacją zmęczeni i chcą zmian. Jedyna nadzieja, że sami się zaangażują w politykę i stworzą jakąś alternatywę. Najlepiej widać to w sondażach. Aż około 50 procent gruzińskiego społeczeństwa uważa dziś, że żadna z obecnie istniejących partii nie jest dla nich tą właściwą. Społeczeństwo znów popadło w marazm, który był charakterystyczny dla końcówki rządów Eduarda Szewardnadzego. Ten marazm 20 czerwca przekształcił się jednak w krwawe zamieszki, podczas których policja zaczęła strzelać do obywateli. Od 22 do północy trwała regularna bitwa części demonstrujących z policjantami. Po północy policja zaczęła strzelać i nagle zaczęliśmy się dusić, a oczy zaczęły nam łzawić. Bez żadnego ostrzeżenia rozpylono gaz łzawiący. Później policja strzelała do demonstrujących kulami gumowymi. Uważam, że władza zapłaci za to politycznie. W sumie poszkodowanych było 240 osób, w tym 80 policjantów, a trzy osoby straciły częściowo wzrok. Następnego dnia przed parlamentem było jeszcze więcej ludzi, ale zgromadzenie miało charakter pokojowy. Po kilku dniach demonstracji ich uczestnicy wymusili na władzy realizację kilku swoich postulatów. Co się udało osiągnąć? Przede wszystkim żądali ustąpienia przewodniczącego gruzińskiego parlamentu i Irakli Kobachidze w końcu zrezygnował. Żądano również dymisji ministra spraw wewnętrznych Giorgiego Gacharii, bo to on dowodził akcją skierowaną przeciwko protestującym. W tym przypadku partia rządząca jest nieugięta, uważają, że wszystko odbyło się zgodnie z procedurami. Sam minister w ostatnim wywiadzie stwierdził, że policja zachowała się prawidłowo, a to politycy opozycji podburzyli rozgorączkowany tłum. Domagano się oczywiście uwolnienia wszystkich zatrzymanych protestujących, część została wypuszczona, niektórzy jeszcze są w więzieniach. Postulowano też przedterminowe wybory parlamentarne oraz zmianę systemu wyborczego, co z perspektywy Gruzinów jest istotną kwestią. Dlaczego? Do tej pory gruziński parlament składający się ze 150 deputowanych był wybierany w ten sposób, że 73 deputowanych wybierano w systemie proporcjonalnym z list partyjnych, a pozostałych 77 w jednomandatowych okręgach wyborczych. Z racji tego, że partia rządząca ma największe zasoby finansowe i administracyjne, jest jej najłatwiej wygrywać w JOW-ach. Gruzińskie Marzenie w 2016 roku po raz drugi wygrało wybory i zdobyło większość konstytucyjną. Ten system faktycznie zniekształca preferencje polityczne wyborców. W takiej sytuacji rywalizować z partią rządzącą może jedynie druga pod względem wielkości partia, czyli Zjednoczony Ruch Narodowy byłego prezydenta Micheila Saakaszwilego, a ugrupowania pomniejsze nie mają większych szans. Gruzini chcą, żeby system wyborczy był w pełni proporcjonalny. W ostatnich latach miała miejsce kolejna nowelizacja konstytucji. Uchwalono zmiany, które miały zostać wprowadzone, ale dopiero w 2024 roku. Gdy partia Saakaszwilego była przy władzy, była orędownikiem obecnego systemu, teraz jest jego przeciwnikiem. Parę dni temu ogłoszono jednak, że system wyborczy zostanie zmieniony od 2020 roku przy jednoczesnym zniesieniu progu wyborczego. To bardzo sprytne posunięcie, ponieważ dzięki temu do parlamentu wejdzie bardzo dużo partii politycznych. Może być tak, że Gruzińskie Marzenie uzyska gorszy wynik, ale przekupi pomniejsze partyjki i nadal będzie mieć większość parlamentarną. Jeden z organizatorów protestów w Tbilisi powiedział w rozmowie z Onetem: „To gruzińscy obywatele są motorem napędowym tego kraju i jego główną siłą. Każdy rząd nie może o tym zapomnieć i musi to zrozumieć. Nie chcemy więcej nieformalnego rządu oligarchy”. W Gruzji jest jednak inna sytuacja niż na przykład w Rosji czy na Ukrainie, gdzie system oligarchiczny jest wyraźnie zaakcentowany, gdzie za każdą siłą polityczną stoją oligarchowie. Fakt, Iwaniszwili jest oligarchą, ale to wyjątek. To raczej ci, którzy doszli do władzy, kreowali własne grupy gospodarcze, które w różnych branżach miały monopol. Tak było w przypadku ekipy Saakaszwilego. Musi się pojawić nowa siła, która będzie miała konkretny program, bo nie wystarczy już tylko „być na nie” wobec obecnego rządu. Ci młodzi ludzie, którzy dzisiaj protestują, muszą też uzgodnić priorytety, bo sam fakt, że są młodzi i nie byli dotychczas uwikłani w politykę, może okazać się niewystarczający. Właśnie: co dalej? Jaka przyszłość czeka demonstrujących? Zaczynają się wakacje, więc protesty potrwają jeszcze kilka, kilkanaście dni i, jeśli nie wydarzy się nic niespodziewanego, to paliwo się w końcu wyczerpie. Demonstracje mogą powrócić jesienią, ponieważ 8 lipca, decyzją Putina, zostaną wstrzymane loty z Rosji do Gruzji, na czym ucierpieć może gruzińska turystyka, bo najwięcej turystów przybywa właśnie z Rosji. Już słychać pomrukiwania o kontroli jakości gruzińskich win, więc być może czeka nas powtórka z 2006 roku, kiedy Rosja wprowadziła embargo na gruzińskie wina, owoce, warzywa oraz wodę Borjomi, co z kolei uderzy w gospodarkę. Kolejną sankcją mogą być deportacje Gruzinów mieszkających w Rosji, co już miało kiedyś miejsce. Zastanawiano się również, czy ostatnie wydarzenia w Gruzji nie zakończą się podobnie jak w 2013 roku na Ukrainie, czyli Majdanem. Żadnej rewolucji nie będzie. W Gruzji bywały demonstracje, w których uczestniczyło 200 tysięcy osób. Teraz mówimy o 20-30 tysiącach, choć to oczywiście i tak jest bardzo dużo. Obecnie protestującym wyraźnie brakuje lidera, który będzie ich reprezentował i negocjował w ich imieniu. Tego paliwa w końcu zabraknie. Wielu Gruzinów zabiera ze sobą na manifestacje gruzińskie, ale również europejskie flagi. To znaczy, że oczekują od nas jakiegoś wsparcia? To raczej pokazanie, że ich antyrosyjskość oznacza proeuropejskość. Oni oczekują przyszłego członkostwa Gruzji w NATO i UE, ale to raczej bardzo odległe perspektywy. W gruzińskim społeczeństwie panuje też wyidealizowany obraz Zachodu, jaki był u nas na początku lat 90. XX wieku. Nikt nie wie, czym jest dokładnie ta Unia Europejska, choć obecność w niej Gruzji popiera 70-80 procent społeczeństwa. Pierwszym, namacalnym dowodem był dla Gruzinów ruch bezwizowy, który został wprowadzony dwa lata temu. Dziś mogą przyjechać bez wizy na 180 dni, więc wielu z tego korzysta. To z kolei może zaprocentować w przyszłości. Jak ostatnie wydarzenia komentują sami Gruzini? Powtarzają, że żyją w stanie ciągłego zagrożenia, bo interwencja Rosji jest możliwa w każdym momencie. Rosyjskie bazy wojskowe zlokalizowane są w okupowanej Abchazji i Osetii Południowej. Ich żołnierze w godzinę mogą być w Tbilisi. Pewnie nie myśli się o tym codziennie, ale bezpieczeństwo i życie Gruzinów pozostaje pod permanentnym zagrożeniem. Protestujący obwiniali rząd i policję za to, co się stało, ale raczej nie pojawiały się głosy o nowej rewolucji czy wojnie domowej. Mimo że Gruzini są bardzo krewkim, emocjonalnym narodem, to jednak mają świadomość tego, co ich spotkało przez ostatnie blisko 30 lat. Wiedzą też, że zmiany muszą być przeprowadzane w demokratyczny sposób i są w tym prekursorem - w 2012 roku po raz pierwszy w historii Gruzji i Kaukazu Południowego partia przejęła władzę w wyniku demokratycznych wyborów. Dlaczego to, co się dzieje w Gruzji, powinno interesować nas w Polsce? Gruzja i inne republiki radzieckie są w pasie oddzielającym nas od Rosji. Stanowią więc pewien bufor bezpieczeństwa. Do tej pory nasze rządy nawiązywały do przedwojennej idei prometeizmu. Wzmacniały te kraje, ich niepodległości, rozwój demokratyczny właśnie po to, by zabezpieczać Polskę. Gruzja jest również dla nas ważna ze względu na dywersyfikację dostaw ropy i gazu. Choć sama nie ma surowców, to jest krajem tranzytowym. Surowce pochodzą między innymi z Azerbejdżanu. Boleję trochę nad tym, że stosunki polsko-gruzińskie w dużej mierze koncentrują się na kwestiach stricte polityczno-historycznych. Brakuje współpracy gospodarczej i handlowej. Niemniej powinniśmy wspierać Gruzję, bo to ważne dla kwestii naszego bezpieczeństwa. *Krakowska Georgian Wine&Art Gallery, Stowarzyszenie ""Most do Gruzji"" oraz ""Nowa Europa Wschodnia"" zapraszają na spotkanie z Wojciechem Wojtasiewiczem, dziennikarzem dwumiesięcznika „NEW”, który na miejscu obserwował wydarzenia w Gruzji dla polskich mediów. Prelekcji będzie towarzyszył pokaz zdjęć z demonstracji w Tbilisi. Wydarzenie rozpocznie się 2 lipca o godzinie 20 przy ul. Bytomskiej 23 w Krakowie. Wstęp darmowy.",Demonstracje w Gruzji trwają od ponad tygodnia,
https://wiadomosci.onet.pl/swiat/szczyt-ue-zawieszony-szukanie-winnych/8102x3z,Kandydatura Fransa Timmermansa zawiesiła szczyt UE,Donald Tusk po blisko 20 godzinach obrad o obsadzie głównych europosad w Brukseli zwołał przywódców krajów Unii na nową rundę rokowań dopiero jutro. Trwa szukanie winnych dzisiejszej klapy unijnego szczytu.,"Zatwierdzenie kandydatury Fransa Timmermansa na nowego szefa Komisji Europejskiej wydawało się w poniedziałek 1 lipca już tak możliwe, że Polska już tylko gorączkowo próbowała doprowadzić do tajnego głosowania w tej sprawie. Polski rząd nie bez racji liczył, że w takim trybie Holendrowi mogłoby przybyć kilku dodatkowych przeciwników. Jednak tego pomysłu nie podjęto w Brukseli – przywódcy krajów Unii w Radzie Europejskiej dotychczas głosowali zawsze jawnie, a na rzecz jednorazowej zmiany na użytek wyboru Timmermansa trzeba by zdobyć głosy aż ponad połowy krajów Unii (w uprzednim głosowaniu proceduralnym). W razie głosowania zwalczający Timmermansa premier Mateusz Morawiecki mógłby zatem liczyć wyłącznie na kraje, które były gotowe jawnie sprzeciwić się Holendrowi. Timmermans liczył na zebranie potrzebnych głosów 21 z 28 krajów Unii reprezentujących 65 proc. ludności UE. Potem Holender potrzebowałby jeszcze zatwierdzenia przez Parlament Europejski głosami ponad połowy izby, ale nie powinien mieć z tym kłopotów dzięki europoselskiej koalicji centroprawicy, centrolewicy, liberałów oraz zielonych. A jednak dziś zapadła decyzja, by nie przeprowadzać żadnego głosowania i szukać następnego dnia konsensusu krajów Unii w sprawie europosad. Kanclerz Angela Merkel tłumaczyła po obradach, że byłoby politycznie trudne przegłosowywanie „całej Grupy Wyszehradzkiej w połączeniu z Włochami”, które też były sceptyczne wobec Timmermansa. – Tyle, że głównym problemem Merkel wcale nie był Wyszehrad, lecz bunt jej własnej centroprawicy. To centroprawica stała się wyzwaniem dla wyboru Timmermansa – przekonuje jeden z zachodnich dyplomatów. Czy jutro też nie będzie głosowań? – Wydaje się, że po próbie podjęcia decyzji jednomyślnej, będą głosowania – tłumaczy rozmówca ""DW"" w instytucjach UE. Celem prowadzącego obrady Donalda Tuska ma być doprowadzenie, by grupa krajów przeciwnych kompromisowych (i przegłosowywanych) była jak najmniejsza. Nazwisko Timmermansa jako głównego kandydata na szefa Komisji Europejskiej (kadencja Jean-Claude’a Junckera kończy się jesienią) pojawiło się w ostatni piątek (28.06.2019) w doniesieniach prasowych z Osaki, gdzie przywódcy kluczowych krajów Unii rozmawiali o europosadach na marginesie szczytu G20. W niedzielę około południa Donald Tusk na spotkaniu z szefami głównych frakcji europoselskich poinformował, że przywódcy Niemiec, Francji, Hiszpanii oraz Holandii ustalili w Osace kompromis, który będzie punktem wyjścia na szczycie UE. Według tego projektu – jak wyjaśnił Tusk – stanowisko przewodniczącego Komisji Europejskiej miałoby przypaść członkowi międzynarodówki centrolewicowej. I choć Tusk nie wymieniał żadnych konkretnych nazwisk, było jasne, że chodzi o Timmermansa, który w eurowyborach był liderem unijnej centrolewicy. W polskiej dyplomacji zrobiło się ogromnie nerwowo. – Frans Timmermans nie jest kandydatem kompromisu. Frans Timmermans nie rozumie Europy centralnej – powiedział Morawiecki wchodząc w niedzielę wieczorem do budynku Rady Europejskiej. Merkel nie zdołała przekonać, by szefostwo Komisji Europejskiej oddać centrolewicy Polska od początku szermowała argumentem sprzeciwu Grupy Wyszehradzkiej. Jednak ciężkim ciosem w kandydaturę Timmermansa nie były protesty Warszawy, lecz rokosz w centroprawicowej Europejskiej Partii Ludowej (EPL), której Merkel nie zdołała w niedzielę przekonać, by szefostwo Komisji Europejskiej oddać centrolewicy, choć to EPL ma największą frakcję europarlamentarną. Merkel była na niedzielnym zebraniu EPL jedyną przywódczynią popierającą Timmermansa, a nawet Grzegorz Schetyna (uczestniczący w obradach jako szef PO) powiedział – zapytany o Timmermansa przy wyjściu z tego spotkania – że w EPL „nie ma i nie będzie zgody”. Tusk przez kilka godzin w niedzieli na poniedziałek testował przywódców UE co do innych kandydatów centroprawicowej EPL na szefa Komisji Europejskiej – Leo Varadkara (premier Irlandii), Francuza Michela Barniera (unijny negocjator ds. brexitu) oraz Bułgarkę Kristalinę Georgiewą (dyrektor wykonawcza w Banku Światowym). Okazało się, że nikt z nich ma szans na potrzebną większość głosów 21 z 28 krajów Unii. A przeciw całej tej trójce opowiedziała się Merkel wciąż forsująca Timmermansa. W tym samym czasie Holender prowadził swe własne rozmowy dwustronne – bułgarski premier Bojko Borysow około północy zamieścił w internecie nagranie początku ich rozmowy, na którym sugerował, że Timmermans może wziąć Komisję Europejską (choć Borysow na pierwszym zebraniu EPL był przeciw Holendrowi). Przy okazji Borysow zwrócił Timmermansowi uwagę na sprawy ważne dla Bułgarii – m.in. wejście do strefy Schengen, w czym – choć decyzja należy do krajów Unii – być może Bułgar chciałby liczyć na dalsze wsparcie Brukseli. Długie godziny rozmów dwustronnych i wielostronnych były poświęconym targom z oraz wewnątrz EPL co do ceny za rezygnację z Komisji Europejskiej na rzecz Timmermansa. W pierwotnym planie z Osaki bawarskich chadek Manfred Weber miał zapewnione aż pięć lat na czele Parlamentu Europejskiego (dotąd były kadencje 2,5-letnie), ale plan był modyfikowany, by załagodzić centroprawicę. Ta miałaby dostać posadę szefa Rady Europejskiej (po Tusku) i w tym kontekście dyplomacji spekulowani o Bułgarce Kristalinie Georgiewej, a z kolei liberał – np. belgijski premier Charles Michel – miałby zostać szefem unijnym dyplomacji. Ale obrady ostatecznie rozsypały się na sporach o tę układanką personalną około poniedziałku w południe. Tusk – wedle rozmówców ""DW"" – miał w pewnym momencie skłaniać się do zakończenia szczytu bez żadnej ugody, ale Merkel i Macron parli do rozstrzygnięć. Wspomagał ich hiszpański centrolewicowy premier Pedro Sanchez. Tusk dziś nad ranem miał poinformować przywódców, że co najmniej dziewięć krajów może być przeciwna Timmermansowi. Oprócz Wyszehradu chodziło m.in. o Włochy, choć premier Giuseppe Conte potem publicznie zastrzegał, że „nie zamyka żadnej drogi”. W tym samym czasie Polska próbowała walczyć o utrzymanie jedności Wyszehradu, choć jej najsłabszy element Słowacja była podejrzewana o gotowość do przejścia na drugą stronę. – Nie było żadnego planu z Osaki. Było tam kilka krajów, które się konsultowały, ale to przewodniczący Rady Europejskiej zdecydował, żeby tan pakiet przedstawić na szczycie – tak Emmanuel Macron oskarżał Tuska o złe przygotowanie szczytu. Z otoczenia Tuska dochodziły głosy, że francusko-niemiecko-holendersko-hiszpański pakiet z Osaki był przedstawiany tak, jakby jego autorzy byli w konsultacjach z innymi krajami. – To było wielkie zaskoczenie, gdy okazało się na spotkaniu EPL, że kanclerz Merkel nie ma tam poparcia dla tej propozycji - tłumaczy jeden z rozmówców ""DW"" w Brukseli. Unijni przywódcy na jutrzejszym szczycie będą chcieli zdążyć przed środą rano, gdy Parlament Europejski wybiera swego nowego przewodniczącego w Strasburgu. Jak osiągnąć kompromis? – Gdybyśmy wiedzieli teraz, to nie przerywalibyśmy obrad – powiedziała Merkel. Zainteresował Cię artykuł? Zostań naszym fanem na Facebooku!",Frans Timmermans,
https://wiadomosci.onet.pl/swiat/andrej-babisz-v4-rowniez-we-wtorek-odrzuci-kandydature-timmermansa/le23qz5,Andrej Babisz: V4 również we wtorek odrzuci kandydaturę Timmermansa,"Po fiasku szczytu Rady Europejskiej w Brukseli szef rządu mówi dziennikarzom, że nazwisko Timmermansa raczej dzieli Europę niż ją jednoczy. Andrej Babisz zadeklarował jednocześnie, że kraje Grupy Wyszehradzkiej dziś - kolejny raz - odrzucą kandydaturę Fransa Timmermansa na szefa Komisji Europejskiej. Przed wznowieniem obrad szczytu o godz. 11 liderzy V4 spotykają się, by uzgodnić wspólne stanowisko.","- Moim zdaniem będziemy zaczynać od początku, chociaż z naszego punku widzenia sytuacja jest dosyć oczywista - cytują słowa Babisza czeskie media. Zdaniem premiera pogląd krajów Europy środkowej podzielają także Włochy. I Włochy, i kraje V4 miały zgłaszać własne propozycje obsady stanowiska przewodniczącego Komisji Europejskiej. - Zgłosiłem sześć nazwisk – ujawnił Babisz, ale odmówił ich podania. Sprecyzował jedynie, że zgłaszał kandydatury niezwiązane z frakcją liberałów, w której zasiadają europosłowie jego ruchu ANO. Według relacji Babisza swoje nazwiska kandydatów zaproponował także premier Mateusz Morawiecki. - Pan Timmermans oczywiście może objąć jakieś istotne stanowisko w strukturach europejskich – mówił dalej Babisz. Wśród zastrzeżeń do objęcia przez holenderskiego polityka stanowiska przewodniczącego KE, wymieniał krytykę wobec odrzucenia kwot migracyjnych przez kraje V4 oraz Austrię, a także zastrzeżenia wobec krajów regionu Europy Środkowej. - To potwierdza, że przewodniczący KE nie powinien uprawiać polityki – mówił Babisz. Zapowiedział, że jeżeli będzie musiał opuścić dzisiejsze posiedzenie Rady Europejskiej przed jego zakończeniem, w związku z zaplanowanymi istotnymi dla koalicji w Czechach rozmowami, swój głos przekaże jednemu z polityków V4 lub przewodniczącemu Rady Donaldowi Tuskowi. Szefowie rządów Polski, Czech, Słowacji i Węgier spotykają się dziś rano przed wznowieniem szczytu UE w Brukseli, by skoordynować swoje stanowiska w sprawie obsadzenia głównych stanowisk unijnych - poinformowało PAP źródło dyplomatyczne. Sam Donald Tusk zdecydował wczoraj o zawieszeniu szczytu UE i zapowiedział jego wznowienie we wtorek o godz. 11. Szczyt rozpoczął się przedwczoraj wieczorem - trwał całą noc i dzisiejszy ranek. Przeciwko kandydaturze Hoendra wypowiedział się także premier Estonii Juri Ratas. - Kandydatura socjaldemokraty Fransa Timmermansa na szefa Komisji Europejskiej jest problematyczna nie tylko dla krajów Grupy Wyszehradzkiej, ale także dla innych - powiedział polityk. Cytowany przez estońskiego nadawcę ERR Ratas, lider Estońskiej Partii Centrum (EKK), przyznał również, że w kwestii obsady najwyższych stanowisk w UE dla Estonii najważniejsze jest uwzględnienie ""geograficznej równowagi"", co oznacza, że zarówno ""większe, jak i mniejsze kraje muszą być reprezentowane"". Dodał, że pamiętać przy tym należy o zachowaniu równej reprezentacji kobiet i mężczyzn. Polska i Włochy chciałyby przeprowadzenia tajnego głosowania w sprawie kandydatury Timmermansa. Warszawa liczy na to, że udałoby się dzięki temu zablokować wywołującą kontrowersje kandydaturę holenderskiego socjalisty. Według polskiego źródła rządowego przeciwne Timmermansowi (w przypadku tajnego głosowania) byłyby państwa Grupy Wyszehradzkiej, a także Chorwacja, Irlandia, Włochy, Litwa i Estonia; niezdecydowane mają być Łotwa i Rumunia. Polska obawia się, że naciski Paryża i Berlina wspieranych przez Madryt i Hagę doprowadzą do tego, że nawet cała Grupa Wyszehradzka nie utrzyma jednak swojego sprzeciwu wobec Holendra. Państwa zachodnie próbują wyłuskać z V4 Słowację, gdzie rządzą socjaldemokraci będący w tej samej rodzinie politycznej co Timmermans. Rozmiękczany jest też opór innych państw.  - Nowa Europa potrzebuje nowych twarzy, które nie kojarzą się z atakiem na innych - oświadczył na krótkiej konferencji prasowej w Brukseli premier RP. - Jeśli mamy do czynienia ze znaczącą częścią naszego kontynentu, nie powinniśmy się opierać o sztywne procedury, bo to coś więcej niż głosowanie nad dyrektywą o bananach czy nawet bardzo poważną dyrektywą azotową - powiedział premier Mateusz Morawiecki. - Zostaję w Brukseli, będę dalej prowadził rozmowy z innymi premierami i prezydentami; jest szansa na wypracowanie kompromisu, ale i na refleksję, że ważna jest jego jakość , a nie czas - zapewnił szef polskiego rządu.",Andrej Babisz,
https://wiadomosci.onet.pl/politico/rozmowa-fransa-timmermansa-i-bojko-borisowa-na-szczycie-ue/c2b6db5,"Timmermans, Borisow i sztuka kuluarowej rozmowy. Tak wyglądają kulisy walki o stanowiska w UE","Wideo na stronie bułgarskiego premiera na Facebooku oferuje wgląd w rozmowy normalnie prowadzone za kulisami - pisze Andrew Grey dla ""POLITICO"".","Jest to rodzaj rozmowy, która zazwyczaj pozostaje na zapleczu politycznym. Ale ta była transmitowana na żywo na Facebooku. Późnym wieczorem w niedzielę, w środku szczytu UE, pełen nadziei przewodniczący Komisji Europejskiej Frans Timmermans i bułgarski premier Bojko Borisow, spotkali się na przyjacielskiej pogawędce. Timmermans, holenderski socjaldemokrata, szukał poparcia dla swojej kandydatury na prezydenta, a Borisow skorzystał z okazji, aby podkreślić to, czego Bułgaria chce od Brukseli. Ich wymiana dopóty nie dawała wglądu w to, jak rzeczywiście przebiegają rozmowy, ponieważ były one transmitowane na stronie premiera Bułgarii na Facebooku - dopóki Timmermans nie zasugerował, że nadszedł czas, aby przestać nagrywać. Borisow jest członkiem centroprawicowej Europejskiej Partii Ludowej (EPP), siły politycznej dominującej na kontynencie od dziesięcioleci. Jednak Manfred Weber, kandydat EPP na przewodniczącego Komisji Europejskiej, walczy o poparcie, skłaniając niemiecką kanclerz Angelę Merkel - najważniejszą przywódczynię EPP - do zaproponowania porozumienia, które dawałoby pracę Timmermansowi. Pomysł ten w rozmowach z wieloma liderami PPE nie przyniósł oczekiwanych efektów, ale Borisow wydawał się na to otwarty. - Trwa proces tworzenia kompromisu - Weber zabierze Parlament, a wy weźmiecie Komisję, chciałem usłyszeć to od was - powiedział Borisow po tym, jak się powitali w bułgarskiej misji dyplomatycznej przy UE. - Przez te wszystkie lata pracowaliśmy wspaniale - dodał. Timmermans skinął głową, powtarzając bułgarskie słowo ""prekrasno"" Borysow przedstawił listę ""tego, co jest dla nas ważne"" - w tym plany utworzenia międzynarodowego węzła gazowego w Bułgarii, pragnienie Sofii, aby dołączyć do strefy Schengen oraz oczekiwanie zakończenie programu UE, który monitoruje wysiłki antykorupcyjne Bułgarii. - Chciałem zobaczyć, jak rozmawiacie o tych sprawach - powiedział Borisow Timmermansowi. Mimo że Timmermans nie jest członkiem politycznej rodziny Borisowa, ten - były strażak i strażak, który zdominował bułgarską politykę - zasugerował, że to nie będzie złamanie umowy. - W tym przypadku nie ma takiego znaczenia, kto zwycięża. Szczerze mówiąc, Weber ma wieloletnie doświadczenie w Parlamencie, podczas gdy ty masz więcej doświadczenia w Komisji, jako pierwszy wiceprzewodniczący - powiedział Borisow. - Niektóre państwa członkowskie UE w Europie Środkowej i Wschodniej mają pewne obawy, ale powiedziałem im, że wierzę w waszą integralność - dodał Borissov, odnosząc się najwyraźniej do krytyki ze strony takich krajów jak Węgry i Polska, które zostały oskarżone przez Timmermansa o cofanie się w kwestii rządów prawa. Borisow powiedział, że rozmawiał o tym, kto powinien objąć najwyższe stanowiska w UE, z Merkel, a także z przywódcami Hiszpanii, Francji i Holandii. - Dzisiaj rozmawialiśmy z Pedro [Sánchezem], Emmanuelem [Macronem], [Markiem] Rutte, Angelą [Merkel] i innymi kolegami, że lepiej jest znaleźć rozwiązanie niż być upartym - powiedział. Timmermans odpowiedział: - Tak, zgadzam się. Myślę, że zawsze bardzo dobrze nam się współpracowało. Zawsze byłem z wami szczery i zawsze wyrażałem swój podziw dla tego, co robicie w walce z przestępczością zorganizowaną w waszym kraju. To podstawa, na której cenię sobie naszą przyjaźń. Następnie Timmermans zwrócił się do kamery. - Nie jestem pewien, czy powinniśmy to wszystko nagrywać - powiedział. W tym momencie nagle zakończył się przekaz na żywo.","Frans Timmermans, Bojko Borisow i Jean Claude Juncker",
https://wiadomosci.onet.pl/swiat/mateusz-morawiecki-nowa-europa-potrzebuje-nowych-twarzy-ktore-nie-kojarza-sie-z/hlj0egt,"Mateusz Morawiecki: nowa Europa potrzebuje nowych twarzy, które nie kojarzą się z atakiem na innych","- Nowa Europa potrzebuje nowych twarzy, które nie kojarzą się z atakiem na innych - oświadczył na krótkiej konferencji prasowej w Brukseli premiera RP. Ocenił, że dzisiaj: ""mamy bez wątpienia nowe otwarcie w UE"". - Jest szansa na porozumienie - podkreślił.","Tajne głosowanie w sprawie wyboru szefa Komisji Europejskiej, którego chciałaby Polska jak i Włochy, raczej nie zostanie zorganizowane - przewidują w kuluarach szczytu UE dyplomaci zachodnich państw członkowskich. W przypadku kandydatury Fransa Timmermansa na szefa KE kraje V4 były zdecydowanie przeciw, również Włochy i kilka krajów Europy Środkowej dzieliło nasz pogląd - powiedział premier Mateusz Morawiecki. Szef Rady Europejskiej Donald Tusk zawiesił dziś obrady szczytu UE. Uczestnicy wrócą do rozmów jutro o godz. 11. Pomimo ok. 19 godzin rozmów, nie osiągnięto jeszcze porozumienia. Wg źródeł w Brukseli następczynią Tuska na stanowisku szefa Rady Europejskiej miała być Bułgarka Kristalina, jednak zdementował to premier Bułgarii. Premier Belgii Charles Michel jest typowany na szefa unijnej dyplomacji - takie według źródeł mają być ustalenia liderów UE. Po godz. 14 premiera RP zabrał głos na konferencji prasowej. - Zostaję w Brukseli, będę dalej prowadził rozmowy z innymi premierami i prezydentami; jest szansa na wypracowanie kompromisu, ale i na refleksję, że ważna jest jego jakość , a nie czas - oświadczył. Premier by pytany przez dziennikarzy w Brukseli, czy wyobraża sobie, że w najbliższym czasie dojdzie do głosowania nad kandydaturą Fransa Timmermansa na przewodniczącego Komisji Europejskiej. - Czy głosowanie będzie możliwe - trudno mi powiedzieć. Głosowanie jest zawsze ryzykowne dla obu stron, nawet dla tej wygranej strony - odpowiedział Morawiecki. Jak dodał, nawet jeśli kandydat na szefa KE uzyskałby 21 unijnych głosów, ale przy sprzeciwie ""7 państw dużych, istotnych"", to należałoby się zastanowić, czy to byłoby dobre dla UE. - Będę oczywiście prowadził liczne rozmowy teraz też, przed chwilą je prowadziłem. Ta przerwa w Radzie Europejskiej jest teoretyczna można powiedzieć, ponieważ non stop odbywają się rozmowy - podkreślił szef rządu. Wyraził nadzieję, że idą one w dobrym kierunku. - Jest szansa na wypracowanie kompromisu, ale i taka refleksja, że nie czas jest najważniejszy, ale jakość tego kompromisu. Mam wrażenie, że ona przedarła się do świadomości kilku innych premierów UE i to spowodowało, że ci, którzy tak mocno parli do tego, by to rozwiązanie dziś zapadło, w końcu ustąpili i przyznali, że ta ponowna refleksja jest bardzo potrzebna - zaznaczył Morawiecki. Premier wskazał, że potrzebny jest kandydat, który jest największą gwarancją szukania kompromisów. - Pierwotna propozycja [pakiet z Osaki - red.] nie odpowiada temu kryterium - zaznaczył premier Morawiecki. - Muszą być to kandydaci, odpowiedni do zaakceptowania przez większość państw członkowskich - wskazał. Podkreślał, że należy uwzględniać, ile i jakie kraje są za poszczególnymi kandydatami. - Ja nie wyobrażam sobie, byśmy my Polska będąc w większości, przegłosowali np. Włochy i jeszcze jedno państw czy Hiszpanię i Belgię - mówił. - Jeżeli mamy do czynienia ze znaczącą częścią naszego kontynentu, naszej UE, to nie powinniśmy opierać się wyłącznie o sztywne procedury, bardzo twarde reguły, bo to jest coś więcej niż tylko głosowanie nad dyrektywą o bananach czy dyrektywą nawet bardzo ważną azotową, albo o mobilności. To jest coś dużo, dużo więcej, to jest formowanie kształtu UE na najbliższe pięć lat, a te lata mogą być determinujące na kolejne wiele lat - ocenił. Morawiecki powiedział też dziennikarzom, że podczas nadzwyczajnego szczytu UE zwołanego w celu obsadzenia najważniejszych stanowisk unijnych, czuło się na sali obrad atmosferę, w której z jednej strony uczestnicy chcieliby doprowadzić do jakiegoś wyboru kandydatów. - Ale z drugiej strony, (...) żeby to nowe otwarcie wiązało się z nowymi ideami i z nowymi ludźmi - podkreślił premier. Premier podkreślał dalej, że ""mamy bez wątpienia nowe otwarcie w UE"". - To nowe otwarcie powinno się wiązać z nowymi ideami i ludźmi. Wymaga ono nowych twarzy, nowych pomysłów oraz rozwiązywania konfliktów - mówił. - Przerwa jest teoretyczna, bo cały czas odbywają się rozmowy - dodał premier. - Jest szansa na wypracowanie kompromisu - stwierdził. - Hasłem UE jest zjednoczona Europa. Wierzymy w Europę ojczyzn, które ze sobą współpracują - dodał na koniec konferencji premier Morawiecki. - Chcę powiedzieć, że cieszę się, że stanowisko państw Grupy Wyszehradzkiej było powszechnie podzielane - było to więcej kandydatów, około dziesiątki - także przez Włochy, żeby szukać kompromisowego kandydata - skomentował szef MSZ Czaputowicz. - Nowe twarze i to, o czym mówił premier Mateusz Morawiecki, są potrzebne w tym ważnym momencie historii integracji europejskiej, zmiany instytucjonalnej, konieczności pewnych reform i tutaj właśnie nowe twarze dla nowej polityki to było to właściwe rozwiązanie - ocenił szef polskiej dyplomacji. - Z tego, co wiemy, Polska zaprezentowała elastyczność, różne osoby są brane pod uwagę, nie jest tak, że jesteśmy przeciwko, natomiast chcemy, żeby to były osoby, które właściwie poprowadzą Unię Europejską przez kolejne lata, kolejną kadencję pięcioletnią - dodał. Czaputowicz przebywa w Toronto w związku z rozpoczynającą się we wtorek międzynarodową konferencją na temat reform na Ukrainie. Do przebiegu szczytu odniósł się również wiceszef MSZ ds. europejskich Konrad Szymański. W poniedziałek wieczorem w Polsat News mówił, że ""wybrzmiała wyraźna opozycja"" przeciw kandydaturze Timmermansa na szefa KE. - Oponenci tej kandydatury zwracają uwagę przede wszystkim na to, że nowy szef Komisji Europejskiej powinien mieć większe zdolności, większe umiejętności budowania jedności Unii Europejskiej - powinien umieć budować porozumienie w UE, a nie spory - stwierdził wiceszef MSZ. Według niego, Timmermans ""przy wielu talentach z całą pewnością ostatnie trzy lata zaznaczył rosnącym sporem, niesłabnącym sporem m.in. z Polską"". - Stało się to mimo olbrzymich wysiłków premiera Mateusza Morawieckiego z maja tamtego roku, z listopada tamtego roku - wielkie inwestycje polityczne, można powiedzieć, w imię kompromisu, w imię porozumienia, które nie zyskały żadnego konkretnego, rzeczowego odzewu ze strony KE - powiedział Szymański. - To obciąża tę kandydaturę nie tylko w oczach Polski, ale także licznej grupy państw, wystarczająco licznej, aby dzisiaj mówić o olbrzymim znaku zapytania przy nazwisku Fransa Timmermansa - dodał. Wiceszef MSZ został zapytany, czy Morawiecki dopuszcza możliwość wycofania się ze sprzeciwu wobec kandydatury Timmermansa, ""aby uniknąć prestiżowej porażki, jeśli nie mamy większości blokującej"". - Polska pozycja na szczycie - dzięki wysiłkom i nieprawdopodobnemu poświęceniu osobistemu premiera - jest bardzo silna. Gdyby tak nie było, szczyt zakończyłby się już dawno - stwierdził Szymański. Jak dodał, decyzja o wyborze Timmermansa na szefa KE została zablokowana głównie dzięki wysiłkom Polski, Grupy Wyszehradzkiej, wielu państw Europy Środkowej oraz Włoch. - To pokazuje, że polskie wątpliwości są podzielane przez wystarczająco dużą grupę państw, by dzisiaj mówić o olbrzymim znaku zapytania nad tą kandydaturą - powiedział wiceminister spraw zagranicznych. Szymański przekonywał również, że rozpoczęcie nowej kadencji instytucji unijnych jest ""olbrzymią szansą na to, aby zbudować lepsze porozumienie wewnątrz UE, aby zbudować lepszą jedność Unii"". - Mamy pewną wizję przyszłości UE - uważamy, że Unii potrzeba więcej jedności, więcej liderów, którzy potrafią zrozumieć sytuację i interesy państw członkowskich. Do tych osób nie należy Timmermans. Dla dobra UE, Komisja Europejska powinna być rządzona przez osobę o większych zdolnościach politycznych, o większej wyobraźni politycznej, która da również Europie Środkowej gwarancję ochrony jej interesów i gwarancję porozumienia w UE - podkreślił Szymański.",Premier RP dziś w Brukseli,
https://wiadomosci.onet.pl/swiat/nadzwyczajny-szczyt-w-brukseli-ue-wybiera-przywodcow-na-zywo/4glnftt,Walka o kluczowe stanowiska w UE. Impas w rozmowach [NA ŻYWO],"Nowa Europa potrzebuje nowych twarzy, które nie kojarzą się z atakiem na innych - tak premier Mateusz Morawiecki skomentował pat w rozmowach na szczycie Unii Europejskiej. Szef Rady Europejskiej Donald Tusk zawiesił obrady szczytu Wspólnoty. Uczestnicy wrócą do negocjacji jutro o godz. 11. Pomimo ok. 19 godzin rozmów, nie osiągnięto jeszcze porozumienia. - Przedstawiliśmy kilka nowych propozycji kandydatów na funkcję szefa Komisji Europejskiej; to są bardzo dobre kandydatury - zapewnił szef polskiego rządu.",,Mateusz Morawiecki,
https://wiadomosci.onet.pl/kraj/szczyt-ue-w-brukseli-do-obsadzenia-kluczowe-stanowiska/s97efn8,Szczyt UE w Brukseli. Do obsadzenia kluczowe stanowiska,"Szczyt UE został zawieszony przez szefa Rady Europejskiej Donalda Tuska na spotkania dwustronne w sprawie obsady najważniejszych stanowisk. W przerwie szczytu Tusk spotkał się z przedstawicielami grupy V4, następnie rozmawiał m.in. z kanclerz Niemiec Angelą Merkel i prezydentem Francji Emmanuelem Macronem.","Po nocy rozmów w mniejszych grupach unijni liderzy o godz. 7 mieli ponownie spotkać się na wspólnym śniadaniu. Jak poinformował rzecznik szefa Rady Europejskiej, wkrótce dołączy do nich Tusk. Z ponad trzygodzinnym opóźnieniem przed godz. 21.30 rozpoczął się w Brukseli nadzwyczajny szczyt UE, na którym szefowie państw i rządów mają próbować ustalić zestaw nazwisk do objęcia kierownictwa instytucji unijnych. Rozmowy w gronie 28 państw członkowskich rozpoczęły się z poślizgiem, ponieważ szefowie państw i rządów prowadzili konsultacje w mniejszych grupach. Jak poinformowało POLITICO, niezdecydowanie unijnych liderów co do obsady stanowisk jest kosztowne – jeden dzień szczytu to wydatek 450 tys. euro. ""Brak zgody co do obecnych propozycji personalnych na najważniejsze w UE stanowiska. Szykuje się długie i trudne spotkanie Rady Europejskiej"" - napisał Grzegorz Schetyna na Twitterze przed rozpoczęciem szczytu. W EPL jest siedmiu przywódców, którzy dziś wieczorem na szczycie będą decydować o obsadzie m.in. stanowiska szefa Komisji Europejskiej. Nieoficjalnym kandydatem na tę funkcję jest obecny wiceprzewodniczący KE Frans Timmermans, co do którego - jak podają źródła - zgadzają się Francja, Niemcy, Hiszpania oraz Holandia. Jerzy Kuczkiewicz z dziennika ""Le Soir""- powołując się na słowa lidera PO - napisał na Twitterze, że na kandydaturę Timmermansa ""nie będzie zgody"". Przeciwko Timmermansowi są kraje Grupy Wyszehradzkiej (Czechy, Polska, Słowacja, Węgry), ale nie mają one możliwości samodzielnego zablokowania jego kandydatury. Jednak jeśli dołączyłoby do nich kilka innych państw, których liderzy są w EPL, wówczas Holender nie miałby większości. Polscy dyplomaci przekonują nieoficjalnie, że gdyby nie otwarty sprzeciw Grupy Wyszehradzkiej, napędzany w ostatnich dniach przez premiera Mateusza Morawieckiego, wielu niezadowolonych nie zgłaszałoby obiekcji co do Timmermansa ""mimo kwaśnych min"". Jednym ze scenariuszy przedstawianych jako możliwy do zrealizowania ma być zaproponowanie na stanowisko szefa KE Bułgarki Kristaliny Georgiewy. - Wygląda na to, że to nie będą proste rozmowy. Parlament naciska, przynajmniej dwie jego największe frakcje, na system kandydatów wiodących. W tym samym czasie największa frakcja, Europejska Partia Ludowa, nie ma większości dlatego Donald Tusk będzie miał trudne zadanie dziś wieczorem - powiedziała dziennikarzom Merkel wchodząc na posiedzenie Rady Europejskiej. Prezydent Francji Emmanuel Macron oznajmił przed rozpoczęciem szczytu Unii Europejskiej, że jest optymistą i ma nadzieję, iż przywódcy unijni zdołają wyłonić nowe kierownictwa instytucji UE. Jego zdaniem szefowie państw i rządów uzgodnią stanowiska w sprawie kandydatów na przewodniczących Komisji Europejskiej oraz Rady Europejskiej, a także Parlamentu Europejskiego, natomiast kwestia tego, kto obejmie kierownictwo Europejskiego Banku Centralnego, zostanie zdecydowana na późniejszym etapie. Macron położył nacisk na konieczność zapewnienia równowagi geograficznej oraz równowagi płci w obsadzaniu kluczowych stanowisk. Jak zaznaczył, powinny to być dwie kobiety i dwóch mężczyzn. Wśród nich - dodał - musi być ktoś z Europy Wschodniej. Prezydent Francji podkreślał, że dla niego podstawowym kryterium są kompetencje i przygotowanie do kierowania instytucjami UE. - Mam nadzieję, że osiągniemy konstruktywne porozumienie dziś wieczorem - zaznaczył Macron. Szef Rady Europejskiej Donald Tusk przekazał liderom PE propozycję Francji, Niemiec, Holandii i Hiszpanii, by stanowisko szefa Komisji Europejskiej przypadło socjalistom, szefostwo PE - EPL, a Rada Europejska liberałom. Podczas spotkania konferencji przewodniczących z Tuskiem nie padły żadne nazwiska, ale Parlament Europejski podtrzymał swoje stanowisko ws. popierania tylko osób będących kandydatami przodującymi. W jego ramach pretendentem do objęcia stanowiska szefa Komisji Europejskiej ze strony socjalistów jest wiceprzewodniczący KE Frans Timmermans. Rozpoczęcie szczytu UE zostało przesunięte, najpierw z godz. 18 na 19, a potem na godz. 19.45, aby dać unijnym przywódcom więcej czasu na konsultacje w sprawie kandydatury na przewodniczącego Komisji Europejskiej. Po godz. 18 premierzy państw Grupy Wyszehradzkiej (V4) rozmawiali z prezydentem Francji Emmanuelem Macronem, a wcześniej z kanclerz Niemiec Angelą Merkel. Spotkać mieli się jeszcze kanclerz Niemiec i prezydent Francji. Dopiero potem miały rozpocząć się rozmowy w szerszym gronie. Przywódcy UE mają ustalić stały pakiet nazwisk. Niewykluczone, że szczyt przedłuży się do jutra. Jeśli na szczycie UE w Brukseli przywódcy nie będą mogli dojść do porozumienia w sprawie obsadzenia stanowiska szefa Komisji Europejskiej, przewodniczący Rady Europejskiej Donald Tusk przeprowadzi głosowanie - przekazało dziennikarzom źródło unijne. - Szef Rady Europejskiej Donald Tusk będzie dążył na szczycie do znalezienia konsensusu w sprawie obsady stanowiska szefa Komisji Europejskiej - powiedziała ta osoba. Jeśli jednak konsensusu nie będzie, Tusk zarządzi głosowanie. Do wyłonienia kandydata na szefa KE nie potrzeba w Radzie Europejskiej jednomyślności, lecz tzw. wzmocnionej większości kwalifikowanej. Za musi być co najmniej 72 proc. krajów członkowskich, reprezentujących co najmniej 65 proc. ludności Unii. Oznacza to, że daną kandydaturę musi poprzeć co najmniej 21 krajów. Do blokady potrzeba z kolei co najmniej ośmiu państw. Pięć lat temu Jean-Claude Juncker został wybrany na szefa KE mimo sprzeciwu Wielkiej Brytanii i Węgier. Szef Parlamentu Europejskiego Antonio Tajani powiedział na konferencji prasowej, że przekazał unijnym przywódcom na szczycie, iż bez względu na to, czy na szczycie będzie porozumienie, czy nie w sprawie obsady najwyższych stanowisk, PE wkrótce wybierze swojego przewodniczącego. Tajni powiedział, że PE nadal opowiada się za tym, aby szef Komisji Europejskiej został wyłoniony spośród kandydatów wiodących grup politycznych. Przypomniał, że w ten sposób został wybrany pięć lat temu Jean-Claude Juncker. - Był głównym kandydatem wiodącym grupy (Europejskiej Partii Ludowej), która wygrała wybory w 2014 r. i od razy został uznany za zwycięzcę - powiedział Tajani. Pierwsza sesja plenarna nowego europarlamentu rozpocznie się we wtorek w Strasburgu. Potrwa do czwartku. Szef PE, jak i 14 wiceprzewodniczących mają zostać wybrani w środę. Przewodniczący i wiceprzewodniczący PE są wybierani w głosowaniu tajnym. Kandydaturę może zgłosić jedynie grupa polityczna lub co najmniej 40 posłów. Jednakże, jeżeli liczba kandydatur nie przekracza liczby miejsc do obsadzenia, kandydaci mogą być wybrani przez aklamację. Przewodniczący wybierany jest bezwzględną większością głosów. Jeśli po trzech turach głosowań żaden kandydat nie otrzyma takiej większości, w czwartej kandydują tylko dwaj posłowie, którzy w trzeciej turze otrzymali największą liczbę głosów. Za wybranego zostaje uznany kandydat, który otrzymał więcej głosów, a w przypadku równej liczby głosów – kandydat starszy wiekiem. Kadencja Przewodniczącego i wiceprzewodniczących wynosi dwa i pół roku. Źródło: PAP, POLITICO, Onet.",Trwa specjalny szczyt UE dot. obsady kluczowych stanowisk,
https://wiadomosci.onet.pl/swiat/grupa-wyszehradzka-przeciwko-kandydaturze-fransa-timmermansa-na-szefa-ke/32x8ml4,Grupa Wyszehradzka przeciwko kandydaturze Fransa Timmermansa na szefa KE,"Jeśli podczas szczytu UE pojawi się kandydatura Fransa Timmermansa na szefa Komisji Europejskiej, to wszystkie państwa Grupy Wyszehradzkiej: Polska, Węgry, Czechy i Słowacja zagłosują przeciw tej kandydaturze - dowiedziała się nieoficjalnie Polska Agencja Prasowa ze źródeł dyplomatycznych. Rozpoczęcie szczytu UE było dziś dwukrotnie przesuwane, teraz planowane jest na godz. 19.45, aby dać unijnym przywódcom więcej czasu na konsultacje w sprawie kandydatury na przewodniczącego KE.","O potencjalnych kandydatach, w tym Timmermansie, szefowie rządów państw Grupy Wyszehradzkiej rozmawiali przed rozpoczęciem unijnego szczytu. Następnie premierzy państw V4 spotkali się z kanclerz Niemiec Angelą Merkel, a w planach jest również spotkanie z prezydentem Francji Emmanuelem Macronem. Podczas obu spotkań premierzy Polski, Węgier, Czech i Słowacji mają poinformować Merkel i Macrona, że zagłosują przeciw kandydaturze Timmermansa. Premier Węgier Viktor Orban zaprotestował w liście do szefa Europejskiej Partii Ludowej Josepha Daula przeciwko udzieleniu poparcia kandydaturze Fransa Timmermansa na szefa przyszłej Komisji Europejskiej. Partia Orbana jest członkiem chadeckiej EPL, a Timmermans jest kandydatem socjalistów. Orban wskazuje, że poparcie EPL dla Orbana byłoby ""bardzo poważnym, a być może nawet historycznym błędem"". ""To oznaczałoby, że polityczna partia, które wygrała wybory (do PE - red.), oddałaby stanowisko, o które walczyła"". Jak dodał węgierski premier, taki scenariusz byłby ""poniżający"" i wskazał, że uderzyłoby to w ""prestiż"" EPL wśród wyborców tej rodziny politycznej. Orban zapowiedział, że takie stanowisko zamierza przedstawić dziś podczas konsultacji z przywódcami, którzy należą do EPL. - Jestem przekonany, że wiele delegacji, większość państw, jeśli nie wszystkie, żywi takie przekonanie, że powinniśmy znaleźć kandydata na to najważniejsze stanowisko przewodniczącego Komisji Europejskiej, który będzie potrafił jednoczyć, będzie potrafił budować mosty, szukać kompromisów, czasem ponad różnymi zdaniami i ponad różnymi podziałami - powiedział dziennikarzom Morawiecki. Pytany, czy takim szefem KE mógłby być kandydat socjalistów, szef polskiego rządu odparł: ""Frans Timmermans nie jest kandydatem kompromisu. Frans Timmermans jest oczywiście kandydatem, który bardzo mocno dzieli Europę i z całą pewnością nie rozumie Europy Centralnej, nie rozumie Europy, która wydobywa się z zapaści postkomunistycznej"". Morawiecki podkreślił, że Europa stoi przed wielkimi decyzjami dotyczącymi ochrony klimatu, budżetu UE, polityki zewnętrznej i handlowej. ""W takich okolicznościach Europa musi mieć kandydatów, którzy potrafią łączyć, potrafią wypracowywać konsensus, potrafią wypracowywać kompromis. Polska opowiada się za takimi kandydatami"" - wskazał. Kandydatura Fransa Timmermansa na stanowisko przewodniczącego Komisji Europejskiej jest jedną z tych, które należy poważnie brać pod uwagę - powiedział dziś dziennikarzom przed rozpoczęciem unijnego szczytu w Brukseli obecny szef KE Jean-Claude Juncker. - Wygląda na to, że to nie będą proste rozmowy. Parlament naciska, przynajmniej dwie jego największe frakcje, na system kandydatów wiodących. W tym samym czasie największa frakcja, Europejska Partia Ludowa, nie ma większości dlatego Donald Tusk będzie miał trudne zadanie dziś wieczorem - powiedziała dziennikarzom Merkel wchodząc na posiedzenie Rady Europejskiej. Prezydent Francji Emmanuel Macron oznajmił dziś w Brukseli przed rozpoczęciem szczytu Unii Europejskiej, że jest optymistą i ma nadzieję, iż przywódcy unijni zdołają wyłonić nowe kierownictwa instytucji UE. Jego zdaniem szefowie państw i rządów uzgodnią stanowiska w sprawie kandydatów na przewodniczących Komisji Europejskiej oraz Rady Europejskiej, a także Parlamentu Europejskiego, natomiast kwestia tego, kto obejmie kierownictwo Europejskiego Banku Centralnego, zostanie zdecydowana na późniejszym etapie. Macron położył nacisk na konieczność zapewnienia równowagi geograficznej oraz równowagi płci w obsadzaniu kluczowych stanowisk. Jak zaznaczył, powinny to być dwie kobiety i dwóch mężczyzn. Wśród nich - dodał - musi być ktoś z Europy Wschodniej. Prezydent Francji podkreślał, że dla niego podstawowym kryterium są kompetencje i przygotowanie do kierowania instytucjami UE. - Mam nadzieję, że osiągniemy konstruktywne porozumienie dziś wieczorem - zaznaczył Macron. Szef Rady Europejskiej Donald Tusk przekazał liderom PE propozycję Francji, Niemiec, Holandii i Hiszpanii, by stanowisko szefa Komisji Europejskiej przypadło socjalistom, szefostwo PE - EPL, a Rada Europejska liberałom. Podczas spotkania konferencji przewodniczących z Tuskiem nie padły żadne nazwiska, ale Parlament Europejski podtrzymał swoje stanowisko ws. popierania tylko osób będących kandydatami przodującymi. W jego ramach pretendentem do objęcia stanowiska szefa Komisji Europejskiej ze strony socjalistów jest wiceprzewodniczący KE Frans Timmermans. Rozpoczęcie szczytu UE zostało przesunięte, najpierw z godz. 18 na 19, a potem na godz. 19.45, aby dać unijnym przywódcom więcej czasu na konsultacje w sprawie kandydatury na przewodniczącego Komisji Europejskiej. Po godz. 18 premierzy państw Grupy Wyszehradzkiej (V4) rozmawiali z prezydentem Francji Emmanuelem Macronem, a wcześniej z kanclerz Niemiec Angelą Merkel. Stanowisko V4 jest bardzo ważne, bo Polska, Czechy, Węgry i Słowacja są przeciwne objęciu szefostwa w Komisji Europejskiej przez jej obecnego wiceprzewodniczącego Fransa Timmermansa. Spotkać mieli się jeszcze kanclerz Niemiec i prezydent Francji. Dopiero potem mają rozpocząć się rozmowy w szerszym gronie. Według źródła dyplomatycznego, premier Mateusz Morawiecki rozmawia obecnie z premierem Włoch Giuseppe Contem.  Unijni liderzy będą dziś rozmawiać o obsadzie stanowiska szefa Komisji Europejskiej, szefa Rady Europejskiej, wysokiego przedstawiciela do spraw zagranicznych i polityki bezpieczeństwa oraz przewodniczącego PE. Z nieoficjalnych informacji wynika, że poważnym kandydatem na szefa Komisji Europejskiej może być obecny wiceszef KE Frans Timmermans. Decyzja w tej sprawie podejmowana jest większością kwalifikowaną, a nie jednomyślnie. Przywódcy UE mają ustalić stały pakiet nazwisk. Niewykluczone, że szczyt przedłuży się do jutra. Jeśli na szczycie UE w Brukseli przywódcy nie będą mogli dojść do porozumienia w sprawie obsadzenia stanowiska szefa Komisji Europejskiej, przewodniczący Rady Europejskiej Donald Tusk przeprowadzi głosowanie - przekazało dziennikarzom źródło unijne. - Szef Rady Europejskiej Donald Tusk będzie dążył na szczycie do znalezienia konsensusu w sprawie obsady stanowiska szefa Komisji Europejskiej - powiedziała ta osoba. Jeśli jednak konsensusu nie będzie, Tusk zarządzi głosowanie. Do wyłonienia kandydata na szefa KE nie potrzeba w Radzie Europejskiej jednomyślności, lecz tzw. wzmocnionej większości kwalifikowanej. Za musi być co najmniej 72 proc. krajów członkowskich, reprezentujących co najmniej 65 proc. ludności Unii. Oznacza to, że daną kandydaturę musi poprzeć co najmniej 21 krajów. Do blokady potrzeba z kolei co najmniej ośmiu państw. Pięć lat temu Jean-Claude Juncker został wybrany na szefa KE mimo sprzeciwu Wielkiej Brytanii i Węgier.",Frans Timmermans,
https://wiadomosci.onet.pl/swiat/financial-times-frans-timmermans-faworytem-do-objecia-stanowiska-przewodniczacego-ke/6g0jn0k,"""Financial Times"": Frans Timmermans faworytem do objęcia stanowiska przewodniczącego KE","Brytyjski dziennik twierdzi, że budowany kompromis w sprawie obsady najwyższych unijnych stanowisk może zakończyć się objęciem przez Fransa Timmermansa fotela szefa Komisji Europejskiej. Jego kandydaturę może jednak zablokować grupa państw członkowskich na czele z Polską.","Część unijnych przywódców kontynuuje rozmowy w tej sprawie na marginesie szczytu G20 w japońskiej Osace. - Mam uczucie, że jesteśmy bliżej rozwiązania - przekonywał wczoraj przewodniczący Rady Europejskiej Donald Tusk. ""Financial Times"" podaje, że Manfred Weber - dotychczasowy faworyt do zastąpienia Jean-Claude'a Junckera - miałby zostać przewodniczącym Parlamentu Europejskiego. Z kolei François Villeroy de Galhau przymierzany jest do objęcia Europejskiego Banku Centralnego. Za takim kompromisem według ""FT"" opowiadają się Francuzi, Niemcy i Hiszpanie. To właśnie premier Hiszpanii Pedro Sánchez miał nazwać Fransa Timmermansa faworytem w wyścigu o fotel szefa KE. Jego główną przeszkodą ma być jednak sprzeciw państw Europy Środkowej i Wschodniej. ""Ich przywódcy byli skonsternowani sposobem, w jaki Timmermans tropił naruszenia praworządności w imieniu Komisji. Polska i Węgry poinformowały negocjatorów, że Holender jest nie do zaakceptowania"" - pisze prestiżowy dziennik. Dodaje też, że zastrzeżenia do tej kandydatury zgłaszała Rumunia i część krajów bałtyckich. Do rozstrzygnięcia kwestii obsady najważniejszych stanowisk w UE powinno dojść podczas niedzielnego szczytu w Brukseli. Chcesz być na bieżąco z najważniejszymi informacjami dnia? Polub Onet Wiadomości na Facebooku! (mba)",Frans Timmermans,
https://wiadomosci.onet.pl/swiat/wojcik-dziecko-odebrane-rodzicom-bedzie-trafialo-do-rodziny-zastepczej-tozsamej/gqpbqhg,Wójcik: dziecko odebrane rodzicom będzie trafiało do rodziny zastępczej tożsamej kulturowo,"Dzięki poprawce przyjętej wczoraj przez Radę UE dziecko odebrane rodzicom będzie trafiało do rodziny zastępczej tożsamej kulturowo, religijnie i językowo - powiedział wiceminister sprawiedliwości Michał Wójcik. - To wielki sukces Polski; walczyliśmy o to dwa lata - dodał.","Wczoraj Rada Unii Europejskiej przyjęła nowelizację rozporządzenia Bruksela II bis, które reguluje sprawy rodzinne na terenie Unii. Jak podano w komunikacie Rady, przyjęta poprawka ma m.in. usprawnić funkcjonowanie przepisów o ochronie dziecka w transgranicznych sporach o odpowiedzialność rodzicielską, np. związanych z pieczą nad dzieckiem, prawem do osobistej styczności z dzieckiem czy uprowadzeniem dziecka. Jedną z najważniejszych zmian w rozporządzeniu Rady UE jest rozwiązanie, o którego wprowadzenie zabiegało Ministerstwo Sprawiedliwości. Dzięki przyjętej zmianie dziecko odebrane rodzicom na terenie Unii Europejskiej umieszczane będzie przez sąd w rodzinie zastępczej tożsamej mu religijnie, kulturowo i językowo. Nowe prawo ma wejść w życie za trzy lata. POLECAMY: Andrzej Duda: UE powinna być bardziej demokratyczna Wiceminister Wójcik komentując w rozmowie z Polską Agencją Prasową przyjęte rozwiązanie, ocenił, że jest to wielki sukces Polski. - Przez dwa lata negocjowaliśmy kwestię dotyczącą tożsamości dzieci, rozumianej jako prawo do własnej kultury, tradycji języka i religii. Udało się. To jest wielki sukces Polski - oświadczył Wójcik. Zauważył przy tym, że prawo unijne jeszcze nigdy nie regulowało kwestii tożsamościowych. - Po wejściu w życie tych zmian dziecko będzie trafiało do rodziny zastępczej tożsamej kulturowo - zapewnił wiceminister.",Michał Wójcik,
https://wiadomosci.onet.pl/kraj/andrzej-duda-ue-powinna-byc-bardziej-demokratyczna/8jx4e5r,Andrzej Duda: UE powinna być bardziej demokratyczna,"- Rada Europejska i Parlament Europejski powinny być wzmacniane, bo tam jest demokratycznie wybrana reprezentacja. Unia Europejska powinna być bardziej demokratyczna - mówił prezydent Andrzej Duda podczas spotkania z mieszkańcami Ostrowa Wielkopolskiego.","- Moim osobistym przekonaniem i marzeniem jest to, żeby takie instytucje UE były wzmacniane - Rada Europejska i Parlament Europejski, bo tam jest nasza demokratycznie wybrana reprezentacja i to one powinny mieć w Unii jak największą siłę, tak jak i parlamenty narodowe, dlatego że ludzie chcą wiedzieć, że o ich sprawach decydują ci, których oni wybrali, to jest jedna z najważniejszych, absolutnie podstawowych spraw - mówi prezydent Andrzej Duda. - Jeśli w jakimś kierunku mają iść reformy UE, a Unia powinna się reformować, żeby być skuteczniejsza, lepsza, bardziej przyjazna mieszkańcom Europy, bo przecież takie jest oczekiwanie zwykłych ludzi, to musi być bardziej demokratyczna, tego dzisiaj wymagać należy od europejskich instytucji i europejskich polityków. Jestem też przekonany, że taki będzie głos naszych przedstawicieli w Parlamencie Europejskim - dodał. Prezydent wskazał jednak, że abyśmy ""byli rzeczywiście silni w europejskiej polityce, na europejskim i światowych rynkach, Polska musi być coraz silniejsza"". - Musimy być coraz mocniejszym społeczeństwem, musimy mieć coraz lepsze, coraz sprawniej działające, coraz silniejsze państwo. Tylko z takim państwem będą się liczyli w Europie i na świecie, i tylko takie państwo ma szansę przetrwać wszystkie problemy i zawieruchy dziejowe, jakie jeszcze przyjdą - podkreślił Duda. - Potrzebujemy Polski demokratycznej, ale potrzebujemy Polski, której władze są wyczulone na potrzeby obywateli. Ja taką politykę chcę realizować. (...) Chcę, żeby wszystkie instytucje polityczne w Polsce działały dla obywateli. To jest ich najważniejsze zadanie - zaznaczył prezydent. W tym kontekście wymienił urząd prezydenta, posłów, senatorów, ministrów i ""wszystkich ludzi, którzy służą społeczeństwu, bo zostali do tego przez ludzi wybrani"". - (Oni) mają czynić wszystko, aby poziom życia w Polsce się podnosił i aby bezpieczeństwo Rzeczypospolitej było jak najlepiej strzeżone i zabezpieczone. To są najważniejsze elementy - przekonywał. Prezydent odniósł się do samych wyborów do PE. - Prosiłem o to, poszliście państwo - jestem za to ogromnie, ogromnie wdzięczny. Jestem z państwa bardzo, bardzo dumny, że pokazaliście państwo Europie, że pokazaliście państwo naszym sąsiadom i innym społeczeństwom Unii Europejskiej i na świecie - że Polacy biorą nie tylko swoje, ale także i europejskie sprawy odważnie w swoje ręce. Wreszcie się to stało i dziękuję za to ogromnie – powiedział prezydent. Nawiązał do historii Ostrowa Wielkopolskiego i zwycięskiego Powstania Wielkopolskiego. - Kiedy przypominam o tamtej walce, o tamtym bohaterstwie, o tamtej mądrej myśli wojskowej, ustrojowej – chylę czoła przed wami, przed waszymi rodzinami mieszkającymi tutaj od pokoleń, które miały odwagę w przemyślany sposób stanąć do walki o to, żeby tutaj była Polska, tak jak przed wiekami - mówił. Podziękował za to, że ta pamięć żyje. - Dziękuję, że żyje zwłaszcza dla młodzieży po to, by ją patriotycznie edukować. Po to, żeby wiedziała co dla dziadków, dla pradziadków, dla rodziców jest i było ważne. Że ważna była Polska i polskość, że mimo wszystkich trudów zawsze umieli ją przechować. Jestem wam za to ogromnie wdzięczny. Ta obywatelskość tutaj nie zginęła i to pokazały także i wyniki tych ostatnich wyborów do Parlamentu Europejskiego. Dzisiaj nie trzeba na szczęście walczyć o Polskę z bronią w ręku. Dzisiaj o polskie sprawy i polskie interesy walczymy długopisem i kartką wyborczą – podkreślił. Prezydent zapewnił także w Ostrowie Wielkopolskim, że „dzisiaj my, także w Warszawie, przez państwa wybrani, staramy się, aby te dobre procesy, które państwo realizujecie tu w Ostrowie (…) żeby je jak najbardziej wspierać, żeby wspierać rodzinę, żeby wzmacniać do tego podstawowego poziomu, żeby polskie dzieci mogły się wychowywać w jak najlepszych warunkach. Żeby mogły jechać na wakacje"". - Zapewniam państwa, że te programy wsparcia dla rodziny, wsparcia dla zwykłego obywatela, które do tej pory zostały przeprowadzone będą realizowane – mówił. - Nie słuchajcie państwo wszystkich tych, którzy mówią, że ta władza zaniecha tych programów – nie. Ta władza te programy wprowadziła, to był element programu i one będą konsekwencje realizowane. Od samego początku słyszeliśmy: ""nie ma, nie będzie pieniędzy"". Jak się pieniądze zabierze złodziejom to są. Gdyby ktoś mnie pytał o jakich złodziei mi chodzi, to myślę o tych, którzy nas przez całe lata okradali z VAT-u – dodał. Prezydent zaznaczył, że cieszy go, iż pieniądze wracają do obywateli, „wracają tutaj dzięki mądremu rządzeniu, a przede wszystkim uczciwemu rządzeniu”. - Tego właśnie potrzeba było Polsce. Jestem o tym przekonany, że takie właśnie mądre rządy, rządy które przede wszystkim zwracają uwagę na potrzeby rodziny i zwykłego człowieka - są w Polsce potrzebne. Powiem więcej: mam nadzieję, że dzięki dalszemu mądremu gospodarowaniu będziemy w stanie realizować następne elementy prospołecznych programów, różnych – bo bardzo wiele jest ich jeszcze potrzebnych – dodał. Prezydent podkreślił, że wśród tych społecznych potrzeb jest m.in. wzrost płac w sferze budżetowej, w tym wzrost płac nauczycieli. - To nie jest takie łatwe, potrzeb jest wiele. Ale wierzę w to, że spokojna realizacja programu i spokojna realizacja dobrej i skutecznej polityki gospodarczej będzie wzmacniała polskie państwo i pozwoli na to, aby coraz silniejsze budżetowo realizowało ono coraz więcej społecznych potrzeb, których realizacja jest tak normalna dla krajów Zachodu - mówił. Jak mówił, „jeżeli coś nas zbliża rzeczywiście do państw Unii Europejskiej, jeżeli coś nam pozwala mówić, że rzeczywiście jesteśmy częścią Europy także w tym sensie politycznym, nie tylko kulturowym i tożsamościowym, ale politycznym – to, to jest właśnie proeuropejska polityka"". ""I nie ma innej proeuropejskiej polityki tylko właśnie ta” - dodał. Na spotkaniu z mieszkańcami Ostrowa Wielkopolskiego prezydent przypomniał także swoją niedawną wizytę w Stanach Zjednoczonych i podkreślił, że chce, aby ""Polska była państwem bezpiecznym, które może się dobrze rozwijać"". ""Będzie mogło się dobrze rozwijać, kiedy będzie dobrze strzeżone militarnie i kiedy będą zabezpieczone podstawowe surowce energetyczne. Tak, żeby nasza gospodarka i nasze gospodarstwa domowe były bezpieczne"" - powiedział. xxx Jak dodał, ""to dlatego właśnie prezydent Lech Kaczyński, kiedyś podjął decyzję o budowie dla Polski gazoportu w Świnoujściu"". - To dlatego dzisiaj staramy się o dywersyfikację dostaw gazu z różnych stron. Nie tylko ze Wschodu, bo wiadomo jak jest, na Wschodzie on stanowi narzędzie polityczne, a my chcemy mieć narzędzie gospodarcze do tego żebyśmy mogli produkować, do tego żebyśmy mogli ogrzewać mieszkania - mówił prezydent. Dlatego - podkreślał - cieszy się, że ""mamy ten gazoport, że możemy kupować do tego gazoportu gaz ze Stanów Zjednoczonych i z innych miejsc"". - Kupujemy go w dobrych cenach zapewniam państwa i na dobrych warunkach, bo to jest nam niezwykle potrzebne - dodał. Podkreślił też, że Polska zmienia, reformuje i modernizuje armię. - To jest w tej chwili ważne zadanie, które jest rozłożone na długie lata, bo niestety ten proces będzie trwał. On jest niezwykle kosztowny, ale chcemy, żeby polska armia była przede wszystkim jak najbardziej armią wydajną, jak najbardziej nowoczesną - mówił Duda. - Ogromnie jestem wdzięczny wszystkim naszym obywatelom, którzy zasilają szeregi obrony terytorialnej. Dziękuję bardzo, że zgłaszają się tam ludzie na ochotnika z potrzeby serca, z patriotycznej potrzeby, żeby w razie czego stanąć w obronie ojczyzny i stanąć w obronie swoich współbraci, współobywateli. Jestem państwu za to ogromnie wdzięczny - podkreślił. Spotkanie z prezydentem próbowała zakłócić niewielka grupa osób skandująca hasło „konstytucja”. Mieszkańcy zebrani na ostrowskim rynku wznosili z kolei okrzyki „Andrzej Duda” i „Dziękujemy”. Po spotkaniu z mieszkańcami Ostrowa, prezydent udał się z wizytą do wielkopolskiego Krotoszyna, gdzie także spotka się z mieszkańcami miasta.",Andrzej Duda,
https://wiadomosci.onet.pl/kraj/polski-rzad-przegrywa-przed-tsue-rzecznik-sn-powrot-do-zasad-panstwa-prawa/e31fcjd,Polski rząd przegrywa przed TSUE. Rzecznik SN: powrót do zasad państwa prawa,"Zdaniem Michała Laskowskiego dzisiejsze orzeczenie TSUE ""oznacza w pewnym zakresie powrót do zasad państwa prawa"". - Dobrze funkcjonują mechanizmy kontrolne ze strony Komisje Europejskiej i TSUE - podkreśla rzeczni SN. - Trybunał Sprawiedliwości UE potwierdził, że ustawa o Sądzie Najwyższym naruszała zasadę nieusuwalności sędziów i niezawisłości sędziowskiej - zaznacza w pierwszym komentarzu.","Sędzia Laskowski odnosząc się w rozmowie z Polską Agencją Prasową do wyroku, powiedział, że Trybunał potwierdził zastrzeżenia do nowelizacji ustawy o SN. - Zastrzeżenia były trafne. Ta ustawa naruszała zasadę nieusuwalność sędziów, zasadę niezawisłości sędziowskiej poprzez m.in. przyznanie prezydentowi uprawnień do możliwości przedłużania niektórym sędziom możliwości orzekania, a nie przedłużania innym bez żadnych kryteriów i kontroli - wskazał rzecznik SN. Czytaj więcej o dzisiejszym orzeczeniu TSUE Jak dodał, dzisiejsze orzeczenie TSUE ""oznacza w pewnym zakresie powrót do zasad państwa prawa"". - Ten wyrok oznacza, że pewne zasady dotyczące władzy sądowniczej obowiązują w UE. To oznacza, że dobrze funkcjonują mechanizmy kontrolne ze strony Komisje Europejskiej i TSUE. Nie mamy tu do czynienia z żadnym postępem, ale z przypomnieniem tego wszystkiego - zaznaczył sędzia Laskowski. Podkreślił też, że mimo iż ustawa została w konsekwencji zmieniona, to wyrok TSUE ma znaczenie na przyszłość dla Polski i UE. - Jest to ustanowienie pewnych zasad i standardów dla całej UE - dodał rzecznik SN. Ustawa o Sądzie Najwyższym weszła w życie w kwietniu 2018 r. Na jej mocy wiek przejścia w stan spoczynku sędziów SN został obniżony do 65 lat. Krytycy tych przepisów zarzucali rządzącym, że służą one do przeprowadzania czystki w Sądzie Najwyższym i usunięcia I prezes SN Małgorzaty Gersdorf. Przedłużenie możliwości orzekania tych sędziów było możliwe, ale konieczne było do tego oświadczenie o chęci dalszego zajmowania stanowiska i uzyskanie na to zgody prezydenta. Komisja Europejska zaskarżyła te regulacje do Trybunału Sprawiedliwości jesienią ubiegłego roku po bezskutecznych próbach zmiany stanu prawnego w Polsce przy pomocy procedury przeciwnaruszeniowej.",Rzecznik Sądu Najwyższego Michał Laskowski,
https://wiadomosci.onet.pl/kraj/rmf-fm-czy-krzysztof-szczerski-zostanie-kandydatem-na-wiceszefa-nato/lwqmsb8,RMF FM: Krzysztof Szczerski kandydatem na wiceszefa NATO?,"Jens Stoltenberg decyzję o tym, czy szef gabinetu Dudy zostanie jego zastępcą, ma podjąć do końca lipca. Natomiast gdyby kandydatura Szczerskiego została odrzucona - to być może zostanie polskim kandydatem do stanowiska komisarza UE. Informacje podaje RMF FM.","Wczoraj radio podało nieoficjalnie, że Beata Szydło i Anna Fotyga nie chcą być kandydatkami na polskiego komisarza Unii Europejskiej. Objęciem stanowiska ma być zainteresowana Jadwiga Emilewicz, tego jednak nie chce Prawo i Sprawiedliwość. O decyzji w sprawie Szczerskiego poinformowano, powołując się na ustalenia w Kwaterze Głównej NATO. Według radia Szczerski ma poparcie Amerykanów. - Jest to poparcie kluczowe, ale nie decydujące w 100 procentach"" - mówi rozmówca RMF FM. Sam Szczerski sprawy nie komentuje. Według wcześniejszych informacji Onetu, na krótkiej liście kandydatów do KE aprobowanej przez ścisłe kierownictwo znajdowało się kilka nazwisk. Byli na niej Beata Szydło, Adam Bielan, Joachim Brudziński i Anna Fotyga. W partii rządzącej wymieniane jest jeszcze nazwisko obecnego ministra ds. europejskich Konrada Szymańskiego. Mateusz Morawiecki pytany dziś w RMF FM, czy b. wicepremier Beata Szydło jest kandydatką na stanowisko komisarza, odparł: ""jeśli chodzi o stanowisko komisarza, to będziemy walczyli o jak najbardziej szerokie i poważne, ważne portfolio, czyli zakres zadań przypisanych do danego komisarza"". - Kiedy będziemy wiedzieli, jaki to jest zakres zagadnień, to będziemy się starali dopasować te osoby, które najlepiej będą kompetencyjnie pasowały do takiego tematu - wskazał Morawiecki.",Krzysztof Szczerski,
https://wiadomosci.onet.pl/swiat/zakonczyl-sie-szczyt-ue-bez-decyzji-ws-obsady-stanowisk/8bjjd2p,Zakończył się szczyt UE. Bez decyzji ws. obsady stanowisk,"Przywódcy unijni nie zdołali uzgodnić na szczycie w Brukseli, kto powinien zając główne stanowiska w UE. Kolejne posiedzenie w tej sprawie zostało zaplanowane na niedzielę 30 czerwca. Po zakończeniu obrad Donald Tusk przeciął spekulacje dotyczące swojej kandydatury na szefa Komisji Europejskiej.","Szefowie państw i rządów krajów unijnych zakończyli rozmowy w sprawie głównych stanowisk przed godziną 2 w nocy z czwartku na piątek, po niespełna czterech godzinach obrad w tej sprawie. W Radzie Europejskiej nie było większości dla żadnego z kandydata na stanowisko szefa Komisji Europejskiej - poinformował po zakończeniu pierwszego dnia szczytu UE Donald Tusk. - Rada Europejska przeprowadziła pełna dyskusję w sprawie nominacji biorąc pod uwagę moje konsultacje i oświadczenia w ramach Parlamentu Europejskiego. Nie było większości dla żadnego kandydata - powiedział szef Rady Europejskiej. Tusk zapewnił także podczas konferencji prasowej, że jego nazwisko nie padło w dyskusji o kandydatach na nowego szefa Komisji Europejskiej. - Na szczęście - dodał obecny na konferencji Jean-Claude Juncker. Tym samym Tusk przeciął spekulacje dotyczące swojej kandydatury na to stanowisko. ""Rzeczpospolita"" podała nieoficjalnie, że kandydatura Donalda Tuska była przedmiotem jego kuluarowej rozmowy z kanclerz Niemiec Angelą Merkel, prezydentem Francji Emmanuelem Macronem i premierem Hiszpanii Pedro Sanchezem. Wiodący kandydaci Parlamentu Europejskiego - chadek Manfred Weber, socjalista Frans Timmermans i liberałka Margrethe Vestager od kilku tygodni nie zjednali sobie poparcia wśród izby i unijnych przywódców. Przed rozpoczęciem szczytu belgijski dziennik ""Le Soir"" informował, że socjaliści i liberałowie odrzucają Webera, a Europejska Partia Ludowa nie chce zrezygnować z jego forsowania. Gazeta podała, że alternatywnym kandydatem chadeków do przewodniczenia KE mógłby być Francuz, główny negocjator ds. brexitu Michel Barnier, ale zaznaczyła, że żadne źródło nie potwierdziło dotychczas, że chadecy faktycznie na niego postawią. Na giełdzie nazwisk pojawiła się też kandydatura prezydent Chorwacji Kolindy Grabar-Kitarović.",Donald Tusk,
https://wiadomosci.onet.pl/swiat/donald-tusk-wsrod-kandydatow-na-szefa-ke-przewodniczacy-re-zaprzecza/v3s9jch,Donald Tusk wśród kandydatów na szefa KE? Przewodniczący RE zaprzecza,"""Rzeczpospolita"" podała nieoficjalnie, że kandydatura Donalda Tuska była przedmiotem jego kuluarowej rozmowy z kanclerz Niemiec Angelą Merkel, prezydentem Francji Emmanuelem Macronem i premierem Hiszpanii Pedro Sanchezem. Sam Tusk podczas konferencji prasowej po szczycie stwierdził, że jego nazwisko nie pojawiło się na liście kandydatów na szefa Komisji Europejskiej.","""Scenariusz, w którym to Tusk byłby szefem KE po Jean-Claudzie Junckerze, krążył w Brukseli od kilku tygodni, ale dopiero po dzisiejszych rozmowach nabrał nowej dynamiki"" - napisała ""Rzeczpospolita"" Donald Tusk na pytanie dziennikarzy, czy jego nazwisko zostało dodane do listy kandydatów na szefa KE, stwierdził stanowczo: ""Nie"". - Na szczęście - dodał obecny na konferencji prasowej Jean-Claude Juncker. Jednocześnie przewodniczący Rady Europejskiej poinformował, że nie znaleziono większości dla żadnego z dotychczasowych kandydatów. Wiodący kandydaci Parlamentu Europejskiego - chadek Manfred Weber, socjalista Frans Timmermans i liberałka Margrethe Vestager od kilku tygodni nie zjednali sobie poparcia wśród izby i unijnych przywódców. Przed rozpoczęciem szczytu belgijski dziennik ""Le Soir"" informował, że socjaliści i liberałowie odrzucają Webera, a Europejska Partia Ludowa nie chce zrezygnować z jego forsowania. Gazeta podała, że alternatywnym kandydatem chadeków do przewodniczenia KE mógłby być Francuz, główny negocjator ds. brexitu Michel Barnier, ale zaznaczyła, że żadne źródło nie potwierdziło dotychczas, że chadecy faktycznie na niego postawią. Na giełdzie nazwisk pojawiła się też kandydatura prezydent Chorwacji Kolindy Grabar-Kitarović. Chcesz być na bieżąco z najważniejszymi informacjami dnia? Polub Onet Wiadomości na Facebooku! (mba)",Donald Tusk,
https://wiadomosci.onet.pl/swiat/morawiecki-przed-szczytem-ue-nasze-poparcie-dla-nastepcow-junckera-i-tuska-zalezne-od/2ql6f4m,Morawiecki przed szczytem UE: nasze poparcie dla następców Junckera i Tuska zależne od ich poglądów,"Polska będzie uzależniała poparcie dla kandydatów na nowych szefów Komisji Europejskiej i Rady Europejskiej od poglądów, jakie reprezentują; Grupa Wyszehradzka ma jednolite stanowisko w tej sprawie - oświadczył dziś w Brukseli premier Mateusz Morawiecki.","Szef rządu po południu przybył na unijny szczyt, gdzie będzie kontynuowana dyskusja o obsadzie najważniejszych stanowisk w instytucjach UE. Mimo trudnych negocjacji w Brukseli są nadzieje na przełom w czasie szczytu. Oficjalnie temat obsady stanowisk ma się pojawić na posiedzeniu Rady Europejskiej dopiero podczas kolacji przywódców, która ma być organizowana tak jak poprzednim razem, pod ścisłym nadzorem. Planowane jest ścisłe ograniczenie co do uczestników rozmów i zagłuszanie sygnału telefonów komórkowych, by nie dopuszczać do przecieków. - Najważniejsze jest to, jakie poglądy, jakie stanowiska, jakie punkty będą prezentowane przez nowych kandydatów, w szczególności przez nowego przewodniczącego Komisji Europejskiej, szefa Rady Europejskiej, od tego będziemy uzależniali nasze poparcie - powiedział dziennikarzom Morawiecki. Premier podkreślał, że Grupa Wyszehradzka jest wyjątkowo spójna w sprawie obsady głównych unijnych stanowisk. - Chcemy, żeby głos Europy Centralnej był słyszany, żeby nasze interesy były odpowiednio zabezpieczone - powiedział. Źródła dyplomatyczne sugerują, że mocną kandydatką regionu na jedno ze stanowisk może być była komisarz ds. budżetu Kristalina Georgiewa. Słowacja aktywnie stara się promować obecnego wiceszefa KE ds. unii energetycznej Marosza Szefczovicza, którego nazwisko wypłynęło tuż przed poprzednim szczytem. Na nieoficjalnej liście regionu jest jeszcze premier Chorwacji Andrej Plenković i prezydent Rumunii Klaus Iohannis. Z ""radaru"" zniknęła za to prezydent Litwy Dalia Grybauskaite, której niektórzy dyplomaci wypominają przynależność do partii komunistycznej przed upadkiem ZSRR. Niewykluczone jednak, że nikt z tej listy nie otrzyma unijnego stanowiska i pojawi się nowy kandydat. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Mateusz Morawiecki,
https://wiadomosci.onet.pl/swiat/najwazniejsze-stanowiska-ue-kto-szefem-rady-europejskiej/gwbr4ss,"""Le Soir"": premier Belgii faworytem do objęcia funkcji szefa Rady Europejskiej","Europejskiej Partii Ludowej (EPL) ma przypaść stanowisko szefa KE, lecz nie może na nie liczyć jej dotychczasowy kandydat Manfred Weber; premier Belgii Charles Michel jest faworytem do objęcia funkcji szefa Rady Europejskiej - pisze belgijski dziennik ""Le Soir"".","Szefowie państw i rządów krajów UE zjeżdżają dziś do Brukseli, gdzie na kolacji mają spróbować wypracować porozumienie co do podziału najważniejszych stanowisk UE. Chodzi przede wszystkim o szefa Komisji Europejskiej, ale też przewodniczącego Rady Europejskiej, wysokiego przedstawiciela do spraw zagranicznych i polityki bezpieczeństwa oraz przewodniczącego europarlamentu. W pakiecie wymieniany jest też prezes Europejskiego Banku Centralnego (EBC), ale niektóre stolice podkreślają, że nie jest to stanowisko polityczne, bo EBC kierować musi bankier. ""Le Soir"" przypomina, że po wtorkowym spotkaniu szefa RE Donalda Tuska z konferencją przewodniczących europarlamentu, były polski premier wskazał, że żaden z wiodących kandydatów PE - ani chadek Manfred Weber, ani socjalista Frans Timmermans, ani liberałka Margrethe Vestager - nie mają większości popierającej ich w tej izbie. Socjaliści i liberałowie odrzucają Webera, a EPL nie chce zrezygnować z jego forsowania. ""Le Soir"" podkreśla, że alternatywnym kandydatem chadeków do przewodniczenia KE mógłby być Francuz, główny negocjator ds. brexitu Michel Barnier, ale zaznacza, że żadne źródło nie potwierdziło dotychczas, że chadecy faktycznie na niego postawią. Na giełdzie pojawiła się za to prezydent Chorwacji Kolinda Grabar-Kitarović. Belgijski dziennik pisze, że zgodnie ze scenariuszem, który wydał się układać w przededniu szczytu, jeśli szefostwo Komisji trafi rzeczywiście do chadeków, to Rada Europejska przypadnie ""nowym"" liberałom, czyli rodzinie politycznej, w której są eurodeputowani prezydenta Francji Emmanuela Macrona. Fotel po Tusku miałby objąć szef belgijskiego rządu Cherles Michel. Ma on sprawować krajowy urząd aż belgijskie patie polityczne porozumieją się co do koalicji; wybory w Belgii były w maju. Autor artykułu Jurek Kuczkiewicz wskazuje, że wówczas socjaliści objęliby przewodnictwo w europarlamencie, być może do podziału w połowie kadencji z Zielonymi, a także fotel szefa unijnej dyplomacji. ""Le Soir"" zastrzega jednak, że ten scenariusz może być zrealizowany tylko pod warunkiem, że CDU Angeli Merkel zgodzi się na rezygnację z Webera. Jeśli przywódcy nie wypracują porozumienia na tym szczycie, prawdopodobnie przed 2 lipca zwołany zostanie kolejny. Zainteresował Cię artykuł? Zostań naszym fanem na Facebooku!",Charles Michel,
https://wiadomosci.onet.pl/swiat/rzecznik-generalny-tsue-zasady-przechodzenia-polskich-sedziow-w-stan-spoczynku/l626p07,Rzecznik generalny TSUE: zasady przechodzenia polskich sędziów w stan spoczynku sprzeczne z prawem Unii,"Trybunał Sprawiedliwości Unii Europejskiej (TSUE) powinien orzec, że nowe zasady przechodzenia polskich sędziów w stan spoczynku są sprzeczne z prawem Unii - taką opinię wydał dziś rzecznik generalny TSUE. Uznał, że obniżając wiek przechodzenia w stan spoczynku przez sędziów sądów powszechnych i jednocześnie przyznając ministrowi sprawiedliwości dyskrecjonalne prawo do przedłużania czynnej służby tych sędziów, Polska naruszyła prawo UE.","Zgodnie z ustawą z lipca 2017 r. wiek przejścia w stan spoczynku dla sędziów sądów powszechnych, sędziów Sądu Najwyższego i prokuratorów został obniżony do 60 lat dla kobiet i 65 lat dla mężczyzn, chociaż wcześniej wynosił on 67 lat dla obu płci. ""Ponadto Ministrowi Sprawiedliwości zostało przyznane dyskrecjonalne prawo decydowania o przedłużeniu okresu czynnej służby poszczególnych sędziów sądów powszechnych po ukończeniu przez nich tego nowo określonego wieku przejścia w stan spoczynku, pomimo że wcześniej uprawnienie to było wykonywane przez Krajową Radę Sądownictwa"" - czytamy w komunikacie rzecznika generalnego TSUE. Uznawszy, że przepisy te są sprzeczne z prawem Unii, Komisja Europejska wniosła do trybunału skargę o stwierdzenie naruszenia prawa UE. Rzecznik generalny TSUE wydał opinię, w której stwierdził, że odmienny wiek przejścia w stan spoczynku dla kobiet i mężczyzn pełniących funkcje sędziów sądów powszechnych, sędziów Sądu Najwyższego i prokuratorów narusza prawo Unii. Stwierdził ponadto, że obniżając wiek przechodzenia w stan spoczynku przez sędziów sądów powszechnych i jednocześnie przyznając ministrowi sprawiedliwości dyskrecjonalne prawo do przedłużania czynnej służby tych sędziów, Polska naruszyła prawo UE.",Rzecznik generalny TSUE: Polska naruszyła prawo UE,
https://wiadomosci.onet.pl/swiat/rozmowa-morawiecki-tusk-konsultacje-przed-szczytem-ue/fc0fx57,Rozmowa Morawiecki - Tusk. Konsultacje przed szczytem UE,"Dziś wieczorem doszło do telefonicznych konsultacji premiera Mateusza Morawieckiego i szefa Rady Europejskiej Donalda Tuska dot. obsady unijnych stanowisk. To temat jutrzejszego szczytu unijnego w Brukseli. Oczekuje się, że jedna z najwyższych funkcji zostanie objęta przez polityka z Europy Wschodniej.","- Premier podkreślił w czasie rozmowy konieczność wyboru kandydatów, którzy będą skupiać się na istotnych dla Polski kwestiach programowych - przekazał rzecznik rządu Piotr Müller. - Wymienił m.in. uczciwe zasady konkurencji na rynku europejskim - w tym w obszarze polskiego transportu, rozszerzenie dopłat dla rolników, sprawy bezpieczeństwa energetycznego, politykę migracyjną, sprawy budżetu unijnego - w tym funduszu spójności - przekazał rzecznik rządu. Poinformował, że ""w rozmowie omówiono procedurę wyboru przewodniczącego Rady Europejskiej w kontekście tzw. formuły ""Spitzenkandidat"" (formuły kandydata wiodącego). - Premier podkreślił również konieczność zachowania właściwej równowagi geograficznej w obsadzie stanowisk unijnych - przekazał Müller. Dyskusja dotycząca obsady najważniejszych stanowisk w instytucjach unijnych została formalnie zapoczątkowana podczas szczytu pod koniec maja. Do tej pory jednak w państwach członkowskich nie ma zgody w kwestii personaliów. Część państw członkowskich zapewniła w maju szefa Parlamentu Europejskiego Antonio Tajaniego o poparciu dla wyłonienia szefa Komisji Europejskiej spośród kandydatów wiodących poszczególnych frakcji. Kandydatem Europejskiej Partii Ludowej jest Manfred Weber. Socjaliści natomiast chcą, żeby przyszłym szefem KE został jej obecny wiceszef Holender Frans Timmermans. Kandydatką liberałów jest unijna komisarz ds. konkurencji Margrethe Vestager. W przeddzień unijnego szczytu szef Rady Europejskiej Donald Tusk w liście skierowanym do unijnych liderów zapewniał, że mimo różnych interesów w UE jest polityczna wola, aby najważniejsze stanowiska obsadzić jeszcze do końca czerwca. Wiceszef MSZ ds. europejskich Konrad Szymański szanse na podjęcie ostatecznych decyzji w tej sprawie podczas najbliższego szczytu ocenił jako ""niskie"". - Silnie podzielony Parlament i równie silnie podzielona Rada są w stanie blokować poszczególnych kandydatów, ale wciąż nie widać większości, która mogłaby wskazać osoby na te stanowiska - podkreślił. Szymański zaznaczył, że nazwiska zgłoszone przez grupy polityczne są wciąż poważnymi kandydatami na stanowisko przewodniczącego Komisji Europejskiej. - Z całą pewnością nie są to jednak jedyne nazwiska w grze. Widać wyraźnie, że w Radzie nie ma zgody na jakikolwiek automatyzm w tej sprawie - ocenił Szymański. Zmiany na europejskiej scenie politycznej po minionych wyborach będą miały wpływ nie tylko na obsadę głównych funkcji w najważniejszych instytucjach unijnych. Przedstawiciele polskiego rządu zastrzegają, że zarówno od szefa KE, jak i układu sił w całej Komisji będą zależały szanse na poszczególne stanowiska dla przedstawiciela Polski. W minioną sobotę wicepremier, lider koalicyjnego dla PiS Porozumienia Jarosław Gowin ocenił, że teki komisarza ds. energii lub środowiska są w zasięgu ręki dla Polski. Szymański natomiast ocenił, że polskie interesy w UE są zbyt szerokie, by ""sprowadzić je do jednej teki"". - W tym zbiorze jest także z pewnością szeroko pojęta tematyka energetyczna. Wiele będzie zależało od struktury nowej KE, która może się zmienić - ocenił wiceszef MSZ. Szczyt rozpocznie się jutro o godz. 15 tradycyjną wymianą poglądów z przewodniczącym Parlamentu Europejskiego Antonio Tajanim. Następnie mają zostać przyjęte konkluzje w sprawie wieloletnich ram finansowych, zmian klimatycznych, dezinformacji i zagrożeń hybrydowych, a także stosunków zewnętrznych. Zatwierdzony ma zostać też strategiczny program rozwoju UE. Kolacja będzie poświęcona obsadzeniu najwyższych stanowisk w UE. W piątek liderzy spotkają się na szczycie euro w tzw. formacie inkluzyjnym, czyli wraz z krajami, które nie należą do eurolandu, aby podsumować postępy w reformie unii gospodarczej i walutowej. W rozmowach wezmą też udział przewodniczący Europejskiego Banku Centralnego i eurogrupy. Po tej dyskusji przewodniczący KE Jean-Claude Juncker i Tusk przedstawią krótko obecną sytuację dotyczącą brexitu. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Mateusz Morawiecki i Donald Tusk,
https://wiadomosci.onet.pl/kraj/miliardy-euro-dla-polski-na-walke-ze-smogiem-przepadna/jlb1exd,Miliardy euro dla Polski na walkę ze smogiem przepadną?,"Polska może stracić miliardy euro z UE, które miały trafić na walkę ze smogiem. ""Gazeta Wyborcza"" dotarła do listu Komisji Europejskiej do polskiego rządu, w którym napisano, że jeśli nasz kraj nie dostosuje prawa do unijnych zaleceń, to unijne wsparcie finansowe do programu ""Czyste powietrze"" zostanie cofnięte.","List od KE trafił kilka dni temu do ministra środowiska Henryka Kowalczyka, ministra inwestycji i rozwoju Jerzego Kwiecińskiego, minister przedsiębiorczości Jadwigi Emilewicz oraz do pełnomocnika premiera ds. programu ""Czyste Powietrze"" Piotra Woźnego, a także do przedstawicieli Narodowego Funduszu Ochrony Środowiska oraz Banku Światowego. Marc Lemaitre, dyrektor generalny KE ds. polityki regionalnej i miejskiej, pisze w nim, że Polska do 21 czerwca musi podjąć decyzję, czy zastosuje proponowane przez KE zmiany w programie ""Czyste Powietrze"". Jeśli nie, to będzie to oznaczać rezygnację z unijnego wsparcia. Jakich zmian w programie chce KE? Obecnie pieniądze na walkę ze smogiem są w dyspozycji NFOŚ i to on poprzez wojewódzkie fundusze rozpatruje wnioski o dotacje i przekazuje pieniądze mieszkańcom. KE uważa, że taki system jest nieefektywny i wpływa na niską liczbę podpisanych umów. Pieniądze powinny być rozdzielane przez samorządy i banki komercyjne. Bank Światowy w analizach wykazał, że rocznie powinno być podpisywanych 400 tys. umów z mieszkańcami. Tymczasem ministerstwo środowiska chwali się, że do dziś podpisano 13,5 tys. Ile pieniędzy Polska może stracić? Ochrona środowiska w przyszłej perspektywie unijnej ma być jednym z priorytetów. Według ekspertów Polska na walkę ze smogiem mogłaby dostać nawet 6-8 mld euro. Źródło: ""Gazeta Wyborcza""",,
https://wiadomosci.onet.pl/swiat/jak-w-walce-z-fake-newsami-ue-sama-podala-fake-newsa/0355vn8,Jak w walce z fake newsami UE sama podała fake newsa,"Unijni urzędnicy w walce z fake-newsami, które rozprzestrzenia Rosja, prawdopodobnie sami posłużyli się fałszywymi informacjami. O wpadce informuje Michał Szułdrzyński z ""Rzeczpospolitej"".","Kilka dni temu informowano o raporcie Komisji Europejskiej, który dotyczył rosyjskiej dezinformacji. Napisał o nim m.in. Leszek Balcerowicz, który w swoim tweecie skrytykował polską prawicę za powielanie rosyjskich fake newsów. „Raport UE o rosyjskiej dywersji w mediach społecznościowych przed wyborami do PE wymienia m.in. przekaz, że pożar katedry Notre-Dame pokazał upadek wartości chrześcijańskich w UE. (FT). LB: czy patriotyczno-katolickie kręgi w Polsce głosiły tę brednie suwerennie?” - napisał Balcerowicz. Dziennikarz ""Rzeczpospolitej"" Michał Szułdrzyński postanowił sprawdzić źródło podanej informacji. W raporcie Komisji Europejskiej na treciej stronie znajduje się następujący fragment: „Złośliwi aktorzy używali pożaru w katedrze Notre Dame do zilustrowania rzekomego upadku Zachodu i wartości chrześcijańskich"". Do zdania dołączony jest przypis odsyłający do strony EU vs Disinformation, która jest oficjalną witryną agendy Unii Europejskiej zajmującej się wschodem. Na podanej stronie można znaleźć dziesiątki przykładów dezinformacji. Po wpisaniu w wyszukiwarkę słów ""Notre Dame upadek"" (Notre Dame decline) odnajdujemy artykuł ""Pożar w Notre Dame jest symbolem upadku Europy” oraz szczegółowy opis tej „dezinformacji” a nawet link do materiału źródłowego. EU vs Disinformation tak opisuje propagandowy charakter tej narracji: „Pożar katedry w Notre Dame ma drugie dno. Znaki są po to, by je interpretować. Katedra Notre Dame się pali. Kościół się pali, Europa się pali, jeśli się nie nawrócimy wszyscy spłoniemy”. Dalej mamy dowód, dlaczego to ma być fake-news: oficjalne śledztwo za przyczynę pożaru wskazuje przypadkowe spięcie instalacji elektrycznej. W jaki sposób portal walczący z dezinformacją zakwalifikował tezę o symbolicznym znaczeniu pożaru jako fałszywą, ponieważ przyczyną pożaru było zwarcie? Przecież to dwa różne porządki - pyta Michał Szułdrzyński. Link do tekstu źródłowego okazał się materiałem na polskim Sputniku w którym... wyśmiewano polskich konserwatystów, którzy doszukują się znaków w pożarze paryskiej katedry. W podtytule tekstu Sputnika czytamy: „Polskie media ogarnęła fala komentarzy publicystów, wyjaśniających zagadkę wybuchu pożaru w paryskiej katedrze. Tym razem Polacy nie poprzestali na teoriach stricte politycznych, ale sięgnęli po metafizykę i boskie moce. Okazuje się, że mamy w narodzie nie tylko specjalistów od architektury i pożarnictwa, ale również od sił nieczystych i mocy przepowiedni"". Następnie przytoczone są wpisy na Twitterze Tomasza Terlikowskiego, Magdaleny Ogórek, Krystyny Pawłowicz i Rafała Ziemkiewicza, którzy pisali o symbolicznym znaczeniu tego pożaru. Tekst zaś kończy się słowami: „To, co spotkało mieszkańców Paryża jest niewątpliwie niepowetowaną stratą wielowiekowego kulturowego dziedzictwa. Na szczęście komunikaty służby pożarniczej brzmią pocieszająco: wnętrze katedry aż tak bardzo nie ucierpiało. To trudne dni dla mieszkańców Paryża. Okażmy im wsparcie, a jeśli możemy - dorzućmy cegiełkę do odbudowy zabytku. To nie musi być „czas zmierzchu”, może być to „czas wielkiej solidarności””. Dziennikarz ""Rzeczpospolitej"" zwraca uwagę, że jeśli ktoś uznał tekst Sputnika jako przykład budowania narracji o tym, że pożar katedry Notre Dame jest ilustracją zmierzchu Europy, to znaczy, że albo go w ogóle nie przeczytał, albo nie zna języka polskiego.",,
https://wiadomosci.onet.pl/tylko-w-onecie/dr-jacek-bartosiak-uleglismy-wizji-adopcji-przez-zachod-musimy-zaczac-myslec-jak/51glvl1,Dr Jacek Bartosiak: Ulegliśmy wizji adopcji przez Zachód. Musimy zacząć myśleć jak dorośli ludzie,"- Przyznajmy, mieliśmy poczucie, że szczęśliwie zakończyliśmy bieg przez nasze trudne dzieje i wreszcie dołączymy do świata Zachodu, tego bardziej kulturalnego, cywilizowanego, bogatego. Tymczasem okazało się, że - niezależnie od naszej woli - to jednak nie jest koniec historii i musimy zacząć myśleć jak dorosły człowiek. Ani bezpieczeństwo, ani rozwój gospodarczy nie są dane raz na zawsze - mówi w rozmowie z Onetem dr Jacek Bartosiak, ekspert ds. geopolityki i autor książek poświęconych temu zagadnieniu, szef firmy Strategy & Future.","*** Marcin Terlik, Onet: Uważa pan, że nie doceniamy roli geografii w światowej polityce. Szczególnie w Polsce mamy żyć złudzeniami co do stosunków międzynarodowych. Dr Jacek Bartosiak: Każdy, kto trochę się zajmował polityką, przyzna, że polega ona na używaniu siły w przestrzeni, niekoniecznie nawet w sensie militarnym. Niezrozumienie tego sprawia, że poruszamy się w fikcji. To, jak państwo jest położone i jakie ma zasoby, determinuje jego poczucie zagrożenia, jego sojusze i jego politykę bezpieczeństwa. Jeśli ktoś ma za sąsiada wielkie mocarstwo lądowe, to jest naturalnym, że się go boi i poszukuje sojusznika zewnętrznego. Tak właśnie jest w przypadku Polski znajdującej się w cieniu wielkiego mocarstwa lądowego, jakim jest Rosja. Tymczasem nasza debata po 1989 r. w znacznym stopniu nie bierze tego pod uwagę. Dyskusja toczy się wokół życiorysów, moralnych oskarżeń i moralnych wywyższeń, co jest drugorzędne z punktu widzenia sił w przestrzeni napierających na państwo polskie. Jak dokładnie wygląda nasza geopolityczna sytuacja? Jesteśmy położeni w tzw. przesmyku polskim pomiędzy Bałtykiem a Karpatami. Dla Rosji, Niemiec, Stanów Zjednoczonych, a także Chin mamy niezwykle istotne położenie. Spójrzmy na mapę fizyczną Europy. Przestrzeń zajmowana przez państwo polskie jest kluczowa z punktu widzenia gry o równowagę mocarstw i rozwiązań komunikacyjnych wpływających na ich bezpieczeństwo i prosperity. Twierdzi pan, że leżymy w jednym z trzech kluczowych “zworników” świata. Tak, obok Zatoki Perskiej i Zachodniego Pacyfiku. To wynika z geografii. Są na świecie miejsca ważne i mniej ważne. Kontrola tych pierwszych i tzw. ""strategicznych przepływów”, które się na nich dokonują, decyduje o pomyślności mocarstw. Niestety nasz obszar między Bałtykiem a Morzem Czarnym jest właśnie takim zwornikiem. Proszę zwrócić uwagę, że to tu zawsze toczyły się wojny. Nie leżymy na peryferiach jak Argentyna, Chile czy państwa afrykańskie. Po prostu tak jest. Stąd, podobnie jak na Bliskim Wschodzie, tak trudno jest się tu zorganizować. Pisze pan również o ""adopcji strategicznej"" naszego regionu przez USA i Unię Europejską i twierdzi pan, że stan, w którym obie strony były z tej adopcji zadowolone, skończył się w 2008 roku. Przyznajmy, że mieliśmy takie poczucie, że dopłynęliśmy do końca historii, szczęśliwie zakończyliśmy bieg przez nasze trudne dzieje pełne wojen, powstań i kryzysów i że wreszcie dołączymy do świata Zachodu - tego bardziej kulturalnego, cywilizowanego, bogatszego. Ulegliśmy tej wizji adopcji, że nasze bezpieczeństwo zapewnią USA i NATO, a nasz rozwój gospodarczy zapewni dołączenie do system z Bretton Woods (światowy system finansowy oparty na dominacji dolara i wolnym handlu - red.) oraz Unii Europejskiej. Uznaliśmy, że od tej pory pozostaje nam już tylko spokojnie żyć. Po wielkim kryzysie lat 2008-2009, po wojnie w Gruzji i na Ukrainie, wreszcie w obliczu dynamicznego rozwoju Chin i relatywnego słabnięcia USA i Zachodu, niezależnie od nas okazało się, że to jednak nie jest koniec historii i musimy zacząć myśleć jak dorosły człowiek. Okazało się, że ani bezpieczeństwo, ani rozwój gospodarczy nie są dane raz na zawsze. Niezależnie od naszej postawy bowiem UE i NATO przeżywają kryzys. Musimy się w tej nowej sytuacji odnaleźć i zrozumieć naszą przestrzeń. Polska stawia jednak coraz mocniej na amerykańską kartę. Zwiększamy militarną obecność USA nad Wisłą, kupujemy myśliwce, zawieramy wielomiliardowe kontrakty na gaz. Jak pan to ocenia? Potrzebujemy tzw. offshore balancera spoza regionu Europy Środkowej i Wschodniej, by równoważył potęgę Rosji - a także Niemiec - w Europie. Tradycyjnie więc do tego nadaje się Wielka Brytania, Francja, a obecnie USA. Stany Zjednoczone sa gwarantem naszego bezpieczeństwa, istnienia NATO oraz architektury międzynarodowej, która była pomyślna dla Polski. Stąd nasza chęć zakotwiczenia Amerykanów nad Wisłą. Po to, by mieć więcej manewru dla naszej polityki wobec potężnych sąsiadów oraz by upewnić się, że Amerykanie będą bronić ładu międzynarodowego, który był tak korzystny dla nas. * * Pana rozważania obracają się wokół “pomostu bałtycko-czarnomorskiego”, który musi odpierać zakusy sąsiednich mocarstw. To coś w rodzaju Trójmorza? Nie. Pomost bałtycko-czarnomorski nie jest Trójmorzem, ale tradycyjnym Międzymorzem, na które składa się Rumunia, Ukraina, Białoruś, państwa bałtyckie i my jako środek ciężkości. Jeśli ktoś rozumie układ sił, widzi, że obszar ten jest naturalnym zwornikiem. Z jego jednej strony jest Europa morska, zwrócona ku Atlantykowi, która uczestniczyła w odkryciach geograficznych i mogła się rozwijać. Z drugiej jest wielkie, ciężkie i nierozwinięte Imperium Rosyjskie, które jednak ma silną polityczną determinację i ogromne przestrzenie i które mogło rozwinąć się militarnie. W przestrzeni między nimi jest pomost bałtycko-czarnomorski, który dąży do naturalnej konsolidacji. Tyle, że ta konsolidacja ze względu na siły zewnętrzne jest bardzo trudna. Projekt Trójmorza wydaje się dążyć do takiej właśnie konsolidacji. Trójmorze jest czymś innym. To koncepcja forsowana m.in. przez USA z udziałem państw, które nie wzięły udziału w odkryciach geograficznych. Tu nie ma jedności geopolitycznej względem Rosji, bo są przecież w Trójmorzu państwa, które się Rosji nie boją. Jest to konstrukt trudniejszy geopolitycznie i nie utożsamiałbym go zupełnie z Międzymorzem, o którym piszę w moich książkach. Międzymorze jest więc środkiem zabezpieczenia się przed Rosją. Na wschodzie, tam gdzie kończą się granice obecnej Polski, zaczynają się wielkie przestrzenie Eurazji. Nie ma tam mórz ani młodych gór, więc wojsko może bardzo szybko się przemieszczać. W tym kontekście kluczowe dla bezpieczeństwa Polski jest istnienie Białorusi i Ukrainy. Szczególnie w sytuacji słabnięcia Stanów Zjednoczonych i zachodniej Europy, a to właśnie się teraz dzieje. * * Stawia pan tezę, że Polska polityka wobec Białorusi po 1989 roku była nietrafiona i za bardzo skupiła się na promowaniu liberalnych, demokratycznych wartości, za mało natomiast na przyciąganiu Białorusi w naszą sferę ekonomiczną. Kluczem dla bezpieczeństwa Polski jest przestrzeń Białorusi. Optymalnie byłoby, żeby nie była wasalem Rosji, dlatego że Rosjanie pukają nam wtedy do drzwi naszego domu, szarpią za klamkę w dolinie Wisły. Boimy się wówczas, zapraszamy sojuszników, płacimy za to i nie możemy rozwijać się gospodarczo. Nasza polityka po 1989 r. zakładała, by używać siły Zachodu do rozszerzania naszych wpływów na Wschodzie. A ta polityka musi się kiedyś skończyć. Jeśli Stany Zjednoczone i Europa uznają, że potrzebują Rosji np. by przeciwstawić się Chinom, wówczas nasze interesy zostaną poświęcone. Czy Polska powinna więc przymknąć oko na łamanie praw człowieka na Białorusi? Zabrzmi to cynicznie, ale wszystkie państwa Zachodu przymykają w realizacji swoich interesów oczy na prawa człowieka. Przecież wszyscy bogacili się na handlu z Chinami. Nie powinniśmy być pierwszymi, którzy się o to martwią. Np. Niemcy handlują z Białorusią. Dlaczego my tego nie robimy na stosowną skalę? Dlaczego my nie mamy wpływów takich jak Niemcy na Białorusi? Dlaczego to my musimy akurat nalegać na przestrzeganie praw człowieka, gdy inni tego nie robią? Twierdzi Pan również, że Polska została wypchnięta z gry o Ukrainę. Oczywiście. Polska nie ma wystarczającej siły i nie ma swojej strefy wpływów, dlatego nie brała udziału w procesie mińskim (proces pokojowy dotyczący wojny w Donbasie, w którym biorą udział Ukraina, Rosja, Niemcy i Francja - red) . To jest nienaturalna sytuacja. Przecież tylko przez terytorium Polski jest zasadniczy dostęp na Ukrainę. Nie bierzemy udziału w procesie gospodarczym na Ukrainie tak, jak robią to Niemcy czy Amerykanie. A istnienie niepodległej Ukrainy jest fundamentem naszego bezpieczeństwa i wielokrotnie z tego powodu szliśmy nawet w historii na wojnę. Jakie konkretnie widzi Pan błędy polskich rządów w polityce wobec Ukrainy? Myśleliśmy, że świat rywalizacji się skończył, że budujemy przyszłość na normach i ja to po ludzku rozumiem. Problem polega na tym, że wielkie mocarstwa nigdy w to nie uwierzyły. Mogliśmy skuteczniej jednak budować swoją strefę wpływów i starać się przyciągnąć Ukrainę gospodarczo. Była na to szansa po 1991 r., jednak tego nie zrobiliśmy. Czy jednak mogliśmy coś zrobić, aby znaleźć się przy stoliku rozmów o Ukrainie? Gdybyśmy mieli odpowiednią siłę wojskową i gospodarczą to oczywiście bylibyśmy tam automatycznie. Tak jak Turcja jest zawsze obecna w dyskusjach o Bliskim Wschodzie. W posiadaniu wpływów nie ma nic zdrożnego. Amerykanie i UE mają wpływy u nas i naturalne jest, żebyśmy my mieli wpływy na Ukrainie i Białorusi. * * Wszystkie te rozważania toczą się w cieniu Rosji. W pana książkach podejmuje pan próbę wyjaśnienia podstaw rosyjskiego myślenia strategicznego. Sposób rozumowania Rosjan wynika z ich fatalnego położenia geograficznego. Patrząc na historię tego kraju widzimy pewne niezmienne prawidłowości. Przede wszystkim Rosjanie mają ogromne poczucie braku bezpieczeństwa. Nie są w stanie być atrakcyjnym cywilizacyjnie centrum dla otaczających ich narodów - Białorusinów, Ukraińców, Tatarów czy ludów kaukaskich. Chcą więc zwiększyć swoje bezpieczeństwo poprzez absolutny brak bezpieczeństwa swoich sąsiadów. Poza tym nie mają dostępu do oceanu światowego i swobodnej wymiany handlowej, czyli tego co daje państwom prosperity. Bardzo ciężko jest tam prowadzić zrównoważoną politykę rolną. Okres wegetacji jest krótki. Centra rolne są daleko od skupisk miejskich. Ogromna przestrzeń jest problemem dla spójności państwa. Przy każdym kryzysie władzy pojawiają się tendencje do anarchii. Widzieliśmy to za naszego życia, za Jelcyna, a nawet za Putina. W związku z tym Rosjanie próbują destabilizować całe otoczenie, bo się go po prostu obawiają, zwłaszcza jak jest silne albo dąży do zewnętrznych mocarstw. Pamiętajmy, że z terenów Polski kilkakrotnie szły inwazje na Rosję i Rosjanie zwyczajnie boją się kolejnej. Jak z ich punktu widzenia przedstawia się wobec tego Ukraina? Jakkolwiek my o tym myślimy, dla Rosjan utrata Ukrainy jest zagrożeniem dla Powołża, czyli rolniczego południa kraju i głównej rzeki Wołgi, którą dokonuje się transport przemysłowy i rolny Rosji. Nie mówiąc już o tym, że łatwo jest wtedy odciąć Moskwę od Kaukazu, Morza Kaspijskiego i całego Bliskiego Wschodu. Czy więc działania Rosji na Krymie i w Donbasie - postrzegane u nas jako przejaw imperialistycznych zapędów - są dla niej działaniami obronnymi? Z naszego punktu widzenia są to działania ofensywne i niekorzystne dla interesów państwa polskiego. Z punktu widzenia Rosjan są to działania defensywne, bo Rosjanie boją się wpływów NATO w pobliżu rdzenia swojego państwa. Tu nie ma czegoś takiego jak ogólna racja czy sprawiedliwość. Oczywiście chcielibyśmy, żeby Rosja zaakceptowała reguły ładu światowego stworzonego po 1990 r. Ale Rosja nie chce ich zaakceptować. Dlatego jest to gra o sumie zerowej, jak zawsze na pomoście bałtycko-czarnomorskim. * * Nie ma możliwości zawarcia trwałego porozumienia z Rosją? Między nami a Rosją od wieków była kwestia wyłącznie tymczasowych ustaleń i tak pozostanie. Nie należy się łudzić - Rosjanie zawsze podejrzewają Polskę o chęć dominacji na pomoście bałtycko-czarnomorskim, o próbę podporządkowania Białorusi, Ukrainy i państw bałtyckich, dlatego, że wciąż obawiają się imperium lądowego Rzeczpospolitej. Pamiętajmy, że wielokrotnie zwyciężaliśmy z Rosjanami, jak choćby w 1920 r. Czy jednak porównywanie obecnej sytuacji z tą 1920 r. nie jest nietrafione? Dysproporcja siły wojskowej pomiędzy Polską a Rosją jest w tej chwili ogromna, choćby biorąc pod uwagę broń atomową. Broń atomowa nie jest w tej chwili rozstrzygająca. Czy Rosjanie użyli broni atomowej w Gruzji, na Ukrainie, na Kaukazie czy w Afganistanie? Albo gdy tracili imperium w 1991 r.? Nie użyli. Dysproporcja jest znacznie mniejsza niż w czasach sowieckich. Rosjanie są w defensywie imperialnej. Jest pan w takim razie optymistą w razie potencjalnego konfliktu zbrojnego Polski z Rosją? Nie, zawsze jestem pesymistą w tych sprawach. Mitem jest jednak, że Rosja ma jakąś wielką armię konwencjonalną i totalną przewagę. Ma wielką przestrzeń i najdłuższe granice lądowe na świecie, które musi obsadzić wojskiem. Na odcinku polskim wcale nie ma wielkiej przewagi. Ich armia ma ogromne problemy. Proszę zwrócić uwagę jak wyglądały wojny czeczeńskie i ile kłopotów sprawiło jej pokonanie maleńkiej Gruzji. Jednak już wojna w Syrii pokazała jej bardzo skuteczne działania wojskowe i dyplomatyczne. To prawda. W książce ""Rzeczpospolita między lądem a morzem"" opisuję, w jaki sposób ministrowie obrony Serdiukow i Szojgu przeprowadzili potężne reformy w rosyjskiej armii po 2008 r. Ich wojsko z bardzo słabego i zdezorganizowanego staje się siłą, z którą trzeba się liczyć. Niepokojące jest to, że Rosjanie zawsze modernizują armię, gdy przewidują łamanie dotychczasowej struktury światowego ładu. Tym razem znowu to trafnie przewidzieli. My natomiast ten okres przespaliśmy. Pamiętajmy, że to my jesteśmy głównym przeciwnikiem dla armii rosyjskiej, nie wojsko amerykańskie. Sugeruje pan, że obawa przed Polską jest głównym czynnikiem kształtującym rosyjską myśl strategiczną? Oczywiście. Codziennie trwa rywalizacja na pomoście bałtycko-czarnomorskim o geopolityczne wpływy. Jednym z jej elementów są siły zbrojne. Przywódcy państw orientują się na siłę. Gdyby Polska miała silną armię i broń atomową, Łukaszenka orientowałby się na nas, a nie na Rosję czy Chiny. * * Właśnie Chinom poświęca Pan wiele uwagi w swoich książkach. Jak wygląda ich zainteresowanie naszym regionem? Chiny nie są w stanie być silniejsze od Stanów Zjednoczonych na oceanie światowym. Z tego względu budują połączenia omijające system morski. Stąd projekty takie jak Nowy Jedwabny Szlak przez masy lądowe Azji w kierunku Europy. Na ich trasie leży Międzymorze. Znów znajdujemy się w kluczowym położeniu. Jak pan odnosi się do tej inicjatywy z punktu widzenia polskiej racji stanu? Czy nie prowadzi ona nas do konfliktu z Zachodem? Rozdzielałbym tu interesy kontynentalnej Europy od mocarstw morskich. Niemcy flirtują z ideą Nowego Jedwabnego Szlaku. Inaczej wygląda to w przypadku morskich potęg - Wielkiej Brytanii i przede wszystkim Stanów Zjednoczonych. To jest dla nas niestety trudny orzech do zgryzienia, bo jesteśmy w sojuszu z USA i chcielibyśmy, żeby ten sojusz przetrwał i w ogóle, żeby obóz atlantycki był dalej jednością. Nie chcemy wybierać między mamą a tatą. Problem polega na tym, że być może życie zaczyna nas do tego zmuszać. Pisze pan, powołując się na przykład Księstwa Warszawskiego i Napoleona, że “należy uważać, by nie popaść w zależność od silniejszego sojusznika, bo może się okazać, że Rzeczpospolita realizuje nie swoją politykę, lecz jakiś wycinek większej gry silniejszego, zaprzyjaźnionego mocarstwa - nie zmieniło się to w XXI wieku i nasi przywódcy powinni o tym pamiętać”. Czy jest to sugestia, że zbyt mocno polegamy na Amerykanach? Trzeba prowadzić taką politykę, żeby mieć zawsze pole manewru. Wtedy ma się większe znaczenie. To jest bardzo trudna gra pomiędzy Rosją, Niemcami i USA z coraz większym udziałem Chin, które są zupełnie nowym czynnikiem w naszej historii. Nie wykorzystujemy naszej przestrzeni zewnętrznie, ale także wewnętrznie, bo mamy świetne warunki geograficzne do rozwoju gospodarczego i komunikacyjnego. Nasze geopolityczne położenie ma dużo większą wartość niż nam się wydaje. Dr Jacek Bartosiak jest autorem książek ""Pacyfik i Eurazja. O wojnie”, wydanej w 2016 r., traktującej o nadchodzącej rywalizacji wielkich mocarstw w Eurazji i o potencjalnej wojnie na zachodnim Pacyfiku oraz ""Rzeczpospolita między lądem a morzem. O wojnie i pokoju”, wydanej w 2018 r., traktującej o sytuacji geostrategicznej Polski i Europy w dobie rywalizacji mocarstw w Eurazji. Ostatnio wydał ""Przeszłość jest prologiem”. Założyciel i właściciel firmy Strategy & Future, Dyrektor Programu Gier Wojennych i Symulacji Fundacji Pułaskiego; Senior Fellow w The Potomac Foundation w Waszyngtonie, współzałożyciel ""Play of Battle”, zajmującej się przygotowaniem symulacji wojskowych; współpracownik Nowej Konfederacji oraz New Generation Warfare Centre w Waszyngtonie; Członek Zespołu Doradczego Pełnomocnika Rządu ds. Centralnego Portu Komunikacyjnego (2017-2018), Prezes Zarządu Centralny Port Komunikacyjny Sp. z o.o. (2018 – 2019). Chcesz być na bieżąco z najważniejszymi informacjami dnia? Polub Onet Wiadomości na Facebooku!",Dr Jacek Bartosiak,
https://wiadomosci.onet.pl/swiat/polska-chce-przedluzania-unijnych-sankcji-wobec-rosji-o-rok/eerzcpw,Polska chce przedłużania unijnych sankcji wobec Rosji o rok,"- Chcemy, by sankcje wobec Rosji za agresję na Ukrainę były przedłużane nie o sześć, ale o 12 miesięcy - mówił dzisiaj szef MSZ Jacek Czaputowicz, który Luksemburgu brał udział w spotkaniu unijnych ministrów spraw zagranicznych.","Sprawa ta nie była omawiana podczas posiedzenia unijnej Rady ds. Zagranicznych, ale szef polskiej dyplomacji powiedział o niej, relacjonując wizytę na Ukrainie, którą złożył wraz z minister spraw zagranicznych Szwecji Margot Wallstroem. Dalsze dyskusje w tej sprawie mają być prowadzone na niższym szczeblu. - Była okazja, żeby o tym powiedzieć (...). To wymaga dalszych prac. Te prace będą prowadzone. Naszym zdaniem to byłoby właściwe rozwiązanie, natomiast jaka będzie ostateczna decyzja - zobaczymy - powiedział Czaputowicz polskim dziennikarzom w Luksemburgu. Jak zaznaczył, poparcie dla tej inicjatywy wyraziły państwa bałtyckie. Czaputowicz podkreślał, że gdyby wprowadzono proponowane przez Polskę rozwiązanie, wówczas UE nie wracałaby co pół roku do dylematu co zrobić z Rosją. Jak argumentował, nie widać zmiany postępowania Kremla wobec Ukrainy, dlatego warto, by UE odpowiednio zareagowała. - Co chwila są jakieś nowe problemy. Zatrzymani (przez Rosję - red.) marynarze znajdują się w więzieniu w Moskwie, teraz dochodzą kwestie paszportów. To byłoby ważne, żeby wesprzeć postulaty ukraińskie, żeby zrobić coś więcej niż do tej pory – mówił szef MSZ. Drugą propozycją, jaką zgłasza Polska, jest objęcie restrykcjami osób odpowiedzialnych za wydawanie rosyjskich paszportów mieszkańcom ukraińskiego Donbasu. - Zobaczymy jaka będzie reakcja, czy osoby, które są włączone w przyznawanie paszportów obywatelom ukraińskim z Donbasu, będą włączone na listę objętych sankcjami. To byłoby – naszym zdaniem – dobrym rozwiązaniem, natomiast nie było to tutaj przedmiotem pogłębionej analizy. Będzie to koordynowane przez stolice i tutaj na niższych poziomach być może jakieś decyzje będą podjęte – zaznaczył minister. Ostatnim razem UE zdecydowała się rozszerzyć sankcje wobec Rosji w marcu, co było reakcją na eskalację napięć w Cieśninie Kerczeńskiej i na Morzu Azowskim. Rosja cały czas przetrzymuje 24 ukraińskich marynarzy zatrzymanych w listopadzie 2018 r. w rejonie spornej Cieśniny Kerczeńskiej. W ubiegłym tygodniu MSW Rosji rozpoczęło wydawanie paszportów tego kraju mieszkańcom tzw. republik ludowych, powołanych przez prorosyjskich separatystów w ukraińskim Donbasie. To konsekwencja decyzji prezydenta Rosji Władimira Putina, który w kwietniu podpisał dekret o uproszczonym trybie uzyskiwania obywatelstwa Rosji przez mieszkańców Donbasu, określając ten krok jako kwestię ""humanitarną"". Władze Ukrainy oświadczyły, że paszporty rozdawane mieszkańcom Donbasu będą nielegalne i oceniły, że nie powinny być one uznawane w ruchu międzynarodowym. Komisja Europejska potępiła ten ruch, ale UE do tej pory nie odpowiedziała na niego. Polska zabiega od sankcje już od jakiegoś czasu. Według nieoficjalnych informacji PAP ze źródeł dyplomatycznych, sprawa omawiana jest na poziomie eksperckim.","Ministrowie spraw zagranicznych Chorwacji, Węgier i Polski na spotkaniu w Luksemburgu",
https://wiadomosci.onet.pl/politico/politico-zatrudnijcie-angele-merkel-w-brukseli/e62vmqw,POLITICO: zatrudnijcie Merkel w Brukseli!,"Unia potrzebuje na stanowisku szefa Rady Europejskiej najlepszego dostępnego kandydata, a nikt nie ma lepszych kwalifikacji by jej przewodniczyć i kierować szczytami przywódców niż Angela Merkel, pisze Paul Taylor, komentator polityczny POLITICO.","Weteranka na stanowisku kanclerza Niemiec, która zbliża się powoli do końca swojej czwartej i ostatniej kadencji, ma siłę i wytrzymałość, które są potrzebne, aby iść na całość w starciach z prezydentem USA Donaldem Trumpem, prezydentem Rosji Władimirem Putinem i prezydentem Chin Xi Jinpingiem, a także cierpliwość i wytrwałość w dążeniu do kompromisu niezbędnego do tego, aby Unia Europejska szła naprzód razem. Zahartowana przez lata dojrzewania pod rządami komunistycznymi w cieniu muru berlińskiego, Merkel ucieleśnia zarówno zjednoczenie Europy po Zimnej Wojnie, jak i centrowy konsensus Unii, dotyczący społecznej gospodarki rynkowej, wartości liberalnych i ludzkiej przyzwoitości. Jej zdecydowane przywództwo byłoby potężnym antidotum na nacjonalistów i ksenofobów, którzy chcą pchać Europę – i większość świata – w niebezpiecznych kierunkach. Pamiętajmy o takich ludziach jak węgierski premier Viktor Orbán i Matteo Salvini, który chce być silnym człowiekiem Włoch. Żaden inny urzędujący przywódca europejski nie posiada autorytetu moralnego Merkel, czego przykładem jest jej przemówienie inauguracyjne na Harvardzie. – Nasze wolności osobiste nie są darem. Demokracja nie jest czymś, co możemy uznać za rzecz oczywistą, podobnie jak pokój i podobnie jak dobrobyt – powiedziała w zeszłym miesiącu na amerykańskiej ziemi. – Ale jeśli zburzymy te mury, wewnątrz których się znajdujemy, jeśli wyjdziemy na zewnątrz i będziemy mieli odwagę otworzyć się na nowy początek, wtedy wszystko jest możliwe. Jej nominacja podniosłaby rangę Europy, a ona sama wykorzystałaby swoje 14-letnie doświadczenie ze szczytów europejskich i światowych, nie wnosząc do tej roli rozdętego ego. Merkel wielokrotnie powtarzała, zarówno publicznie, jak i prywatnie, że nie chce żadnego z najważniejszych stanowisk unijnych – i zapewne jest w tym szczera. W lipcu kończy 65 lat. Być może w ciągu najbliższych dwóch lat naprawdę zechce odejść na emeryturę na swoją daczę na jeziorach na północ od Berlina, by kopać w ogródku i pisać wspomnienia. Ale ustępujący przewodniczący Rady Europejskiej Donald Tusk, przewodniczący Komisji Jean-Claude Juncker i inni przywódcy powinni zaapelować do niej, aby wykorzystała swoje szeroko cenione umiejętności w służbie Europy. Kontrakt na przewodniczącego Rady zawiera przecież klauzulę ratunkową – jeśli będzie miała dość, może odejść po dwóch i pół roku. Mianowanie doświadczonej centroprawicowej, chrześcijańsko-demokratycznej polityczki dałoby Niemcom najwyższe europejskie stanowisko po raz pierwszy od czasu, gdy Walter Hallstein stanął na czele pierwszej Komisji Europejskiej w latach 1958-1967. Merkel na stanowisku przewodniczącej Rady Europejskiej, oznaczałaby odebranie szansy innemu niemieckiemu kandydatowi, Manfredowi Weberowi, który ubiega się o stanowisko szefa Komisji Europejskiej. Ale ma zdecydowanie lepsze kwalifikacje od Webera. Ten konserwatywny poseł do Parlamentu Europejskiego nie ma doświadczenia wykonawczego i został błędnie wystawiony jako czołowy kandydat centroprawicowej Europejskiej Partii Ludowej w wyborach do Parlamentu Europejskiego. W przeciwieństwie do Webera, Merkel nie jest splamiona wieloletnim romansem z Orbánem – liderem ""demokracji nieliberalnej"" i ""chrześcijańskiej Europy"" – ani skompromitowanym austriackim eksperymentem wprowadzenia prorosyjskiej skrajnej prawicy do koalicyjnego rządu. Ponadto Merkel nie może się wiele spodziewać po swojej schyłkowej kadencji na stanowisku kanclerza, poza dalszymi stratami w wyborach regionalnych i powolnym ograniczaniu jej autorytetu. Jej wielka koalicja z podzielonymi i pozbawionymi przywódców socjaldemokratami wchodzi właśnie w fazę końcową. Jeśli Merkel chce dać swojej następczyni, liderce CDU Annegret Kramp-Karrenbauer, szansę na utworzenie rządu przed kolejnymi wyborami, to najlepiej byłoby, gdyby zajęła się tym już teraz. Oczywiście istnieją pewne argumenty przeciwko prezydencji Merkel, nie tylko ze strony tych, którzy niesłusznie obawiają się, że umocni ona dominację Niemiec. Okazała przecież niepokojąco niewielkie zainteresowanie wzmocnieniem systemu obrony europejskiej – jednego z głównych priorytetów Unii na następne pięć lat. Niemieckie siły zbrojne rdzewieją z powodu zaniedbań obydwu największych rządzących partii. Nie zrobiła też nic, by poskromić rosnącą nadwyżkę handlową Niemiec, która jest jedną z głównych przyczyn nierównowagi gospodarczej w strefie euro. Uparła się przy zasadzie ""schwarze Null"" czyli czarnego zera, pomimo apeli MFW, OECD i Komisji o zwiększenie inwestycji publicznych w opóźnioną infrastrukturę drogową, kolejową i telekomunikacyjną. Powołanie Gipfelkoenigin (królowej szczytów) do Rady Europejskiej uwolniłoby inne najwyższe stanowiska w Unii dla politycznie wyważonego zespołu świetnych kandydatów. Jeśli chodzi o drugie z najważniejszych stanowisk w UE – szefa Komisji Europejskiej – to trzeba pamiętać, że urząd ten jest przede wszystkim pilotem i regulatorem gospodarki europejskiej. Tak więc sensowny jest tu przewodniczący, który rozumie nową gospodarkę startupów i jednorożców, geeków i inwestorów kapitału podwyższonego ryzyka, innowatorów i zakłócaczy, zielony wzrost gospodarczy i neutralność węglową, raje podatkowe i ceny transferowe. Wielu europejskich przywódców nadal myśli w XX-wiecznymi pojęciami gigantów przemysłowych. Ich politycznym odruchem jest raczej ochrona starych miejsc pracy niż tworzenie warunków dla nowych. To czyni z Margrethe Vestager dobrą kandydatkę do rządzenia unijnym ciałem wykonawczym. Ta 51-letnia duńska liberałka społeczna od pięciu lat kieruje unijną polityką wobec konkurencji i jest dośwaidczona w bojach z Googlem, Applem i Facebookiem oraz rządami krajów, które podarowały tym gigantom słodkie ulgi podatkowe. Niektórzy z brukselskich obserwatorów twierdzą, że przewodniczący Komisji musi pochodzić z kraju, który jest członkiem strefy euro (Dania nie jest) i w pełni uczestniczy w obronie i współpracy policji w ramach Unii. Ale najlepszym sposobem na skłonienie powściągliwych Duńczyków do zaakceptowania pełnego menu integracji europejskiej może być właśnie posiadanie wyrazistej rodaczki na najwyższym stanowisku w UE. Z kolei Holender Frans Timmermans, lat 58, czołowy kandydat socjalistów, wniósłby wiedzę fachową i wielojęzyczne umiejętności przekonywania na stanowisko szefa polityki zagranicznej. Tu prawdopodobnie największym wyzwaniem jest przekonanie większych państw członkowskich do współpracy za pośrednictwem Unii i jej służby ds. działań zewnętrznych, a nie poszukiwanie przewagi własnego kraju kosztem całości. Umożliwiłoby to niemieckojęzycznemu Francuzowi, Francoisowi Villeroy de Galhau, 60 lat, zastąpienie Mario Draghiego na stanowisku prezesa Europejskiego Banku Centralnego, zamiast niemieckiego pretendenta, Jensa Weidmanna, który sprzeciwiał się wszelkim działaniom, jakie ratowały euro w czasie kryzysu i który ma bardziej jastrzębie, restrykcyjne podejście do polityki monetarnej. Niektórzy będą sprzeciwiać się temu, że ten wymarzony zespół najlepszych i najzdolniejszych pomija kandydatów z Europy Środkowej i Południowej, a zatem brakuje mu niezbędnej równowagi geograficznej. Inni powiedzą, że ignoruje realia związane z walką o władzę w Brukseli oraz z napinającym mięśnie Parlamentem Europejskim i że to może doprowadzić do mniej optymalnego przywództwa. Jednak przywódcy Europy Środkowej nie zdołali zjednoczyć się wokół jednego kandydata na którekolwiek z najwyższych stanowisk. Dalia Grybauskaité, 63 lata, była prezydent Litwy i była komisarz, z pewnością byłaby silnym konkurentem, ale nie należy do żadnej rodziny politycznej w Unii i może być dla niektórych przywódców zbyt jaskrawie krytyczna wobec Rosji. Jeśli chodzi o południe Europy, w grę wchodzą inne kluczowe stanowiska, takie jak najważniejsze teki gospodarcze w Komisji i przewodnictwo Parlamentu Europejskiego. Taki ""dream team"" Merkel-Vestager-Timmermans-Villeroy de Galhau dałby Europie najlepsze możliwe przywództwo ""w świecie brutali"", by zacytować byłego premiera Włoch Enrico Lettę. Będziemy tego potrzebować.",Angela Merkel,
https://wiadomosci.onet.pl/swiat/fas-czy-angela-merkel-zmieni-zdanie-i-stanie-na-czele-komisji-europejskiej/pmp6ypn,"""FAS"": czy Angela Merkel zmieni zdanie i stanie na czele Komisji Europejskiej?","Angela Merkel zapewnia, że nie interesuje się żadnym stanowiskiem w Brukseli. Zdaniem „FAS” nie musi to być jednak jej ostatnie słowo. Czy na jesieni kraje UE na kolanach będą ją prosiły o przyjęcie szefostwa KE?","„Co by się stało, gdyby podczas najbliższego szczytu UE w przyszłym tygodniu Angela Merkel podniosła nagle palec i powiedziała: moi kochani, a poza tym ubiegam się o stanowisko szefa Komisji Europejskiej?” - zastanawia się Thomas Gutschker, autor komentarza opublikowanego dziś we „Frankfurter Allgemeine Sonntagszeitung”. Jego zdaniem nietrudno przewidzieć reakcje na taką deklarację: „najważniejsza kwestia personalna Unii Europejskiej zostałaby tym jednym zdaniem rozwiązana”. Merkel – pisze Gutschker - jest najbardziej doświadczonym szefem rządu ze wszystkich krajów Unii. Cieszy się ponadto uznaniem we wszystkich obozach politycznych – „każdy ją zna”. Niektórzy obawiają się jej z powodu polityki migracyjnej. Niemiecka kanclerz potrafi jednak utrzymać dialog ze wszystkim krytykami, nawet z Viktorem Orbanem czy „silnym Polakiem” Jarosławem Kaczyńskim. Wymaganą kwalifikowaną większość miałaby zapewnioną, tym bardziej że Francja już ją zaproponowała. Parlament Europejski też z pewnością by ją wybrał, bo jak chrześcijańscy demokraci mogliby głosować przeciwko Merkel, która jest ich wizytówką? Komentator przypomina, że w kampanii przed eurowyborami Merkel popierała Manfreda Webera, a cztery tygodnie temu oświadczyła, że nie jest zainteresowana żadnym kolejnym stanowiskiem politycznym, także w Europie. - To nie musi być jej ostatnie słowo, sytuacja polityczna szybko się zmienia – zauważa Gutschker. - Kto wie, co się stanie, jeżeli kraje członkowskie pokłócą się o europejskie personalia i w końcu, jeszcze nie w tym tygodniu, ale być może na jesieni, będą na kolanach błagały Merkel, by przeszła do Brukseli? – zastanawia się. Tym bardziej, gdy okaże się, że jej kadencja jako kanclerza skończy się przed 2021 rokiem? Jeszcze nie nastąpił ten moment – zastrzega dziennikarz „FAS”. Jego zdaniem Unia znajduje się w „całkiem normalnym procesie walki o wpływy i stanowiska”. Gutschker zastrzega, że aktualnej sugestii prezydenta Francji Emmanuela Macrona, który zaproponował Merkel na szefa KE, nie należy traktować poważnie. Jego zdaniem inicjatywa Macrona ma jedynie na celu zablokowanie kandydatury Webera. Gdyby Macron traktował poważnie tę opcję, nie zgłosiłby propozycji w wywiadzie dla szwajcarskiej telewizji. Jego wypowiedź świadczy o tym, że nie spodziewa się deklaracji ze strony Merkel w najbliższy czwartek. Nie wiadomo jednak, co zdarzy się w przyszłości – podkreśla. Zdaniem Gutschkera wiele przemawia za tym, by wybrać na szefa KE osobę z doświadczeniem pracy w rządzie i wpływami w polityce zagranicznej. Weberowi brakuje obu tych cech – pisze Gutschker. Niechęć Macrona do Webera i forsowanie przez niego kandydatury Merkel ma też negatywny aspekt, mianowicie lekceważenie parlamentu – zastrzega komentator. Prezydent Francji rządzi zgodnie z „napoleońską tradycją”. Śmieszna musi mu się wydawać tradycja wybierania szefa rządu przez parlament. W końcu to on mianuje i odwołuje premiera i jego ministrów – czytamy w „FAS” – dzisiejszym wydaniu „Frankfurter Allgemeine Zeitung”.   Autor: Jacek Lepiarz",Angela Merkel,
https://wiadomosci.onet.pl/kraj/unia-europejska-polska-straci-miliony-na-wsparcie-dla-rolnikow/45vv41h,Polska straci ponad 20 mln zł z budżetu UE. Powodem błędy dotyczące funduszy rolnych,"Do Polski nie trafi ponad 20 mln złotych z budżetu UE na wsparcie dla rolników - wynika z decyzji Komisji Europejskiej z którą zapoznała się PAP. Wszystko przez błędy dotyczące wydatkowania funduszy unijnych. Z unijnej kasy finansowane mogą być jedynie wydatki rolne, dokonane zgodnie z prawem Unii. Kontrole wykazały, że część zadeklarowanych wydatków nie spełniało tego wymogu.","Akt prawny w tej sprawie, wyłączający z finansowania Unii Europejskiej niektóre wydatki poniesione przez państwa członkowskie z Europejskiego Funduszu Rolniczego Gwarancji (EFRG) oraz Europejskiego Funduszu Rolnego na rzecz Rozwoju Obszarów Wiejskich (EFRROW), został już opublikowany w dzienniku urzędowym UE. Zgodnie z unijnymi regułami z budżetu UE finansowane mogą być jedynie wydatki rolne, dokonane zgodnie z prawem Unii. Tymczasem przeprowadzone przez Komisję Europejską kontrole wykazały, że część wydatków zadeklarowanych przez państwa członkowskie nie spełniało tego wymogu i nie może być finansowane ze wspólnej kasy. Jak tłumaczy rozmówca PAP z KE, decyzja nie jest niczym nadzwyczajnym, bo jest wynikiem regularnie przeprowadzanych audytów w państwach członkowskich. Nie dotknie bezpośrednio rolników, ponieważ środki, które nie trafią do państw członkowskich, będą zastąpione z budżetów krajowych. Decyzja KE, podpisana przez unijnego komisarza ds. rolnictwa Phila Hogana, dotyczy nie tylko Polski, ale też Belgii, Bułgarii, Czech, Danii, Niemiec, Grecji, Hiszpanii, Francji, Włoch, Węgier, Austrii, Portugalii i Słowacji. Przewinienia i kwoty poszczególnych krajów są różne, podobnie jak lata, do których się odnoszą. W przypadku Polski chodzi o lata budżetowe 2016, 2017 i 2018. Błędy proceduralne, przez które zdecydowano o wyłączeniu z finansowania unijnego na łączną kwotę ponad 5 mln euro, dotyczą m.in. pomocy bezpośredniej. Popełniono je w dokumentach składanych w 2015 roku i później. W przypadku Francji, która jest największym biorcą unijnych środków na rolnictwo, łączna kwota wyłączenia finansowania po odliczeniach sięga ponad 42 mln euro. Jednak w zdecydowanej większości przypadków chodzi o dużo mniejsze środki - nawet poniżej miliona euro. Biorąc pod uwagę, że roczny budżet na Wspólną Politykę Rolną dla całej UE wynosi 55-58 mld euro, zakwestionowanie wydatków na kilka milionów euro dla jednego kraju na przestrzeni kilku lat nie jest wielką sprawą - przekonuje rozmówca PAP. Kraje członkowskie mają prawo do odwołania się od decyzji KE.",,
https://wiadomosci.onet.pl/swiat/donald-tusk-konsultuje-sie-z-liderami-frakcji-w-pe-ws-stanowisk/bjxsjpm,Donald Tusk konsultuje się z liderami frakcji w PE ws. stanowisk,Szef Rady Europejskiej Donald Tusk rozpoczął konsultacje z liderami frakcji politycznych w PE ws. obsadzenia najważniejszych stanowisk unijnych. Dziś spotkał się z liderami: socjalistów Udo Bullmanem i liberałów Guyem Verhofstadtem.,"Jutro spotka się z liderem frakcji Europejskiej Partii Ludowej Manfredem Weberem. Weber jest tzw. kandydatem wiodącym frakcji EPL na stanowisko szefa Komisji Europejskiej. Kandydatem socjalistów jest obecny wiceszef Komisji Europejskiej Frans Timmermans, a liberałów - unijna komisarz ds. konkurencji Margrethe Vestager. Tusk spotkał się też z Nathalie Loiseau, liderką delegacji francuskiej, która wraz z liberałami tworzy nowa grupę w PE - Odnówmy Europę. Na osiem dni przed szczytem Unii Europejskiej, na którym unijni przywódcy będą dyskutować, kto powinien zająć najważniejsze stanowiska w jej instytucjach, ich obsada jest ciągle pod znakiem zapytania. Choć najważniejszych stanowisk do obsadzenia jest pięć: przewodniczący Komisji Europejskiej, przewodniczący Rady Europejskiej, szef unijnej dyplomacji, prezes Europejskiego Banku Centralnego i przewodniczący Parlamentu Europejskiego, na pierwszym planie znalazła się funkcja szefa KE. Komisja Europejska to najsilniejsza instytucja unijna, a jej szef stoi na czele grupy kilkudziesięciu tysięcy urzędników, którzy decydują o kierunkach rozwoju UE. Kadencja obecnej Komisji kończy się jesienią. Sporo w kwestii obsady tego stanowiska miały wyjaśnić wybory do PE, ale - mimo że minęły od nich dwa tygodnie i w dużej mierze znany jest już kształt frakcji politycznych - zrodziły one więcej pytań niż odpowiedzi, ciągle bowiem nie wiadomo, czy i kiedy w tej układance może uformować się jakaś koalicja. Tusk jeszcze w maju podczas szczytu w Sybinie zapowiedział, że zamierza rozpocząć konsultacje z liderami PE i w unijnych stolicach w kwestii obsady stanowisk. Wcześniej spotkał się z przewodniczącym Parlamentu Europejskiego Antonio Tajanim, co skrytykowali socjaliści, wskazując, że Włoch nie reprezentuje frakcji politycznych. Unijny traktat mówi, że to Rada Europejska nominuje, a PE wybiera szefa Komisji Europejskiej.",Donald Tusk,
https://wiadomosci.onet.pl/tylko-w-onecie/polska-usa-czyli-pomiedzy-konkretami-a-swiecidelkami-komentarz/s2r05d5,"Polska - USA, czyli pomiędzy konkretami a świecidełkami [KOMENTARZ]","Prezydent Andrzej Duda zapewne przywiezie z USA porozumienie oznaczające wzmocnienie amerykańskiej obecności wojskowej w Polsce. Nie będzie to Fort Trump, ale będzie to znaczące. Oby poza tym Polska nie zadowoliła się gestami bez znaczenia.","Rozpoczynająca się wizyta prezydenta Andrzeja Dudy w Stanach Zjednoczonych poświęcona będzie przede wszystkim rozmowom nt. wzmocnienia amerykańskiej obecności wojskowej w Polsce. Negocjacje pomiędzy MON a Pentagonem na obecnym etapie są zakończone, ale szczegóły muszą być jeszcze potwierdzone na szczeblu politycznym. Z całą pewnością nie dojdzie do podpisania żadnej prawnie wiążącej umowy, tj. traktatu dwustronnego, w którym Stany Zjednoczone gwarantowałyby Polsce bezpieczeństwo. Traktatowo więc niezmiennie gwarantem bezpieczeństwa Polski pozostanie NATO. Obecność amerykańska będzie zatem również realizowana w ramach NATO. Traktat dwustronny byłby czymś pożądanym, jednak wpisanie obecności sił USA w ramy paktu jest z kolei korzystne, bowiem wiąże nasze bezpieczeństwo z bezpieczeństwem całej Europy. Na pewno nie dojdzie niestety do budowy stałej, amerykańskiej bazy wojskowej w takim wymiarze i znaczeniu, jaki miały przez lata zimnej wojny bazy USA w RFN. Ramstein u nas nie powstanie. Równocześnie jednak zapewne dojdzie do zmiany formuły stacjonowania. Jakkolwiek nadal nie będzie to obecność stała (""permanent""), to nie będzie to też, o ile zostanie to potwierdzone na szczeblu politycznym, obecność w formule rotacyjnej, ale ciągłej (""rotational but continous""), lecz mowa ma być o trwałej obecności (""enduring presence""). Zmiana ta nie jest - wbrew pozorom - symboliczna, bowiem powinna spowodować zmianę formuły finansowania, która na obecnym etapie oznacza konieczność corocznego alokowania środków przez Kongres Stanów Zjednoczonych, a po zmianie może oznaczać alokowanie ich raz na trzy lata. Powyższe niewątpliwie utrwala obecność sił USA w Polsce. Jak chodzi o wymiar stricte militarny, dojdzie do zwiększenia liczby żołnierzy amerykańskich w Polsce, przy czym można spodziewać się, iż nie będzie to zwiększenie symboliczne, a ilość sił USA w Polsce sięgnąć może nawet 10 tys. żołnierzy. Powstanie też zapewne dowództwo dywizji, a Stany Zjednoczone stworzą w Polsce magazyny sprzętu. Innymi słowy, w tym aspekcie przyjęte zostanie rozwiązanie podobne do tego, które stosowne jest w odniesieniu do Norwegii. Ilość sprzętu nie będzie starczała dla pełnej (tzw. ""ciężkiej"" dywizji), lecz raczej dla wzmocnionej brygady. Powyższe jednak w połączeniu z personelem oraz infrastrukturą i tzw. umożliwiaczami (""enablers"") oznaczać będzie, iż w razie kryzysu siły USA będą w stanie w krótkim czasie rozwinąć się do pełnej dywizji. Niewykluczone też, że USA zdecydują o dyslokacji w Polsce ograniczonego komponentu lotniczego. Wszystko powyższe oznacza realne, choć zarazem nie takie, jakiego byśmy oczekiwali, wzmocnienie obecności amerykańskiej w Polsce. To zaś przekłada się na zwiększenie bezpieczeństwa Polski. W tym sensie wizyta będzie więc sukcesem, ale nie przełomem, którym były decyzje o wysłaniu rotacyjnych sił paktu na wschodnią flankę NATO, podjęte podczas szczytu NATO w Walii w 2014 (a nie jak chce propaganda obozu rządzącego podczas szczytu w Warszawie w 2016 r.). W trakcie wizyty dojdzie też do podpisania kolejnych „umów” w dziedzinie energetyki. Prawie na pewno jednak żadna nie będzie niczym więcej niż ogólną deklaracją, że Ameryka chętnie nam sprzeda gaz skroplony, a my gaz ów chętnie kupimy. W zakresie energetyki będą to więc raczej deklaracje intencji, a nie nowe kontrakty. Kwestią problematyczną jest to, jaką cenę przyjdzie za powyższe Polsce zapłacić. USA prowadzą otwarcie antyunijną politykę zagraniczną, a celem administracji Donalda Trumpa jest rozbicie UE. Dla Polski Unia Europejska to tymczasem punkt odniesienia nie tylko w sensie gospodarczym, ale i bezpieczeństwa. Rosną napięcia amerykańsko–europejskie dot. polityki wobec Iranu. Byłoby niedobrze, gdyby Polska miała w imię relacji z USA i większej, ale przecież nie stałej obecności sił USA w naszym kraju, zacząć odsuwać się od Europy. Problemem jest też to, iż Polska wydaje się zdążać w kierunku spektakularnych, ale zarazem zbyt drogich i nieprzemyślanych zakupów uzbrojenia z USA. Zakup myśliwców F-35 jest tak drogi, że może oznaczać, iż bez zwiększenia wydatków na zbrojenia – na co się nie zanosi – nie starczy pieniędzy na to co najpilniejsze, tj. modernizację sił lądowych. Polska tymczasem musi przede wszystkim być przygotowana nie na III wojnę światową (w przypadku której i tak byśmy się nie obronili), ale na ewentualny atak pancerny ze strony Rosji. Aby taki atak odeprzeć, konieczne jest posiadanie środków przeciwpancernych, artylerii i nowoczesnych bądź zmodernizowanych czołgów z nowoczesną amunicją, a nie 32 samolotów, których użycie może zależeć co gorsza od decyzji USA. Brak wzmocnienia sił lądowych i kupno samolotów, do których nie będziemy posiadać kodów, oznaczać będzie brak autonomii strategicznej i jeszcze większe uzależnienie od Stanów Zjednoczonych. Ewentualne skonfliktowanie się z europejskimi sojusznikami oznaczałoby z kolei zawężenie pola manewru (którego z racji złych relacji z Rosją i tak mamy już niewiele), a tym samym niemożność realnego uprawiania dyplomacji. Obawy budzi też nadmiernie ""pompowana"" atmosfera przed wizytą prezydenta, co może powodować w administracji amerykańskiej przeświadczenie, iż Polsce zależy na sukcesie za wszelką cenę. Takie podejście może spowodować, iż dostaniemy w zamian za konkrety przysłowiowe ""świecidełka"". Im większy bowiem konflikt polityczny i związane z tym automatyczne nazywanie każdej drobnostki wielkim sukcesem przez władze i równoczesne dezawuowanie nawet realnych sukcesów przez opozycję, tym większa pokusa, by dawać skonfliktowanemu wewnętrznie państwu jedynie świecidełka właśnie. Nie bez znaczenia jest też nadmierne przywiązanie wszystkich kolejnych polskich ekip politycznych do celebry i czułość na gesty bez znaczenia. Powyższe to skądinąd tradycja jeszcze przedwojenna. Stanisław Cat-Mackiewicz, pisząc o przedwojennym szefie naszej dyplomacji, zanotował: ""Zapraszają go do Londynu. Beck, zgodnie ze śmiesznostką swego charakteru, telefonuje do ambasadora w Londynie Edwarda Raczyńskiego, czy aby Eden będzie na dworcu w chwili jego przyjazdu do stolicy Wielkiej Brytanii. Jak gdyby w takiej chwili zagrożenia Polski nie było ważniejszych rzeczy!"". ""Książka Becka »Ostatni raport« wypełniona jest wiadomościami, że oto Szwedzi witali go oddziałem gwardii królewskiej na koniach, że oto przyjęcie we Włoszech pod względem kurtuazji nie pozostawiało nic do życzenia. Toteż Anglicy, jak się dowiedzieli, że Beck się pyta o Edena na peronie, nie tylko mu tego Edena wysłali, ale od wagonu, którym zajechał, do samego wyjścia z dworca rozłożyli czerwony dywan. Beck był zachwycony. Nie rozumiał oczywiście, że po tym czerwonym dywanie szedł ku katastrofie Polski"". Rolę ""dywanu Becka"" tym razem odegrać może oprawa protokolarna, która jakkolwiek wizyta prezydenta Dudy ma status wizyty roboczej, będzie zapewne bardziej przypominać oprawę godną wizyty oficjalnej. Niewykluczone jest też poparcie USA dla nominacji szefa gabinetu prezydenta Krzysztofa Szczerskiego na stanowisko zastępcy sekretarza generalnego NATO. Przede wszystkim jednak widać od pewnego już czasu, że Waszyngton zaczął prowadzić swoją starą grę wizową polegającą na tym, że ilekroć Polska chce od USA konkretów, Waszyngton zapowiada, że lada moment wizy zniesie, by następnie bezradnie rozłożyć ręce i oświadczyć, że mimo najlepszych chęci okazało się to niemożliwe. Nim do tego jednak dochodzi kolejne polskie ekipy zamiast rozmawiać o konkretach, na co w wypadku rozmów na szczycie ma się nieraz ledwie 90 minut, połowę czasu poświęcają sprawie, której i tak nie udaje się załatwić. Tym razem podobno Amerykanie mają wizy już ""na pewno"" znieść. Oby.",Andrzej Duda i Donald Trump (18.09.2018),
https://wiadomosci.onet.pl/kraj/ryszard-czarnecki-manfred-weber-rozmawial-z-morawieckim-o-porozumieniu-technicznym-w/v3ke1v0,Ryszard Czarnecki: Manfred Weber rozmawiał z Morawieckim o porozumieniu technicznym w strukturach UE,"- Manfred Weber według mojej wiedzy, o czym nie powiedziano w komunikatach prasowych, z premierem Morawieckim rozmawiali o porozumieniu technicznym, czyli o współpracy z Europejską Partią Ludową - powiedział Ryszard Czarnecki w wywiadzie dla ""Rzeczpospolitej"".","- W UE chodzi o te pięć głównych stanowisk, czyli: szefa Parlamentu Europejskiego, szefa Rady Europejskiej, szefa Komisji, wiceszefa Komisji oraz szefa Centralnego Banku Europejskiego. Wśród tej piątki obowiązuje rotacja. Polacy przez 7,5 roku sprawowali ważne funkcje, jak szef Parlamentu Jerzy Buzek – 2,5 roku, czy dwie 2,5-letnie kadencje Donalda Tuska. To razem jest 7,5 roku. Teraz nie może być więc Polaka, decydują bowiem kryteria geograficzne - mówi Ryszard Czarnecki w rozmowie z ""Rzeczpospolitą"". Polityk poinformował, że według jego wiedzy Manfred Weber, szef frakcji chadeków (Europejska Partia Ludowa, do której należy m.in. PO i PSL) w Europarlamencie i kandydat na nowego szefa Komisji Europejskiej, rozmawiał z premierem Morawieckim ""o porozumieniu technicznym, czyli o współpracy z Europejską Partią Ludową"". - Przy tej liczebności, jaką mamy, jako grupa EKR [Europejscy Konserwatyści i Reformatorzy, grupa w PE do której należy m.in. PiS - red.], mamy szanse i na wiceszefa europarlamentu, i na kwestora. Walczymy o to, żeby polski komisarz miał ważną tekę - mówi gazecie Czarnecki. Zaznaczył jednak, że wewnątrz PiS nie podjęto jeszcze decyzji, kto miałby nim zostać. - Na razie mamy w trzeciej dekadzie czerwca szczyt europejski, gdzie pierwsze kandydatury padną - powiedział. - Jeżeli będą decyzje personalne na szczeblu Komisji Europejskiej po wyborach w Polsce, sytuacja inaczej będzie wyglądała, a przed wyborami – inaczej - stwierdza rozmówca ""Rzeczpospolitej"".",Ryszard Czarnecki,
https://wiadomosci.onet.pl/politico/walka-o-najwyzsze-stanowiska-w-unii-bez-kandydatow-z-polski/vfx8qtn,Walka o najwyższe stanowiska w Unii bez Polaków,"W Brukseli trwają gorączkowe negocjacje w sprawie obsady najwyższych stanowisk w UE. Pierwsze skrzypce grają w nich przedstawiciele Niemiec oraz Francji, wokół których gromadzą się największe grupy Parlamentu Europejskiego – chrześcijańscy demokraci, socjaliści i liberałowie. Polacy w tej rozgrywce niestety nie uczestniczą ani jako kandydaci, ani jako rozgrywający.","Do bitwy o najwyższe stanowisko w Unii – przewodniczącego Komisji Europejskiej – włączyła się dwójka najmocniejszych polityków we Wspólnocie: kanclerz Niemiec Angela Merkel i prezydent Francji Emmanuel Macron. Pani Merkel wspiera Manfreda Webera, szefa grupy chadeków (Europejskiej Partii Ludowej, EPP), największej frakcji w parlamencie. Natomiast pan Macron, według spekulacji mediów, popiera Margrethe Vestager, dotychczasową komisarz UE ds. konkurencji, reprezentującą trzecią co do wielkości w izbie frakcję liberałów (ALDE), którą właśnie bardzo wzmocnili posłowie z Renaissance, ugrupowania reprezentującego francuskiego prezydenta. Jeśli nie starczy poparcia dla pani Vestager, która wsławiła się nałożeniem miliardowych kar na Google'a i Facebooka za ich monopolistyczne praktyki, to Macron gotów jest poprzeć kandydata socjalistów, drugiej największej grupy w parlamencie. A kandydatem frakcji Socjalistów i Demokratów (S&D) jest nie kto inny, tylko obecny wiceprzewodniczący Komisji Europejskiej Frans Timmermans. Polska wraz z trzema innymi członkami Grupy Wyszehradzkiej – Czechami, Słowacją i Węgrami – już zapowiedziała, że Timmermansa nie poprze. Tyle że jeśli socjaliści i liberałowie połączą siły, a wesprze ich jeszcze czwarta co do wielkości frakcja Zielonych, to opór polskich dyplomatów raczej nie będzie miał znaczenia. Ale po kolei. Centroprawicowi politycy, czyli chrześcijańscy demokraci, którzy w obecnej kadencji kontrolują dwa najwyższe stanowiska – szefa Komisji (Jean-Claude Juncker) i przewodniczącego Rady Europejskiej (Donald Tusk) – liczą na to, że we wspomnianej rywalizacji Merkel i Macrona zwycięży pani kanclerz. Merkel, która rządzi w Niemczech na czele koalicji jej centro-prawicowej partii CDU i socjaldemokratów SPD, mogłaby zapewne namówić do współpracy grupę socjalistów z Brukseli. A jeśliby jeszcze udało się przekonać Zielonych – na przykład obiecując im stanowisko przewodniczącego parlamentu – to Manfred Weber nie miałby konkurencji. Jednak Macronowi, stojącemu na czele centrowych liberałów, może być łatwiej przekonać socjalistów i Zielonych do zbudowania nowego postępowego bloku. Łamigłówka pozostanie nierozwiązana jeszcze przez jakiś czas, należy się jednak spodziewać, że cztery najwyższe stanowiska w Unii – przewodniczących Komisji, Rady i Parlamentu Europejskiego oraz wysokiego przedstawiciela ds. międzynarodowych – podzielą równo między siebie wymienione wyżej cztery największe frakcje. Nie wiadomo tylko, komu co się dostanie. Piąta najważniejsza posada – szefa Europejskiego Banku Centralnego – jest również częścią dyskusji, ale nominacja ta jest mniej polityczna ze względu na niezależność banku i potrzebę specjalistycznej wiedzy fachowej. To, czy plany chrześcijańskich demokratów są realne, okaże się w najbliższych tygodniach. Zgodnie z arytmetyką w nowo wybranym Parlamencie Europejskim – mogłoby się to udać. Ich grupa EPP będzie w nowym europarlamencie miała 179 mandatów; Socjaldemokraci – 152 mandaty, a Zieloni – 74. Razem daje to 405 europosłów, a do uzyskania większości wystarczy już 376 głosów. Nowe, liberalno-postępowe ugrupowanie Macrona będzie miało 109 europosłów – czyli teoretycznie 335 razem z S&D i Zielonymi. Weber, który stara się zainteresować planami swojego przyszłego przywództwa w Unii pozostałe ugrupowania, dał jasno do zrozumienia na konferencji prasowej w zeszłym tygodniu, że jego zdaniem Zieloni zasługują na nagrodę, biorąc pod uwagę ich doskonały wynik w wyborach. Zaoferował, że podejmie ważne dla nich kwestie i zachęcał ich do dołączenia do większościowej koalicji. – EPP jest gotowa do działań w bardzo kompromisowym stylu – powiedział. – Widzimy, że Partia Zielonych odniosła sukces w wyborach. Dlatego kwestie środowiskowe i dotyczące zmian klimatu muszą stać się częścią naszego programu i EPP gotowa jest na rozmowy z Zielonymi na ten temat. Mam nadzieję, że Liberałowie i Socjaliści także będą gotowi na taki dialog. A w piątek Weber niespodziewanie odwiedził w Warszawie premiera Mateusza Morawieckiego, z którym - jak poinformował rzecznik rządu - omawiał ""kwestie obsady stanowisk w ramach Komisji Europejskiej oraz w ramach innych instytucji unijnych"". Chodziło zapewne o obietnicę przyznania Polsce któregoś z ważnych stanowisk w Komisji w zamian za wsparcie Webera w głosowaniu na szefa Komisji. – Na tym etapie polski rząd jeszcze nie wskaże kandydata, którego chciałby poprzeć w ramach ubiegania się o funkcję przewodniczącego Komisji Europejskiej – powiedział dziennikarzom rzecznik rządu RP. – Stanowisko polskiego rządu będzie znane pewnie na następnym posiedzeniu Rady Europejskiej, chociaż to jest dopiero pierwszy etap tych obrad. Niezależnie od tego stanowiska premier Morawiecki może jednak targować się o stanowiska tylko na niższym poziomie decyzyjnym w Brukseli – chodzi głównie o objęcie przez Polskę teki komisarza odpowiedzialnego za którąś z kluczowych politycznie kwestii. Ogromnie wpływowy urząd komisarza ds. budżetu, który w latach 2010-14 sprawował Janusz Lewandowski, jest raczej poza zasięgiem Polski, ale podobne do piastowanego obecnie przez Elżbietę Bieńkowską stanowisko komisarza ds. rynku wewnętrznego jest już w naszym zasięgu. O tym zapewne Morawiecki rozmawiał z Weberem. Bo na pewno nie o najwyższych posadach w Brukseli – dopóki posłowie PiS w Parlamencie Europejskim będą zasiadać w marginalnej, bo liczącej 58 posłów grupie Europejskich Konserwatystów i Reformistów (ECR), to Polska nie zasiądzie przy stole, przy którym zapadać będą główne decyzje. Nie będzie więc powtórki z poprzedniej kadencji PE, kiedy jego przewodniczącym był Jerzy Buzek, ani tym bardziej Polak nie zastąpi Donalda Tuska na stanowisku przewodniczącego Rady Europejskiej. W piątek w Brukseli spotkało się sześciu premierów, aby omówić sposób obsadzenia wszystkich najwyższych stanowisk kierowniczych w UE, a los Webera znalazł się na tym zebraniu w poważnym zagrożeniu. Premierzy, po dwóch z konserwatywnej, socjalistycznej i liberalnej grup politycznych Unii Europejskiej, wydali po zebraniu niewiele mówiące oświadczenie. ""Celem nieformalnego spotkania była wymiana poglądów między głównymi rodzinami politycznymi reprezentowanymi na posiedzeniu Rady Europejskiej na temat przyszłych priorytetów Unii Europejskiej"", stwierdzili. ""Posiedzenie było konstruktywne, osiągnięto zbieżność co do elementów agendy strategicznej. Określono wyzwania"". W rzeczywistości określenie tych wyzwań nie było szczególnie trudne. Weber i jego EPP upierają się, że mają pierwszeństwo ubiegania się o prezydencję Komisji, bo są największą grupą w parlamencie. Jednak socjaliści oraz liberałowie twierdzą, że EPP stanowi mniejszość w ramach prounijnej większościowej koalicji i muszą zgodzić się, że koalicja ta będzie pochylać się na lewo od centrum. Co ważniejsze, EPP nie ma obecnie przewagi liczebnej w Radzie Europejskiej, gdzie ma zaledwie osiem miejsc wśród szefów państw i rządów Unii. Liberałowie i Socjaliści mają łącznie 15 miejsc. Zgodnie z traktatami UE to Rada nominuje kandydata na przewodniczącego Komisji, który następnie musi zostać wybrany większością głosów w parlamencie. Właśnie biorąc pod uwagę tę arytmetykę, Macron podjął agresywne starania o poparcie socjalistów, licząc na izolację EPP – dokładnie tak samo, jak konserwatyści chcą izolować jego. W sytuacji, kiedy koalicja rządząca Angeli Merkel w Berlinie jest obecnie zagrożona, nie jest jasne, na ile niemiecka kanclerz będzie w stanie wesprzeć EPP w Brukseli. Jeśli niemiecka koalicja się rozpadnie, pani kanclerz może trafić na emeryturę wcześniej, niż się spodziewała. Wykorzystałem materiały opracowane przez dziennikarzy POLITICO: Davida M. Herszenhorna, Maïę De La Baume i Jacopo Barigazziego",Manfred Weber i Mateusz Morawiecki,
https://wiadomosci.onet.pl/swiat/polska-francja-wlk-brytania-rfn-i-szwecja-razem-o-sytuacji-w-moldawii/m2ptgwb,"Polska, Francja, Wlk. Brytania, RFN i Szwecja razem o sytuacji w Mołdawii","Pięć krajów Unii Europejskiej, w tym Polska, wydało dziś wieczorem oświadczenie w sprawie kryzysu konstytucyjnego w Mołdawii.","Czytamy w nim (tekst opublikowany przez niemiecki MSZ): ""Francja, Niemcy, Zjednoczone Królestwo, Polska i Szwecja z uwagą odnotowały ostatnie wydarzenia w Republice Mołdowy. Po wyborach parlamentarnych demokratycznie wybrana większość parlamentarna podjęła ważne decyzje, w tym o utworzeniu rządu. W obecnym kryzysie konstytucyjnym widzimy i popieramy parlament Mołdawii jako przedstawiciela narodu mołdawskiego i jako najlepsze miejsce do dyskusji nad wszystkimi kwestiami politycznymi, w tym tymi kontrowersyjnymi. Apelujemy o spokój i powściągliwość. Wszystkie strony ponoszą odpowiedzialność za rozwiązanie tego kryzysu konstytucyjnego za pomocą środków pokojowych"".",Mołdawska policja pilnuje budynku rządowego w Kiszyniowie. 9 czerwca 2019 r.,
https://wiadomosci.onet.pl/swiat/globsec-2019-michel-barnier-opowiada-o-spotkaniu-z-nigelem-faragem/dlyryby,Główny unijny negocjator: martwi mnie odejście Theresy May,"- Po brexicie Unia Europejska nie będzie istnieć. Tak powiedział mi Nigel Farage, kiedy spotkałem go w jego biurze – przyznał Michel Barnier, główny unijny negocjator brexitu, podczas trwającej w Bratysławie konferencji GLOBSEC 2019.","Brytyjska premier Theresa May zrezygnowała dziś ze stanowiska lidera rządzącej Partii Konserwatywnej. Do czasu wyłonienia jej następcy pozostanie jednak na stanowisku szefowej rządu i pełniącej obowiązki szefa ugrupowania. Pod koniec maja w emocjonalnym wystąpieniu twierdziła, że robiła wszystko, aby przekonać parlament do swojej umowy z Brukselą w sprawie brexitu, ale jej się to nie udało. - Martwi mnie odejście May. Trzeba jej oddać szacunek i odwagę polityczną. Teraz musimy czekać na nowego premiera i będziemy współpracować z nim od samego początku. Jesteśmy gotowi, by uszanować wolę narodu brytyjskiego. Nawet jeśli żałujemy, że temat brexitu istnieje – powiedział Michel Barnier podczas panelu poświęconego przyszłości Unii Europejskiej. Negocjator ujawnił szczegóły spotkania z Nigelem Farage'em, do którego doszło na prośbę lidera Partii Brexitu. To właśnie popierająca brexit formacja wygrała na Wyspach niedawne wybory do Parlamentu Europejskiego. - Spotkanie w jego biurze było bardzo owocne. Na koniec zapytałem go, co się stanie po brexicie, którego tak chciał i jaka jest jego wizja relacji Wielkiej Brytanii z Unią Europejską. Odpowiedział, że „po brexicie Unia Europejska nie będzie istnieć” - relacjonował Barnier. Mimo tego Barnier przyznał, że jako unijny przedstawiciel jest gotów pracować z nowym szefem brytyjskiego rządu. - Jednakże każdy kandydat na fotel premiera musi zastanowić się, jak rozegrać brexit. Czekam na przedstawienie wizji - stwierdził. Według Francuza UE pozostanie silnym partnerem i przyjacielem Wielkiej Brytanii, ale brexit zmusza środowisko międzynarodowe do zbudowania nowego partnerstwa, a „to zajmie wiele lat”. - Trzeba dogadać się w wielu kwestiach, ustalić nowe traktaty, które przecież do tej pory działały doskonale. Dlatego brexit jest kwestią, która w głównej mierze dotyk przyszłe pokolenia Europejczyków - ocenił. Barnier wymienił przy tej okazji wiele kwestii, z którymi dziś świat musi się mierzyć. To migracja i wojna technologiczna. - W każdym z tych problemów musimy znaleźć sposób na współpracę z Wielką Brytanią. Nie tylko w ramach NATO. Musimy znaleźć nowe ramy kooperacji Unii Europejskiej z Wielką Brytanią - podkreślił. Przypomniał też deklarację Angeli Merkel. Według odchodzącej z urzędu kanclerz Niemiec „przyszłość Europy jest ważniejsza niż brexit”. - Zgadzam się z nią. My musimy brexit dokończyć, a potem wypracować nową agendę współpracy - zaznaczył. Jedną z nich jest obronność, którą Barnier określił mianem „kluczowego sektora budowania jedności”. - Brexit nie zmieni niczego we współpracy w ramach NATO. Dotychczas zamiar ubiegania się o schedę po May zapowiedziało 11 polityków. Oficjalny termin składania kandydatur mija w poniedziałek o 17 czasu lokalnego (18 czasu polskiego). Następny lider torysów - wybrany w ciągu kolejnych sześciu tygodni przez posłów Partii Konserwatywnej i członków ugrupowania - zostanie także nowym premierem Wielkiej Brytanii. W Bratysławie drugi dzień dorocznej konferencji na temat bezpieczeństwa GLOBSEC. Wśród uczestników kilkudniowego forum są m.in. główny negocjator UE ds. brexitu Michel Barnier, była szefowa unijnej dyplomacji Catherine Ashton oraz prezydenci: Słowacji - Andrej Kiska i Serbii - Aleksandar Vuczić. W piątek przy okazji konferencji dojdzie do spotkania ministrów spraw zagranicznych państw Grupy Wyszhradzkiej (Polska, Czechy, Słowacja, Węgry) z szefową dyplomacji Korei Płd. Kang Kiung Wha. Informacje własne i agencyjne. Onet pełni funkcję międzynarodowego partnera medialnego konferencji.",Michel Barnier,
https://wiadomosci.onet.pl/swiat/traktat-lizbonski/6tdge2y,Traktat lizboński,"Traktat lizboński to podpisana 13 grudnia 2007 roku w Klasztorze Hieronimitów w Lizbonie międzynarodowa umowa zakładająca m.in. reformę Unii Europejskiej. Znajdują się w niej m.in. kompetencje UE, system głosowania w Radzie UE i karta praw podstawowych, a także opis symboli unijnych.","Podpisany pod koniec 2007 roku traktat lizboński, wszedł w życie dopiero dwa lata później. W Polsce stało się to dokładnie 2 grudnia 2009 roku. Traktat lizboński zlikwidował Wspólnotę Europejską, którą zastąpiła Unia i nadał Unii Europejskiej jednolitą strukturę oraz osobowość prawną. Ustalono w nim m.in. liczbę komisarzy europejskich, sposób podejmowania decyzji unijnych poprzez podwójną większość, wprowadzenie stanowiska wysokiego przedstawiciela Unii ds. zagranicznych i polityki bezpieczeństwa oraz Przewodniczącego Rady Europejskiej, kartę praw podstawowych i niewygasalność kompromisu z Janiny. Było to porozumienie państw członkowskich Unii Europejskiej z 1994 roku zawarte w greckim mieście Janina. Dotyczyło ono sposobu głosowania w Radzie Unii Europejskiej. Ustalono wtedy, że jeśli przyjęta przez Radę uchwała spotka się ze sprzeciwem 23-25 głosów, powinno się dążyć do tego, aby poparło ją co najmniej 65 członków zamiast wymaganych 62. Ponadto na mocy traktatu lizbońskiego podjęto decyzję o zwiększeniu liczby eurodeputowanych dla Włoch i przyznaniu dodatkowego europosła dla Polski przy jednoczesnym zmniejszeniu ilości członków Parlamentu Europejskiego z 785 do 750. Traktat lizboński nazywany jest również „minitraktatem” choć objętościowo jest większy od poprzedniego – tzw. konstytucji europejskiej. Autorem nazwy „minitraktat” był Nicolas Sarkozy. Francuzi podobnie jak Holendrzy odrzucili eurokonstytucję ze względu na problematyczne dla nich odwołania do europejskiej tradycji chrześcijańskiej i Boga, które znalazły się w preambule. Unia Europejska bazuje na traktatach: o Unii Europejskiej i ustanawiającym Europejską Wspólnotę Gospodarczą. Traktat lizboński wprowadził do nich pewne zmiany np. szczegółowe zasady polityk unijnych. UE na mocy traktatu lizbońskiego otrzymała osobowość prawną, zniesiono system filarowy z 1992 roku, poszerzone zostały kompetencje Unii w zakresie wspólnej polityki zagranicznej i bezpieczeństwa. Traktat lizboński zawiera też kartę praw podstawowych. To zbiór praw człowieka i obywatelskich obowiązków. Karta była tworzona przez 60-osobowy zespół i została uchwalona pod koniec 2000 roku w czasie szczytu Rady Europejskiej w Nicei. Celem jej wprowadzenia było ujednolicenie norm dla tworzenia prawa UE. Składa się ona z preambuły, 54 artykułów oraz siedmiu rozdziałów dotyczących: godności człowieka, wolności, równości, solidarności, praw obywatelskich i wymiaru sprawiedliwości oraz postanowień ogólnych. Polska podobnie jak Wielka Brytania i Czechy nie podpisała karty, obawiając się zmuszania państwa do uznawania małżeństw homoseksualnych. Traktat lizboński usunął zapisy sugerujące państwowość UE np. zapisy o konstytucji czy symbolach Unii i pozostawił bez zmian nazewnictwo aktów prawnych w UE. Dlatego w Radzie nie ma ustaw tylko rozporządzenia i dyrektywy. Traktat określa procedurę wyjścia pojedynczego kraju z UE, wzmocnił rolę Parlamentu Europejskiego, umożliwił obywatelom inicjowanie uchwał, zorganizował instytucje sądownicze UE i zlikwidował rotacyjne, półroczne przywództwo w RE przez szefów państw członkowskich i ustanowił Przewodniczącego Rady Europejskiej, którego wybiera się na 2,5-letnią kadencję. Od 2014 roku jest nim Donald Tusk.",Prezydent Lech Kaczynski podpisuje Traktat,
https://wiadomosci.onet.pl/swiat/dalia-grybauskaite-moze-zostac-szefem-rady-europejskiej-polska-jest-na-nie/6kbyf31,"Polska na ""nie"" ws. Dalii Grybauskaite na stanowisku przewodniczącej Rady Europejskiej","Polska i inne kraje Grupy Wyszehradzkiej mają być niechętne ew. kandydaturze prezydent Litwy Dalii Grybauskaite na stanowisko przewodniczącej Rady Europejskiej – informuje nieoficjalnie ""Rzeczpospolita"".","Donald Tusk na szczycie UE 20–21 czerwca ma przedstawić pakiet pięciu nazwisk na stanowiska przewodniczących Komisji Europejskiej, Rady Europejskiej, Parlamentu Europejskiego, wysokiego przedstawiciela UE ds. polityki zagranicznej i bezpieczeństwa oraz prezesa Europejskiego Banku Centralnego. Na liście kandydatów na szefa Rady Europejskiej, czyli następcę Donalda Tuska, jest kończąca swoje urzędowanie na stanowisku prezydent Litwy Dalia Grybauskaite. – Spełnia wszystkie kryteria, jest od ośmiu lat członkiem Rady Europejskiej, byłym komisarzem, do tego kobietą, i to z Europy Środkowo-Wschodniej. Gdyby była kandydatką całego regionu, raczej by tę funkcję dostała – mówi ""Rzeczpospolitej"" nieoficjalnie unijny dyplomata. Inny dodaje, że Grybauskaite to indywidualistka i nie budzi wielkiego entuzjazmu swoich kolegów. Grupa Wyszehradzka ma być w jej sprawie na ""nie"". Oficjalnie jej kandydatem jest słowacki socjalista Maroš Šefčovič, obecnie wiceprzewodniczący Komisji Europejskiej ds. unii energetycznej. Ale w nieoficjalnych rozmowach przedstawiciele tych krajów mówią, że wcale nie będą się przy nim upierać. Kandydatura Słowaka ma tylko pokazać, że w nowej układance musi być ktoś z Europy Środkowo-Wschodniej. Z naszego regionu słychać jeszcze o Kristalinie Georgiewej, Bułgarce, byłej unijnej komisarz, obecnie w Banku Światowym. To raczej na stanowisko szefa Komisji, bo w Radzie przewodniczącym powinien być były szef rządu. W kontekście Rady pojawia się natomiast nazwisko Andreja Plenkovicia, premiera Chorwacji. Plenković jest lubiany przez swoich kolegów w Radzie, ale niektórzy dyplomaci wskazują, że jego partia okupuje zbyt skrajną prawą flankę centroprawicy. Następcami Tuska na pewno chcieliby zostać przedstawiciele Beneluksu: Xavier Bettel z Luksemburga, Charles Michel z Belgii i Mark Rutte z Holandii. Polska na pewno nie chce na czele Komisji Fransa Timmermansa, czyli kandydata wiodącego grupy socjalistycznej. Z oczywistego powodu: trwającego już ponad trzy lata sporu o praworządność. Jak mówią dyplomaci, to w zasadzie przesądza sprawę. W sprawie Niemca Manfreda Webera, czyli na razie głównego kandydata na szefa KE, bo reprezentującego zwycięską Europejską Partię Ludową, Warszawa oficjalnie się nie wypowiada. Nieoficjalnie czeka na ""zgranie"" tego nazwiska. Inny kandydat to Margrethe Vestager, duńska komisarz ds. konkurencji. Państwa naszego regionu mają z nią problem, bo zawsze bardzo silnie popierała Fransa Timmermansa w jego batalii o praworządność w Polsce. Na razie wiele państw nie chce przedstawiać swoich prawdziwych kandydatów. Sytuacji nie ułatwia fakt, że – inaczej niż pięć lat temu – dziesięć dni po wyborach do PE ciągle nie ma sformowanej większości wokół jednego nazwiska na szefa KE. Chcesz być na bieżąco z najważniejszymi informacjami dnia? Polub Onet Wiadomości na Facebooku! Źródło: Rzeczpospolita",Dalia Grybauskaite,
https://wiadomosci.onet.pl/swiat/piatka-czlonkow-komisji-europejskiej-wybrana-do-pe-juncker-nie-chce-komisarzy-na/qd8y4qt,Piątka członków Komisji Europejskiej wybrana do PE. Juncker nie chce komisarzy na zastępstwo,"Piątka komisarzy, w tym wiceszef KE Frans Timmermans została wybrana do Parlamentu Europejskiego i jeśli zdecyduje się objąć mandat, od lipca nie będzie mogła sprawować obecnych funkcji. Szef KE Jean-Claude Juncker nie chce, by państwa członkowskie wysyłały ich zastępców.","Sam wybór do Parlamentu Europejskiego nie oznacza jednak, że zostaje się automatycznie deputowanym europejskim. Dlatego komisarze mają wybór, czy zostają na obecnych funkcjach (jeszcze przez kilka miesięcy, bo mandat KE kończy się jesienią), czy zostają eurodeputowanymi. Muszą zdecydować najpóźniej do 2 lipca - gdy zaczyna się pierwsza sesja nowego PE. Z polskiej perspektywy najciekawszy będzie przypadek Timmermansa. Objęcie przez niego mandatu sprawiłoby, że KE straciłaby osobę, która odpowiada za prawa podstawowe i praworządność oraz jest na froncie sporu z polskimi władzami w tej kwestii. Według źródeł zbliżonych do wiceszefa KE, nie podjął on jeszcze decyzji w sprawie swojego mandatu. Teoretycznie cały czas jest jednym z kandydatów do objęcia stanowiska przyszłego szefa Komisji Europejskiej (popierają go socjaldemokraci, ale nie mają oni wystarczającej większości w PE). Juncker jest przeciwny temu, by na miejsce komisarzy, którzy przejdą do PE, państwa członkowskie wysyłały nowe osoby. - (Przewodniczący) bardzo jasno zaznaczył, że to koniec mandatu, nasza praca jest wykonana, nasze propozycje są na stole. Obiektywnie nie ma usprawiedliwienia, żeby zastępować komisarzy na taki krótki okres - powiedział na poniedziałkowej konferencji prasowej w Brukseli rzecznik KE Margaritis Schinas. W weekendowym wywiadzie dla niemieckiego ""Bilda"" Juncker oznajmił, że zastąpienie komisarzy kosztowałby europejskiego podatnika milion euro w przypadku każdego z nich. - Próbuję do tego nie dopuścić - podkreślił. Zgodnie z unijnymi regułami kraje UE, z których pochodzą wybrani do PE komisarze mają prawo mianować ich zastępców na ostatnie cztery miesiące. Komisarze, niezależnie od tego jak długo trwa ich mandat, mają prawo do obsadzenia swojego gabinetu, do środków na przeprowadzkę, a także dożywotniej emerytury.",Szef KE Jean-Claude Juncker,
https://wiadomosci.onet.pl/swiat/der-spiegel-i-die-zeit-o-eurowyborach-w-polsce-pis-wykorzystal-nastroje/7z6tlrd,"""Der Spiegel"" i ""Die Zeit"" o eurowyborach w Polsce: PiS wykorzystał nastroje","PiS profilowało się w kampanii nie jako przeciwnik UE, ale jako partia walcząca w jej ramach - komentują niemieckie dzienniki. ""Die Zeit"" i ""Der Spiegel"" dochodzą do wniosku, że Jarosław Kaczyński wykorzystał w kampanii poczucie niesprawiedliwości społecznej, a także lekceważenia ze strony UE.","""To nie jest deklaracja nienawiści wobec UE, ale całkiem ambitne przedsięwzięcie. PiS umiejętnie podjął poczucie dyskryminacji, które tkwi w wielu mieszkańcach Europy Wschodniej"" - pisze na stronie internetowej ""Der Spiegel"". ""To niezadowolenie, wynikające z faktu, że wciąż nie są poważnie traktowani w UE. Frustrację, że mimo dziesięcioleci prób dorównania Zachodowi, nie spotyka się to tam z uznaniem"" - precyzuje tygodnik. Jego zdaniem PiS nieprzypadkowo trzyma się jednak z daleka od nowej europejskiej prawicy; Prawo i Sprawiedliwość rozumie, że prowokacyjna antyeuropejskość w wykonaniu Geerta Wildersa czy Matteo Salviniego nie może liczyć na uznanie elektoratu. ""PiS nie jest prymitywną antyeuropejską partią, która stawia na wyjście z Unii"" – zaznacza ""Spiegel"", przypominając, że hasłem kampanii wyborczej PiS było ""Polska sercem Europy"". REKLAMA Informacja jest cenna. Dostarczymy Ci ją do rąk własnych. Zapisz się na newsletter Onet Wiadomości! ""Jarosław Kaczyński oczywiście zapoznał się z wynikami sondaży, w których nawet 90 proc. Polaków deklaruje poparcie dla UE i zdywersyfikował swój program. Inny slogan wyborczy brzmiał: ""Broń swoich praw"". W ten sposób PiS profilowało się w kampanii nie jako przeciwnik UE, ale jako partia walcząca w jej ramach. Zablokuje ona wszystko, co jest niezgodne z interesem Polski, czyli m.in. ""małżeństwa"" homoseksualne i imigrację. Dodatkowo, partia rządząca obiecała, że będzie dążyć do wywalczenia Polsce należnego jej miejsca w Unii i dorówna Zachodowi pod względem poziomu życia. ""Spiegel"" podkreśla, że za czasów rządu Prawa i Sprawiedliwości Warszawa pozostaje w ciągłym sporze z Brukselą i jako pierwszy kraj została objęta postępowaniem na podstawie artykułu 7. Traktatu o Unii Europejskiej i może nawet stracić prawo głosu z powodu podporządkowania władzom wymiaru sprawiedliwości, włącznie z Trybunałem Konstytucyjnym - uważa wydawane w Hamburgu pismo. Tymczasem zdaniem ""Die Zeit"" decydujące dla wygranej partii rządzącej było wykorzystanie w kampanii kwestii socjalnych. ""Wielu mieszkańców Polski uważa kraj Solidarności za niesolidarny i nieprzyjazny socjalnie. Na tym czułym punkcie zagrał PiS"" - stwierdza tygodnik. Przywołuje przy tym decyzje rządu w tej sferze - m.in. wprowadzenie zasiłków na dzieci, ukrócenie stosowania umów śmieciowych, cofnięcie decyzji o podniesieniu wieku emerytalnego podjętej przez rząd PO i wzmocnienie praw pracowniczych. Wskazuje też na dobrą sytuację gospodarczą Polski – niskie bezrobocie i szybki wzrost gospodarczy. Zdaniem autora komentarza noszącego tytuł ""Atak na demokrację"" wszystkie te posunięcia wynikają z faktu, że ""Jarosław Kaczyński chce pełnej władzy w Polsce, i to na długo"". Tygodnik przypomina, że PiS rządzi Polską samodzielnie, z większością parlamentarną od 2015 roku. Ma swojego premiera Mateusza Morawieckiego i swojego prezydenta Andrzeja Dudę. Zdaniem ""Die Zeit"" rząd PiS podporządkował sobie państwowe media oraz wymiar sprawiedliwości - przede wszystkim Trybunał Konstytucyjny. ""Nie bez powodu ten styl rządzenia uważany jest w Europie za atak na demokrację"" – czytamy. W powyborczym wystąpieniu Jarosława Kaczyńskiego, w którym szef partii rządzącej mówił o ""decydującej bitwie"" na jesieni, ""Die Zeit"" dopatruje się sugestii, że wybory parlamentarne w październiku i prezydenckie na wiosnę 2020 roku mogą być ostatnimi tego rodzaju wyborami w Polsce. ""Nie oznacza to, że PiS nie dopuści już w przyszłości do wyborów. Jak się jednak wydaje, Kaczyński wychodzi z założenia, że powtórzenie podwójnego zwycięstwa z 2015 roku da PiS-owi taką pozycję, jaką ma Fidesz na Węgrzech. Partia węgierskiego premiera Viktora Orbana od 2010 roku rządzi w Budapeszcie niezagrożona i de facto w sposób autokratyczny"" - pisze ""Die Zeit"". W dotychczasowych działaniach rządu PiS tygodnik dostrzega forsowanie szybkiej przebudowy państwa i społeczeństwa ""w kierunku całkowicie nowej, katolicko-narodowo-polskiej i nieliberalnej republiki"". W tej chwili PiS zamierza dokończyć projekt korzystając ze słabości opozycji - uważa ""Die Zeit"". Wyjaśniając powody, dla których najważniejszy członek Koalicji Europejskiej - Platforma Obywatelska - nie jest w stanie zagrozić Prawu i Sprawiedliwości ""Die Zeit"" podaje przede wszystkim firmowane przez PO ""radykalno-rynkowe reformy"". Zdaniem tygodnika Polacy są gotowi przymykać oko na proces ograniczania swobód demokratycznych, który na co dzień nie jest uciążliwy.","PiS wygrało wybory do PE wynikiem 45,38 proc.",
https://wiadomosci.onet.pl/swiat/tusk-chce-obsadzic-wysokie-stanowiska-w-ue-kobietami/0kspc0b,Tusk chce obsadzić wysokie stanowiska w UE kobietami,"Na szczycie UE 20–21 czerwca Donald Tusk zamierza przedstawić nazwiska pięciu osób, które obejmą funkcje szefów Komisji Europejskiej, Rady Europejskiej, Parlamentu Europejskiego, wysokiego przedstawiciela UE ds. polityki zagranicznej i bezpieczeństwa oraz prezesa Europejskiego Banku Centralnego. Większość tych stanowisk mają szansę zająć kobiety- czytamy w ""Rzeczpospolitej"".","Na ostatnie ze wspomnianych stanowisk nie ma żadnego kobiecego kandydata. Dla reszty przewidziano parytet. Jeśli te założenia Tuska się sprawdzą, Unia Europejska po raz pierwszy może ukazać się w tak kobiecym wydaniu. Dotychczas żadna kobieta nie pełniła funkcji przewodniczącego Komisji. Również stanowisko przewodniczącego Rady Europy obejmowali w ostatnich latach mężczyźni. Obecnie najczęściej wspominaną kandydatką do funkcji przewodniczącego KE jest Margrethe Vestager, komisarz ds. konkurencji. Ta córka pastora jest jednym z niewielu komisarzy o samodzielnej pozycji w scentralizowanej KE, gdzie liczy się tylko zdanie Junckera i jego najbliższego doradcy Niemca Martina Selmayra. Do tego świetna w występach publicznych, charyzmatyczna i bezpośrednia. Jak informuje ""Rzeczpospolita"", chętna na objęcie stanowiska szefa KE jest również dyrektor generalna Banku Światowego, poprzednia unijna komisarz Kristalina Georgiewa. Dyrektor Georgiewa tak jak Vestager cieszy się opinią kompetentnej i niezależnej. Oficjalnie związana jest z chadecją, nie wykazuje jednak aktywności politycznej.  Kobiety można też poszukać na stanowisko przewodniczącego Parlamentu Europejskiego. Już 2,5 rok temu poważną kandydaturą była Mairead McGuinness, Irlandka z partii chadeckiej Fina Gael. W odchodzącym PE była jego pierwszą wiceprzewodniczącą, wybraną największą liczbą głosów. Może więc liczyć na ponadpartyjne. Źródło: ""Rzeczpospolita""",Donald Tusk,
https://wiadomosci.onet.pl/politico/wybor-przewodniczacego-komisji-europejskiej-pierwsze-spotkanie-rady-europejskiej/2kk8wpk,Przywódcy państw UE zebrali się na powyborczym konklawe. Mają zadanie dla Tuska,"Już w dwa dni po wyborach przywódcy państw unijnych zebrali się w Brukseli dosłownie na konklawe, spotkaniu bez doradców i smartfonów. Mieli rozpocząć selekcję nominatów na najwyższe stanowiska w Unii Europejskiej, jednak nie uzgodniono nawet zasad ich wyboru. Jedyną znaną konkluzją jest zadanie dla Donalda Tuska, by do 21 czerwca te zasady ukonkretnił i podał nazwiska kandydatów - piszą David M. Herszenhorn i Maïa de La Baume z POLITICO.","Ustalenie krótkiej listy kandydatów na szefa Komisji jest obecnie mniej pilne niż znalezienie kompromisu między deputowanymi a przywódcami w sprawie sposobu jego wyboru. 28 unijnych przywódców zebrało się wczoraj w Brukseli, by przeanalizować wyniki wyborów do Parlamentu Europejskiego i zacząć się zastanawiać, jak obsadzić niemal wszystkie najważniejsze stanowiska w UE. To był początek prawdopodobnie przewlekłego, bolesnego procesu – potencjalnie tak obfitującego w spory, że politycy podjęli niecodzienną decyzję o wyłączeniu podczas spotkania telefonów komórkowych i zablokowania transferu danych, by zapobiec jakimkolwiek przeciekom. Smartfony wzięli doradcy i przenieśli się z nimi do poczekalni. Oficjalnie dyskusja koncentrowała się nie na nazwiskach poszczególnych kandydatów na konkretne miejsca pracy, ale na tym, jak przywódcy widzą wypełnienie ich obowiązków w ramach unijnych traktatów. Muszą wziąć pod uwagę wyniki wyborów do europarlamentu oraz utrzymanie geograficznej, demograficznej i politycznej równowagi, a także pamiętać o zwiększeniu liczby kobiet pełniących kluczowe funkcje. Oprócz stanowiska przewodniczącego Komisji do obsadzenia jest kierownictwo Rady oraz Europejskiego Banku Centralnego i szefowanie unijnej dyplomacji. Przewodniczący Rady Europejskiej Donald Tusk powiedział, że przywódcy nie będą związani procedurą tzw. Spitzenkandidat, czyli ""wiodącego kandydata"". Według tej koncepcji, popieranej przez większość eurodeputowanych, przewodniczącym Komisji powinien być ktoś, kto startował w wyborach do Parlamentu Europejskiego jako ""wiodący kandydat"" z ramienia paneuropejskiego sojuszu partii. – Dla Rady Europejskiej zobowiązania traktatowe są ważniejsze niż polityczne idee i wynalazki – powiedział Tusk na konferencji prasowej, ale dodał, że przywódcy będą w pełni respektować rolę parlamentu w tym procesie, który wymaga, by nominat Rady został zatwierdzony większością głosów. Tusk do tego stopnia chciał uniknąć wszelkiej oceny ewentualnych kandydatów, że odmówił odpowiedzi na pytanie, czy przywódcy wyartykułowali jakiekolwiek swoje oczekiwania wobec nowego przewodniczącego Komisji. – To śliskie pytanie – powiedział dziennikarce POLITICO. – Stąd już tylko krok do personaliów. W rzeczywistości los niektórych kandydatów wydaje się przesądzony, choć w najbliższych tygodniach nie należy się spodziewać żadnych formalnych deklaracji, przynajmniej nie do czasu aż przywódcy spotkają się ponownie na kolejnym szczycie, zaplanowanym na 21 czerwca. Kandydatura Manfreda Webera, niemieckiego eurodeputowanego, który jest nominatem centroprawicowej Europejskiej Partii Ludowej (EPP), wydaje się wisieć na włosku. EPP zdobyła największą liczbę mandatów, ale będzie miała tylko niewielką większość w bardziej zróżnicowanym i podzielonym parlamencie, w którym do sformowania większości potrzebna będzie koalicja przynajmniej trzech lub czterech proeuropejskich ugrupowań. Tymczasem trzy z nich – Socjaliści i Demokraci, Liberałowie oraz Zieloni – sygnalizowali, że nie chcą Webera. Socjalistyczny premier Portugalii António Costa publicznie odrzucił jego kandydaturę. Doradcy francuskiego prezydenta Emmanuela Macrona także zapowiedzieli, że Pałac Elizejski sprzeciwi się staraniom Webera, co prawdopodobnie okaże się śmiertelnym ciosem dla jego kandydatury. Niektórzy politycy twierdzą, że niechęć Tuska do jakiejkolwiek dyskusji o personaliach była podyktowana chęcią uniknięcia natychmiastowego skreślenia kandydatury Webera – to drażliwa kwestia, w szczególności dla niemieckiej kanclerz Angeli Merkel, która jako najważniejsza przywódczyni EPP potwierdziła wczoraj swoje poparcie dla Webera. – Merkel nie byłaby zadowolona, gdyby Weber został zestrzelony już dziś w nocy – powiedział jeden z unijnych dyplomatów. – Doszłoby do sytuacji, w której Merkel straciłaby twarz – dodał inny unijny dyplomata. – Wszyscy by pamiętali, że jej kandydat został utrącony. Niektórzy przywódcy, szczególnie Macron i Costa, zarówno przed, jak i po szczycie, podkreślali wagę zarządczego czy menedżerskiego doświadczenia następnego przewodniczącego Komisji – uwagi te natychmiast zinterpretowano jako krytykę Webera, który całą karierę w Brukseli spędził w parlamencie. W ostatnich dziesięcioleciach Rada wyraźnie pokazywała, że na stanowisku szefa Komisji najchętniej widzi kogoś, kto już wcześniej zasiadał w ich gronie. Od czasów Francuza, Jacques'a Delorsa, który został wybrany w 1985 r., najwyższego stanowiska w UE nie objął nikt, kto wcześniej nie byłby szefem rządu lub głową państwa. – Potrzebujemy silnych przywódców z dużym doświadczeniem i silną legitymacją – powiedział Macron dziennikarzom po wyjściu ze spotkania. – Mówimy tu o Komisji Europejskiej jako najważniejszej władzy wykonawczej w Europie, więc ten ktoś musi wiedzieć, czym jest władza wykonawcza i mieć kompetencje, by ją realizować. Jednak inni przywódcy, w tym Merkel i premier Irlandii Leo Varadkar, podkreślali, że doświadczenie parlamentarne także powinno być brane pod uwagę. Merkel próbowała ostrzegać, że parlament prawdopodobnie odrzuci kandydatów na stanowiska europejskich komisarzy – takich jak wiodący kandydat Socjalistów Frans Timmermans albo faworytka liberałów Margrethe Vestager – jeżeli legislaturze powie się, że jeden z jej członków nie ma stosownego doświadczenia. – My w EPP popieramy naszego wiodącego kandydata Manfreda Webera – powiedziała Merkel. – Inni stoją przy swoim kandydacie. To całkowicie oczywiste. – Mówiliśmy również o charakterystykach, czyli co ci wiodący kandydaci powinni sobą reprezentować? I zgodziliśmy się, że musi być to doświadczenie – dodała Merkel. – Ostrzegam jednak przed mówieniem parlamentowi, że ktoś kto zdobył doświadczenie w parlamencie to właściwie go nie ma, podczas gdy ktoś, kto zdobywał szlify w Komisji, to jak najbardziej. Nie sądzę, by była to waluta, którą powinniśmy obracać. Decyzja Tuska, by działać ostrożnie, mimo ambitnego celu, by wyłonić nowe unijne kierownictwo w mniej niż miesiąc, istotnie pozwala zachować Weberowi nadzieję. Pokazuje również skomplikowaną naturę negocjacji, w których równie ważne, jak wskazanie zwycięzców, jest określenie, co dostaną na pocieszenie przegrani kandydaci i ich partie. Z samej natury Unii wynika, że żaden z ważnych graczy nie odchodzi od stołu z pustymi rękoma – a politycy wskazują, że mechanizm ten jest obecnie ważniejszy niż kiedykolwiek, biorąc pod uwagę, że w wyniku wyborów do osiągnięcia większości w parlamencie potrzebna jest obecnie szeroka koalicja. Merkel w rozmowie z dziennikarzami po zakończeniu szczytu podkreślała potrzebę utrzymania harmonii. Przypomniała, że o ile Rada wybiera swojego kandydata na przewodniczącego Komisji kwalifikowaną większością głosów, to dla innych niezwykle ważnych decyzji, w tym przyjęcia unijnego budżetu, wymagana jest jednomyślność. – Mamy przed sobą skomplikowane zadanie – powiedziała Merkel. – Potrzebujemy kwalifikowanej większości (by nominować przewodniczącego Komisji), ale musimy być ostrożni, by nie rozdrapywać ran tych, którzy być może się z nami nie zgadzają. Bez tego nie osiągniemy sukcesu z budżetem średnioterminowym, który musi zostać przyjęty jednogłośnie - przewidywała niemiecka kanclerz. Dyplomaci, którzy znają przebieg dyskusji przywódców mówią, że doszło do pewnych spięć na tle tego, do jakiego stopnia obsadzenie stanowiska prezesa Europejskiego Banku Centralnego (ECB) powinno być częścią szerszego porozumienia, biorąc pod uwagę potrzebę zachowania niezależności banku i zwyczajowy brak partyjnych afiliacji wśród kandydatów na to stanowisko. – Niektórzy wskazują, że ECB jest inny – mówi jeden z polityków, dodając, że przywódcy wciąż mogą brać pod uwagę narodowość przy obsadzie najważniejszego stanowiska w banku, nawet jeżeli partyjne barwy nie są w tym przypadku istotnym czynnikiem. – Być może trzeba będzie utrzymać równowagę paszportową. Urzędnicy mówią, że Tusk, tak jak wymagają tego od niego unijne traktaty, rozpocznie konsultacje z Parlamentem i przystąpi do indywidualnych spotkań z politykami partyjnymi i przywódcami krajowymi. Jeden z urzędników powiedział, że Tusk miał nadzieję spotkać się z parlamentarną Konferencją Przewodniczących – w skład której wchodzą liderzy poszczególnych ugrupowań politycznych – już dzisiaj rano, ale nie byli oni na to gotowi. – Znajdziemy najlepszy możliwy sposób negocjowania z parlamentem, ponieważ w naszym wspólnym interesie jest znalezienie politycznej większości nie tylko wśród przywódców w Radzie, ale również w parlamencie – powiedział Tusk na konferencji prasowej po kolacji z przywódcami. – Nikt nie jest zainteresowany instytucjonalnym konfliktem, szczególnie pomiędzy Radą a parlamentem. Kilku unijnych dyplomatów powiedziało, że spodziewają się, że Tusk powróci ze swoich konsultacji, z informacją dla 28 przywódców, że kandydatura Webera nie ma po prostu oparcia w liczbach. EPP zdobyła 178 na 751 miejsc w parlamencie, podczas gdy Socjaliści, Liberałowie i Zieloni mają ich w sumie ponad 320. Liberałowie odmówili wystawienia jednego kandydata na przewodniczącego Komisji po części w proteście przeciwko systemowi Spitzenkandidat. Zamiast tego przedstawili kilka nazwisk, w tym Vestager, duńską komisarz ds. konkurencji, która dla niektórych zaczyna być kandydatem pierwszego wyboru. Duński premier Lars Løkke Rasmussen, który w kraju rywalizuje z Vestager (oboje są liberałami, ale z różnych ugrupowań), ogłosił przed wczorajszą kolacją, że poprze jej kandydaturę. Dania nie jest jednak członkiem strefy euro i niektórzy politycy mówią, że z tego powodu trudno im sobie wyobrazić Dunkę na czele Komisji. Vestager jako komisarz ds. konkurencji wzmocniła przepisy antymonopolowe, ale narobiła sobie także wrogów w kręgach wielkiego biznesu i skonfliktowała się z niektórymi rządami narodowymi, które oskarżała o świadczenie nielegalnej pomocy państwowej w postaci zwolnień podatkowych. W ramach ogólnego procesu negocjacyjnego liderzy EPP wybrali premiera Chorwacji Andreja Plenkoviča i Łotwy Krišjānisa Kariņša na swoich koordynatorów. Liberałowie postawili na premiera Holandii Marka Rutte i premiera Belgii Charlesa Michela, podczas gdy Socjaliści zdecydowali się na premiera Hiszpanii Pedro Sáncheza i Portugalczyka Costę. Kilku unijnych dyplomatów mówi, że ma nadzieję, że liderzy parlamentarni sami dojdą do wniosku, że żaden z wiodących kandydatów nie ma szans na uzyskanie większości i że w związku z tym potrzebny jest kandydat kompromisowy. Michel Barnier, francuski dyplomata i główny unijny negocjator w sprawie brexitu, nie kryje, że chętnie widziałby się w roli takiego kompromisowego kandydata. Niektórzy politycy mówią jednak, że ich zdaniem, jeżeli kandydatura Webera zostanie utrącona po części z powodu sprzeciwu Macrona, to Niemcy odmówią poparcia Barniera. Inni z kolei twierdzą, że jeżeli EPP nie uda się przeforsować nominacji swojego wiodącego kandydata, to konserwatyści w podobny sposób zablokują Timmermansa, nominata Socjalistów. Zdaniem dyplomatów kilku innych obecnych lub byłych unijnych przywódców wyrazi zainteresowanie szefowaniem Komisji. – Pojawiają się nazwiska – powiedział Macron. – Być może w kolejnych dniach i tygodniach pojawią się następne. Moim priorytetem jest, by byli to najbardziej wykwalifikowani ludzie. Macron, powtarzając opinię Tuska, dodał, że chce, by cztery najważniejsze stanowiska w UE zostały podzielone po równo: „dwa dla kobiet, dwa dla mężczyzn”. Niektórzy, jak były fiński premier Alexander Stubb, już jasno dali do zrozumienia, że są gotowi. Stubb startował przeciw Weberowi w walce o nominację EPP i przegrał. Jest jednak mniej konserwatywny niż Weber, który należy do bawarskiej Unii Chrześcijańsko-Społecznej (CSU) i lepiej niż Niemiec mówi po angielsku i francusku. Mimo dominacji angielskiego w Unii, Paryż wciąż przywiązuje wielką wagę do tego, by wysocy rangą unijni urzędnicy mówili po francusku. Wielu unijnych przywódców wciąż świętuje nieoczekiwany wzrost frekwencji w wyborach do Parlamentu Europejskiego, która po raz pierwszy od ćwierćwiecza przekroczyła 50 procent. Niektórzy mówią, że powinno to zostać potraktowane jako wezwanie do działania ze strony europejskich obywateli przy podejmowaniu kolejnych decyzji. – To udowadnia, że Unia jest silną, paneuropejską demokracją, na której zależy obywatelom – powiedział Tusk. – Ktokolwiek pokieruje europejskimi instytucjami, będzie miał prawdziwy mandat od obywateli.  Tusk nazwał również wynik wyborów, w których proeuropejskie partie objęły ponad 500 mandatów w parlamencie, ""dobrym znakiem dla UE"", co po części przypisał brexitowi. – Jednym z powodów, dla których ludzie na Starym Kontynencie głosowali za proeuropejską większością, jest także brexit – powiedział. – Gdy Europejczycy zobaczyli, co brexit oznacza w praktyce, wyciągnęli wnioski. Brexit okazał się szczepionką przeciwko antyunijnej propagandzie i fake newsom - ocenił. Opuszczając kolację z przywódcami, premier Luksemburga Xavier Bettel powiedział, że wybór kierownictwa to nie konkurs piękności. – Celem nie jest wybór Miss albo Mister Europa – powiedział. – Obywatele są zainteresowani konkretami, a nie etykietką przyczepioną do tego czy innego nazwiska. Priorytetem musi być wyznaczenie politycznych priorytetów na najbliższe pięć lat. Redakcja: Michał Broniatowski Chcesz być na bieżąco z najważniejszymi informacjami dnia? Polub Onet Wiadomości na Facebooku!",Angela Merkel i Donald Tusk,
https://wiadomosci.onet.pl/swiat/macron-za-uwzglednieniem-parytetow-przy-wybieraniu-stanowisk-w-ue/qby01h1,Macron za uwzględnieniem parytetów przy wybieraniu stanowisk w UE,"Po nieformalnym unijnym szczycie, Emmanuel Macron powiedział, że chciałby, aby na kluczowych unijnych stanowiskach znalazły się dwie kobiety i dwóch mężczyzn i by zachowana była równowaga geograficzna. - Zdecydowaliśmy, że dajemy mandat Donaldowi Tuskowi, żeby pracował i na przyszłym szczycie, na podstawie naszych dyskusji (...) przedstawił nazwiska - powiedział Macron.","Macron podkreślił w rozmowie z dziennikarzami w Brukseli, że nie może być mowy o automatyzmie procesu kandydatów wiodących. W jego ramach Europejska Partia Ludowa proponuje na szefa KE Manfreda Webera, a Socjaliści i Demokraci Fransa Timmermansa. - Jest rola Rady Europejskiej i jest rola Parlamentu Europejskiego. (...) Zdecydowaliśmy, że dajemy mandat Donaldowi Tuskowi, żeby pracował i na przyszłym szczycie, na podstawie naszych dyskusji (...) przedstawił nazwiska - powiedział Macron. Chodzi o obsadzenie szefa Komisji Europejskiej, szefa Rady Europejskiej, przewodniczącego Parlamentu Europejskiego i szefa unijnej dyplomacji. - Kluczowe dla mnie jest, żeby osoby na najbardziej wrażliwych stanowiskach podzielały nasze projekt i były najbardziej charyzmatyczne, kreatywne i kompetentne jak to możliwe - powiedział prezydent Francji. Jego zdaniem należy wziąć przy tym pod uwagę równowagę geograficzną, afiliacje polityczne oraz równowagę płci. - Obstaję przy tym, żeby te nominacje były parytetowe, żeby były dwie kobiety i dwóch mężczyzn - oświadczył. Jak zaznaczył, dla niego nominacje te powinny opierać się o porozumienie dotyczące programu na najbliższe lata. Wskazywał w tym kontekście konieczność wzięcia pod uwagę naglącą sytuację klimatyczną, konstrukcję nowego modelu spójności Europy oraz propozycje dotyczące konkurencyjności unijnego jednolitego rynku. Pytany o ewentualne poparcie dla Webera, podkreślił, że to nie Parlament Europejski proponuje nazwiska, bo zgodnie z traktatem ta kompetencja należy do Rady Europejskiej. PE ma jednak role w procesie: musi zatwierdzić w głosowaniu wskazanie szefów państw i rządów. - Dla mnie kryterium jest proste: kobieta lub mężczyzna, która odpowiada naszemu projektowi i która może zebrać większość w Radzie i w Parlamencie - oświadczył Macron. Zwrócił uwagę, że żadna z rodzin politycznych nie ma większości ani w Radzie Europejskiej, ani w Parlamencie Europejskim, dlatego - jego zdaniem - należy stworzyć największą możliwą koalicję. Chcesz być na bieżąco z najważniejszymi informacjami dnia? Polub Onet Wiadomości na Facebooku!",,
https://wiadomosci.onet.pl/swiat/morawiecki-pakiet-stanowisk-w-ue-musi-byc-zrownowazony/5wd6dw3,Morawiecki: pakiet stanowisk w UE musi być zrównoważony,"- Zgodziliśmy się, że na kluczowych stanowiskach w UE powinny być osoby z doświadczeniem politycznym, umiejące budować kompromisy i niebędące nastawione konfrontacyjnie wobec jakiegokolwiek kraju - mówił premier Mateusz Morawiecki po zakończeniu szczytu UE.","Szefowie państw i rządów, którzy zjechali do Brukseli, by rozmawiać o obsadzie kluczowych stanowisk w UE, mówili dziś nie o konkretnych nazwiskach, lecz o parametrach, które powinni spełniać kandydaci. - Temat personaliów nie był przedmiotem obrad, natomiast potwierdziliśmy traktatowe kompetencje Rady Europejskiej (...) co do decyzji w tym procesie wyboru kandydatów. Intensywnie i szczegółowo rozmawialiśmy o tym, jacy to powinni być kandydaci, (...) jakiego typu wartości powinni oni reprezentować - powiedział dziennikarzom premier. Jego zdaniem pakiet, którym rozmawiano na szczycie jest zobowiązaniem, że wypracowane zostaną takie rozwiązania dotyczące czterech lub pięciu głównych stanowisk w UE, które uwzględnią równowagę geograficzną, odzwierciedlając jednocześnie interesy środkowoeuropejskie. - Podkreślaliśmy konieczność budowy zrównoważonego pakietu: małe kraje kontra duże, kraje północnej, południowej, środkowej Europy, reprezentacja krajów - jak to się mówi czasami - nowej Europy, a więc tych, które mają inne problemy gospodarcze, budżetowe, konieczność finansowania infrastruktury, to też jest coś, o co bardzo mocno zabiegamy - powiedział dziennikarzom po zakończeniu rozmów szef polskiego rządu. Premier mówił, że na szczycie podkreślano dużą frekwencję w wyborach do Parlamentu Europejskiego, co jak mówił, oznacza, że obywatele chcieli wypowiedzieć się bardzo głośno na temat swojego wyobrażenia co do kierunku, w którym Europa powinna pójść. - Wspomniałem o polskiej frekwencji, o naszym wyniku i w tym kontekście dyskutowaliśmy o tym jakie osoby, ale też jakie osobowości byłby najlepsze do pełnienia tych kluczowych funkcji w UE. Co do tych osobowości zgodziliśmy się, że muszą to być takie osoby, które mają doświadczenie zarówno w budowaniu kompromisu, ale też duże doświadczenie polityczne i nie są nastawione konfrontacyjnie wobec jakiegokolwiek kraju, jakichkolwiek grup parlamentarnych – mówił szef rządu. Jak tłumaczył, ma to znaczenie, bo czasami w Brukseli słyszy się głosy, by ""stygmatyzować"", czy wykluczać niektóre grupy, czy partie, które wprowadziły swoich kandydatów do PE. Jego zdaniem mocny głos, który powinien być słyszany po tych wyborach, jest ""głosem włączającym"". - Cieszy mnie to, że dało się to odczuć podczas dzisiejszej dyskusji – oświadczył premier. Szef rządu relacjonował, że na spotkaniu Grupy Wyszehradzkiej z prezydentem Francji Emmanuelem Macronem powiedział, że nie najważniejsza będzie osoba kierująca KE, ale priorytety realizowane w ramach UE. - Czy będzie to dalsza budowa wspólnego rynku, zmniejszanie protekcjonizmu, które pozwoli rozwinąć skrzydła naszym przedsiębiorcom, czy będzie to duży ambitny budżet. Te wszystkie postulaty przedstawiliśmy w ramach V4 zarówno prezydentowi Macronowi, jak i przewodniczącemu Tuskowi, jako naszym wspólny postulat, sformułowany przez Grupę Wyszehradzką - oświadczył premier. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Mateusz Morawiecki,
https://wiadomosci.onet.pl/swiat/tusk-zapowiedzial-rozpoczecie-konsultacji-ws-wyboru-przyszlego-szefa-ke/y42d0g0,Tusk zapowiedział rozpoczęcie konsultacji ws. wyboru przyszłego szefa KE,"To jest mój plan i moja osobista ambicja, żeby wśród najwyższych stanowisk w Unii Europejskiej były przynajmniej dwie kobiety - powiedział Donald Tusk po zakończeniu nieformalnego szczytu przywódców UE. Szef Rady Europejskiej zapowiedział rozpoczęcie konsultacji z Parlamentem Europejskim ws. wyboru przyszłego szefa KE.","Wczoraj wieczorem przez ponad trzy godziny przywódcy unijnej ""28"" rozmawiali o tym, jak powinien wyglądać proces wyboru osób na najwyższe unijne stanowiska. W ostatnich dniach w Brukseli najwięcej emocji budzi to, kto ma zostać nowym szefem KE. Przyczyną jest gorący okres powyborczy, w którym liderzy największych grup politycznych w PE starają się, aby to europarlament odgrywał największą rolę w wyborze przyszłego przewodniczącego unijnej egzekutywy. Tak też było przed szczytem, gdy wczoraj rano większość liderów frakcji opowiedziała się we wspólnej deklaracji za tym, by wybór szefa KE nastąpił spośród kandydatów wybranych przez te frakcje. Chodzi o tzw. kandydatów wiodących (spitzenkandidaten). Treść tej deklaracji przedstawił przywódcom wieczorem szef PE Antonio Tajani. Tusk na konferencji po szczycie przypomniał jednak zapisy traktatowe. - Traktat unijny mówi jasno, że Rada Europejska powinna zaproponować, a Parlament Europejski wybrać szefa KE. Dlatego przyszły szef KE musi mieć poparcie obu instytucji - podkreślił przypominając, że kandydat musi uzyskać większość kwalifikowaną w Radzie i większość w PE. Mówiąc o tym, nie wykluczył jednak z wyścigu o fotel szefa KE kandydatów wiodących. - To, że ktoś jest kandydatem wiodącym, go nie dyskwalifikuje. Wręcz przeciwnie. To może zwiększyć szanse takiej osoby - zaznaczył. Jego zdaniem receptą na to, żeby proces wyboru przebiegał sprawnie, mają być konsultacje. Zapowiedział więc rozpoczęcie rozmów z Parlamentem Europejskim ws. wyboru przyszłego szefa KE. Powiedział, że zamierza spotkać się z konferencją przewodniczących PE, w skład której wchodzi szef PE i liderzy frakcji, ""wtedy, gdy będą gotowi"". Jednocześnie, jak dodał, zamierza kontynuować konsultacje z przywódcami unijnymi ws. obsadzania także innych najwyższych stanowisk - szefa Rady Europejskiej, szefa unijnej dyplomacji i szefa Europejskiego Banku Centralnego. Tusk ma nadzieję, że dzięki temu uda się znaleźć odpowiednie osoby na te stanowiska w czerwcu. Jak podkreślił na konferencji, podczas wczorajszego nieformalnego szczytu przywódcy nie dyskutowali o konkretnych nazwiskach. Takie rozmowy toczyły się jednak w kuluarach. Wśród potencjalnych kandydatów na szczycie wymieniani byli m.in. główny unijny negocjator brexitu Francuz Michel Barnier, kandydat wiodący Europejskiej Partii Ludowej Niemiec Manfred Weber, czy unijny komisarz ds. unii energetycznej Marosz Szefczovicz, unijna komisarz ds. konkurencji Margrethe Vestager. Rozmowy na szczycie dotyczyły natomiast utrzymania równowag przy wyborze osób na najwyższe stanowiska. To dlatego, że w unijnych stolicach, jak i politycznych ugrupowaniach panuje przekonanie, że wybór powinien uwzględnia kryterium nie tylko polityczne, ale też demograficzne, geograficzne i płci. - W rzeczywistym świecie prawdziwa równowaga może być jednak trudna do osiągnięcia - przyznał Tusk. Dopytywany powiedział, że równowaga płci oznacza, że przynajmniej dwa najwyższe stanowiska powinny zająć w UE kobiety. - Zobaczymy, czy to będzie możliwe. To jest mój plan i moja osobista ambicja - wskazał. Szef RE nawiązał też do wyników wyborów do PE. Jak powiedział, w ich efekcie PE będzie bardziej ""złożony"". - Będzie potrzeba przynajmniej trzech grup, aby utworzy większość. To też uczyni PE bardziej reprezentatywnym - wskazał dodając, że bardzo go to cieszy. Zaznaczył, że cieszy go również, że mieszkańcy Europy poparli w większości partie proeuropejskie. Jedną z przyczyny tego, jego zdaniem, jest brexit. - Brexit był szczepionką na propagandę antyunijną i fake newsy - zaznaczył. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Donald Tusk,
https://wiadomosci.onet.pl/kraj/schetyna-po-rozmowie-z-tuskiem-dotyczyla-min-wyborow-i-przyszlosci-polski-w-ue/pcjs5qg,Schetyna po rozmowie z Tuskiem: dotyczyła m.in. wyborów i przyszłości Polski w UE,"O kampanii do PE, wynikach wyborów europejskich oraz miejscu Polski w UE w najbliższej przyszłości rozmawiali wczoraj w Brukseli lider PO Grzegorz Schetyna i szef Rady Europejskiej Donald Tusk. Według Schetyny jest szansa na to, by Polak objął ważne stanowisko w europarlamencie.","To na głowie PO i PSL jest zadbanie o pozycję Polski w UE - stwierdził Schetyna Jak zaznaczył, będzie to odpowiedzialność KE, bo ""PiS będzie w głębokiej opozycji, w ugrupowaniu populistycznym"" Do spotkania obu polityków doszło wczoraj rano przy okazji posiedzenia władz Europejskiej Partii Ludowej przed wtorkowym szczytem Unii Europejskiej. Szczyt ma zapoczątkować dyskusję na temat obsady najważniejszych stanowisk w UE po wyborach do Parlamentu Europejskiego. O rozmowie z liderem PO poinformował dziennikarzy w Brukseli Donald Tusk, który pozytywnie ocenił m.in. wynik Koalicji Europejskiej w niedzielnych eurowyborach. Wyraził też uznanie dla wysiłku organizacyjnego Schetyny przed wyborami do PE. Schetyna powiedział, że rozmowa z Tuskiem dotyczyła głównie podsumowania kampanii do europarlamentu oraz wyników niedzielnych wyborów. - Bardzo ważne będzie to nowe rozdanie w Europie, by wskazać kandydata na przewodniczącego Komisji Europejskiej, kierownictwa we frakcji EPL w Parlamencie Europejskim - podkreślił lider PO. Poinformował, że z Tuskiem ma spotkać się również przy okazji obchodów 30. rocznicy pierwszych częściowo wolnych wyborów 4 czerwca 1989 roku. - Będziemy się widzieć 4 czerwca i wtedy będziemy mogli spokojnie rozmawiać. A na razie wszystko to, co w polityce europejskiej jest najważniejsze - podsumować kampanię wyborczą, wyniki wyborów i zastanowić się jak najlepiej można zorganizować miejsce Polski w PE, bo PiS będzie w głębokiej opozycji, w ugrupowaniu populistycznym - zaznaczył Schetyna. - To na naszej głowie - Platformy i PSL będzie zadbanie o polskie miejsce w Unii - dodał. Schetyna, pytany czy któryś z polskich europosłów, członków EPL, ma szansę na jakieś ważne unijne stanowisko, odparł: ""tak, rozmawiamy o tym"". - Ale najpierw trzeba obsadzić stanowisko przewodniczącego Komisji Europejskiej, później szefowie grup, delegacji. To wszystko jest elementem tych ustaleń - powiedział. Szef PO przekazał Polskiej Agencji Prasowej, że w Brukseli miał też okazję rozmawiać z liderami Europejskiej Partii Ludowej - kandydatem EPL na nowego szefa Komisji Europejskiej Manfredem Weberem oraz przewodniczącym EPL Josephem Daulem. - Wszyscy są pod wrażeniem, bo my dajemy Europejskiej Partii Ludowej 17 mandatów EPL - to jest druga, pod względem większości, delegacja po Niemcach, przed Hiszpanami. To jest bardzo budujące i oznacza, że będziemy mieli wpływ na rozdział stanowisk, parytetów - podkreślił Schetyna. W wyborach do Parlamentu Europejskiego PiS uzyskało 45,38 proc. głosów, Koalicja Europejska - 38,47 proc., Wiosna - 6,06 proc. (pozostałe komitety wyborcze nie przekroczyły progu wyborczego). PiS zdobyło 27 mandatów, Koalicja Europejska - 22, a Wiosna - 3. W ramach Koalicji mandaty w europarlamencie uzyskało 14 przedstawicieli PO, pięciu SLD i trzech PSL. Nowi europosłowie Platformy i PSL (w sumie 17) mają dołączyć do frakcji EPL w PE, a ci z rekomendacji SLD - do grupy Socjalistów i Demokratów. W związku z zakończonymi wyborami do Parlamentu Europejskiego w najbliższych miesiącach Unia będzie musiała obsadzić kilka ważnych stanowisk, w tym szefów: Komisji Europejskiej, Rady Europejskiej, Parlamentu Europejskiego i Europejskiego Banku Centralnego, a także wysokiego przedstawiciela UE ds. międzynarodowych, potocznie nazywanego szefem unijnej dyplomacji.",Grzegorz Schetyna,
https://wiadomosci.onet.pl/tylko-w-onecie/europa-po-wyborach-lepszy-krok-w-tyl-dzis-niz-piec-krokow-w-tyl-pojutrze-komentarz/m44xmyv,Europa po wyborach. Lepszy krok w tył dziś niż pięć kroków w tył pojutrze [KOMENTARZ],"Wyniki wyborów do Parlamentu Europejskiego oznaczają, że elity europejskie po raz kolejny uciekły spod topora skrajnej prawicy. Na dłuższą metę nie da się jednak rządzić, cały czas trzęsąc się ze strachu, że ktoś wysadzi w powietrze cały projekt europejski. Być może należy zrobić krok w tył. Albo choć zatrzymać nierozumny krok naprzód, jeśli ceną za ów krok byłoby to, iż z czasem ktoś inny zrobiłby pięć kroków w tył.","Wyniki wyborów europejskich i obecny kryzys idei europejskiej to bezpośredni wynik debaty, która przetoczyła się przez nasz kontynent ćwierć wieku temu. 25 lat temu spór o przyszłość lewicy toczyli ze sobą przywódca brytyjskiej Partii Pracy Tony Blair oraz przywódca francuskiej Partii Socjalistycznej Lionel Jospin. Blair uważał, że lewica, aby przejąć władzę po epoce dominacji prawicy, musi przesunąć się do centrum. Jospin był zdania, że lewica przesuwając się do centrum, straci swą tożsamość i że taktycznie co prawda może się to opłacać, ale koszty z czasem okażą się bardzo duże. Zwyciężyła koncepcja Blaira. Nastąpiła dekada rządów lewicy w Europie. I tylko wyborcy coraz mniej rozumieli, po co mają iść do wyborów, skoro niezależnie od tego, czy głosują na chadeków, socjalistów, czy socjaldemokratów i tak mieli w efekcie turboliberlizm i turbokapitalizm. Póki co Blair był jednak na fali. Mniej więcej 10 lat później na europejskiej skrajnej prawicy zaczynają dochodzić do głosu politycy nowego, młodszego pokolenia, którzy widząc, jak lewica przestała być lewicowa, zaczynają zagospodarowywać retorykę i hasła lewicy, równocześnie mniej lub bardziej starannie maskując swoje faszyzujące oblicze. W Holandii sytuacja jest nieco inna. Oto pojawia się tam niezwykle charyzmatyczny polityk - Pim Fortuyn. Fortuyn nazywany był przez europejski mainstream przedstawicielem skrajnej prawicy, choć sam odżegnywał się od polityków takich, jak chociażby świętujący triumfy mniej więcej w tym samym czasie, tyle że w Austrii, Jorg Heider. Głównym hasłem Fortuyna było zahamowanie fali imigracji muzułmańskiej. Fortuyn widział w islamie zagrożenie dla wolności obywatelskich, w tym praw kobiet i mniejszości seksualnych. Był przeciw przeregulowaniu Unii Europejskiej, a ostrze jego krytyki wymierzone było również w holenderskie elity, które oceniał jako wsobne i oderwane od rzeczywistości. Równocześnie opowiadał się za dopuszczalnością małżeństw homoseksualnych, prawami LGBT, świeckością państwa, liberalizmem gospodarczym, deregulacją rynku, wolnością słowa rozumianą również jako brak krępującej tę wolność politycznej poprawności. Fortuyna z obecnie istniejącą skrajną prawicą – w tym też i polską – nie łączy więc, poza homoseksualizmem (w wypadku Fortuyna – otwarcie deklarowanym) – w zasadzie nic. Jego karierę przerwało zabójstwo dokonane przez aktywistę na rzecz ekologii i praw zwierząt Volkerta van der Graafa, który uważał Fortuyna za faszystę. Dziś, gdy nawet Angela Merkel przyznała, iż mniejszość muzułmańska ma problemy z akceptacją europejskiej kultury, a multi-kulti się nie sprawdziło, Fortuyn byłby politykiem mieszczącym się nawet nie na skrajnej prawicy, ale takim, który śmiało pasowałby do centroprawicy. Być może zresztą dlatego dla mainstreamu był on zagrożeniem znacznie większym niż w Austrii kiedykolwiek mógłby stać się Jorg Heider. Histora Fortuyna i obiektywna ocena tego, co głosił, każe zadać sobie pytanie, czy współcześnie debata przesunęła się aż tak bardzo na prawo, czy też może kiedyś była tak bardzo przechylona na lewo. Niestety obie odpowiedzi są prawdziwe. Fortuyn nie był politykiem skrajnej prawicy. Europejskie elity przegapiły jednak ten moment, gdy można było polityków takich jak on włączać do systemu i dziś w efekcie mamy do czynienia z prawdziwą już skrajną prawicą. Równocześnie z drugiej strony – jeśli choćby przyjrzeć się hasłom przywódcy Partii Pracy w Wielkiej Brytanii Jeremy’ego Corbyna czy – nieco bliżej – retoryce przywódców młodzieżówki SPD w Niemczech albo skrajnej młodej lewicy w Polsce widać, że w blokach startowych są już obok jawnych neofaszystów prawdziwi wielbiciele internacjonalizmu (cokolwiek to dziś znaczy), a czasem i wprost komunizmu. Odpowiedzią na to byłby powrót tradycyjnej lewicy na nieco bardziej lewicowe pozycje, a prawicy – na pozycje prawicowe. Być może jednak 25 lat temu rację miał jednak Jospin, a nie Blair. Równocześnie z procesem opisanym powyżej – tyle, że z pewnym poślizgiem czasowym – narastał spór zwolenników globalizacji z tymi, którzy opowiadają się za silnymi państwami narodowymi. Niektórzy twierdzili, że spór ten zastąpił ten tradycyjny na osi lewica – prawica. Zamiana miejsc pomiędzy prawicą, która podjęła hasła lewicy z lewicą, która bezkrytyczną miłością pokochała liberalizm, dowodzi jednak nie końca, a żywotności owego tradycyjnego podziału. Pomijając już jednak fakt, iż tezę o zacieraniu się różnic pomiędzy lewicą a prawicą uważam za z gruntu fałszywą (czego dodatkowym dowodem jest radykalizacja na skrzydłach obu stron), to istotnie jednak w Europie, w tym i w Polsce, toczy się spór, pomiędzy tymi, którzy chcieliby roztopienia państw w nowym europejskim superpaństwie, a tymi, dla których ich ojczyzny są świętością. I tak jak wzrost skrajności na osi lewica – prawica jest odpowiedzą na próby przesuwania wszystkiego ku centrum, tak powrót do nacjonalizmu stał się skrajną odpowiedzią na zacieranie się granic, w wyniku czego rosnące grupy ludzi wpadały – jedni w biedę, a drudzy – w niepokój o przyszłość i własną tożsamość. Skrajności to do siebie mają, że nie znają umiaru. Europejska prawica zamiast więc sceptycyzmu wobec projektu dalszego zacieśniania integracji europejskiej wpadła w sceptycyzm wobec samej idei europejskiej. Póki co siły kontestujące UE nie są większością. Wyniki wyborów w skali kontynentu nie są na tle wyników z 2014 r. katastrofą tradycyjnych partii, ale tym niemniej trzeba odnotować, że dwie główne (Europejska Partia Ludowa i Socjaliści i Demokraci) nie będą miały, jak do tej pory, większości 50 proc. mandatów w Parlamencie Europejskim. Z pomocą liberałów bądź zielonych będą co prawda w stanie uzyskać większość, ale trudno nie odnotować ich kolejnego osłabienia. Wśród elit słychać oddech ulgi. Tyle że nie sposób rządzić wiecznie w strachu, że za moment nadejdzie polityczny Armagedon. Unia Europejska nie stawi czoła wyzwaniom płynącym z Chin, z Rosji oraz ze Stanów Zjednoczonych, jeśli jedyną odpowiedzią elit na wzrost siły skrajnej, antyunijnej prawicy będzie ucieczka do przodu, tj. pogłębianie integracji i równoczesna paniczna obawa przed tymi, którym z tego właśnie powodu rośnie poparcie. Być może odpowiedź na powyżej opisany dylemat jest podobna do tej, co w przypadku podziału na osi lewica – prawica. Byłby to powrót do tego, co było i działało, zamiast szukania nowego, które albo nie zadziała, albo wysadzi całą konstrukcję w powietrze. Niewykluczone skądinąd, że sygnał do zrobienia kroku wstecz (lub też, w każdym razie, nierobienia kolejnych kroków naprzód) nadejdzie z Niemiec, gdzie elity są, po doświadczeniu faszyzmu, chyba bardziej niż w innych państwach wyczulone na wsłuchiwanie się w nastroje opinii publicznej. Nie po to jednak, by im ulegać (jak PiS w Polsce), lecz po to, by mądrze manewrując, dokonywać stosownej korekty kursu i w efekcie spychać skrajności do narożnika (a nie samemu się nimi stawać). Jeszcze ważniejszy od zatrzymania ofensywy AfD, która osiągnęła wynik gorszy od spodziewanego, jest jednak, prawie niezauważony w Polsce, wywiad nowej przewodniczącej rządzącej CDU Annegret Kramp-Karrenbauer sprzed kilku tygodni. W wywiadzie wyraźnie odcięła się od najdalej idących pomysłów prezydenta Francji Emmanuela Macrona, dając jasny sygnał, iż szuka drogi, która pogodziłaby wizję przyspieszonej, głębszej integracji z ideami wyrażanymi np. przez rząd PiS. By jednak wizje nowej szefowej CDU zwyciężyły, muszą zostać najpierw usłyszane. Byłoby więc dobrze, aby PiS – skoro już wybory wygrał – podjął dialog z Berlinem, a nie zajmował się wyłącznie ściganiem się z naszym rodzimym AfD.",,
https://wiadomosci.onet.pl/swiat/wybory-do-europarlamentu-2019-wyniki-dla-calej-unii-europejskiej/s54tlge,Jak będzie wyglądał Parlament Europejski 2019-2024?,"Nie we wszystkich krajach UE podano oficjalne wyniki eurowyborów, ale już wiadomo, że chadecy i socjaliści obsadzą najwięcej miejsc w Parlamencie Europejskim w kadencji 2019-2024. Według aktualizowanych danych, podanych na stronie PE, Europejska Partia Ludowa (do której należy m.in. PO) zdobędzie 180 mandatów, a socjaliści - 145. Trzecią siłą (109 mandatów) będą liberałowie pod wodzą Guya Verhofstadta.","Wiemy już, jaki kształt będzie mieć europarlament następnej kadencji. Choć w niektórych krajach Wspólnoty nadal mamy jedynie niepełne dane, na stronie Parlamentu Europejskiego już przedstawiono najbardziej prawdopodobny rozkład mandatów na kolejną, pięcioletnią kadencję. W europarlamencie do obsadzenia jest 751 mandatów. Na pierwszym miejscu, ze 180 mandatami, znalazła się chadecka Europejska Partia Ludowa (ang. European People’s Party, EPP). Do składu EPL wchodzą 73 partie z całej UE, głównie o profilu proeuropejskim, prodemokratycznym, ludowym i konserwatywno-liberalnym. Do EPL należy też obecny Przewodniczący Komisji Europejskiej Jean-Claude Juncker oraz Przewodniczący Rady Europejskiej Donald Tusk. Spośród polskich partii politycznych, do ugrupowania europejskich chadeków należy PO i PSL. Oprócz tego w EPL jest także niemiecka CDU czy węgierski Fidesz, od 20 marca 2019 r. zawieszony w prawach członka. Za chadekami znalazł się lewicowy Postępowy Sojusz Socjalistów i Demokratów w Parlamencie Europejskim (ang. Progressive Alliance of Socialists and Democrats, S&D). Zdobywając 146 mandatów będzie drugą siłą w PE kolejnej kadencji. S&D to grupa polityczna powstała z połączenia Partii Europejskich Socjalistów (do której należy m.in. polski SLD i Unia Pracy, a także niemiecka SPD czy brytyjska Partia Pracy) oraz część Ruchu Demokracji w Europie 2025 (druga część ruchu należy do frakcji Zjednoczona Lewica Europy - Nordycka Zielona Lewica). Do S&D należą też inne partie socjaldemokratyczne, nie będące częścią wyżej wymienionych ugrupowań. Trzecią siłą w nowym europarlamencie będzie Porozumienie Liberałów i Demokratów na rzecz Europy (ang. Alliance of Liberals and Democrats for Europe, ALDE). Spośród polskich partii do porozumienia należy Nowoczesna. Obecnie na czele frakcji stoi belgijski polityk Guy Verhofstadt. Liberałowie zdobędą, według niepełnych jeszcze danych z 28 państw UE, 109 mandatów. Na czwartym miejscu znaleźli się Zieloni - Wolny Sojusz Europejski. Frakcja składa się obecnie z dwóch europejskich partii - Europejskiej Partii Zielonych oraz Wolny Sojusz Europejski (organizacja skupiająca ugrupowania polityczne ""narodów bez państw"", np. belgijski Nowy Sojusz Flamandzki, francuska Partia Narodu Korsykańskiego czy hiszpańska Republikańska Lewica Katalonii). Z Polski do WSE należą: Ruch Autonomii Śląska i Kaszëbskô Jednota. Zieloni-WSE zdobyli 69 mandatów w PE. Europejscy Konserwatyści i Reformatorzy (European Conservatives and Reformists, ECR) obejmą 59 miejsc w europarlamencie. Do grupy EKR należy obecnie brytyjska Partia Konserwatywna, czeska Obywatelska Partia Demokratyczna, polskie Prawo i Sprawiedliwość, a także pojedynczy posłowie z innych ugrupowań. O jeden mandat mniej, według niepełnych jeszcze wyników, zdobyła Europa Narodów i Wolności (ang. Europe of Nations and Freedom, ENF). Grupa zrzesza posłów skrajnie prawicowych i eurosceptycznych. Frakcja została utworzona w 2015 r. z inicjatywy Marine Le Pen, a jej główny trzon stanowili deputowani z francuskiego Frontu Narodowego. Dołączyli do nich wówczas m.in. pojedynczy posłowie z włoskiej Ligi Północnej Matteo Salviniego, Wolnościowej Partii Austrii, holenderskiej Partii Wolności, a także dwóch deputowanych Kongresu Nowej Prawicy. Za eurosceptykami od Le Pen uplasowała się Europa Wolności i Demokracji Bezpośredniej (ang. Europe of Freedom and Direct Democracy, EFDD), której liderem jest Brytyjczyk Nigel Farage. Grupa powstała po wyborach w 2014 r., a jej głównymi ugrupowaniami zostały Partia Niepodległości Zjednoczonego Królestwa i włoski Ruch Pięciu Gwiazd. Do grupy dołączył również polski eurodeputowany, Robert Iwaszkiewicz, startujący do PE w 2014 z listy Kongresu Nowej Prawicy. Europa Wolności i Demokracji Bezpośredniej w nowej kadencji europarlamentu zdobyła 54 mandaty. 39 mandatów otrzymała Zjednoczona Lewica Europejska – Nordycka Zielona Lewica. Frakcja w Parlamencie Europejskim grupuje partie socjalistyczne, komunistyczne i ekosocjalistyczne. Należą do niej m.in. grecka Syriza, hiszpański Podemos, niemiecka Die Lienke czy irlandzka Sinn Féin. 29 mandatów, według niepełnych jeszcze danych ze wszystkich krajów UE, przypadnie nowym eurodeputowanym, reprezentującym partie, które jeszcze nie zrzeszyły się z żadnym z istniejących w PE ugrupowań. 8 mandatów trafi do posłów niezrzeszonych.",Jak będzie wyglądał nowy Parlament Europejski?,
https://wiadomosci.onet.pl/politico/walka-o-fotel-szefa-komisji-europejskiej-z-cienia-wychodzi-negocjator-brexitu-michel/hxw9231,Walka o fotel szefa Komisji Europejskiej – z cienia wychodzi negocjator brexitu Michel Barnier,"Główny negocjator Unii Europejskiej w sprawie brexitu nic już nie negocjuje – a jednak Francuz Michel Barnier wciąż lata po całej Europie, wygłasza przemówienia na temat przyszłości Wspólnoty i spotyka się z krajowymi przywódcami, którzy już wkrótce nominują kolejnego przewodniczącego Komisji Europejskiej, piszą David M. Herszenhorn i Maïa de La Baume z POLITICO.","Pod pretekstem utrzymania jedności wśród 27 krajów Unii w sprawie brexitu i kontynuowania konsultacji, Barnier – doświadczony francuski mąż stanu, który spędził dwie kadencje na stanowisku unijnego komisarza – prowadzi niezbyt subtelną kampanię, której celem jest zdobycie najwyższego stanowiska w UE: stanowiska, o którym myślał od dawna, a które teraz jest w jego zasięgu. Na początku maja Barnier był na przykład w Chorwacji, gdzie spotkał się z premierem Andrejem Plenkovićem i innymi wysokimi przedstawicielami tego kraju. Zaś dzień wcześniej wygłosił przemówienie na politechnice w Monachium. Wybór Bawarii wyglądał na próbę śmiałego wkroczenia na teren Manfreda Webera, niemieckiego europosła, który jest kandydatem na stanowisko przewodniczącego Komisji z ramienia Europejskiej Partii Ludowej (EPP) – do której przecież należy także Barnier. W pewnym momencie, kiedy Barnier mówił o tym, co musi zrobić UE, aby nie oddawać pola prawicowym populistom, wymsknęło mu się zdanie, które było niejako przyznaniem się do tego, o co mu chodzi: – W tym przemówieniu starałem się zaangażować obywateli w publiczną debatę dotyczącą tej kampanii… Natychmiast zorientował się, co powiedział. Zamarł na chwilę i dodał: – Nie jestem jednym z kandydatów, ale staram się brać udział i mówić, co myślę. Taka jest moja rola, moja odpowiedzialność. Niezależnie od tych zaprzeczeń, widać, że Barnier – który już raz bezskutecznie ubiegał się o nominację EPP, aby wystąpić w 2014 r. przeciwko kandydaturze Jeana-Claude’a Junckera – jednoznacznie przedstawia siebie jako kompromisowego kandydata na stanowisko przewodniczącego Komisji. Jego atuty: to on wzmocnił jedność 27 krajów UE w obliczu zagrożenia, jakie stanowił brexit; jest konserwatystą, który jednak potrafił zbudować trwałe relacje z przywódcami całej Unii, należącymi do różnych partii politycznych; jest także doświadczonym urzędnikiem służby cywilnej, od lat na pierwszej linii frontu walki ze skrajnie prawicowym populizmem i eurosceptycyzmem. Jego retoryka nie jest retoryką zatroskanego obywatela, ale kandydata prowadzącego kampanię. W Monachium jego przemówienie początkowo skupiało się głównie na brexicie, później jednak Barnier zaczął mówić także o czterech filarach, które jego zdaniem mają kluczowe znaczenie dla przyszłości Unii. Są to: ekologiczny ""new deal"", kwestie migracji, gospodarka (w tym szczególnie wyzwania wynikające z nowych technologii) oraz bezpieczeństwo. – Jeśli będziemy działali samotnie, odpadniemy z gry – mówił. – Staniemy się tylko widzami. Ja nie angażuję się w politykę, żeby być tylko widzem. Musimy być aktorami! Kiedy Weber i trójka pozostałych ""głównych kandydatów"" na przewodniczącego Komisji Europejskiej brali udział w debacie we Florencji, Barnier był w Valletcie. Spotkał się tam z premierem Malty, Josephem Muscatem, jednym z najważniejszych europejskich socjalistów, i z krajowymi parlamentarzystami. Odwiedził także największy port na wyspie, podobno po to, aby zwrócić uwagę na ogromną wartość unii celnej w ramach UE. Trzy dni wcześniej, kiedy piątka głównych kandydatów spierała się ze sobą na zorganizowanej przez POLITICO debacie wyborczej w Maastricht, Barnier miał inną scenę tylko dla siebie: przemawiał na katolickim uniwersytecie w belgijskim Leuven. Ledwie napomknął tam o brexicie, ale za to skupił się na swojej optymistycznej, ambitnej wizji priorytetów Unii na najbliższe lata. Spotkanie w Leuven zostało zorganizowane po części przy pomocy Josepha Daula, szefa EPP, który co prawda jest patronem Webera, ale pozostaje w bliskich stosunkach także z Barnierem. Barnier i ścisła grupa jego wysoko postawionych doradców – weterani Komisji, ale także lojalni podwładni, którzy pracowali pod jego kierownictwem, kiedy obejmował kolejne stanowiska – zakładają, że obecne wybory wyłonią najbardziej rozdrobiony Parlament Europejski w całej historii Unii. Jeśli żadna z partii nie odniesie zdecydowanego zwycięstwa, to 28 szefom rządów tworzącym Radę Europejską łatwiej będzie odsunąć na bok system ""wiodącego kandydata"" z Parlamentu – znanego w Brukseli jako Spitzenkandidat – który wielu z nich i tak się nie podoba. – On na pewno nie powie ""nie"", jeśli Rada wyciągnie jego nazwisko i widać, że chce, aby go wezwali – mówi urzędnik Komisji dobrze znający Barniera. – Może się okazać, że będzie akurat pasował. Barnier nigdy publicznie nie krytykował Webera, który nawet przez lojalnych członków EPP uważany jest za mało wyrazistego kandydata. Przeciwnie: chwalił kampanię Webera i proponował mu pomoc. Jednak od czasu, kiedy jesienią w Helsinkach bawarski europoseł uzyskał nominację EPP, Barnier nie pojawił się na żadnym z jego ważnych spotkań. Zamiast tego wyraźnie cieszył się wolnością niezależnego niekandydata. Występował przed ważnymi zgromadzeniami, a jego podróże opłacane były przez Komisję Europejską jako część jego oficjalnych obowiązków związanych z brexitem. Barnier szczególnie unika publicznego chwalenia systemu Spitzenkandidat, który niegdyś akceptował jako metodę usprawnienia demokracji w Unii. A Weber i jego zwolennicy wyraźnie widzą zagrożenie z jego strony… Elmar Brok, doświadczony niemiecki europoseł, skrytykował Barniera za ""mieszanie się"" w kampanię. ""Dawniej powiedziałoby się, że to nie są dobre, angielskie maniery"", powiedział w wywiadzie prasowym, używając niemieckiego idiomu, aby wyrazić niezadowolenie z zachowania Francuza. ""Weber jest naszym kandydatem: on i nikt inny,"" dodał. Brok żądał również, aby przywódcy Unii respektowali system ""wiodącego kandydata"": ""Podobnie jak w roku 2014, chcemy, aby wybór przewodniczącego Komisji nie odbywał się w kuluarach,"" powiedział. ""Rada Europejska powinna dołożyć starań, aby nie został nominowany nikt inny. To byłoby naruszenie warunków umowy."" System Spitzenkandidat został zastosowany w 2014 r., kiedy na stanowisko przewodniczącego wybrano Junckera. Przewiduje on, że Rada uznaje nominację kandydata partii, która posiada najwięcej miejsc Parlamencie Europejskim. Rada jednak zawiadomiła już, że system nie wiąże jej prawnie – mimo rezolucji Parlamentu, stwierdzającej, że powinien być stosowany. Wysoki rangą urzędnik Unii potwierdził w rozmowie stanowisko Rady i wspomniał o dyskusji, jaką w ubiegłym roku toczyli przywódcy. – Doszli do porozumienia, że Rada Europejska nie może z góry zagwarantować, iż zaproponuje jednego z ""wiodących kandydatów"" na stanowisko przewodniczącego Komisji – powiedział, cytując przewodniczącego Rady, Donalda Tuska. – Ten proces nie działa automatycznie. Główne ugrupowanie liberalne w PE, Porozumienie Liberałów i Demokratów na rzecz Europy (ALDE), także sprzeciwia się temu systemowi, twierdząc, że nieuczciwie faworyzuje on EPP. ALDE oskarża konserwatystów o łamanie porozumienia w sprawie dopuszczenia międzynarodowych list kandydatów, co umożliwiłoby ogólnoeuropejską kampanię. Zamiast tego wybory do Parlamentu zamieniają się w serię 28 konkursów na poziomie krajowym – dlatego liberałowie odmówili przedstawienia jednego kandydata. Na niedawnym spotkaniu Rady w Sybinie w Rumunii, Tusk zaprosił premierów i prezydentów, aby spotkali się na nadzwyczajnym szczycie 28 maja, dwa dni po wyborach do PE. Powiedział im też, że jeśli ktokolwiek z nich ma jakieś prywatne aspiracje dotyczące wysokich stanowisk unijnych, to nadszedł czas, aby publicznie je ogłosić. Tusk przypomniał im także, że to tradycja – a nie traktaty europejskie – skłania do poszukiwania jednomyślności, jeśli to tylko możliwe. Jedyne czego prawo unijne tu wymaga, to kwalifikowana większość. Juncker na przykład został wybrany mimo zastrzeżeń ze strony Wielkiej Brytanii i Węgier. Innymi słowy: żaden kraj nie ma prawa weta, ale jeśli któryś z przywódców ma wymagania, które uznaje za niepodlegające negocjacjom, powinien je ujawnić – choć być może najpierw dobrze przemyśleć. W 2014 r. przywódcy krajów UE spotkali się na czterech szczytach – w maju, czerwcu, lipcu i sierpniu – zanim podjęli ostateczną decyzję. Wspomniany wysoki rangą urzędnik mówi, że wyznaczony przez Tuska cel osiągnięcia porozumienia do końca czerwca wydaje się zbyt ambitny i że najprawdopodobniej potrwa to dłużej. Dla Barniera i jego zwolenników najkorzystniejsza byłaby sytuacja, w której inni przywódcy dołączyliby do prezydenta Francji, Emmanuela Macrona, przyjmując jego stanowisko: ""Byle nie Weber"". Macron, który chce stworzyć w Brukseli nową siłę o charakterze centrowo-liberalnym, sygnalizował już przez swoich doradców, że zdecydowanie sprzeciwia się kandydatowi EPP. Wystarczyłoby, aby na najbliższym szczycie przyłączyło się do niego kilku innych przywódców – zwłaszcza liberałów i socjalistów – aby Weber pozbawiany został szans na stanowisko. Według sondażu POLITICO EPP ponownie zostanie największą partią w Europarlamencie, co zgodnie z systemem Spitzenkandidat miałoby jej dać pierwszeństwo zgłoszenia kandydata na przewodniczącego Komisji. Ale zarówno EPP, jak i Partia Europejskich Socjalistów (PES), od dawna będące głównymi graczami w Brukseli, najprawdopodobniej stracą część mandatów, bo wyborcy mniej chętnie głosują dziś na największe ugrupowania. Macron, który własną kampanię prezydencką prowadził jako kandydat niezależny, nie czuje się związany z tradycyjnymi siłami politycznymi. – Twierdzenie, że jedna partia ma podjąć decyzję, nie ma sensu – powiedział doradca francuskiego prezydenta podczas niedawnej wizyty w Brukseli. – Francuz nie może głosować na Webera. Doradca dodał także, że Barnier mógłby być kandydatem kompromisowym. – Po negocjacjach w sprawie brexitu jest osobą powszechnie znaną – powiedział. – Ma także tę przewagę, że jest bardziej Europejczykiem, niż Francuzem. Stał się osobistością europejską. W minioną środę Macron powiedział, że oczekuje kandydata z ""doświadczeniem na najwyższym szczeblu rządowym lub na szczeblu Komisji Europejskiej"" – co automatycznie wyklucza Webera. Jednak Barnier może jednak natknąć się na kilka innych przeszkód. Podobnie jak Weber czy Frans Timmermans – pierwszy wiceprzewodniczący Komisji i kandydat socjalistów – Barnier nigdy nie był głową państwa czy szefem rządu, co przez wiele lat było nieoficjalnym kryterium na stanowisko przewodniczącego Komisji. Poza tym 68-letni Barnier jest o niemal cztery lata starszy od Junckera, co może być problemem w czasie, kiedy wiele proeuropejskich głosów domaga się powierzenia tej funkcji młodszej, bardziej energicznej osobie. A jako kandydat z Europy Zachodniej nie przyczyni się do większego zróżnicowanie władz Unii. Kanclerz Austrii, Sebastian Kurz, który w wieku 32 lat jest najmłodszym przywódcą krajowym w Unii i członkiem EPP, poparł Webera. Jednak w jednym z niedawnych wywiadów, mówiąc o przyszłości UE, Kurz nie upierał się przy kandydaturze Niemca – powiedział natomiast, że Europa potrzebuje ""zmiany pokoleniowej na najwyższych stanowiskach"". Weber ma 46 lat. W międzyczasie premier Węgier, Viktor Orbán – członek EPP – postawił kolejną potencjalną przeszkodę na drodze Webera, mówiąc, że nie będzie już go wspierać, po części z powodu szerszego rozłamu, który doprowadził EPP do zawieszenia członkostwa partii Orbána. Kolejną nieprzewidywalną zmienną jest brexit, z którym nadal nie wiadomo co będzie. Można by to uznać za ironię losu, gdyby szanse Barniera zostały wzmocnione przez Wielką Brytanię, której miało już w tej chwili nie być w Unii, ale przez wewnętrzne podziały i spory polityczne wciąż jeszcze tego nie zrobiła. A skoro na razie nadal jest członkiem UE, zachowuje możliwość wpływania na decyzje Wspólnoty. Nominacja na stanowisko przewodniczącego Rady wymaga większości kwalifikowanej – a Wielka Brytania, trzeci co do liczby ludności kraj Unii, może mieć na tę decyzję duży wpływ (jeśli tylko nie wstrzyma się od głosu). Choć niektórzy przedstawiciele UE i dyplomaci uważają, że Londyn nie będzie chciał brać udziały w tym procesie, jeden z naszych wysoko postawionych rozmówców mówi, że jak dotąd nie podjęto w tej sprawie żadnej wiążącej decyzji. Zgodnie z prawem, Wielka Brytania ma prawo głosu. Niektórzy analitycy uważają, że gdyby Barnier został przewodniczącym Komisji, to mogłoby być dla Londynu najlepszą gwarancją, że Unia spełni wszystkie swoje zobowiązania wynikające z wynegocjowanej z Brukselą umowy o brexicie. Barnier z kolei, jako główny architekt tego porozumienia, ma osobisty interes w jego powodzeniu. Jeden z brytyjskich dyplomatów powiedział, że choć nie jest jeszcze jasne, czy brytyjski rząd weźmie udział w obradach nad przyszłym przywództwem UE, to potencjalne korzyści płynące z objęcia tego stanowiska przez Barniera są rzeczywiście przedmiotem dyskusji. Obecnie unijny zespół ds. brexitu nie ma wiele do roboty – może jedynie obserwować sytuację i czekać, kto po Theresa May obejmie tekę premiera i jakie w związku z tym będzie stanowisko Wielkiej Brytanii. Na szlaku swojej nieoficjalnej kampanii Barnier wykorzystuje swoją pracę nad brexitem, by pokazać, że dobrze rozumie zagrożenia ze strony populizmu, przed jakimi stoi UE – nie tylko Wielka Brytania, ale cały kontynent. – W ciągu ostatnich dwóch czy trzech lat prowadziłem te niezwykle złożone negocjacje, starając się zrozumieć, dlaczego 52 procent Brytyjczyków zagłosowało przeciwko Europie – powiedział w Monachium. – Ważne jest, aby to zrozumieć, bo ten strach, ten sprzeciw wobec Europy, jest taki sam w wielu regionach naszego kontynentu. W wielu regionach Francji, Belgii, Włoch… Barnier podkreśla także swoje sukcesy w utrzymywaniu jedności pozostałych 27 krajów Wspólnoty, sugerując, że w przyszłości może to być jego atutem. – W ciągu ostatnich dwóch lat w każdej stolicy UE byłem przynajmniej trzy razy – mówił. – Przez ten dialog budowaliśmy jedność, które nie jest dana z góry ani przypadkowa. Budowaliśmy ją przez szacunek, słuchając się nawzajem i znajdując wspólną linię negocjacji. I uważam, że ta metoda powinna być stosowane także w przyszłości, w obliczu kolejnych wyzwań. Redakcja: Michał Broniatowski",Michel Barnier,
https://wiadomosci.onet.pl/politico/wybory-do-parlamentu-europejskiego-2019-europa-przegrala-walke-z-fake-newsami/qh0he7e,Europa przegrała przedwyborczą walkę z fake newsami,"Obywatele Unii głosują w wyborach do swojego parlamentu, ale mimo tego, że państwa członkowskie próbują zapewnić, by przebiegły bez zakłóceń, to jednak w sieci swobodnie szerzą się precyzyjnie przygotowane kampanie dezinformacyjne, pisze Mark Scott z POLITICO.","Europejskie rządy stworzyły ""oddziały specjalne"" do zwalczania fake newsów. Komisja Europejska opublikowała zasady dotyczące blokowania dezinformacji. Zaś Facebook otworzył w Dublinie tzw. gabinet wojenny, w którym zatrudnił 40 osób. Ich jedynym zadaniem jest powstrzymywanie szerzenia fałszywych narracji online. Wyniki tych działań są słabiutkie. Wyborcy, którzy właśnie oddają swoje głosy, by wskazać deputowanych do Parlamentu Europejskiego – biorąc udział w drugim po wyborach w Indiach tak wielkim demokratycznym teście na świecie – byli, są i zapewne będą narażeni na zaawansowane kampanie dezinformacyjne prowadzone w sieci. Informacja jest cenna. Dostarczymy Ci ją do rąk własnych. Zapisz się na newsletter Onet Wiadomości! Polityczni decydenci i firmy ponieśli porażkę w powstrzymywaniu dezinformacji, w tym zwłaszcza nienawistnych wiadomości o imigracji i islamie, które masowo krążą po mediach społecznościowych. Pokazuje to jak ograniczonymi środkami dysponują w tej coraz ważniejszej w wyborach na całym świecie kwestii. Zjawisko to po raz pierwszy zostało zauważone podczas amerykańskiej kampanii prezydenckiej w 2016 roku, a nabrało jeszcze większego znaczenia podczas późniejszych wyborów, od Niemiec po Brazylię. Pokazuje to również zmieniającą się naturę i coraz większe zaawansowanie tych internetowych kampanii. Tak przynajmniej wynika z ponad dwudziestu wywiadów przeprowadzonych z wysokimi rangą menadżerami firm technologicznych, analitykami ds. bezpieczeństwa narodowego i politykami z całej Europy i spoza jej granic. Początkowo główną – i często publiczną – rolę w rozprzestrzenianiu fałszywych narracji odgrywały grupy wspierane z zagranicy, szczególnie przez rząd rosyjski. Dziś dołączyły do nich ugrupowania rodzimych ekstremistów, podmioty wspierane przez państwo i wirtualni kuglarze, którzy chcą osłabić wiarę wyborców w demokratyczne instytucje. Ta wielość aktorów sprawia, że niemal niemożliwością jest ustalenie, kto produkuje i rozpowszechnia fałszywe lub zmanipulowane wiadomości online. – Wciąż potrzebujemy wielu nowych narzędzi. Musimy wiedzieć więcej o fałszywych kontach i botach, częściej korzystać ze sprostowań, zdecydowanie potrzebna jest większa otwartość na niezależną kontrolę – mówi POLITICO Julian King, europejski komisarz ds. bezpieczeństwa. – Musimy być również świadomi, że ci, którzy próbują mieszać, szybko się uczą, zmieniają i udoskonalają swoją taktykę. W kampanii przed wyborami do Parlamentu Europejskiego, manipulacje polegały głównie na przysłowiowym wkładaniu kija w mrowisko, czyli podgrzewaniu takich tematów jak wrogość wobec Unii Europejskiej, nienawiść w stosunku do establishmentowych polityków w rodzaju Emmanuela Macrona we Francji, czy fala imigrantów w liczącej 28 państw wspólnocie. Analitycy mówią, że trudno jest bezpośrednio powiązać takie dezinformacyjne kampanie ze zmianami preferencji wyborczych obywateli. Ponieważ jednak frekwencja wyborcza w wyborach europejskich będzie prawdopodobnie w wielu krajach niska, a różnice pomiędzy dużymi partiami minimalne, jak chociażby we Francji, gdzie centrowa partia Macrona idzie łeb w łeb ze skrajnie prawicowym Zjednoczeniem Narodowym Marine Le Pen, nawet niewielkie przepływy w elektoracie mogą mieć poważne konsekwencje dla końcowego wyniku. – Większość dezinformacji zbudowanych jest na faktach, które następnie zostają zmanipulowane, tak by płynęły z nich zupełnie inne wnioski – mówi Mikael Tofvesson, wiceszef departamentu w Szwedzkiej Agencji ds. Sytuacji Kryzysowych, którego zespół jest odpowiedzialny za przeciwdziałanie zagranicznym próbom osłabiania instytucji demokratycznych, w tym także podczas zbliżających się wyborów europejskich. – Jeżeli chcesz przeprowadzić kampanię wpływu, to będzie ona miała większy zasięg ze względu na stosunkowo niską frekwencję podczas wyborów europejskich – dodaje. Nie potrzeba specjalnego wysiłku, by znaleźć fake newsy w sieci. Na nacjonalistycznych grupach na Facebooku, na Twitterze i stronach internetowych, które przyciągają ekstrema rodzimej polityki tak z lewa jak i z prawa, mieszanka antyestablishmentowej, antyimigranckiej i antyunijnej retoryki rozrasta się jak na drożdżach. Treści tworzone w jednym kraju są często tłumaczone i udostępniane lub pożyczane przez podobne grupy w innych państwach Unii. We Włoszech dotyczy to między innymi oskarżeń miliardera George’a Sorosa o chęć zmanipulowania wyników europejskich wyborów. W Niemczech ekstremiści otwarcie zastanawiają się, czy za upadkiem koalicji rządowej w Austrii, której częścią była skrajnie prawicowa Partia Wolności, nie stoją lewicowi politycy. We Francji strony agregujące skrajnie prawicowe newsy rutynowo nagłośniają przypadki rzekomych przestępstw popełnianych przez afrykańskich imigrantów, by pogłębiać wewnętrzne podziały w społeczeństwie. Tylko w tym tygodniu grupa Avaaz, która zajmuje się monitorowaniem kampanii wyborczych, odkryła ponad 500 podejrzanych stron facebookowych i grup, które rozpowszechniają fałszywe treści lub stosują techniki manipulacyjne, by promować skrajną prawicę lub ugrupowania antyunijne. W sumie od początku 2019 roku fałszywe konta w mediach społecznościowych miały ponad 500 milionów odsłon. W Niemczech publiczna telewizja ARD odkryła dużą sieć prawdopodobnie zautomatyzowanych kont na Twitterze, z których wysyłano dziesiątki tysięcy wiadomości popierających AfD. By zwiększyć zasięg takich wiadomości, partie polityczne i ich zwolennicy śledzą internetowe trendy mając nadzieję, że uda im się wykorzystać gorące tematy – takie jak niedawny pożar katedry Notre Dame w Paryżu – do promowania swoich poglądów. Taka taktyka nie jest sprzeczna z zasadami platform społecznościowych, które zakazują szerzenia mowy nienawiści, ponieważ dezinformacja jest w tym przypadku oparta na manipulacji faktami i nie jest uważana za jawny fake news lub zakazaną treść. W przeciwieństwie do tradycyjnych partii, które mają dobrze zakorzenione, ogólnokrajowe sieci zwolenników, ugrupowania skrajne, z niewielkim politycznym dorobkiem, muszą polegać na platformach cyfrowych, by przyciągnąć potencjalnych wyborców. Często mieszają ze sobą polityczną reklamę, silnie upolitycznione informacje i plotki krążące w mediach społecznościowych, by przyciągnąć uwagę bardziej mainstreamowych wyborców i mediów. Przy takim hybrydowym podejściu często trudno jest oddzielić dezinformację od uprawnionej agitacji politycznej, twierdzi Chloe Colliver, szefowa działu badań cyfrowych w Instytucie Dialogu Strategicznego, londyńskim think-tanku, który zajmuje się tropieniem ekstremizmu w sieci. W odpowiedzi europejscy politycy domagają się, by firmy specjalizujące się w mediach społecznościowych robiły więcej w celu zwalczania nienawistnych i fałszywych treści. Przedstawiciele branży twierdzą jednak, że nie jest ich zadaniem cenzurowanie materiałów online, które – choć dla wielu wyborców odrażające – z technicznego punktu widzenia nie są nielegalne. Społecznościowi giganci łączą również siły z unijnymi weryfikatorami faktów, by demaskować nieprawdziwe doniesienia w swoich sieciach, ale taka współpraca ma jak dotąd minimalny wpływ na rozprzestrzenianie się fałszywych narracji. – Zdajemy sobie sprawę, że niektórzy ludzie sądzą, że powinniśmy usuwać wszystko – mówi Richard Allan, główny lobbysta Facebooka w Europie, który przyznaje, że firma jak dotąd nie może pochwalić się żadnymi skutecznymi działaniami w blokowaniu cyfrowych kampanii, wprowadzającymi w błąd europejskich wyborców. – Ale obawialibyśmy się zrobić coś takiego podczas kampanii wyborczej. Europa idzie do urn, a decydenci i eksperci ds. bezpieczeństwa narodowego gorączkowo próbują ocenić, czy fala subtelnej dezinformacji, która zalewa obecnie Stary Kontynent, może być sterowana z Kremla. Zadanie to okazuje się szalenie trudne. W nowym cyfrowym świecie, w którym ugrupowania nacjonalistyczne i ekstremistyczne używają przekazów często łączonych, ale nie bezpośrednio związanych z prorosyjskimi poglądami politycznymi, odkrycie bezpośredniego powiązania z Moskwą przypomina szukanie igły w stogu siana, twierdzi wysoki rangą urzędnik East Stratcom Task Force, unijnego zespołu, którego zadaniem jest tropienie dezinformacji szerzonej przez Rosję. Urzędnik ten zastrzegł sobie anonimowość, ponieważ nie wolno mu mówić publicznie o toczących się śledztwach. Eksperci twierdzą, że sponsorowane przez Rosję grupy zmieniły swoją taktykę od czasu amerykańskich wyborów prezydenckich w 2016 roku, kiedy to same tworzyły fałszywe treści, by zwieść amerykańskich wyborców. Dziś zautomatyzowane konta w mediach społecznościowych, tak zwane boty, z luźnymi związkami z Rosją, promują na platformach rodzime ugrupowania polityczne, często forsując obie strony gorących sporów, takich jak ten dotyczący zawieszonego wyjścia Wielkiej Brytanii z Unii. Celem jest ukrycie się za istniejącymi ekstremistycznymi użytkownikami, którzy mają duży zasięg w mediach społecznościowych – Stworzenie czegoś z niczego jest naprawdę trudne – mówi Ben Nimmo, który zajmuje się tematem dezinformacji w Atlantic Council. – Znacznie łatwiej jest nagłośnić istniejące treści. Decydenci z trudem radzą sobie z nową rzeczywistością – szczególnie że niektórzy europejscy przywódcy, tacy jak Matteo Salvini we Włoszech, są otwarcie prokremlowscy. Dotychczasowe reakcje, w tym niewiążące wytyczne Komisji Europejskiej dla platform społecznościowych, jak zwalczać dezinformację, nie zdołały jak dotąd powstrzymać fałszywych narracji, które szerzą się w wirtualnym świecie niczym pożar. Unijni deputowani są rozdarci pomiędzy chęcią scedowania odpowiedzialności za ściganie cyfrowej mowy nienawiści na wielkie spółki technologiczne, a zmuszeniem Big Tech do wzięcia większej odpowiedzialności za to, co publikuje się w ich sieciach. Ta próżnia jest świetnym środowiskiem dla rozwoju zaawansowanych kampanii dezinformacyjnych – zarówno w wyborach europejskich, jak i gdzie indziej. – Deputowani pokpili sprawę – mówi Marietje Schaake, odchodząca holenderska eurodeputowana, która specjalizuje się w kwestiach cyfrowych. – Dopiero zaczynamy pojmować wyzwania stojące przed liberalnymi demokracjami. Redakcja: Michał Broniatowski Chcesz być na bieżąco z najważniejszymi informacjami dnia? Polub Onet Wiadomości na Facebooku!",Polityczni decydenci i firmy ponieśli porażkę w powstrzymywaniu dezinformacji,
https://wiadomosci.onet.pl/tylko-w-onecie/wybory-do-parlamentu-europejskiego-2019-co-polacy-sadza-o-unii-europejskie/7gp5bmv,"Co myślisz mówiąc ""Unia Europejska""? [Infografika]","Kiedy myślisz o UE, co najpierw przychodzi ci na myśl? W jakim stopniu zgadzasz się lub nie z następującym stwierdzeniem: ""to, co łączy obywateli UE, jest ważniejsze niż to, co ich dzieli""? Jak często w ciągu ostatnich 4 tygodni miałeś styczność z polityką? - na te pytania odpowiadali internauci. Zobacz, jakie były ich odpowiedzi! Jakich odpowiedzi sami byście udzielili?",,,
https://wiadomosci.onet.pl/tylko-w-onecie/wybory-do-parlamentu-europejskiego-budzet-ue/72jxger,Pieniądze w Unii Europejskiej. Transfery finansowe między Polską i UE,"Budżet Unii Europejskiej to coroczny plan finansowy. Realizuje on działania, które generują europejską wartość dodaną lub których koszty byłyby wyższe, gdyby finansowano je z budżetów państw członkowskich. Jakie są źródła dochodu UE? Jak wyglądają transfery Polska-Unia od początku naszego członkostwa we Wspólnocie? Odpowiedzi na te pytania prezentuje nasza infografika.",,,
https://wiadomosci.onet.pl/tylko-w-onecie/wybory-do-parlamentu-europejskiego-2019-dlaczego-sa-wazne/xlpfese,Wybieramy Parlament Europejski. Stawka jest duża [ANALIZA],"Europejskie wybory jeszcze nigdy nie były tak ważne. Z prognoz wynika, że nowi przedstawiciele zasiądą w parlamencie, który znacząco będzie różnił się od obecnego. Koniec dominacji dwóch największych partii i rozdrobnienie wymuszą szukanie nowych koalicji. 751 europosłów będzie współtworzyło prawo w trudnych czasach napięć wewnątrz UE i zawirowań międzynarodowych. Wynik niedzielnego głosowania zapewni wreszcie pole position PiS lub Koalicji Europejskiej i zdeterminuje jesienny wyścig o Polskę.","Europa niepewności czeka na nowy Parlament Europejski. Wyzwania są zarówno europejskie, jak i globalne. Ochrona klimatu wymaga trudnego kompromisu i szybkich, zdecydowanych działań. Temat migracji w ostatnich miesiącach przycichł i - według sondaży - najmniej interesuje obywateli Unii Europejskiej, co nie znaczy, że problemu już nie ma. Niekończąca się opowieść o brexicie to kolejny temat do sfinalizowania. Pod znakiem zapytania stoi kolejne referendum, podczas którego Brytyjczycy mogliby odwołać umowę albo zatwierdzić rozłąkę z UE. Po dzisiejszej rezygnacji ze stanowiska Theresy May, mieszkańcy Wysp czekają na nowego premiera. Piłka w grze. Informacja jest cenna. Dostarczymy Ci ją do rąk własnych. Zapisz się na newsletter Onet Wiadomości! Parlament Europejski w najbliższych latach będzie musiał odnaleźć się w sporze dotyczącym wyznaczania ram praworządności w państwach członkowskich. Na pewno głośno będzie przypominał o roli demokracji. Ponadto, PE będzie tworzył prawną rzeczywistość w Europie zmagającej się z populizmem i ekstremizmem. Trudnym decyzjom nie będą sprzyjać przepychanki na arenie międzynarodowej. Nic nie wskazuje jednak na to, by spór na linii UE-Rosja miał się szybko zakończyć. Eskalację konfliktu może wywołać Nord Stream 2. Europy zaczyna dosięgać też wojna handlowa Stanów Zjednoczonych z Chinami. Zapowiedź nałożenia ceł na towary z UE to nowa jej odsłona. Unia będzie musiała w końcu zareagować. Przed nami próba sił. Według najnowszych sondaży, chadecy mogą otrzymać w PE 180 mandatów (dziś mają ich 217), a centrolewica ma szanse na 149 miejsc (dziś 186). Trzecia co do wielkości grupa ALDE (Porozumienie Liberałów i Demokratów na rzecz Europy) - może zdobyć 76 mandatów. Dziś liczy 68 europosłów. To właśnie ALDE ma szansę uformować “koalicję środka” i odegrać kluczową rolę w kształtowaniu nowego układu sił.  Philipp Schulmeister, dyrektor Wydziału ds. Badania Opinii Publicznej w PE w rozmowie z Onetem ocenił, że “wielkiej koalicji” nie utworzą ani chadecy z socjalistami, ani socjaliści wraz z ALDE i Zielonymi. Koalicja większościowa - w jego opinii - w ogóle nie powstanie. Tym samym możemy być świadkami zdarzenia bez precedensu w PE.  Osłabienie największych graczy sprawi, że w PE pojawią się nowe ugrupowania, siłę zyskają też te, które dotychczas były na marginesie. Sondaże pokazują, że europejska scena polityczna będzie tak rozdrobniona, jak jeszcze nigdy nie była. Zgodnie z najnowszą prognozą ośrodka badań PE, aż pięć frakcji uzyska 40-70 miejsc.  Siły eurosceptyczne i skrajnie prawicowe wzmocnią się kosztem prawicowych i prounijnych ugrupowań. Europa Narodów i Wolności (ENF) do której należą m.in. przedstawiciele Zjednoczenia Narodowego Marine Le Pen oraz Ligi Matteo Salviniego może liczyć na 62 mandaty (dziś ma 37 miejsc). Europejscy Konserwatyści i Reformatorzy (ECR) mają zdobyć 66 mandatów (dziś 76). To właśnie w tej frakcji zasiadają europosłowie z Wielkiej Brytanii i przedstawiciele PiS, którzy - według krajowych prognoz - mogą liczyć nawet na 24 mandaty.  Skrajnie lewicowa Konfederacyjna Grupa Zjednoczonej Lewicy Europejskiej (GUE/NGL) może zdobyć 46 mandatów (dziś ma 52). Eurosceptyczna Europa Wolności i Demokracji Bezpośredniej (EFDD), która dziś ma 41 mandatów, może liczyć na 45 miejsc, z czego na 32 miejsca szykują się już eurosceptycy Nigela Farage'a.    Zieloni tworzący koalicję z Wolnym Sojuszem Europejskim mają uzyskać 57 mandatów, to o pięć miejsc więcej niż dziś. Według najnowszych sondaży, mieszanka populistów, eurosceptyków i przedstawicieli skrajnej prawicy - choć zyska na znaczeniu - nie będzie jednak aż tak silna, jak pokazywały pierwsze prognozy. Ich reprezentacja może urosnąć z obecnych około 20 proc. do 25 proc. miejsc w PE. Pytanie, co zrobią z tym potencjałem? Kluczowa jest tu możliwość współpracy, a nie same mandaty. Na razie nie wiadomo, które frakcje będą gotowe stworzyć jeden silny front, a nowy PE będzie wymagał solidnych koalicji i nowych kompromisów. Eksperci przewidują jednak, że większym kłopotem niż obecność nowych graczy będą dla instytucji unijnych rządy poszczególnych krajów członkowskich i ich ministrowie w Radzie UE. Szykują się gorące spory o komisarzy. Tuż po wyborach na tapecie będzie pytanie - kogo wystawią Polska, Węgry i Włochy. Po raz pierwszy wybory do PE i wybory parlamentarne w Polsce odbędą się w taki krótkim czasie – zaledwie kilkumiesięcznym. Nie ma wątpliwości co do tego, że zwycięzca wyścigu po miejsca w PE będzie miał łatwiejszą drogę do wygranej w jesiennej finalnej rozgrywce. Ostatnie sondaże pokazują, że obie siły idą łeb w łeb. Stawka jest duża, liczyć się będzie każdy głos. Zarówno obozy PiS-u, jak i Koalicji Europejskiej są zdesperowane, by wygrać obie rundy, ponieważ w rywalizację zaangażowały swoje największe działa - PiS kosztowne obietnice, a KE wątły kompromis, który może prysnąć jak bańka mydlana w przypadku przegranej w wyborach do PE. To też ważna bitwa dla Jarosława Kaczyńskiego. Jeśli PiS poniesie klęskę w pierwszej rundzie, drugą wygrać będzie bardzo trudno. To może być koniec politycznej kariery prezesa. Tym bardziej, że KE może jeszcze pociągnąć Donald Tusk. Dla starego-nowego gracza najlepszy wynik zjednoczonej opozycji to minimalna strata do PiS. Wtedy jego powrót może być ""ostatnią deską ratunku"" dla niepewnego tworu, jakim jest Koalicja Europejska. Zainteresował Cię artykuł? Zostań naszym fanem na Facebooku!","Niedzielne głosowanie to ""być albo nie być"" dla obozu rządzącego i zjednoczonej opozycji w Polsce",
https://wiadomosci.onet.pl/politico/premier-theresa-may-odchodzi-po-bitwie-ktorej-nie-mogla-wygrac/fgbqj4b,"Premier Theresa May odchodzi po bitwie, której nie mogła wygrać [KOMENTARZ]","Theresa May wreszcie się poddała. Całymi miesiącami, jeśli nie latami, oszukiwała zasady politycznej grawitacji i trzymała się urzędu, choć publiczność, parlament, prasa, a nawet jej własna partia, byli zgodnie przeciwko niej - pisze dla POLITICO Rosa Prince, autorka biografii brytyjskiej premier.","Podobnie jak dzieciak odmawiający wyjścia z przyjęcia, May nie odeszła cicho. Mama mówi 'liczę do trzech', padają ostrzeżenia, groźby i obietnice, jest kuszenie, aż wreszcie kończy się na tym, że wrzeszczący maluch, targany za rękę, z urodzinowym tortem wciąż rozmazanym na twarzy, wychodzi się z przyjemnego miejsca zabawy – w jej przypadku z biura przy Downing Street 10 w Londynie. Kilka dni temu May wygłosiła przemówienie, które ostatecznie doprowadziło do jej dymisji, bo zagrała w nim za wysoko przedstawiając propozycję zgody na powtórne referendum w sprawie brexitu, a jej gabinet nawet o tym nie wiedział. Dziś natomiast wygłosiła chyba najszczersze swoje oświadczenie, bo nagle wspomniała o własnych uczuciach. Mówiąc o rozlicznych krokach, jakie podjęła, aby znaleźć wyjście z impasu w jaki popadł brexit, powiedziała: – Zaproponowałam, że zrezygnuję z pracy, którą kocham, wcześniej niż bym chciała... Głos jej się załamał, ale miała na tyle samokontroli, że nie zawyła z wściekłości, która musiała nią wstrząsać – bo jeśli jest jakaś rzecz, o której nie będzie można zapomnieć po latach urzędowania Theresy May, to to jak bardzo chciała rządzić i z jaką niechęcią oddała władzę, gdy nadszedł czas. Przez większą część swojego urzędowania – przynajmniej od tej katastrofalnej decyzji, by zerwać o obietnicę, że nie rozpisze wyborów powszechnych – była obiektem niewybrednych żartów, któremu przyklejano mało sympatyczne etykietki. Na przykład ""Maybot"", co było aluzją do tego, że na krytykę reaguje jak robot i było o tyle okrutne, że tak dokładnie oddawało jej osobowość. May nigdy nie podniosła się po upokorzeniu, jakim była utrata większości w wyborach z czerwca 2017 r., kiedy też zaczął jej poważnie doskwierać brexit, a publiczność przestała ją lubić. Bez względu na jej politykę, było coś smutnego pod koniec w tej dumnej kobiecie zmuszonej znosić upokorzenia drwin i nielojalności nie tylko ze strony jej politycznych wrogów, ale w końcu nawet tych, którym ufała, że ją będą wspierać. To dziwne jak mówi, że uwielbiała pracę polegającą też na tym, że można zarobić nożem w plecy, doznać prywatnej zdrady i publicznego wyśmiewania; pracę składającą się z przegrywanych po kolei głosowań w Izbie Gmin, utraty autorytetu w Europie i wpływu na rządzenie. Zanim jej poprzednik, premier Davida Cameron mianował ją w 2010 r. ministrem spraw wewnętrznych, May długo miała żal do kolejnych przywódców jej partii, że nie oferowali jej najważniejszych stanowisk w rządzie. Nawet gdy zajęła jeden z głównych urzędów państwowych, nadal czuła się lekceważona przez Camerona i kolegów. Jej wykluczenie ze ścisłego wewnętrznego kręgu było długotrwałym bólem. Wierzyła jednak w siebie, bo jest pragmatykiem w miejscu, gdzie ideologia i elastyczność są mniej ważne niż silna ręka i zdecydowane przywództwo. I osiągnęła sukces, kiedy bez sprzeciwu zdobyła tekę premiera w 2016 r. Tu jednak okazało się, że nie była już tak dobra. Jeśli patrzeć na jej premierostwo tylko poprzez liczby, to werdykt jest miażdżący: May pomyliła się w sprawie zdumiewająco wysokiej liczby 51 ministrów, którzy odeszli z jej gabinetu od dnia jej wyboru, w tym 34 zrezygnowało z powodów w ten czy inny sposób związanych były z jej polityką w sprawie brexitu. Kiedy pierwszy raz próbowała przeforsować w Izbie Gmin swoją umowę brexitową z Unią, przegrała 203 głosami, co było największą w historii porażką parlamentarną dla partii rządzącej. W głosowaniu nad wotum zaufania wniesionym przeciw niej w grudniu ubiegłego roku, 117 czyli jedna trzecia jej własnego klubu partyjnego zwróciła się przeciwko niej. Dzisiaj pytanie brzmi co, poza mistrzostwem w utrzymywaniu się na stanowisku, pozostanie po Theresie May w pamięci. Prawda jest niestety okrutna, że odpowiedzią musi być: bardzo niewiele. Przed pojawieniem się na urzędzie, May mówiła o przywróceniu merytokracji, o zbudowaniu kraju, w którym szanse życiowe dla każdego nie będą definitywnie określane przez jego pochodzenie. Mówiła o reformie mieszkalnictwa, prawach kobiet, reformie opieki społecznej, o sprawiedliwości międzypokoleniowej, a przede wszystkim o wsparciu dla tych ""zwykłych robotniczych rodzin"", o których zapomniano w centrum władzy. Żadnej z tych ""palących niesprawiedliwości"", o których May mówiła w walce o tekę premiera, nie udało jej się usunąć. Dziś świecą tak jasno i haniebnie jak zawsze. Tragedią May jest to, że to brexit wyniósł ją do urzędu, a potem z niego usunął, choć przed wyborem na premiera wykazywała zarówno niewielkie zainteresowanie Unią Europejską, jak i zręczność potrzebną do negocjowania z nią. Zapewne w dzisiejszej beznadziejnie podzielonej Wielkiej Brytanii, żaden polityk nie odniósłby sukcesu w sprawie brexitu. Theresa May z pewnością próbowała bardzo mocno. Ale nie wystarczyło. Rosa Prince jest autorką książek „Theresa May, the Enigmatic Prime Minister” i „Towarzysz Corbyn”","Theresie May załamuje się głos, kiedy ogłasza swoją rezygnację",
https://wiadomosci.onet.pl/swiat/kobiety-w-krajowych-parlamentach-ue/dqq2vje,Kobiety w krajowych parlamentach UE [Infografika],"W 2018 roku odsetek kobiet zasiadających w krajowych parlamentach krajów Unii Europejskiej wyniósł 30 proc. To wzrost w porównaniu do roku ubiegłego. Najwięcej kobiet zasiada w parlamencie Szwedzkim, to 46,7 proc. wszystkich parlamentarzystów. A w którym państwie kobiet jest najmniej?",,,
https://wiadomosci.onet.pl/swiat/wybory-do-europarlamentu-brytyjczycy-dzis-glosuja/3191gyq,Trzy lata po referendum Brytyjczycy głosują w wyborach do PE,"Brytyjczycy i obywatele Unii Europejskiej mieszkający na stałe w Wielkiej Brytanii, w tym Polacy, głosują dziś w wyborach do Parlamentu Europejskiego. Do wyborów dochodzi niespełna trzy lata po referendum, w którym zdecydowano o wyjściu W. Brytanii z UE.","Pierwotnie W. Brytania miała opuścić Wspólnotę 30 marca, a następnie 12 kwietnia br. i nigdy nie brać udziału w tych wyborach, ale wynegocjowana przez premier Theresę May umowa wyjścia z UE została trzykrotnie odrzucona przez Izbę Gmin. Eurosceptyczni krytycy porozumienia argumentowali, że w niewystarczającym stopniu spełnia ono oczekiwania dotyczące suwerenności i odzyskania pełnej kontroli nad prawodawstwem przy zachowaniu obecnych warunków handlowych. Proeuropejscy politycy wskazywali, że zmieniające się wśród wyborców nastroje uprawniają do podjęcia próby zmiany decyzji z 2016 roku i pozostania w UE. Według ostatnich ustaleń z liderami 27 pozostałych państw członkowskich W. Brytania powinna opuścić Unię najpóźniej 31 października br. Intencją rządu w Londynie jest jednak jak najszybsze opuszczenie Wspólnoty: najlepiej jeszcze przed końcem czerwca, co pozwoliłoby na to, że wybrani dziś europosłowie nigdy nie objęliby swoich mandatów, gdyż pierwsze posiedzenie nowego PE zaplanowane jest dopiero na 2 lipca. W związku z trwającym od miesięcy kryzysem politycznym w sprawie brexitu krótka kampania wyborcza ujawniła postępującą polaryzację i frustrację brytyjskiego społeczeństwa w sprawie Unii Europejskiej, wywołując odpływ elektoratu z dwóch głównych ugrupowań: rządzącej Partii Konserwatywnej i opozycyjnej Partii Pracy do eurosceptycznej Partii Brexitu i proeuropejskich Liberalnych Demokratów. Większość sondaży wskazuje, że to właśnie te dwie ostatnie partie uplasują się na czele: nowe ugrupowanie jednego z przodujących zwolenników brexitu Nigela Farage'a, który w 2014 roku poprowadził do zwycięstwa Partię Niepodległości Zjednoczonego Królestwa (UKIP), może liczyć na nawet 34-38 proc. głosów, a liberałowie - na 16-18 proc. Inne szacunki sugerują jednak, że na drugim miejscu mogą znaleźć się laburzyści, których wynik waha się od 13 do nawet 25 proc. Ich niejasne stanowisko w sprawie wyjścia z UE i różnice pomiędzy eurosceptycznym przywództwem a proeuropejskimi strukturami i elektoratem doprowadziło w ubiegłych tygodniach do utraty części zwolenników, co utrudnia dokładny pomiar preferencji wyborców. Sondażownie są podzielone w sprawie tego, w jakiej kolejności uplasują się pozostałe dwa ugrupowania: Partia Zielonych oraz Partia Konserwatywna, które mogą liczyć na poparcie od 7 do 14 proc. Jednocyfrowy wynik torysów byłby odebrany jako katastrofalny, dodatkowo zwiększając istniejącą presję na premier May do rezygnacji ze stanowiska, szczególnie po wcześniejszym niezadowalającym wyniku w majowych wyborach samorządowych. Już wczoraj część posłów Partii Konserwatywnej otwarcie wzywało ją do odejścia z urzędu, a media komentowały, że jej dni na Downing Street wydają się policzone. May zapowiedziała już wcześniej, że jest gotowa ustąpić z pozycji premier po zaplanowanej na czerwiec czwartej próbie przegłosowania jej porozumienia w sprawie wyjścia z UE. Po fali krytyki ze strony obu głównych ugrupowań komentatorzy oceniali jednak, że Downing Street nie ma szans na uzyskanie dla swojego planu niezbędnej większości w Izbie Gmin. Wczoraj wieczorem symboliczną rezygnację ze stanowiska w sprzeciwie wobec tej propozycji złożyła nawet szefowa klubu parlamentarnego Partii Konserwatywnej Andrea Leadsom, uznając, że ""nie może spełnić obowiązku lidera w Izbie Gmin, przedstawiając projekt ustawy (w sprawie brexitu)"", z którym się ""fundamentalnie nie zgadza"". Eurosceptyczni rywale szefowej rządu wskazywali w ostatnich tygodniach, że spodziewany triumf Partii Brexitu wynika z frustracji wyborców ze zbyt łagodnej linii wobec Brukseli w negocjacjach dotyczących opuszczenia Wspólnoty; wskazywali na konieczność zaostrzenia kursu przez następcę May. Wśród głównych faworytów są wymieniani m.in. były minister spraw zagranicznych Boris Johnson, były minister ds. brexitu Dominic Raab, obecny szef dyplomacji Jeremy Hunt i Leadsom, która w 2016 roku przegrała z May w walce o objęcie urzędu po ustępującym wówczas Davidzie Cameronie. W dzisiejszych wyborach do PE startuje także nowe, progresywne ugrupowanie Change UK (CUK), które powstało w wyniku rozłamu w Partii Pracy, a następnie zostało wzmocnione przez kilkoro proeuropejskich przeciwników May z Partii Konserwatywnej. Po obiecującym starcie w pierwszych sondażach po rejestracji wyborczej ruch stracił jednak większość poparcia na rzecz Liberalnych Demokratów i może liczyć na ledwie 4-6 proc. głosów, prawdopodobnie nie uzyskując ani jednego mandatu w nowym PE. Jednym z kandydatów CUK jest były polski minister finansów Jan Vincent Rostowski. Głosowanie w ok. 40 tys. komisji wyborczych rozpoczęło się o godz. 7 czasu lokalnego (godz. 8 w Polsce) i potrwa do godz. 22 (godz. 23 w Polsce). W 2014 roku frekwencja w wyborach europejskich w Wielkiej Brytanii wyniosła 35,6 proc. Brytyjczycy wybiorą 73 europosłów w 12 okręgach wyborczych. Najwięcej z nich - 10 - będzie reprezentowało południowy wschód Anglii, a następnie Londyn i północny zachód kraju (po osiem). Sześciu deputowanych zostanie wybranych w Szkocji, czterech w Walii, a trzech w Irlandii Północnej. W Anglii, Walii i Szkocji mandaty będą przydzielane metodą d'Hondta na podstawie zamkniętych list partyjnych, a w Irlandii Północnej - o model pojedynczego głosu przechodniego, w którym wyborcy porządkują kandydatów od najbardziej do najmniej popieranego. Pierwsze wyniki będą ogłoszone dopiero w niedzielę po zakończeniu głosowania we wszystkich państwach UE.",,
https://wiadomosci.onet.pl/kraj/wybory-do-parlamentu-europejskiego-2019-najwazniejsze-decyzje-czym-zajmuje-sie/srrtkq6,Najważniejsze decyzje mijającej kadencji Parlamentu Europejskiego. Jak zmieniły nasze życie?,"Parlament Europejski w ciągu pięciu lat omówił, poprawił i zatwierdził prawie 600 wniosków Komisji Jean-Claude'a Junckera. Wybraliśmy 10 kluczowych dyrektyw, które mają wpływ na codzienne życie przeciętnego Polaka. To nie odległa biurokracja, ale dokumenty, które sprawiają, że nie myślimy z przerażeniem o kosztach telefonicznych rozmów zagranicznych, kupujemy w internecie na takich samych zasadach co inni obywatele UE i mamy większe szanse na oddychanie zdrowym powietrzem.","Parlament Europejski jest jedyną instytucją Unii Europejskiej, której członkowie są wybierani w bezpośrednich wyborach przez obywateli państw członkowskich. Europosłowie ustalają plan politycznych działań podczas debat z przywódcami państw członkowskich. Analizują zagrożenia, inicjują zmiany przepisów i przede wszystkim - tworzą nowe prawo. Potem śledzą, w jaki sposób jest ono wdrażane i rozliczają instytucje i organizacje państw członkowskich. Skupiają się na zagrożeniu praw podstawowych. W mijającej kadencji Parlament zmienił też swoje przepisy wewnętrzne, żeby skuteczniej i w bardziej przejrzysty sposób stanowić prawo. Sprawy pilne były rozpatrywane w ramach przyspieszonych procedur.  Koniec opłat roamingowych na terenie UE – to decyzja z kwietnia 2017 r. Dzięki tej zmianie obywatele Unii Europejskiej mogą dzwonić i przesyłać SMS-y z zagranicy płacąc tyle samo, ile u siebie w kraju. Nowe przepisy obniżają też limity transferów danych, co ułatwia dostęp do treści audiowizualnych podczas podróży po UE.   Nie ma ograniczeń liczbowych dotyczących połączeń i SMS-ów, ale istnieją zasady i limity dotyczące wykorzystania danych, wynikające z rodzaju zawartej umowy w naszym kraju. W szczególnych przypadkach, po przekroczeniu wyznaczonego limitu danych przesyłanych w roamingu po cenie krajowej, musimy zapłacić dodatkową kwotę, która odpowiada maksymalnej ogólnioeuropejskiej cenie hurtowej za transmisję danych.  Od 2017 r. stopniowo zwiększane są limity na transmisję danych w roamingu międzynarodowym i jednocześnie obniżane są maksymalne kwoty, jakie operatorzy mogą pobierać za usługi. Ostatnia obniżka miała miejsce 15 maja, na terenie UE zapłacimy maksymalnie 0,81 zł, czyli 0,19 euro za minutę połączenia, wysłanie SMS-a będzie kosztowało 0,25 zł, czyli 0,06 euro.  Blokowanie geograficzne przez sklepy internetowe jest zakazane - zdecydował PE. Wszyscy klienci z Europejskiego Okręgu Gospodarczego mają mieć równy dostęp do każdej wersji sklepu i możliwość dokonania zakupu na takich samych warunkach handlowych.  Część sklepów blokowała lub ograniczała klientom dostęp do swoich stron albo automatycznie przekierowywała ich na wersje stron przeznaczonych dla danego kraju lub regionu. W efekcie obywatele różniący się obywatelstwem i miejscem zamieszkania mieli proponowane różne ceny i warunki płatności za zamówienie, nie zawsze mając możliwość jego skutecznego złożenia.  Najwięcej skarg na geoblokowanie płynęło z Polski. Jak powiedziała przed zmianą przepisów europosłanka Róża Thun, “to będzie strefa Schengen online”.  Przepisy dotyczą zakupu też usług świadczonych drogą elektroniczną, takich jak np. chmura, a także usług oferowanych na miejscu w kraju, w którym przedsiębiorca prowadzi działalność, np. wynajmuje samochody. Nowe przepisy są też stosowane podczas zakupów w sklepach i punktach usługowych stacjonarnych, gdy jesteśmy fizycznie obecni w sklepie.  Nowe przepisy obowiązują od grudnia 2018 r.   W marcu PE zatwierdził dwie dyrektywy, zwiększające prawa konsumentów, w tym prawo uzyskania odszkodowania za wadliwy produkt. Nowe przepisy regulują warunki sprzedaży zarówno produktów cyfrowych, jak i materialnych. Również tych, które mają wbudowane oprogramowanie, np. inteligentny sprzęt AGD. Konsumenci zwracali uwagę na utrudnienia szczególnie w realizacji transakcji dotyczących zakupu aplikacji mobilnych, muzyki czy gier komputerowych. Umowy cyfrowe zostały objęte nowymi zasadami w przypadku subskrypcji, jak i pojedynczych transakcji. Co więcej, konsument jest chroniony także, gdy “środkiem płatności” są jego dane osobowe.  W efekcie zyskaliśmy prawo do obniżenia ceny produktu lub jego zwrotu w ciągu 14 dni,. Mamy też dwa lata na zwrócenie się do sprzedawcy w przypadku zakupu wadliwego produktu, zarówno aplikacji mobilnej, jak zmywarki. Jeśli wada ujawni się nawet rok po zakupie, prawo zakłada, że istniała od samego początku. Nie musimy przy tym udowadniać wadliwości produktu fizycznego, cyfrowego czy usługi.  Kraje członkowskie mają dwa lata na zaadaptowanie nowych przepisów do swojego prawa krajowego.  Dyrektywa o prawach autorskich uchwalona w marcu ma zmienić zasady publikowania i monitorowania treści w internecie. Jej celem jest ochrona twórców, a także walka z piractwem. Potrzebę wprowadzenia nowego prawa zgłaszali od kilku lat twórcy, którzy twierdzą, że ochrona ich własności intelektualnych w dotychczasowym kształcie, w dobie zaawansowanego internetu nie była wystarczająca.    Dzięki nowym regulacjom twórcy będą mieli możliwość wynegocjowania lepszych umów dotyczących wynagrodzenia za korzystanie z ich utworów przez platformy internetowe. Przepisy będą miały największy wpływ na politykę internetowych gigantów jak YouTube, Facebook i Google News.   Najwięcej kontrowersji budzą artykuły 11. i 13. dyrektywy. Przeciwnicy tych regulacji mają wątpliwości, czy przepisy nie będą ograniczały wolności słowa w internecie. Stąd potoczna nazwa dyrektywy - “ACTA2”.  Art. 11 przewiduje przyznanie wydawcom prasy tzw. praw pokrewnych. Wydawcy będą mogli otrzymać prawa do wszystkich publikacji prasowych w zakresie ich zwielokrotniania i komunikowania w internecie. Natomiast zgodnie z Art.. 13, platformy, którzy przechowują i udostępniają dużą liczbę utworów lub innych materiałów zamieszczanych przez użytkowników, mają zapewnić ochronę praw autorskich i praw pokrewnych. Chodzi w tym przypadku m.in. o wydawców portali, platform blogowych czy służących wymianie filmów lub zdjęć.   Państwa członkowskie będą miały dwa lata na wdrożenie zmian.  PE wzmocnił rolę ojca i wprowadził korzystne dla dzieci oraz życia rodzinnego przepisy. Uchwalone w kwietniu 2019 r. prawo określa minimalne wymagania dla państw członkowskich:  Nowe przepisy promują równość płci i mają zwiększyć reprezentację kobiet na rynku pracy. Państwa członkowskie mają trzy lata na wprowadzenie ich w życie. Unia Europejska jest trzecim – po Chinach i USA - największym emitentem gazów cieplarnianych na świecie, po Chinach i USA. Dlatego w październiku 2016 r. PE ratyfikował Porozumienie paryskie z 2015 r., czyli pierwszy w historii globalny układ klimatyczny.   PE coraz mocniej stawia na prawo chroniące środowisko, ponieważ wychodzi z założenia, że troska o klimat jest nie tylko jednym z najważniejszych celów XXI wieku, ale też warunkiem rozwoju szczęśliwego społeczeństwa i konkurencyjnej gospodarki.  Czytaj również: Paryskie porozumienie przeciw globalnemu ociepleniu topi się jak śnieg W marcu 2019 r. PE zatwierdził nowe prawo, zakazujące używania plastikowych przedmiotów jednorazowego użytku, takich jak talerze, sztućce, słomki i patyczki kosmetyczne do 2021 roku. Ponadto ograniczona będzie ilość plastikowych reklamówek. Kraje Unii mogły wybrać metodę ograniczenia użycia reklamówek. Pierwsza możliwość to ograniczenie zużycia do 90 reklamówek na osobę rocznie do 2019 roku (a potem do 40 reklamówek na osobę rocznie do 2025 roku). Druga to wprowadzenie od 2018 roku zakazu wydawania darmowych siatek przez punkty sprzedaży.  Każdy z nas zużywa ok. 200 plastikowych reklamówek rocznie. Ze względu na powolny rozkład, tworzywo sztuczne gromadzi się w morzach, oceanach i na plażach całego świata. Badania pokazują, że tworzywa sztuczne to ponad 80 proc. odpadów morskich.  W ostatnich miesiącach świat obiegły szokujące zdjęcia różnych gatunków zwierząt morskich, które poniosły śmierć przez plastikowe odpady. Przez człowieka cierpią żółwie morskie, foki, wieloryby i ptaki, a także ryby i skorupiaki. Toksyczne materiały szkodliwe są tym samym dla nas samych, bo dostają się do łańcucha pokarmowego.  Od 2015 r. trwa największy napływ uchodźców i migrantów do Europy od czasów II wojny światowej. Pokazał on duże braki unijnego systemu azylowego. PE rozpoczął jego gruntowny przegląd i postawił pierwsze kroki w celu reorganizacji systemu dublińskiego. Jest to system określający, które państwo członkowskie odpowiedzialne jest za rozpatrzenie wniosków o udzielenie ochrony międzynarodowej. W stanowisku z października 2017 r. PE wskazał priorytety:   POLECAMY: UE nadal podzielona w sprawie reformy polityki migracyjnej Parlament w 2019 r. wzmocnił unijny mechanizm ochrony ludności w razie klęski żywiołowej lub katastrofy spowodowanej przez człowieka. UE chce móc szybciej udzielić pomocy. To reakcja na liczne pożary lasów i powodzie, jakie nawiedziły kraje UE w 2017 i 2018 r.  Przyjęte prawo ustanawia dodatkowe rezerwy do walki z pożarami lasów oraz środki do pilnej pomocy medycznej. Chodzi głównie o incydenty chemiczne, biologiczne, radiologiczne i jądrowe.  W planie jest też zwiększenie liczby szkoleń, dzielenie się wiedzą i praca nad systemem zarządzania kryzysowego,  Od 2001 r. unijny mechanizm ochrony ludności był uruchamiany ponad 300 razy. Zapewnił dodatkowe wsparcie krajom zmagającym się z nadzwyczajnymi sytuacjami. Uaktualnione przepisy pozwolą sprawnie pomóc, nawet w przypadku kilku katastrof jednocześnie.  Linie lotnicze mają obowiązek przekazywania krajowym organom danych pasażerów wszystkich lotów z krajów trzecich do UE i odwrotnie - to decyzja PE z 2016 r. Nowa zarządzanie danymi pasażerów linii lotniczych ma na celu walkę z terrorystami i skuteczne ściganie ewentualnych sprawców. Służby chcą też zidentyfikować wzorce zachowań budzących podejrzenia. To odpowiedź PE na ataki terrorystyczne, m.in.. w Brukseli i w Paryżu.  Państwa członkowskie musiały ustanowić ""jednostki do spraw informacji o pasażerach"" zarządzające danymi zebranymi przez przewoźników lotniczych. Informacje te będą musiały być przechowywane przez okres pięciu lat, ale po sześciu miesiącach, dane będą ""maskowane"" - elementy danych, które mogłyby posłużyć do bezpośredniego zidentyfikowania osoby będą niewidoczne dla użytkownika.  Dyrektywa dotyczy ""lotów poza UE"", ale państwa członkowskie mogą zdecydować o stosowaniu jej do lotów wewnątrzunijnych. Prawo obowiązuje od kwietnia 2018 r. Chcesz być na bieżąco z najważniejszymi informacjami dnia? Polub Onet Wiadomości na Facebooku! Źródło: europarl.europa.eu",W Polsce wybierzemy 51 europosłów,
https://wiadomosci.onet.pl/politico/wybory-do-parlamentu-europejskiego-strach-moze-uratowac-unie-europejska/z5npgdl,Strach może uratować Unię Europejską [OPINIA],"Partie proeuropejskie mogą wykorzystać obawy ludzi przed rozpadem Unii, aby wygrać nadchodzące wybory – niemal jedna czwarta uprawnionych do głosowania nadal nie wie na kogo głosować, a około połowa boi się rozpadu Wspólnoty, pisze dla POLITICO ekspert Mark Leonard.","Europejscy wyborcy są zdezorientowani i boją się – i to może być dobra wiadomość dla Unii Europejskiej. Ostatnie sondaże Eurobarometru pokazują, że poparcie dla członkostwa w Unii jest najwyższe od 1983 r., ale również, że duża liczba wyborców w całej wspólnocie obawia się, że UE może się rozpaść w nadchodzących dziesięcioleciach. Niektórzy uważają, że może to być ostatni raz, kiedy głosują w wyborach do Parlamentu Europejskiego. To może nie wydawać się czymś, z czego można się cieszyć. Ale dla proeuropejskich polityków stanowi ważną szansę. Strach jest silnym czynnikiem motywującym. Populiści z powodzeniem wykorzystują obawy wyborców – głównie przed imigrantami – do głosowania na nich. Teraz nadszedł czas, aby politycy proeuropejscy wykorzystali niepokój kontynentu i zaproponowali przekonujące rozwiązania. Nie będą zaczynać od zera. Na kontynencie wciąż istnieje silna proeuropejska baza: dwie trzecie Europejczyków ma pozytywne nastawienie do Unii, jak wynika z sondażu przeprowadzonego przez Europejską Radę ds. Stosunków Międzynarodowych i YouGov. Znaczny odsetek wyborców uważa się za ""optymistów"": w Niemczech 32 proc., w Polsce 31 proc., w Hiszpanii 29 proc., w Austrii 38 proc., a w Rumunii nawet 46 procent. W Danii i Szwecji wyborcy wskazywali, że przede wszystkim czują się, odpowiednio, ""szczęśliwi"" – 37 proc. i ""bezpieczni"" – 35 proc. To są wyborcy, w których partie głównego nurtu celowały w obecnej kampanii wyborczej: ci najbardziej otwarci na tradycyjne proeuropejskie przesłania. Ale jest też inna część elektoratu, o której nie powinni zapominać: wyborcy, którzy martwią się o przyszłość Unii Europejskiej. Większość w 11 z 14 badanych krajów – w tym Francja (58 proc.), Niemcy (51 proc.), Włochy (58 proc.), Holandia (52 proc.), Polska (58 proc.), Rumunia (58 proc.) i Słowacja (66 proc.) – uważają, że Unia może się rozpaść w ciągu najbliższych 20 lat. O przyszłość Unii obawiają znaczne części społeczeństw – na przykład Francji (36 proc.), Czechach (35 proc.) i Słowacji (31 proc.) twierdzą wprost, że czują strach. W politycznie i ekonomicznie niestabilnych krajach, takich jak Grecja czy Włochy, od 30 do 50 procent respondentów uważa się za ""zestresowanych"". Upadek Unii nie jest czymś, z czego większość byłaby zadowolona: aż dziewięciu na dziesięciu respondentów uważa, że byłoby gorzej, gdyby Wspólnota się rozpadła. Zapytani o to, czego najbardziej by im brakowało, ludzie odpowiadali, że obawiają się o swobodę handlową (38 proc.), swobodę podróżowania (37 proc.) i swobodę miejsca zamieszkania i pracy (35 proc.) w całej Unii. Wyrażali również zaniepokojenie brakiem współpracy w dziedzinie bezpieczeństwa i obrony (28 proc.) oraz utratą znaczenia Wspólnoty jako przeciwwagi dla supermocarstw takich jak Stany Zjednoczone i Chiny (25 proc.). Tylko 8 procent stwierdziło, że nie wierzy, by wiele stracili, gdyby UE przestała istnieć. Dane sondażowe pokazują emocjonalną mapę kontynentu, która jest niepokojąca, ale i intrygująca. Pod wieloma względami wybory do Parlamentu Europejskiego będą wyborami podzielonymi – między optymistycznymi wyborcami, którzy postrzegają UE jako sferę współpracy i pesymistami, którzy obawiają się, że upadnie lub zostanie rozerwana przez konflikt. Partie głównego nurtu mają teraz szansę skanalizować ten powszechny niepokój, wyjść poza swoich żelaznych wyborców i pokazać niepewnym Europejczykom, że rozumieją nowy krajobraz polityczny. Nie jest jeszcze na to za późno – w niestabilnym elektoracie europejskim jest aż 97 milionów wyborców (na 426 uprawnionych), których nadal można przekonać do głosowania na różne partie. Jak dowodzą wyrzuty sumienia, które ogarnęły część wyborców ze Zjednoczonego Królestwa po referendum w sprawie Brexitu, ludzie nie cenią Unii, dopóki nie skonfrontują się z ideą jej utraty. To samo dotyczy innych części Wspólnoty. W miarę jak rozwija się polityczne zamieszanie po drugiej stronie Kanału La Manche, europejscy wyborcy chcą, by dano im powody, by wierzyć w Unię. Tegoroczne wybory do Parlamentu Europejskiego są okazją dla prounijnych frakcji, aby zmobilizować milczącą europejską większość i zapewnić, że 26 maja nie tylko partie antyestablishmentowe otrzymają swój głos. Mark Leonard jest dyrektorem Europejskiej Rady ds. Stosunków Międzynarodowych",Budka do głosowania korespondencyjnego w filharmonii w Hamburgu,
https://wiadomosci.onet.pl/kraj/polska-chce-zeby-parlamenty-krajowe-mialy-mozliwosci-blokowania-inicjatyw-ke/840s8l9,"Polska chce, żeby parlamenty krajowe miały możliwości blokowania inicjatyw KE","Polska chce, żeby w Unii Europejskiej wprowadzono zasadę, zgodnie z którą parlamenty krajów członkowskich miałyby możliwość zbiorowego blokowania inicjatyw Komisji Europejskiej. Miałby to być tzw. mechanizm czerwonej kartki.","Propozycję tę, wraz z szeregiem innych, m.in. dotyczących jednolitego rynku europejskiego, migracji i obronności, przekazał we wtorek minister ds. europejskich Konrad Szymański, który bierze udział w posiedzeniu Rady ds. Ogólnych w Brukseli. ""Aby zwiększyć poziom zaufania obywateli do instytucji UE i procesu podejmowania decyzji, konieczne jest wzmocnienie roli parlamentów narodowych. Opowiadamy się za ustanowieniem mechanizmu czerwonej kartki, tj. nadaniem parlamentom narodowym zbiorowego prawa do blokowania inicjatyw legislacyjnych Komisji Europejskiej"" - poinformował na swoich stronach MSZ. Propozycja ma związek z zasadą pomocniczości, która oznacza, że działania na poziomie UE są podejmowane tylko wtedy, gdy są one skuteczniejsze niż działania pojedynczych krajów UE podejmowane na poziomie centralnym, regionalnym lub lokalnym. Obecnie, jeżeli parlamenty krajowe uznają, że dany projekt przepisów narusza tę zasadę, mogą przedstawić swoje opinie w ramach mechanizmu kontroli zasady pomocniczości.",,
https://wiadomosci.onet.pl/swiat/die-welt-reparacje-przynosza-wiecej-szkod-niz-korzysci-komentarz/6lv4vhp,"""Die Welt"": reparacje przynoszą więcej szkód niż korzyści [KOMENTARZ]","Po Grecji i Polsce, reparacji od Niemców domagają się też Kraje Bałtyckie. „Die Welt” posługuje się przykładami z przeszłości, by ostrzec przed „dramatycznymi” skutkami roszczeń, włącznie z rozpadem Unii Europejskiej.","„Kto wyrządził szkodę, musi ją naprawić” – pisze Kellerhoff zaznaczając, że jest to rozsądna zasada obowiązująca w państwach prawa. Gdy jednak widać, że zadośćuczynienie wyrządziłoby szkody, które przewyższyłyby korzyści wynikające z naprawienia strat, wtedy rozsądniej jest poszukać kompromisu. Dziennikarz „Die Welt” pisze, że Niemcy stały się ostatnio „notorycznym celem roszczeń reparacyjnych”. Grecja i Polska domagają się „nierealnych sum”. Jeżeli Niemcy zgodzą się na to, wkrótce ustawi się kolejka „półtora tuzina” państw, które w czasie wojny były okupowane przez Niemcy. Kellerhoff przypomina stanowisko niemieckiego rządu, że wszystkie roszczenia reparacyjne zostały ostatecznie zamknięte traktatem 2+4 z 1990 roku. „Greckim i polskim populistom nie chodzi jednak o prawo międzynarodowe, lecz o moralną presję, która ma skłonić Niemcy do zmiany stanowiska” – pisze publicysta. Zdaniem Kellerhoffa w przypadku dojścia w Niemczech do władzy rządu lewicowego (SPD-Zieloni-Lewica) istnieje niebezpieczeństwo, że ugnie się on przed żądaniami poszkodowanych krajów. Szczególnie Zielonym trudno zrozumieć, że „w polityce zagranicznej nie ma miejsca na moralność”. Reparacje mają „dwojaki charakter” – „z jednej strony chodzi w nich o naprawę konkretnych szkód materialnych, z drugiej zaś o upokorzenie pokonanego przeciwnika”. „Krajom, które w przeszłości otrzymały reparacje, rzadko wyszły one na zdrowie” – ostrzega Kellerhoff. Publicysta „Die Welt” opisuje negatywne skutki reparacji, jakich w 1871 roku od pokonanej Francji zażądał kanclerz Otto von Bismarck. Paryż musiał zapłacić w ciągu kilku lat pięć miliardów franków w złocie. Kontrybucja pogłębiła odwieczną wrogość między obu krajami i doprowadziła do kolejnej wojny w 1914 roku. W Niemczech potężny zastrzyk gotówki doprowadził do przegrzania koniunktury i do krachu na rynku w 1873 roku. Po I wojnie światowej Francja domagała się odwetu – Niemcy zostały zobowiązane do zapłacenia „astronomicznych” sum – 132 mld marek w złocie. Gospodarczy kryzys wyniósł do władzy narodowych socjalistów, którzy zlikwidowali demokrację. Skutki są dobrze znane – podkreśla Kellerhoff.      „Miejmy nadzieję, że w Europie nie dojdzie do nowej wojny, i że nawet aktualne roszczenia Polski i Grecji tego nie zmienią. Z pewnością jednak euro i Unia Europejska rozpadłyby się, gdyby oba te kraje blokowały pracę Brukseli, dopóki Niemcy nie uznają rzekomych zobowiązań reparacyjnych” – pisze Kellerhoff. „Równocześnie doszłoby do wzrostu resentymentów, a skutkiem byłby ogromy wzrost nacjonalizmu” – ostrzega „Die Welt”.  Niemieccy turyści przestaliby odwiedzać Grecję, a polscy pracownicy przestaliby być mile widziani w RFN, co oznaczałoby utratę możliwości atrakcyjnych zarobków. Wszystko to może stać się faktem, nawet gdy Grecja i Polska nie uzyskają od Niemiec ani jednego euro. Gdyby Niemcy pomimo wszystko wypłaciły reparacje, w krajach będących beneficjentami doszłoby do przegrzania koniunktury, jak w Niemczech po 1871 roku. W Grecji istotną część niemieckich świadczeń i tak pochłonęłaby korupcja, tak jak w przypadku indywidualnych odszkodowań wypłacanych w latach 1950-1960. „Tak czy siak – reparacje są błędną drogą, tym bardziej, że od wojny dzielą nas już dwa pokolenia – podsumowuje Kellerhoff w komentarzu opublikowanym w „Die Welt”.   ",Ruiny Warszawy - zdjęcie zrobiono w 1945 r.,
https://wiadomosci.onet.pl/kraj/rzeczpospolita-przyszlosc-unii-europejskiej-wedlug-polskiego-rzadu/kk12fsv,"""Rzeczpospolita"": przyszłość Unii Europejskiej według polskiego rządu","Polski rząd przekazał Brukseli plan odbudowy zaufania publicznego do Unii Europejskiej. Dokument, do którego dostęp uzyskała „Rzeczpospolita"", podejmuje sześć wyzwań, od których - zdaniem Warszawy - zależy przyszłość zjednoczonej Europy.","W polskiej propozycji znajdują się m.in. takie kwestie jak polityka migracyjna i obronna, ochrona konkurencji na wspólnym rynku i budowa w jego ramach jednolitego rynku cyfrowego, a także powstrzymanie zmian klimatycznych i wzmocnienie demokratycznej legitymizacji Brukseli. ""Chodzi łącznie o kilkadziesiąt propozycji zmian, które miałyby zostać wpisane do agendy strategicznej Unii na lata 2019–2024. Przywódcy UE mają ją przyjąć w czerwcu"" - czytamy w dzienniku. W dokumencie zauważono również, że ""kluczem do utrzymania swobody przemieszczania się osób w ramach strefy Schengen musi być wzmocnienie kontroli na granicach zewnętrznych Unii"". Odnosząc się do decyzji Angeli Merkel, która zapowiedziała, że do 2050 roku Niemcy staną się krajem wolnym od emisji CO2, zdaniem Polski, docelowo cała UE powinna osiągnąć neutralność klimatyczną. Jak zaznaczono, nie można jednak przy okazji zniweczyć konkurencyjności swojej gospodarki. – Postulaty przedstawione przez Polskę cieszą się szerokim poparciem różnych koalicji państw. Gdy idzie o jednolity rynek, w jego obronie wystąpiło 17 premierów. 13 innych państw podpisało z kolei deklarację warszawską odnoszącą się w szczególności do przyszłości polityki migracyjnej i obronnej. Do grupy przyjaciół polityki spójności należy zaś 15 państw – przekonuje w rozmowie z ""Rzeczpospolitą"" minister ds. europejskich Konrad Szymański.  – Tylko trzech przywódców Unii: Mateusz Morawiecki, Emmanuel Macron i Sebastian Kurz, zadeklarowało gotowość otwarcia europejskich traktatów. Budowa porozumienia w tej sprawie zajmie jeszcze dużo czasu. Staramy się więc pokazać to, co jest możliwe tu i teraz – podkreśla Szymański. Chcesz być na bieżąco z najważniejszymi informacjami dnia? Polub Onet Wiadomości na Facebooku! Źródło: ""Rzeczpospolita""",,
https://wiadomosci.onet.pl/tylko-w-onecie/jak-zmienily-sie-mazury-po-wejsciu-polski-do-unii-europejskiej/g5s6j45,Jak zmieniły się Mazury po wejściu Polski do Unii Europejskiej?,"Ministerstwo Finansów szacuje, że przez 15 lat naszej obecności w Unii Europejskiej, otrzymaliśmy od niej bilion złotych. Co stało się z tymi pieniędzmi i gdzie byłaby Polska, gdyby nie one?",,,
https://wiadomosci.onet.pl/kraj/ile-procent-swojego-pkb-polska-wydaje-na-sluzbe-zdrowia-jak-wyglada-to-na-tle-innych/51ypnhf,Ile procent swojego PKB Polska wydaje na służbę zdrowia? Jak wygląda to na tle innych krajów UE? [Infografika],"Ile procent swojego PKP Polska wydaje na edukację, służbę zdrowia i politykę socjalną? Jak nasz kraj prezentuje się na te innych państw Unii Europejskiej? Zobacz infografikę, która podsumowuje poszczególne wydatki Polski w skali UE.",Chcesz być na bieżąco z najważniejszymi informacjami dnia? Polub Onet Wiadomości na Facebooku!,,
https://wiadomosci.onet.pl/swiat/przemilczany-konflikt-w-ue-chodzi-o-duze-pieniadze/xnb7gjp,Przemilczany konflikt w UE. Chodzi o duże pieniądze,"Podziały w UE są głębokie i przebiegają nie tylko między Wschodem i Zachodem, ale także między Północą i Południem. Kluczowe punkty to solidarność i pieniądze.","W trakcie kampanii przed wyborami do Parlamentu Europejskiego niewiele mówiło się o pieniądzach, ale nowo wybrany parlament będzie musiał bardzo szybko zająć się nowymi ramami budżetowymi UE na lata 2021 - 2027. Projekt komisarza ds. budżetowych Guenthera Oettingera gotowy jest już od dawna. Nie udało go się jednak uchwalić przed wyborami. Zbyt rozbieżne są bowiem stanowiska krajów członkowskich, które są płatnikami i państwami, które są beneficjentami pomocy. Z grubsza ująwszy, płatnicy to kraje położone na północy i zachodzie UE. Kraje gospodarczo słabsze, które chętnie wyciągają rękę, leżą na wschodzie i południu Wspólnoty. Z tego względu często mówi się o konflikcie Północ - Południe i o podziale na bogaty Zachód i biedny Wschód. To bardzo jaskrawy podział i zbyt uproszczony – uważa ekspert do spraw unijnych Janis Emmanoulidis z think tanku European Policy Center. – Mamy konflikty obejmujące północne i południowe państwa. Mamy ostre rozbieżności i podziały wewnątrz krajów członkowskich. Trzeba być bardzo ostrożnym, by spraw zbytnio nie upraszczać – zastrzega politolog. Bitwa o budżet zacznie się po wyborach, a linie jej przebiegu już teraz stają się wyraźne – na co zwracał już uwagę niemiecki komisarz w momencie prezentacji swoich planów w ub. roku. W UE jest kilka krajów, które twierdzą, że ogólnie budżet jest zbyt wysoki. Są też kraje, które bronią się rękami i nogami przed jakimikolwiek cięciami subwencji agrarnych. Z budżetu trzeba obecnie sfinansować więcej zadań, jak np. ochronę granic czy obronność, a jednocześnie po brexicie, przypuszczalnie w roku 2021, odpadnie z grona płatników Wielka Brytania, pozostawiając wyrwę we wpływach rzędu 10 mld euro. Połowę z tego komisarz Oettinger chciałby wyrównać przez oszczędności, drugą połowę przez podwyższenie wkładów pozostałych płatników netto: Niemiec, Francji, Holandii, Włoch, Szwecji, Finlandii, Danii, Austrii, Belgii i Irlandii. Premier Holandii Mark Rutte jest absolutnie przeciwny podniesieniu składek członkowskich, podobnie jak kanclerz Austrii Sebastian Kurz. Obydwaj muszą brać wzgląd na rodzimych populistów, którzy podgrzewają nastroje antyunijne. Po przeciwnej stronie stoją kraje będące beneficjentami pomocy, takie jak Polska, Węgry czy Grecja. Odrzucają one jakiekolwiek cięcia, domagają się więcej pieniędzy i większej solidarności. Na to absolutnie nie chce przystać Holender Mark Rutte. W momencie kryzysu finansowego Unia Europejska wsparła miliardowymi kredytami Grecję, Cypr, Irlandię, Portugalię i Hiszpanię. Tego rodzaju ryzyko w przyszłości musi być obwarowane ostrymi warunkami – domaga się holenderski premier. Wsparcie dla państw o niewspółmiernie zadłużonym budżecie powinno być możliwe tylko, kiedy najpierw z ratunkiem pospieszą posiadacze państwowych obligacji. Holendrzy, ale nie tylko oni, nie zgadzają się na to, żeby ratować banki, będące w posiadaniu toksycznych aktywów. – Byłoby nie fair, gdyby podatnicy innych krajów mieli płacić rachunki za chybione prywatne inwestycje – wielokrotnie podkreślał szef holenderskiego rządu. Populistyczny rząd włoski obrał zupełnie inny kurs. Włoski deficyt budżetowy rośnie, podobnie jak zadłużenie. Szczególnie Ruch Pięciu Gwiazd jest zdania, że roczna składka Włoch – 2 mld euro – to zbyt wiele i inne państwa UE, w ten czy inny sposób, powinny przejmować państwowe zadłużenie Włoch lub finansować je. A ponieważ we Włoszech, podobnie jak w niektórych innych państwach członkowskich, obowiązuje obecnie hasło ""najpierw my"", trudno będzie o znalezienie kompromisu przy rozdziale unijnych pieniędzy i dotrzymanie obietnic finansowej solidarności. W ostatnich latach przez kryzys zadłużenia i kryzys migracyjny bardzo ucierpiała umiejętność równoważenia interesów – twierdzi politolog Janis Emmanoulidis. Gdyby przyjrzeć się dokładniej, można stwierdzić, że zgodność bardzo szybko i bardzo często się kończy i że nie ma porozumienia w centralnych kwestiach albo nie ma możliwości znalezienia kompromisu – jak Emmanoulidis zaznaczył w rozmowie z ""Deutsche Welle"". Rosnące w siłę partie prawicowo-populistyczne w słabszych gospodarczo krajach, ale nie tylko tam, nie poprawiają dodatkowo sytuacji – uważa badacz polityki UE Karel Lannoo, kierujący brukselskim Centrum Studiów nad Polityką Europejską. – Atrakcyjność prawicowych populistów w wielu przypadkach związana jest z ogromnymi różnicami między biednymi i bogatymi. Widzimy to wyraźnie we Włoszech, w Grecji i na Cyprze, nieco mniej w Hiszpanii. Prawicowi populiści odnoszą sukcesy w południowych krajach – zaznacza politolog. Holenderski premier Mark Rutte, będący jednym z szefów rządów o najdłuższym stażu politycznym w UE, zaobserwował jeszcze coś innego. Portugalii i Hiszpanii udało się już skonsolidować po finansowych akcjach ratunkowych UE. To ukazuje, że różnice i podziały w Unii Europejskiej nie są kwestią geografii, lecz politycznej postawy. Komisarz Oettinger podczas następnych negocjacji ws. budżetu, a będzie on wynosił około biliona euro na siedem lat, chce uwzględniać jeszcze jedno kryterium. Wypłata subwencji ma być powiązana z wymogiem przestrzegania zasad państwa prawa i kooperacją na polu polityki migracyjnej. Polska i Węgry odrzucają taki warunek. Muszą one więc liczyć się z cięciami subwencji. Autor: Bernd Riegert (NZ)",Guenther Oettinger,
https://wiadomosci.onet.pl/tylko-w-onecie/parlament-europejski-po-wyborach-wiecej-eurosceptykow-mniej-korzystnych-decyzji/vdd1qyh,"Parlament Europejski po wyborach: więcej eurosceptyków, mniej korzystnych decyzji?","Sondaże pokazują, że po wyborach 26 maja znacząco wzrośnie w Parlamencie Europejskim (PE) liczba posłów eurosceptycznych i antyeuropejskich – według niektórych analityków te siły polityczne mogą zdobyć 1/3 mandatów, a nawet utworzyć największą frakcję parlamentarną - pisze dr hab. Agnieszka Cianciara, ekspertka Fundacji Batorego*.","Po pierwsze, wiele zależy od tego, czy eurosceptycy będą potrafili ze sobą współpracować i utworzą jedną dużą frakcję parlamentarną. Aktualnie są zrzeszeni w aż czterech frakcjach, a do tego dochodzi ponad 20 posłów niezależnych. Utworzenie wspólnej frakcji tylko przez prawicowych eurosceptyków mogłoby spowodować, że staliby się oni drugą (lub nawet pierwszą) siłą w PE. Nie jest jednak jasne, czy będą w stanie solidarnie głosować przeciw partiom głównego nurtu. Wyniki głosowań w mijającej kadencji (2014–2019) pokazują, że eurosceptycy charakteryzują się najniższą zgodnością głosowań z oficjalną linią frakcyjną. Wskaźnik zgodności (według badań VoteWatch Europe) wynosi w ósmej kadencji aż 95% dla Zielonych i tylko 48% dla frakcji EFD (należą do niej m.in. brytyjski UKIP i włoski Ruch 5 Gwiazd) oraz 69% dla ENF (tu znajdziemy partie Marine Le Pen i Matteo Salviniego). Skoro trudno o solidarne głosowanie w ramach małych frakcji, to zachowanie spójności we frakcji kilkakrotnie większej może być bardzo problematyczne. Po drugie, nawet przy tylko częściowym sukcesie zjednoczeniowym eurosceptycy mogą stworzyć trzecią lub czwartą co do wielkości frakcję. Oznacza to, że zyskają większy wpływ na funkcjonowanie PE. Bardzo trudno będzie ich pominąć, tak jak to się w dużej mierze działo do tej pory, przy rozdziale stanowisk szefów komisji parlamentarnych czy opracowywaniu raportów, w których przedstawione jest stanowisko PE wobec propozycji Komisji w danej sprawie. Możliwa jest więc całkowita zmiana strategii posłów eurosceptycznych, którzy przestaną jedynie krytykować Unię podczas debat plenarnych i zaczną brać udział w procesie decyzyjnym, a w rezultacie realnie kształtować stanowiska PE i unijne decyzje. W kluczowych sprawach, takich jak polityka spójności czy wspólny rynek, konsekwencje ""uaktywnienia się"" eurosceptyków – zwolenników ""patriotyzmu gospodarczego"" – będą dla Polski zdecydowanie negatywne. Po trzecie, należy się spodziewać, że po wyborach 26 maja mocniej zarysuje się w PE podział na względnie stabilne ""koalicję rządzącą"" i ""opozycję"". Będzie to kolejna nowość w systemie decyzyjnym wewnątrz PE, który dotychczas opierał się na płynnych koalicjach, choć oczywiście ich trzonem z reguły była wspomniana ""wielka koalicja"". Po czwarte, jedyną frakcją głównego nurtu, która ma szanse znacząco zwiększyć stan posiadania (według sondaży o ponad 1/3), są liberałowie, do których ma dołączyć partia prezydenta Francji Emmanuela Macrona. Umocnienie się zarówno eurosceptyków, jak i liberałów, a także, choć w mniejszym stopniu, zielonych – kosztem chadecji i socjaldemokracji – oznaczałoby, że do PE stopniowo przenosi się podział coraz lepiej znany z wielu krajowych scen partyjnych. Przykładowo, we Francji czy w Polsce nie dominuje już społeczno-gospodarczy spór na osi prawica–lewica, ale spór kulturowo-tożsamościowy na osi liberalizm–nacjonalizm (między społeczeństwem otwartym i społeczeństwem zamkniętym). Po piąte, w obliczu osłabienia ""wielkiej koalicji"" bardziej pracochłonne może stać się budowanie koalicji większościowych. Będzie do tego potrzeba większej liczby frakcji, co może wydłużyć i skomplikować proces decyzyjny oraz zmniejszyć jego efektywność. Względnie decyzje będą podejmowane minimalną większością, bowiem koszty poszukiwania szerszego porozumienia staną się zbyt wysokie. Warto pamiętać, że PE w większości spraw nie podejmuje decyzji zwykłą większością posłów obecnych na sali, ale większością członków izby (376 głosów). Przykładowo, rezolucja PE z 12 marca 2019 roku w sprawie stosunków z Rosją (wzywająca UE do podjęcia stanowczych działań w kontekście reakcji na kampanie dezinformacyjne i nakładania nowych sankcji), została przegłosowana większością 402 głosów (przy 163 głosach przeciwnych i 89 wstrzymujących). Analogiczna rezolucja mogłaby być trudna do przyjęcia po wyborach 26 maja, gdzie znacząco wzmocnieni i w znacznej mierze prorosyjscy eurosceptycy będą głosować wspólnie z tradycyjnie pobłażliwymi wobec Rosji socjaldemokratami. Po szóste, udział Wielkiej Brytanii w wyborach 26 maja zwiększył szanse na przetrwanie frakcji umiarkowanych eurosceptyków (lub, według ich własnej definicji, ""eurorealistów""), czyli Europejskich Konserwatystów i Reformatorów, do których należy Prawo i Sprawiedliwość. Jednak sondaże wskazują, że frakcja ta – nawet z udziałem brytyjskich konserwatystów – ulegnie znacznemu osłabieniu. Choć przynależność do EKR chroni partię rządzącą w Polsce przed koniecznością zgłoszenia akcesu do grona ""twardych"" eurosceptyków (i uwiarygodnia krajową narrację o proeuropejskiej orientacji tej partii), to jednak postępująca polaryzacja sceny politycznej w PE może utrudniać dalszą realizację tej swoistej taktyki środka. Brak możliwości przejścia do którejś z frakcji głównego nurtu oraz wysoki krajowy koszt polityczny utworzenia wspólnej frakcji z Marine Le Pen i Matteo Salvinim przyczynią się do dalszego ograniczenia pola manewru Prawa i Sprawiedliwości w Parlamencie Europejskim. *Dr hab. Agnieszka Cianciara: politolożka i europeistka z Instytutu Studiów Politycznych Polskiej Akademii Nauk, ekspertka kampanii „Lepiej wybierz!” Fundacji im. Stefana Batorego.",Parlament Europejski,
https://wiadomosci.onet.pl/swiat/powstanie-europejskie-fbi-manfred-weber-wychodzi-z-propozycja/w4cbp85,Powstanie europejskie FBI? Manfred Weber wychodzi z propozycją,"Czołowy kandydat Europejskiej Partii Ludowej (EPL) w wyborach do europarlamentu Manfred Weber opowiedział się w rozmowie z tygodnikiem ""Der Spiegel"" za utworzeniem europejskiego FBI.","- Kiedy przypomnę sobie, jak w grudniu byliśmy zamknięciu w parlamencie w Strasburgu, bo na zewnątrz wokół jarmarku bożonarodzeniowego panował terror, to myślę, że w przyszłości powinien istnieć automatyczny system wymiany informacji (wywiadowczych), a z Europolu powinno powstać europejskie FBI - mówił bawarski chadek we wspólnej rozmowie z innym czołowym kandydatem w wyborach do Parlamentu Europejskiego, socjalistą Fransem Timmermansem. Politycy dyskutowali m.in. o relacjach transatlantyckich i tendencjach populistycznych w Europie, które ich zdaniem stwarzają zagrożenie dla Unii. - Należy przyzwyczaić się do myśli, że mamy do czynienia z amerykańskim prezydentem, który uważa, że w interesie USA jest podzielenie Europy - oskarżył Donalda Trumpa wiceszef Komisji Europejskiej Timmermans. - Oznacza to dla nas, że jeśli będziemy zjednoczeni, to nie będzie mógł nas do niczego zmusić. Brytyjczycy odczuwają na własnej skórze, jak słabi są w pojedynkę. Jeśli chcą zawrzeć umowę handlową z Trumpem, to muszą też zaakceptować też słynnego chlorowanego kurczaka. My w Europie nie musimy - przekonywał. Manfred Weber przypomniał jednak, że to właśnie partie lewicowe w PE zablokowały przyznanie Komisji Europejskiej mandatu negocjacyjnego na rozmowy z USA dot. zniesienia ceł i w związku z tym nie są wiarygodnym partnerem. Inaczej jest jego zdaniem, w przypadku chadeków. - Powiedziałbym mu (Trumpowi), że jesteśmy gotowi z nim współpracować. Ale bez szantażu. Styl Donalda Trumpa jest nie do zaakceptowania - oświadczył Weber. - Akurat jeśli chodzi o handel, to Europa może działać pewnie. Zaproponowałbym Amerykanom całkowite zniesienie ceł na wyroby przemysłowe - zapowiedział kandydat EPL na przewodniczącego Komisji Europejskiej. Frans Timmermans uważa jednak, że chadecy i konserwatyści mają do rozwiązania znacznie pilniejszy problem: kwestię ewentualnej współpracy z ""prawicowymi radykałami"". Weber przypomniał wówczas, że austriaccy socjaldemokraci z SPOe współrządzą w kraju związkowym Burgenland z nacjonalistyczno-konserwatywną Wolnościową Partią Austrii (FPOe). Zaapelował do adwersarza, żeby nie wykorzystywał tej kwestii do dyskredytowania chadeków. - Potrzebujemy nowego mechanizmu praworządności w UE, dzięki któremu będziemy mogli w ekstremalnych przypadkach nakładać sankcje. Czyli obcinać unijne fundusze tym, którzy nie szanują wartości europejskich. Komisja musi otrzymać większe pole manewru w tej kwestii - apelował bawarski polityk. Nie jest przesądzone, że Weber albo Timmermans zostanie szefem KE, jeśli rodzina partyjna któregoś z nich uzyska najlepszy wynik w nadchodzących wyborach do PE. Prezydent Francji Emmanuel Macron nigdy nie ukrywał, że jest przeciwnikiem wyboru wiodącego kandydata najsilniejszej frakcji w europarlamencie na stanowisko szefa KE. Zdaniem francuskiego przywódcy, zasada ta mogłaby być stosowana, gdyby istniały ogólnoeuropejskie listy wyborcze. W ostatnim czasie Macron, który liczy, że jego ugrupowanie La Republique En Marche zbuduje z innymi liberalnymi partiami trzecią siłę w PE, szuka sojuszników, żeby zablokować ewentualny wybór chadeka Webera na przewodniczącego KE. Może już liczyć na przychylność premiera Holandii Marka Ruttego i szefa rządu Luksemburga Xaviera Bettela. Wybory europejskie odbędą się w RFN 26 maja. Z sondażu opublikowanego w czwartek, przeprowadzonego dla telewizji ARD, wynika, że ich faworytem w Niemczech jest CDU/CSU, które mogą liczyć na 28 proc. poparcia. Na drugim miejscu znaleźli się ex aequo Zieloni i socjaldemokraci - 17 proc. Na narodowo-konserwatywną Alternatywę dla Niemiec chce głosować 12 proc. wyborców. A na liberalną FDP i postkomunistyczną Lewicę - po 7 proc.",Frans Timmermans (z lewej) i Manfred Weber (z prawej),
https://wiadomosci.onet.pl/tylko-w-onecie/jak-prezentuje-sie-stosunek-polakow-do-unii-europejskiej/d6lz72q,Europa w sercu czy rozumie Polaków?,"Chociaż znaczna część Polaków popiera członkostwo naszego kraju w Unii Europejskiej, to jednak nie przekłada się to na udział w wyborach do Parlamentu Europejskiego. Bierze w nich udział mniej niż co czwarty dorosły Polak, najmniej ze wszystkich elekcji odbywających się w Polsce – pisze w tekście dla Onetu Paweł Ciacek, socjolog i ekspert Fundacji Batorego.","Przyczyną małej frekwencji wyborczej na pewno nie jest stosunek Polek i Polaków do Unii Europejskiej. Badania sondażowe pokazują, że na tle pozostałych krajów Wspólnoty polskie społeczeństwo deklaratywnie jest jednym z najbardziej prounijnych (CBOS, kwiecień 2017). Obecnie 88 proc. Polaków popiera integrację europejską. To bardzo wysoki wskaźnik, wyższy niż w „nowych” krajach członkowskich – na Węgrzech (82 proc.), na Słowacji (74 proc.) i w Czechach (56 proc.) (CBOS, sierpień 2017). Obok Litwinów, Rumunów, Bułgarów, Irlandczyków, Portugalczyków i obywateli Luksemburga Polacy należą do narodów najbardziej pozytywnie wypowiadających się o UE. Blisko 70 proc. Polek i Polaków deklaruje też optymizm co do przyszłości Unii. Prounijne nastawienie, choć powszechne, nie jest wcale silnie ugruntowane w polskim społeczeństwie. Na zlecenie Frontu Europejskiego w 2018* przeprowadzona została analiza danych Eurobarometru mająca określić, jak głębokie jest przywiązanie do Unii Europejskiej. Brano pod uwagę trzy zmienne: związek emocjonalny z Unią, stosunek do głębokości integracji i zaufanie do Parlamentu Europejskiego. Na tej podstawie wyłoniono grupy społeczne (segmenty), które różni stosunek do Unii pod względem wyznawanych wartości. W kolejnym etapie badania sprawdzano, jak głęboko ugruntowane jest deklarowane nastawienie do Unii Europejskiej. Jednoznaczny i ugruntowany stosunek do Unii mają dwie grupy: są to osoby nastawione zdecydowanie prounijnie (ok. 22 proc. społeczeństwa) oraz antyunijnie (ok. 18 proc.). Pozostałe ok. 60 proc. tworzą ludzie, którzy deklarują pozytywny stosunek do Unii, ale nie jest on mocno ugruntowany. Tylko wśród osób o podejściu antyunijnym wyczuwa się chęć działania. Pozytywne emocje nie skłaniają do aktywnej postawy. Zwolennicy Unii nie mają też wystarczającej wiedzy o Wspólnocie. To powoduje, że Unia Europejska nie ma w polskim społeczeństwie „aktywnych rzeczników”, którzy byliby gotowi tłumaczyć zachodzące w niej procesy i stojące przed nią wyzwania. W większości pozytywna postawa Polek i Polaków wobec UE nie przekłada się na dyskusje w sieci. Analizując internetowe komentarze Polaków na temat Unii Europejskiej, okazuje się, że większość wypowiedzi ma charakter pejoratywny. Jak stwierdzają autorzy raportu analizującego dyskusje w sieci (z firmy Hexe Data): „Internauci bardzo krytycznie i emocjonalnie wypowiadają się na temat Unii Europejskiej”; „publikowane są przede wszystkim przekleństwa i wyzwiska”. Widać zatem wyraźnie, że dyskusja w sieci jest zdominowana przez osoby i organizacje, które reprezentują poglądy antyunijne. Głosy pozytywnie nastawione do UE są w internecie obecne, ale znacznie mniej słyszalne. Choć większość polskiego społeczeństwa nadal jest nastawiona prounijnie, to jednak stosunek do Europy oraz unijnych instytucji zaczyna się zmieniać. Kiedy Polacy dołączali do elitarnego grona wysoko rozwiniętych państw demokratycznych, ich postawa wobec UE była niemal bezkrytyczna. Teraz oceniają wszystko bardziej realistycznie i chcą ustanowić relacje na bardziej partnerskich zasadach. Polskie społeczeństwo, choć uznaje przewagę gospodarczą państw starej Europy, to jednocześnie coraz bardziej zwraca uwagę na problemy ekonomiczne, społeczne i polityczne w krajach zachodnich. Powszechne staje się poczucie, że Unia jest w kryzysie, z którym sobie nie radzi. Na tym tle Polska, nawet jeśli biedniejsza, jest postrzegana jako kraj bezpieczniejszy, bardziej stabilny i dający dobre perspektywy na lepszy byt. Polska chce być w Unii lepiej słyszalna – i jest to postulat zgłaszany – w badaniu Frontu Europejskiego – przez wszystkich Polaków, niezależnie od ich stosunku do UE w jej obecnym kształcie czy wizji roli Polski. Zobacz także: Andrzej Duda w ""Financial Times"": chcemy dalszego poszerzenia UE Można zatem powiedzieć, że choć istnieje konsensus społeczny co do członkostwa Polski w UE, to zarazem niezbędna jest dyskusja dotycząca tego, w jakim momencie Unia się znajduje, jakie zmiany są w niej konieczne i w jaki sposób Polska ma w tych procesach brać udział. Powszechnej i pogłębionej debaty wymagają też kwestie dotyczące tempa oraz stopnia integracji z krajami Wspólnoty. Warto o tych problemach rozmawiać, teraz kiedy poparcie dla Unii i instytucji unijnych jest wysokie. Problemem jest to, że choć Polacy mają dobre nastawienie do Unii, to jednocześnie nie wiedzą, jak działają instytucje europejskie, a nawet które państwa należą do UE. Dziś nie wystarczą już romantyczny euroentuzjazm i przekonanie, że „lepiej być w Unii niż poza”. Trzeba zbudować autentyczną relację Polaków z Unią, zakładającą branie odpowiedzialności za losy Wspólnoty i silniejszą z nią identyfikację. Wybory do Parlamentu Europejskiego są do tego znakomitą okazją. Warto, by skorzystały z niej zarówno agendy rządowe, jak i organizacje pozarządowe, które w czasie prowadzonej kampanii do Europarlamentu powinny pokazywać rolę i kompetencje tego oraz innych ciał Unii Europejskiej. Objaśnienie działań i roli instytucji europejskich powinno prowadzić do wskazania roli, jaką może odgrywać Polska we Wspólnocie. Taka kampania może spełnić oczekiwania Polek i Polaków w kwestii budowania silniejszej pozycji Polski w Europie. Podczas badań jakościowych respondenci wielokrotnie zgłaszali konieczność oddelegowania do Unii kompetentnych przedstawicieli kraju, którzy będą dobrze „dogadywali się” w Brukseli. Polacy wiedzą, że Unia to ciało, w którego ramach toczy się gra interesów i tylko silne i dobrze przygotowane do negocjacji państwa są w stanie zrealizować swój interes we Wspólnocie. Wyniki badań zleconych przez Front europejski pokazują, że Polki i Polacy są gotowi do odgrywania coraz ważniejszej roli w Europie. Nie chcą znajdować się już na jej obrzeżach, pragną być w centrum. Świadomość rosnącego znaczenia i siły naszego kraju sprawia, że bierne uczestnictwo we Wspólnocie przestaje wystarczać polskiemu społeczeństwu. Pojawia się potrzeba mocniejszego zaznaczenia swojej pozycji. Do tego niezbędni są silni i kompetentni przedstawiciele w unijnych instytucjach, w których ucierają się realne interesy. Przedstawiciele Polski powinni siedzieć przy najważniejszym stole negocjacyjnym, a społeczeństwo polskie powinno w sposób świadomy tych przedstawicieli wybrać. Paweł Ciacek – socjolog, badacz trendów, działacz społeczny zaangażowany m.in. w przygotowanie kampanii profrekwencyjnych, ekspert kampanii ""Lepiej wybierz!"" Fundacji im. Stefana Batorego *Na zlecenie Frontu Europejskiego dokonano badań ilościowych na podstawie zbioru danych zebranego podczas ósmej fali badania ESS 2018 (Europejski Sondaż Społeczny; wielkość próby: 2675; liczba ważnych wywiadów: 1694; wskaźnik realizacji: 69,63 proc.; próba reprezentatywna). Przeprowadzono segmentację pozwalającą na połączenie wyznawanego systemu wartości z deklarowanym stosunkiem emocjonalnym do Europy, zaufaniem do Parlamentu Europejskiego, stosunkiem do integracji w ramach UE. Wykorzystując przeprowadzoną segmentację, przeprowadzono sześć wywiadów fokusowych (grupy liczyły 6-8 osób) w pięciu miastach. Zobacz także: Wybory do Parlamentu Europejskiego 2019. Jak głosować?",,
https://wiadomosci.onet.pl/swiat/andrzej-duda-w-financial-times-chcemy-dalszego-poszerzenia-ue/ewnshwh,"Andrzej Duda w ""Financial Times"": chcemy dalszego poszerzenia UE","Andrzej Duda apeluje o gotowość do rozszerzenia Unii Europejskiej. W tekście dla ""Financial Times"" prezydent podkreślił też, że 15 lat po przystąpieniu Polski do Wspólnoty bilans członkostwa jest korzystny.","Prezydent podkreśla, że dla Polski przystąpienie do Unii było powrotem do ""naturalnego stanu"", przypominając powojenną historię, która skazała nasz kraj na pozostawanie w sowieckiej strefie wpływu. Andrzej Duda ocenia, że Polska znacząco skorzystała na byciu częścią Wspólnoty. ""Skorzystali także nasi partnerzy w Europie Zachodniej. Otworzyliśmy się na wolne rynki i zaprosiliśmy zagranicznych inwestorów, tworząc nadzwyczaj korzystne środowisko biznesowe"" - podkreślił. ""Oczywiście, Polska stała się bogatsza dzięki unijnym inwestycjom, ale niemieccy producenci samochodów, francuskie banki, hiszpańskie firmy odzieżowe i włoscy eksporterzy żywności też powiększyli swoje zyski dzięki okazjom i przywilejom, którymi cieszą się w Polsce"" - wskazał. W dalszej części artykułu Andrzej Duda apeluje o wykorzystanie potencjału Europy Środkowej, również w świetle wyzwania, jakim jest brexit. Drogą do tego ma być według prezydenta inicjatywa Trójmorza, którą głowa państwa nazywa wielkim wkładem w europejski projekt. Prezydent zastrzegł, że proces ""powracania do naturalnego stanu rzeczy"" w Europie przez integrację państw, które w przeszłości były po wschodniej stronie żelaznej kurtyny, ""nie dobiegł jeszcze końca"". ""Części naszego kontynentu - na Bałkanach Zachodnich i w Europie Wschodniej - wciąż pukają do naszych drzwi. Po wejściu do Unii Europejskiej w 2004 roku Polska nie zamknęła za sobą drzwi"" - deklaruje prezydent. I dodaje: ""moim życzeniem jest, by pewnego dnia, każdy europejski naród prędzej czy później otrzymał tę samą szansę co my (...): by w sposób demokratyczny powiedzieć Europie TAK"" - zakończył. Chcesz być na bieżąco z najważniejszymi informacjami dnia? Polub Onet Wiadomości na Facebooku! (mba)",Andrzej Duda,
https://wiadomosci.onet.pl/kraj/swietna-ogladalnosc-europa-da-sie-lubic-15-lat-pozniej-tvp2-liderem/sfys1fx,"Świetna oglądalność ""Europa da się lubić - 15 lat później"". TVP2 liderem","Reaktywowany program ""Europa da się lubić - 15 lat później"" okazał się przebojem - pierwsze trzy odcinki talk-show zgromadziły niemal 1,85 mln widzów. TVP2 została bezdyskusyjnym liderem w czasie emisji programu.","""Europa da się lubić"" - polska adaptacja francuskiego programu ""Union Libre"" - nadawany był w Telewizji Polskiej od 2003 do 2008 roku. Uczestniczyli w nim obcokrajowcy mieszkający w Polsce opowiadający o zwyczajach w swoich ojczyznach, przybliżając w ten sposób polskim widzom realia codziennego życia w innych krajach Unii Europejskiej. Program wykreował kilku celebrytów jak Conrado Moreno, Steffen Moeller czy Paolo Cozza. Z okazji rocznicy 15-lecia wstąpienia Polski do Unii Europejskiej, Telewizja Polska zdecydowała się zrealizować specjalną edycję popularnego talk-show. Premierowy odcinek ""Europa da się lubić - 15 lat później"" odbył się 27 kwietnia, prowadzony przez Monikę Zamachowską i Adama Drzewieckiego.  Średnia widownia pierwszych trzech odcinków ""Europa da się lubić - 15 lat później"" wyniosła 1,84 mln osób - wynika z danych Nielsen Audience Measurment. Badania oglądalności prowadzono do 11 maja; największą widownię zgromadził odcinek wyemitowany 27 kwietnia - oglądało go 2,16 mln osób. Oznacza to, że w czasie emisji Program 2 Telewizji Polskiej jest liderem rynku telewizyjnego. Wyprzedził TVN, pokazujący w tym czasie serial ""Chyłka - Zaginięcie"", TVP1 z propozycją filmu fabularnego i Polsat.  Największą oglądalnością oryginalnej edycji ""Europa da się lubić"" cieszył się trzeci sezon, który oglądąło 7 mln widzów. Ostatni sezon - nadawany od września 2007 do czerwca 2008 r. - oglądało 2,78 mln osób.","""Europa da się lubić - 15 lat później""",
https://wiadomosci.onet.pl/politico/jyrki-katainen-wiceprzewodniczacy-komisji-europejskiej-o-funduszach-unijnych/s1m32qq,"Wiceprzewodniczący Komisji Europejskiej: nie będzie funduszy unijnych, jeśli sędziowie nie będą niezależni","Unia Europejska może wprowadzić jesienią mechanizm uzależniający wypłatę funduszy wspólnotowych od przestrzegania rządów prawa w Polsce, powiedział w rozmowie z POLITICO wiceprzewodniczący Komisji Europejskiej Jyrki Katainen. I dodał, że uważa naruszanie podstawowych wartości europejskich ""za największe zagrożenie dla Europy"".","– Jeśli sędziowie są poddani nadzorowi czy też kontroli politycznej, to nie są niezależni. Natomiast jeśli nie są temu poddani, to są niezależni. To proste: nie można być częściowo w ciąży – powiedział wiceprzewodniczący Komisji Europejskiej Jyrki Katainen w odpowiedzi na pytanie o jego stosunek do sporu Unii z Warszawą o przestrzeganie zasad praworządności w Polsce. I zapowiedział, że Unia wprowadzi tej jesieni zasadę, że wypłata funduszy pomocowych Wspólnoty będzie uzależniona od przestrzegania tych zasad. Katainen przyjechał do Polski, by przy okazji obchodów Dnia Europy, uczestniczyć w panelu, w którym dyskutował z b. prezydentem Aleksandrem Kwaśniewskim o przyszłości Unii, zadaniach dla Komisji Europejskiej po 2019 roku i zbliżających się wyborach do Parlamentu Europejskiego. Przed spotkaniem w Centrum Nauki im. M. Kopernika rozmawiał z POLITICO w siedzibie przedstawicielstwa Komisji Europejskiej w Warszawie. – Zaproponowaliśmy nowy mechanizm, który jest związany z budżetem. Taki mianowicie, że jeśli którekolwiek państwo członkowskie naruszy podstawowe wartości lub rządy prawa, fundusze unijne mogą zostać zawieszone – powiedział. – To jest moim zdaniem najmniej z tego, co możemy zrobić. Polecamy: POLITICO w oryginale - Unia obiecała po referendum brexitowym, że się zmieni: pytanie czy jej się udało Katainen, który wraz z całą Komisją Europejską, kończy swoją kadencję 31 października, zapowiedział, że nowy mechanizm może zostać wprowadzony jeszcze tej jesieni, ale nie podał dokładnego terminu. W Brukseli po raz pierwszy wspomniano o planach wprowadzenia tej zasady w lutym ubiegłego roku, kiedy rozpoczęły się przygotowania do nowego wieloletniego budżetu Unii na lata 2021-27. Ewentualne wprowadzenie mechanizmu odnosiłoby się zapewne dopiero do funduszy, jakie przyznane będą Polsce w ramach tego budżetu, a nie tych, które wypłacane są obecnie. Katainen przyznał, że inicjatywa ta powstała z powodu małej skuteczności procedury z art. 7 Traktatu o Unii Europejskiej, którą wdrożono wobec Polski w związku z ""podejrzeniem"", że wprowadzana przez rząd Prawa i Sprawiedliwości reforma systemu narusza podstawowe zasady Wspólnoty. Procedura może się zakończyć pozbawieniem Polski prawa głosowania w instytucjach unijnych, ale do tej ostateczności raczej nie dojdzie, bo potrzeba do tego jednomyślnej decyzji wszystkich członków UE. Procedurę z art. 7 wprowadzono także wobec Węgier, więc z pewnością nie zagłosują one przeciw Polsce. – Artykuł 7 jest, owszem, opcją atomową – powiedział Katainen. – Ale zgodne z nim środki wpływania na państwa członkowskie są bardzo ograniczone i to jest problem. Nie możemy znaleźć się w sytuacji, w której podatnicy z UE są zmuszani do płacenia pieniędzy krajom, które nie przestrzegają podstawowych wartości. – Gdybyśmy mieli w tej chwili do dyspozycji ten mechanizm, moglibyśmy powiedzieć, z pełnym wsparciem krajów członkowskich, że wydaje się jasne, że sądownictwo [w Polsce] jest pod nadzorem politycznym i jest to sprzeczne z naszymi podstawowymi wartościami – powiedział. Katainen wyjaśnił, że brak niezależności sędziów zagraża jednolitemu rynkowi Unii, ponieważ ""wszyscy krajowi sędziowie są sędziami UE i musimy być pewni, że wszyscy oni wdrażają prawo Unii w ten sam sposób, bez względu na to, w jakim kraju się znajdują"". – Chcemy, aby fundusze strukturalne płynęły do Polski – powiedział. – A pieniądze byłyby cięte nie po to, by szkodzić krajowi, ale aby uzyskać lepszy wpływ na rozwiązanie podstawowych problemów. – Przekonanie obywateli krajów tzw. płatników netto do większych składek będzie coraz trudniejsze z powodu problemów z prawem w krajach przyjmujących fundusze. Nasi podatnicy zasadniczo tego nie zrozumieją. Bo Unia nie ma pieniędzy: to ważne, żeby zrozumieć, że istnieją tylko pieniądze podatników. Podczas wizyty w Warszawie 1 maja przy okazji rocznicy wejścia Polski do Unii Europejskiej, Katainen powiedział, że ""UE nie jest tylko maszyną z pieniędzmi i dojną krową"". Poproszony o komentarz do tych słów, powiedział: – Jeśli ktoś postrzega Unię tylko jako maszynę do produkcji pieniędzy, to wtedy zasadnicze wartości przestają być ważne. Nic nie istnieje, jeśli nie mamy wspólnej bazy wartości. A teraz ta baza jest zagrożona przez niektórych przywódców politycznych i uważam to za największe zagrożenie dla Europy. Katainen zaznaczył, że chce zachęcić Polskę do większej aktywności w kształtowaniu przyszłości Europy, zwłaszcza że w wielu kwestiach otworzą się możliwości zastąpienia Wielkiej Brytanii po brexicie. – Jest wiele problemów, w których z łatwością widzę Polskę jako jeden z krajów kształtujących Europę. Na przykład kwestie związane z jednolitym rynkiem, polityką handlową, obroną i bezpieczeństwem, by wymienić tylko kilka – powiedział. – Niestety, polska sytuacja w zakresie praworządności sprawia, że jej pozycja negocjacyjna jest słabsza. To jest bardzo prosta logika: jeśli ktoś narusza podstawowe zasady i wartości społeczności, to jego rola jako decydenta jest słabsza. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Jyrki Katainen w Warszawie,
https://wiadomosci.onet.pl/tylko-w-onecie/lech-walesa-chce-likwidacji-ue-prezydent-komentuje/tk4yp5w,"Lech Wałęsa dla Onetu: jestem za Unią, a nawet za parlamentem globalnym","- Ten artykuł to przykład nierzetelności dziennikarza, brak zrozumienia moich słów, a może nawet celowa prowokacja. Od zawsze byłem i zawsze będę za Unią - tłumaczy wczorajszą publikację w szwedzkim dzienniku ""Aftonbladet"" Lech Wałęsa.","*** Przypomnijmy, że wczoraj gazeta opublikowała rozmowę z b. prezydentem, w którym ten miał postulować likwidację UE i budowę nowej wspólnoty. Gazeta określiła propozycję byłego przywódcy ""Solidarności"" i laureata pokojowego Nobla jako “drastyczną”, która nadeszła z nieoczekiwanej strony. - Ten wywiad nie był autoryzowany - zwraca uwagę Wałęsa. - Chodzi o to, że Unia jest niezbędnie potrzebna, bo potrzebna jest platforma do dyskusji dla wszystkich państw na tematy, które wykraczają poza sprawy państwowe i są europejskie. Zatem potrzebny jest też plan awaryjny w razie tego, gdyby ktoś chciał rozbić Unię - tłumaczy nam b. prezydent. Pytany o swoje słowa, że ""jeśli państwa członkowskie pójdą tak daleko w różnych kierunkach łatwiej jest zlikwidować Unię w jej obecnej formie i zacząć od nowa"", przywódca ""Solidarności"" stwierdził, że ""jeśli jakieś nieodpowiedzialne państwo poprzez swoje zachowanie będzie chciało rozbić Unię, wtedy silne i wiodące kraje w Europie powinny być gotowe"". - Kraje UE powinny mieć plan i powołać za "" 5 minut"" nową Unię, ale już mądrzejszą, o tak skonstruowanych przepisach, żeby nieodpowiedzialni ludzie nie mogli jej zagrozić. I taki jest sens mojej wypowiedzi - zaznaczył. Jego zdaniem, Unia Europejska ""powinna być bardziej czytelna i mieć przepisy, które uniemożliwią nieodpowiedzialnym krajom rozbijanie jej od środka"". - Powinny być jasno określone prawa, ale też jasno wyznaczone obowiązki. Wtedy nie będzie miejsca na dziwne zachowania krajów członkowskich - wymienia b. prezydent. W ocenie Wałęsy, artykuł w ""Aftonbladet"" ""to przykład nierzetelności dziennikarza"". - To brak zrozumienia moich słów, a może nawet celowa prowokacja. Dziennikarz prawdopodobnie celowo wywołał sensację , żeby sprzedać artykuł. Zawsze byłem i jestem za Unią, a nawet za parlamentem globalnym - zaznacza w rozmowie z Onetem Lech Wałęsa, dodając, że w najbliższych wyborach do Parlamentu Europejskiego zagłosuje na swojego syna - Jarosława Wałęsę. - Unia Europejska powstała w zupełnie innych warunkach niż te, jakie mają miejsce obecnie. Od dłuższego czasu ostrzegałem Niemcy i Francję, że nie da się uratować Unii, jeśli państwa członkowskie pójdą tak daleko w różnych kierunkach. Wówczas łatwiej jest zlikwidować Unię w jej obecnej formie i zacząć od nowa. Ale oni mnie nie słuchają - powiedział Wałęsa w rozmowie z “Aftonbladet”. - Czasami rozwój musi zrobić duży krok, aby iść do przodu. Jak wtedy, gdy w krótkim czasie przeszliśmy z komunizmu do demokracji. Teraz ponownie musimy zrobić taki duży skok - oznajmił Wałęsa, podkreślając, iż dzisiejszy system w Europie oraz świecie zachodnim jest zepsuty. Jak pisze “Aftonbladet”, Wałęsa przed wyborami do Parlamentu Europejskiego czuje się nieco zagubiony. - Nie wiem, na kogo zagłosować - powiedział były prezydent, rozkładając ręce w geście bezradności. - Będę głosować, muszę. Wybiorę najmniej szkodliwą opcję - dodał. “Aftonbladet” zauważa, że 75-letni Wałęsa, który przyjął dziennikarza w swoim biurze w Europejskim Centrum Solidarności w Gdańsku, jest w świetnej formie. Szwedzka gazeta propozycję Wałęsy o likwidacji UE określa jako “drastyczną” i ocenia, że przyszła z nieoczekiwanej strony. Popołudniówka przypomina, że były przywódca ""Solidarności"" jest orędownikiem idei zjednoczonej Europy oraz krytykiem rządów w Polsce oraz na Węgrzech, prowadzących twardą politykę wobec Brukseli. O wypowiedź Wałęsy Morawiecki został zapytany przez dziennikarzy po nieformalnym szczycie UE w Rumunii. - My tutaj chcemy przede wszystkim rozwiązywać problemy, a nie tak, jak cytuje pan Lecha Wałęsę, rozwiązywać UE - odpowiedział premier. Podkreślił jednocześnie, iż uważa, że ""wszelkie takie dywagacje są bardzo szkodliwe"". Odnosząc się do nieformalnego szczytu UE, Morawiecki zaznaczył, iż ""dyskusja była bardzo pozytywna"". - Rozmawialiśmy o sprawach przyszłości na kolejne dziesięciolecia. Zaznaczyłem również nasze bardzo konkretne stanowisko w zakresie polityki klimatycznej, czyli czyste powietrze, ale stopniowe przechodzenie na nowe źródła, stopniowa dekarbonizacja - taka, która odpowiada polskiemu przemysłowi, polskiej gospodarce, która nie likwiduje miejsc pracy w Polsce i UE, i jednocześnie gwarantuje, że ten program ""Czyste powietrze"" będzie realizowany - zaznaczył Morawiecki. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Lech Wałęsa,
https://wiadomosci.onet.pl/kraj/donald-tusk-nie-ma-co-ulegac-pesymistycznej-narracji-ze-europa-sie-zwija-i-grozi-jej/e7m633w,Donald Tusk: Polska jest potencjalnie wciąż graczem wagi ciężkiej,"Spora część Unii jest krytyczna wobec stanu praworządności w Polsce, ale to w żadnym razie nie oznacza, że nasi partnerzy się z Polską nie liczą - mówi Donald Tusk w rozmowie z ""Gazetą Wyborczą"" i zaznacza, że problemem jest pasywność Polski i jej władzy. Zdaniem przewodniczącego Rady Europejskiej, premier Mateusz Morawiecki, gdy przyjeżdża do Brukseli, nie ukrywa, że władza nie jest w jego rękach.","Zdaniem przewodniczącego Rady Europejskiej ""w ostatnich latach Europa stanęła przed dramatycznymi wyzwaniami"". - Nie mam jednak poczucia fatalizmu - zaznacza Tusk. - Powrót historii, powrót twardej polityki nie musi oznaczać dla Europy czegoś złego. Przyspieszenie historii nas niepokoi, ale nie może paraliżować. To przecież nic nowego - dodaje. Tusk uważa, że ""nie ma co ulegać pesymistycznej narracji, że Europa się zwija i grozi jej rozpad"". - Możliwe są różne scenariusze, ale żaden nie jest nieuchronny - mówi w rozmowie z ""Wyborczą"". Były premier porusza temat brexitu. - Referendum wypadło w najgorszym możliwym momencie, jest efektem fałszywej kalkulacji politycznej. (...) Paradoksalnie dopiero brexit obudził w Wielkiej Brytanii proeuropejski ruch - zaznacza. - Dziś szans na to, że brexitu nie będzie, mamy moim zdaniem 20-30 proc. To dużo - ocenia Tusk. Donald Tusk zdradził, że były premier Wielkiej Brytanii David Cameron w nieoficjalnych rozmowach ""nie pozostawiał wątpliwości"", że napływ migrantów (w tym Polaków - red.) z Europy Środkowo-Wschodniej to dla niego problem numer jeden - czytamy w ""Wyborczej"". - W sprawie brexitu nie ma miejsca na pośpiech. To w końcu Churchill mawiał, że problem odłożony w czasie jest częściowo rozwiązany - mówi przewodniczący Rady Europejskiej. Jak Donald Tusk wyobraża sobie rozwój Unii Europejskiej? Były premier wyraża sceptycyzm wobec modelu naśladującego chiński czy rosyjski. Na stwierdzenie, że można naśladować model amerykański, odpowiada, że ""to model niepowtarzalny"". - Fenomen UE jest czymś zupełnie innym. Stany Zjednoczone Europy na wzór USA nigdy nie powstaną. Nie powtórzymy szlaku, który przeszły Stany. Dalsza integracja Europy jest jak najbardziej pożądana. Nie może to być jednak proces wymuszony biurokratycznymi nakazami albo ideologią - podkreśla przewodniczący Rady Europejskiej. - Europa dojrzewa do nowej roli, czasami zbyt wolno, to fakt, jednak wymuszone przyspieszenie zakończyć się może polityczną katastrofą. Zakręt, a jesteśmy na historycznym zakręcie, to nie miejsce, gdzie dobry kierowca naciska pedał gazu - ocenia. - Nie zgadzam się z tezą, że Polska mogłaby być wykluczona ze strefy Schengen, bo nie przyjmuje uchodźców z unijnego rozdzielnika - wyznaje Tusk. - Nie można wyrzucać z Schengen tylko dlatego, że ktoś nielegalnych migrantów nie wpuszcza na swoje terytorium - podkreśla. - Polska jest potencjalnie wciąż graczem wagi ciężkiej. Demograficznie, gospodarczo, geopolitycznie należy do grupy dużych państw Unii. (...) Spora część Unii jest krytyczna wobec stanu praworządności w Polsce, ale to w żadnym razie nie oznacza, że nasi partnerzy się z Polską nie liczą - mówi Tusk i zaznacza, że problemem jest pasywność Polski i jej władzy. Zdaniem byłego premiera Mateusz Morawiecki, gdy przyjeżdża do Brukseli, nie ukrywa, że władza nie jest w jego rękach.",Donald Tusk,
https://wiadomosci.onet.pl/swiat/merkel-krytykuje-rade-europejska-niektore-sprawy-leza-u-nas-przez-rok-dwa-trzy-cztery/5xbmrf9,"Merkel krytykuje Radę Europejską. ""Niektóre sprawy leżą u nas przez rok, dwa, trzy, cztery lata""","Szczyty Unii Europejskiej powinny odbywać się regularnie co dwa miesiące, a nie - jak obecnie - co trzy - zaproponowała wczoraj Angela Merkel. Kanclerz Niemiec przebywała w rumuńskim Sybinie na nieformalnym szczycie przywódców państw unijnych.","Swój postulat uzasadniała ""zastojem decyzyjnym"", jaki jej zdaniem panuje w Unii Europejskiej. - Niektóre sprawy leżą u nas przez rok, dwa, trzy, cztery lata - powiedziała. Jak dodała, ""Rada Europejska ponosi tu odpowiedzialność"". Obecnie regularne szczyty Rady Europejskiej na szczeblu szefów rządów i państw członkowskich odbywają się dwa razy na półrocze. Do tego dochodzą nieformalne szczyty, takie jak ten, który odbył się w Sybinie. Tymczasem w ocenie Merkel wyniki spotkań Rady Europejskiej na poziomie ministrów zbyt długo nie są przetwarzane. Chodzi o to, by postulat częstszych szczytów został włączony do strategicznych zadań UE na najbliższe pięć lat, które mają zostać uzgodnione w czerwcu - podkreśliła szefowa rządu Niemiec. Na nieformalnym posiedzeniu szefów rządów i państw UE w rumuńskim Sybinie wczoraj przyjęto wspólną deklarację w sprawie przyszłości Unii Europejskiej, która ma być ""odpowiedzialnym i globalnym liderem"". W dokumencie mowa jest m.in. o solidarności, sprawiedliwości na rynku pracy, w gospodarce i transformacji cyfrowej, oraz inwestowania w młodych. Chcesz być na bieżąco z najważniejszymi informacjami dnia? Polub Onet Wiadomości na Facebooku!",,
https://wiadomosci.onet.pl/swiat/lech-walesa-w-aftonbladet-proponuje-likwidacje-ue/dch1097,"Lech Wałęsa w ""Aftonbladet"" proponuje likwidację UE","Były prezydent Lech Wałęsa postuluje w wywiadzie dla szwedzkiej popołudniówki “Aftonbladet” likwidację UE i budowę nowej wspólnoty. Gazeta określa propozycję byłego przywódcy Solidarności i laureata pokojowego Nobla jako “drastyczną”, która nadeszła z nieoczekiwanej strony.","- Unia Europejska powstała w zupełnie innych warunkach niż te, jakie mają miejsce obecnie. Od dłuższego czasu ostrzegałem Niemcy i Francję, że nie da się uratować Unii, jeśli państwa członkowskie pójdą tak daleko w różnych kierunkach. Wówczas łatwiej jest zlikwidować Unię w jej obecnej formie i zacząć od nowa. Ale oni mnie nie słuchają - powiedział Wałęsa w rozmowie z “Aftonbladet”. Według Wałęsy wszystkie kraje UE powinny zostać ponownie zmuszone do ubiegania się o członkostwo we wspólnocie. Następnie były prezydent proponuje stworzenie listy 10 obowiązków, pod którymi każde państwo powinno się podpisać, a także 10 praw, jakie zostaną im zagwarantowane. - Czasami rozwój musi zrobić duży krok, aby iść do przodu. Jak wtedy, gdy w krótkim czasie przeszliśmy z komunizmu do demokracji. Teraz ponownie musimy zrobić taki duży skok - oznajmił Wałęsa, podkreślając, iż dzisiejszy system w Europie oraz świecie zachodnim jest zepsuty. Jak pisze “Aftonbladet”, Wałęsa przed wyborami do Parlamentu Europejskiego czuje się nieco zagubiony. - Nie wiem, na kogo zagłosować - powiedział były prezydent, rozkładając ręce w geście bezradności. - Będę głosować, muszę. Wybiorę najmniej szkodliwą opcję - dodał.",Lech Wałęsa,
https://wiadomosci.onet.pl/kraj/mateusz-morawiecki-o-wraku-tu-154m/fyqmtbm,Premier: wrak Tu-154M już dawno powinien być w Polsce,"Premier Mateusz Morawiecki liczy, że teraz rzeczywiście dojdzie do udziału polskich ekspertów w oględzinach wraku Tu-154M, ""chociaż w tym bardzo spóźnionym czasie"". Podkreślił, że wrak Tu-154M już dawno powinien być w Polsce i zaapelował o to, by jak najszybciej znalazł się on w kraju. Na porannym briefingu przed wylotem na nieformalny szczyt UE mówi też o polskiej wizji UE, a także przyszłym budżecie UE.","Komitet Śledczy Federacji Rosyjskiej podał wczoraj, że zaakceptował wniosek strony polskiej ws. kolejnego badania wraku samolotu Tu-154M znajdującego się w Smoleńsku i pod koniec maja odbędą się ""szczegółowe"" oględziny ""w obecności przedstawicieli polskich"". - Już dochodziło do sytuacji takiej, że polscy obserwatorzy jakoby mieli być przy oględzinach i wiem, że nie tylko nie było to satysfakcjonujące, ale miało to znamiona pewnej fikcyjności - ocenił Morawiecki. - Liczę na to, że - chociaż w tym bardzo spóźnionym czasie - teraz rzeczywiście do współudziału w tych oględzinach naszych ekspertów będzie mogło dojść - powiedział premier. Zaapelował o zwrot wraku. - Apeluję jeszcze raz o to, żeby jak najszybciej ten wrak, który jest świadectwem gigantycznej tragedii, która się zdarzyła w Smoleńsku ponad dziewięć lat temu, znalazł się w Polsce - powiedział szef rządu. - To jest własność Polski zresztą - dodał. Szef rządu mówił dziś też o nieformalnym szczycie UE w Rumunii - poświęconym debacie o wyzwaniach i przyszłości Wspólnoty. Ocenił, że ""będzie ""świetną okazją do przedyskutowania strategii dla UE na najbliższe lata"". Morawiecki podkreślił, że polska wizja Unii składa się z kilku propozycji. - Pierwsza propozycja to więcej wspólnego rynku. Więcej wspólnego rynku to jednocześnie mniej protekcjonizmu. Protekcjonizm zmniejsza szanse na konkurencyjność całej Europy - oświadczył premier. Postulował także o zwiększenie procedur demokratycznych, a także roli parlamentów narodowych. - Wiemy doskonale, że procedury w UE, zwłaszcza w Komisji Europejskiej podejmowane są w taki sposób, że czasami obywatele UE nie do końca je rozumie - mówił. Ponadto szef rządu podnosił sprawę bezpieczeństwa, w tym bezpieczeństwo w przestrzeni internetowej, bezpieczeństwo antyterrorystyczne. - W świecie galopujących technologii trzeba konkurować z wielkimi państwami, takimi jak Chiny, USA, Indie. Unia Europejska ma szanse jeśli będzie dobrze budować swoje mechanizmy promowania innowacyjności - ocenił Morawiecki. - My chcemy przyczyniać się do tego żeby te mechanizmy były jak najlepiej promowane, dlatego proponujemy, żeby było jak najmniej protekcjonizmu, jak najmniej nierówności, bo nierówności wewnątrz poszczególnych państw UE, ale również pomiędzy państwami UE nie budują dobrej płaszczyzny do współpracy i do coraz to wyższego poziomu konkurencyjności całej UE - dodał premier. W kwestii przyszłego budżetu UE, Polska staje na stanowisku jednoznacznym, że fundusze strukturalne, w tym na politykę rolną, nie mogą ucierpieć w przyszłej perspektywie - powiedział premier Mateusz Morawiecki przed wylotem na nieformalny szczyt UE. Premier zaznaczył, że w podczas szczytu w Rumunii dyskusja będzie dotyczyła m.in. przyszłego budżetu UE. - I tutaj Polska staje na stanowisku jednoznacznym, że fundusze strukturalne, że fundusze na politykę rolną, na dopłaty dla rolników nie mogą ucierpieć w przyszłej perspektywie, pomimo że zgadzamy się, iż trzeba więcej środków przeznaczyć na innowacyjność - powiedział Morawiecki. Odniósł się też do kwestii związanej z tzw. luką vatowską. Mówił, że z tego, co wie, 35 redakcji gazet z krajów unijnych ""odkryło wiele nieprawidłowości w zakresie podatku VAT"". Jak podkreślił, jego rząd stara się walczyć z tymi patologiami i osiąga na tym polu sukcesy. Premier zaznaczył, że ważną dla UE kwestią jest także zwalczanie rajów podatkowych i ten temat będzie także wśród tematów rozmów w gronie przywódców unijnych. Premier pytany o to, czy Polska będzie popierała rozwiązanie, by największa frakcja europarlamentu wybierała szefa Komisji Europejskiej, czy też Polska będzie chciała poprzeć kandydata spoza tej puli, odpowiedział: ""pewnie będą kuluarowe rozmowy dotyczące kandydatów, bo one są, ale akurat jeszcze jest to o tyle trochę przedwczesne, że bardzo dużo będzie zależało od wyborów do Parlamentu Europejskiego"". Podkreślił, że te wybory ""zadecydują o tym, które ugrupowanie, która grupa parlamentarna będzie miała większość i pomiędzy którymi grupami parlamentarnymi będzie można porozumiewać się, co do przedstawienia kandydatów"". - Jestem zwolennikiem tego, żeby procedura była jak najbardziej traktatowa, żeby nie konstruować nowych jakiś kombinacji, procedur, które na dobrą sprawę nie odpowiadają procedurom traktatowym. Rada Europejska jest tym forum, które ostatecznie powinno decydować i prezentować, oczywiście wedle pewnych mechanizmów, które tam są ustawione, ale jest tą instytucją, która powinna decydować o głównych personaliach - powiedział Morawiecki. Na pytanie, czy w trakcie spotkania Grupy Wyszehradzkiej będzie poruszany temat unijnych stanowisk, i w tym kontekście wycofania poparcia dla kandydatury Manfreda Webera na przewodniczącego Komisji Europejskiej przez premiera Węgier Viktora Orbana, premier odpowiedział: ""my o tym rozmawiamy za każdym razem podczas naszego spotkania, ale na pewno nie będzie to konkluzywne, bo wszyscy czekamy na to, co się wydarzy za dwa i pół tygodnia, wybory już wkrótce i od tego będzie zależało, jakie koalicje się będą formować"". - Prawo i Sprawiedliwość, w ramach naszej Grupy Europejskich Konserwatystów będzie miało bardzo dużą zdolność koalicyjną, a więc też od tego dużo zależy. Ten europarlament będzie bardziej rozdrobniony według wszelkich znaków na niebie i ziemi, oczywiście tego nie wiemy dzisiaj do końca, ale tak się wydaje według wielu sondaży, a to oznacza, że duża reprezentacja, taka jak reprezentacja Polski, ale również reprezentacja Grupy Wyszehradzkiej, będzie miała bardzo dużo do powiedzenia - ocenił szef polskiego rządu. Reprezentacja Grupy Wyszehradzkiej - podkreślił - pomimo że premierzy czterech tworzących ją państw - Polski, Czech, Słowacji i Węgier - ""pochodzą z czterech rodzin europejskich - socjaliści, liberałowie, konserwatyści i chadecy"". - Jednak spójność naszych interesów i jednolitość podejścia do naszych spraw podpowiada mi, że będzie to bardzo ważna grupa, nasze cztery kraje, w kontekście budowania jakichkolwiek większości, a także ostatecznego zatwierdzania kandydatów na przewodniczącego Rady Europejskiej, na przewodniczącego Komisji Europejskiej - powiedział Morawiecki. Rządząca na Węgrzech partia Fidesz wycofała w poniedziałek poparcie dla Manfreda Webera jako kandydata Europejskiej Partii Ludowej na przewodniczącego Komisji Europejskiej. W drugiej połowie marca zgromadzenie polityczne EPL podjęło decyzję o zawieszeniu Fideszu w prawach członka. Bezpośrednim pretekstem do zawieszenia była kampania plakatowa węgierskiego ugrupowania, na której obecny szef KE Jean-Claude Juncker był przedstawiany wraz z amerykańskim finansistą George'em Sorosem jako szwarccharakter zamierzający sprowadzić do Europy miliony imigrantów.  Dzisiejszy nieformalny szczyt UE w Sybinie w Rumunii ma być początkiem drogi, która doprowadzi do stworzenia strategii Unii Europejskiej do 2024 roku. Spotkanie miało być początkowo nowym otwarciem dla UE po wyjściu Wielkiej Brytanii z Unii, ale brexit został przedłużony do jesieni - mimo to spotkanie odbędzie się w formacie ""27"", czyli bez Brytyjczyków. Według nieoficjalnych informacji nie należy spodziewać się żadnych przełomowych ustaleń. Przewodniczący Rady Europejskiej Donald Tusk zapowiedział, że na szczycie zaproponuje przyjęcie krótkiej wspólnej deklaracji w sprawie przyszłości UE w nadchodzących latach, która ma być dowodem unijnej jedności. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Mateusz Morawiecki,
https://wiadomosci.onet.pl/swiat/apel-prezydentow-panstw-ue-do-europejczykow/19y8hlz,Apel prezydentów państw UE do Europejczyków,"Nasza Zjednoczona Europa potrzebuje silnego głosu swoich obywateli - wzywają przed wyborami europejskimi prezydenci państw członkowskich. Apel 21 prezydentów państw UE publikuje dzisiejsza ""Rzeczpospolita"".","""Integracja europejska pomogła w realizacji wielowiekowej nadziei na pokój w Europie, po tym jak nieposkromiony nacjonalizm i inne skrajne ideologie doprowadziły Europę do barbarzyństwa dwóch wojen światowych. Również i dzisiaj nie możemy i nie powinniśmy uznawać, że pokój i wolność, dobrobyt i pomyślność są dane raz na zawsze. Konieczne jest abyśmy wszyscy aktywnie angażowali się na rzecz wielkiej idei Europy pokojowej i zintegrowanej"" - czytamy w apelu. ""Wybory w 2019 roku są szczególnie ważne: to Wy, Obywatele Europy decydujecie, którą ścieżką ma podążać Unia Europejska. Dlatego też my, głowy państw: Bułgarii, Czech, Niemiec, Estonii, Irlandii, Grecji, Francji, Chorwacji, Włoch, Cypru, Łotwy, Litwy, Węgier, Malty, Austrii, Polski, Portugalii, Rumunii, Słowenii, Słowacji oraz Finlandii wzywamy wszystkich uprawnionych do głosowania obywateli Europy do wzięcia udziału w wyborach do Parlamentu Europejskiego, które odbędą się pod koniec maja 2019 roku"" - czytamy. ""Narody Europy z własnej, wolnej woli zjednoczyły się w Unii Europejskiej, opartej na zasadach wolności, równości, solidarności, demokracji, sprawiedliwości i lojalności w ramach państw członkowskich oraz pomiędzy nimi. W Unii Europejskiej, która nie ma precedensu w historii Europy. W naszej Unii Europejskiej wybrani do Parlamentu Europejskiego posłowie, wraz z Radą Unii Europejskiej, czyli rządami wszystkich państw członkowskich, decydują jakie reguły należy stosować w Europie oraz w jaki sposób wydawać środki z budżetu europejskiego"" - głosi apel. ""Dla wielu osób w Europie, szczególnie dla młodego pokolenia, europejskie obywatelstwo stało się drugą naturą. Dla nich nie istnieje sprzeczność pomiędzy miłością do własnej wsi, miasta, regionu czy narodu i postawą zaangażowanego Europejczyka"" - podkreślają prezydenci. ""W tych miesiącach, bardziej niż kiedykolwiek, Unia Europejska mierzy się z poważnymi wyzwaniami. Po raz pierwszy od początku integracji europejskiej pojawiają się głosy o cofnięciu jednego lub kilku etapów procesu integracji, takich jak swoboda przemieszczania się, czy o zniesieniu wspólnych instytucji. Po raz pierwszy państwo członkowskie zamierza opuścić Unię. Jednocześnie, wzywa się do pogłębionej integracji w UE lub w strefie euro, bądź do ustanowienia Europy wielu prędkości"" - zauważają prezydenci. ""Obywatele oraz rządy państw członkowskich, jak również głowy państw, różnią się w poglądach na te kwestie. Jednak wszyscy zgadzamy się co do tego, że integracja europejska oraz jedność są sprawą zasadniczą i chcemy nadal realizować ideę Europy jako Unii. Tylko silna wspólnota będzie w stanie stawić czoła globalnym wyzwaniom naszych czasów. Skutki zmian klimatu, terroryzmu, globalizacji gospodarczej oraz migracji nie zatrzymują się na granicach państwowych. Jedynie poprzez współpracę na poziomie instytucjonalnym, jako równi sobie partnerzy, będziemy w stanie sprostać tym wyzwaniom i nadal podążać drogą ku spójności społeczno-ekonomicznej i rozwojowi"" - oświadczyli szefowie 21 państw UE. ""Potrzebujemy zatem silnej Unii Europejskiej. Unii, która posiada wspólne instytucje. Unii, która nieustannie, w krytyczny sposób, dokonuje przeglądu swojej pracy i która jest w stanie się reformować. Unii, zbudowanej na obywatelach i państwach członkowskich, stanowiących jej niezbywalne fundamenty"" - głosi apel. ""Taka Europa potrzebuje ożywionej debaty politycznej na temat najlepszej drogi ku przyszłości, biorąc za podstawę i punkt wyjścia Deklarację Rzymską z dnia 25 marca 2017 roku. W Europie jest miejsce na szeroką gamę opinii i idei. Jednak absolutnie nie może być powrotu do Europy, w której państwa byłyby przeciwnikami, a nie równymi sobie partnerami"" - podkreślono. ""Nasza zjednoczona Europa potrzebuje silnego głosu wyborczego swoich obywateli. Dlatego też apelujemy do Was abyście skorzystali z przysługującego Wam prawa do głosowania. Na karcie wyborczej zapisana jest nasza wspólna europejska przyszłość"" - czytamy w apelu. Pod apelem podpisali się prezydenci: Bułgarii Rumen Radew, Czech Milosz Zeman, Niemiec Frank-Walter Steinmeier, Estonii Kersti Kaljulaid, Irlandi Michael D. Higgins, Grecji Prokopios Pawlopulos, Francji Emmanuel Macron, Chorwacji Kolinda Grabar-Kitarović, Włoch Sergio Mattarella, Cypru Nikos Anastasiadis, Łotwy Raimonds Vejonis, Litwy Dalia Grybauskaite, Węgier Janos Ader, Malty George Vella, Austrii Alexander Van der Bellen, Polski Andrzej Duda, Portugalii Marcelo Rebelo de Sousa, Rumunii Klaus Iohannis, Słowenii Borut Pahor, Słowacji Andrej Kiska, Finlandii Sauli Niinisto.",,
https://wiadomosci.onet.pl/swiat/kevin-hassett-ue-musi-nasladowac-polske-i-usa-aby-uzdrowic-gospodarke/9bp8vxg,"Kevin Hassett: UE musi naśladować Polskę i USA, aby uzdrowić gospodarkę","Europa może wiele nauczyć się nie tylko od USA, ale także od Polski. Przede wszystkim, jak poluzować regulacje biznesowe - mówi w rozmowie z ""Rzeczpospolitą"" Kevin Hasset, szef doradców ekonomicznych Donalda Trumpa. - Nadmierne opodatkowanie, obok niepewności wokół brexitu, jest głównym powodem słabości inwestycji w Europie - stwierdza.","- Polski przykład jest bardzo pozytywny, bo jak niektóre inne kraje postkomunistyczne Polska lepiej zrozumiała, na czym polega kapitalizm niż sami kapitaliści. Powód jest prosty: doświadczyła tego, co oznacza bycie po drugiej stronie. My cieszymy się z 3 proc. wzrostu, a wy osiągacie 5 proc. Tak, jak przewidział Friedrich Hayek - mówi Hasset w wywiadzie dla ""Rzeczpospolitej"". W rozmowie stwierdza również, że błędem było przyjęcie Chin do WTO w 2001 r. - Jeśli nie zaczną stosować reguł WTO, powinni zostać wyrzuceni! Mówiłem już o tym publicznie. Ale nie jest to oficjalne stanowisko USA, to moja osobista opinia - podkreśla. - Nasze stanowisko jest bardzo racjonalne: Chiny muszą zachowywać się jak każdy inny rozwinięty kraj, który należy do Światowej Organizacji Handlu (WTO), w tym Polska. Bo przecież Polska stosuje reguły WTO, nie kradnie cudzej własności intelektualnej, nie zmusza każdej obcej firmy, która działa na polskim terytorium, do tworzenia spółek joint-venture z lokalnymi partnerami i przekazywania im swojej technologii. Chiny są tu wyjątkowym przypadkiem w skali światowej - zaznacza Hasset.",Kevin Hassett,
https://wiadomosci.onet.pl/swiat/hiszpania-z-rekordowa-liczba-migrantow-docierajacych-droga-morska/b9efxd4,Hiszpania z rekordową liczbą migrantów docierających drogą morską,Rekordowa liczba nielegalnych migrantów – 6623 - dotarła do Hiszpanii drogą morską od stycznia do końca kwietnia br. - wynika z danych opublikowanych we wtorek przez hiszpański resort spraw wewnętrznych. Najwięcej było ich w styczniu - 4104.,"W tym samym okresie 2018 r. było to 4378 osób, co oznacza, że liczba migrantów, którzy dotarli do Hiszpanii drogą morską, zwiększyła się o 51 proc. Od piątku służby ratownictwa morskiego Hiszpanii podjęły u brzegów tego kraju blisko 640 migrantów znajdujących się w łodziach, które wypłynęły z Afryki Północnej. Według MSW Hiszpanii oraz danych organizacji międzynarodowych w 2018 r. kraj ten stał się głównym celem napływu nielegalnych migrantów na terytorium UE. Wcześniej kierowali się oni przede wszystkim do Włoch. Ze statystyk resortu wynika, że w 2018 r. do Hiszpanii dotarła nielegalnie rekordowa liczba 64,3 tys. osób, z czego 57,5 tys. przybyło drogą morską. Część organizacji pozarządowych twierdzi, że dane te są zaniżone. Wśród państw, z których do Hiszpanii przybywa nielegalnie najwięcej migrantów, jest Algieria oraz Maroko. Ich obywatele zazwyczaj kierują się drogą morską na Baleary i do Andaluzji.","""Rekordowa liczba nielegalnych migrantów dotarła do Hiszpanii drogą morską""",
https://wiadomosci.onet.pl/kraj/wybory-do-parlamentu-europejskiego-2019-ordynacja-wyborcza-zasady/gh5wdmg,Wybory do Parlamentu Europejskiego. Jak wygląda ordynacja wyborcza?,Wybory do Parlamentu Europejskiego 2019 odbędą się w Polsce już 26 maja. Zasady wyłaniania polskich przedstawicieli do Europarlamentu zawarte są w Kodeksie Wyborczym. Jak wyglądają?,"Podstawowe zasady wyborów do PE określone są w art. 190 Traktatu ustanawiającego Wspólnotę Europejską. Wśród nich dwie są naczelne i obowiązują we wszystkich krajach członkowskich: zasada bezpośredniości i powszechności. We wszystkich krajach członkowskich przyjęto także zasady równości oraz proporcjonalności. Dodatkowo procedurę wyboru europosłów regulują dyrektywa 93/109/WE oraz Akt dotyczący wyborów przedstawicieli do Parlamentu Europejskiego w powszechnych wyborach bezpośrednich. Warto jednak zaznaczyć, że poza tymi regulacjami, każdy kraj sam decyduje o sposobie wyłonienia przedstawicieli do PE. Wiele innych istotnych zagadnień jest regulowanych przepisami krajowymi. Państwa członkowskie mają swobodę m. in. w wyborze systemu wyborczego, ustalaniu granic okręgów wyborczych, zasad prowadzenia kampanii wyborczej, a także wieku uprawniającego do głosowania oraz warunków biernego prawa wyborczego. W większości państw członkowskich czynne prawo wyborcze przysługuje obywatelom Unii, którzy ukończyli 18 lat. Wyjątkiem jest Austria, gdzie głosować mogą już 16-latkowie. Mandaty do PE są przydzielane na podstawie liczby ludności poszczególnych państw członkowskich. Przedstawiciele 28 państw ubiegają się łącznie o 751 mandatów. Minimalna liczba posłów przypadających na państwo członkowskie to sześć, a maksymalna - 96. Polska wybierze 51 przedstawicieli. Polska, przeprowadzając wybory do PE podzielna zostanie na 13 okręgów. Okręg nr 1– województwo pomorskie; okręg nr 2 – województwo kujawsko-pomorskie, okręg nr 3 – województwo podlaskie i warmińsko-mazurskie; okręg nr 4 – Warszawa z 8 powiatami województwa mazowieckiego; okręg nr 5– 4 miasta na prawach powiatu i 29 powiatów województwa mazowieckiego; okręg nr 6 – województwo łódzkie; okręg nr 7– województwo wielkopolskie; okręg nr 8 – województwo lubelskie; okręg nr 9 – województwo podkarpackie, okręg nr 10 – województwo małopolskie i świętokrzyskie; okręg nr 11– województwo śląskie; okręg nr 12 – województwo dolnośląskie i opolskie; okręg nr 13 – województwo lubuskie i zachodniopomorskie. Nie ma określonej liczby europosłów wybieranych w konkretnym okręgu, głosowanie w wyborach do PE odbywa się według systemu proporcjonalnego. W Polsce prawo do kandydowania do Europarlamentu przysługuje osobom, które ukończyły 21 lat, nie były karane za przestępstwo popełnione umyślnie, ścigane z oskarżenia publicznego i od co najmniej pięciu lat stale zamieszkują w Polsce lub na terytorium innego państwa Unii Europejskiej. Jeśli w chwili wyboru osoba kandydująca pełni mandat posła lub senatora, automatycznie go traci z chwilą objęcia funkcji europosła. Głosować może każdy pełnoletni obywatel Polski, a także innego kraju UE, stale zamieszkujący w Polsce. Kandydatów mogą zgłaszać wyborcy oraz partie polityczne, które maja prawo łączyć się w koalicje. Aby utworzyć komitet wyborczy, trzeba zebrać 1000 podpisów poparcia. Każdy komitet przedstawia listę kandydatów startujących z danego okręgu. Kandydatów musi być na liście od pięciu do dziesięciu. Kandydować można wyłącznie w jednym okręgu i tylko z jednej listy. Aby komitet mógł zarejestrować listę kandydatów, musi wcześniej zebrać 10 tysięcy podpisów.  Kampania rozpoczyna się wraz z ogłoszeniem postanowienia o zarządzeniu wyborów i kończy 24 godziny przed dniem ich rozpoczęcia. Po zakończeniu głosowania wynik wyborów do Parlamentu Europejskiego ustala Państwowa Komisja Wyborcza. W podziale mandatów uczestniczą listy komitetów, które w skali kraju przekroczyły pięcioprocentowy próg wyborczy. Mandaty przydzielane są według metody D’Hondta, tak jak w wyborach do Sejmu. Metoda d'Hondta polega na dzieleniu liczby głosów oddanych na każdą listę przez kolejne liczby naturalne. Największe uzyskane ilorazy szereguje się następnie do momentu, gdy wszystkie mandaty w danym okręgu wyborczym zostaną obsadzone.  Następnie mandaty przypadające danemu komitetowi w skali kraju są dzielone pomiędzy jego listy okręgowe z zastosowaniem metody Hare’a-Niemeyera. Liczba głosów oddanych na listę w danym okręgu mnożona jest przez liczbę wszystkich mandatów do obsadzenia w danym okręgu. Następnie wynik ten dzielony jest przez łączną liczbę głosów oddanych w tym okręgu wyborczym. Mandaty otrzymują kandydaci, którzy na danej liście otrzymali największą liczbę głosów. Chcesz być na bieżąco z najważniejszymi informacjami dnia? Polub Onet Wiadomości na Facebooku! Źródło: europarl.europa.eu, PKW, Onet",Wybory do Parlamentu Europejskiego odbędą się w państwach członkowskich w dniach 23-26 maja,
https://wiadomosci.onet.pl/swiat/zrodlo-tusk-przedstawi-w-sybinie-zamiary-ws-trybu-nominacji-na-stanowiska-w-ue/ehm042j,Źródło: Tusk przedstawi w Sybinie zamiary ws. trybu nominacji na stanowiska w UE,Na unijnym szczycie w Sybinie szef Rady Europejskiej Donald Tusk przedstawi swoje intencje co do trybu nominacji na najwyższe stanowiska unijne - poinformowało dziś dziennikarzy w Brukseli wysokie źródło unijne.,"- Na szczycie w Sybinie Donald Tusk poinformuje przywódców o swoich intencjach co do tego, jak przeprowadzić nominacje na najwyższe stanowiska w instytucji unijnych: szefa Komisji Europejskiej, szefa Rady Europejskiej, szefa unijnej dyplomacji i prezesa Europejskiego Banku Centralnego – powiedziało dziennikarzom w UE źródło unijne. Źródło dodało, że nie należy jednak na szczycie spodziewać się ujawniania jakichkolwiek nazwisk potencjalnych kandydatów. - Jest wiele plotek na ten temat, w tym ta, że zostanie zorganizowany dodatkowy szczyt unijny w tej sprawie. Nie ma potwierdzenia tej informacji – zaznaczył rozmówca. Jak wcześniej dowiedziała się nieoficjalnie PAP, tuż po wyborach do Parlamentu Europejskiego, które zakończą się 26 maja, do Brukseli na nadzwyczajny szczyt mają zjechać unijni przywódcy. Tusk ma wystosować zaproszenie do unijnych liderów na kolację na wtorek 28 maja. Jej tematem ma być sytuacja po wyborach do PE, w tym podział najważniejszych unijnych stanowisk. Zaplanowany na czwartek szczyt w Sybinie, w Rumunii, ma być poświęcony przyszłości Unii i strategii Wspólnoty w perspektywie najbliższych lat. - Jest trudno rozmawiać o strategii UE na najbliższe lata bez podniesienia kwestii nominacji na najwyższe stanowiska – wskazało źródło. Jak dotąd swoje kandydatury na stanowiska przyszłego szefa Komisji Europejskiej przedstawili reprezentanci europejskich grup politycznych. Określany są oni mianem tzw. wiodących kandydatów. Rada Europejska nie jest jednak zobligowana do wyboru jednego z nich.",Donald Tusk,
https://wiadomosci.onet.pl/kraj/frans-timmermans-trzeba-pokazac-pracownikom-ze-warto-byc-zwiazkowcami/m4rl0yr,"Frans Timmermans: trzeba pokazać pracownikom, że warto być związkowcami","- Przed nami dużo pracy, a najważniejszym elementem tej pracy jest pokazanie pracownikom, że warto być związkowcami i że negocjowanie układów zbiorowych jest ważne dla płac wszystkich pracowników – mówił wiceszef KE Frans Timmermans podczas spotkania z przedstawicielami polskich związków zawodowych.","Dziś w siedzibie Ogólnopolskiego Porozumienia Związków Zawodowych w Warszawie odbyło się spotkanie przedstawicieli związków zawodowych z wiceszefem KE. Jak podkreślił podczas spotkania Frans Timmermans, ""przed nami dużo pracy, a najważniejszym elementem tej pracy jest pokazanie pracownikom, że warto być związkowcami i że negocjowanie układów zbiorowych jest ważne dla płac wszystkich pracowników"". Zwrócił też uwagę, że ""w krajach Europy Środkowo-Wschodniej, gdzie nie ma negocjacji układów zbiorowych ludzie o wysokich kwalifikacjach dostają znacznie większe wynagrodzenia niż ludzie ze średnimi czy niskimi kwalifikacjami"". Jego zdaniem taka sytuacja jest ""paliwem dla ruchów populistycznych"". - Ja widzę przyszłość związków zawodowych na dwa sposoby – jako masową siłę do organizowania i prowadzenia układów zbiorowych, a po drugie, jako siłę, która działa na rzecz pracowników tak, że stwarza im szansę rozwoju w przypadku, gdy miejsca ich pracy będą mogły zniknąć – podkreślił Frans Timmermans. Wskazał tu na polski przemysł węglowy. Jego zdaniem, żeby transformacja energetyczna działała na korzyść polskich pracowników, trzeba mieć ""program i pieniądze, żeby wdrożyć strategię"". - Żeby to osiągnąć potrzebujemy związków zawodowych – zaznaczył wiceszef KE. Przed spotkaniem z przedstawicielami związków zawodowych Frans Timmermans wziął udział w debacie z byłym prezydentem Aleksandrem Kwaśniewskim i byłym premierem, kandydatem Koalicji Europejskiej do europarlamentu Włodzimierzem Cimoszewiczem. Wiceprzewodniczący OPZZ Piotr Ostrowski podkreślił na spotkaniu z wiceszefem KE, że przysłuchiwał się tej debacie. Zwrócił uwagę, że ""Frans Timmermans był jedyną osobą, która wspomniała podczas debaty o związkach zawodowych, o tym, jakie są ważne i że trzeba je wzmacniać"". Ostrowski podkreślił, że ""Europa stoi przed wyzwaniami, jest na rozdrożu i wydaje się, że kształtują się dwa scenariusze"". - Albo silniejsza, bardziej zintegrowana, tolerancyjna, demokratyczna Europa, albo – i o tym wspominali dzisiaj wszyscy paneliści podczas dyskusji – rozpad Unii Europejskiej, powrót do nacjonalizmu, do rozmontowywania siłami odśrodkowymi UE – wskazał. Czytaj też: Juncker chciał się dogadać z Kaczyńskim. Zablokował go Timmermans - Zbliżają się wybory do Parlamentu Europejskiego. Musimy zrobić wszystko, aby Europa była zjednoczona, silna i demokratyczna, a także bliżej obywateli i bardziej socjalna – mówił Ostrowski. Jak dodał, dla OPZZ ważne jest, aby ""Europa była przestrzenią, w której urzeczywistniona jest zasada równości"". Wiceprzewodniczący OPZZ zaznaczył także, że ""pracownicy chcieliby swobodnie przemieszczać się po wewnętrznym rynku pracy i otrzymywać za pracę wynagrodzenie, jakie przewidziane jest m.in w układach zbiorowych"". - Naszym celem jest bezpieczeństwo socjalne w UE, chcemy dobrej jakości miejsc pracy i Europy solidarnej – podkreślił. W spotkaniu z wiceszefem KE wzięli udział przedstawiciele związków zawodowych, m.in. nauczycieli, sektora publicznego, kolejarzy, marynarzy, psychologów i psychoterapeutów.",Frans Timmermans,
https://wiadomosci.onet.pl/kraj/adam-michnik-o-wystapieniu-donalda-tuska/23w5cnd,Donald Tusk powróci do polskiej polityki? Adam Michnik: jeszcze nie podjął decyzji,"- Moim zdaniem Donald Tusk podejmie decyzję w sprawie swojego powrotu, ale jeszcze jej nie podjął. Gdyby się zdecydował to obóz demokratyczny w Polsce zyskałby bardzo cenną osobę - ocenił w programie ""Tomasz Lis."" Adam Michnik. Redaktor naczelny ""Gazety Wyborczej"" zwrócił również uwagę, że niepokoi go brak widocznej kampanii do Parlamentu Europejskiego w wykonaniu KE.","W ocenie Michnika wystąpienie szefa Rady Europejskiej na Uniwersytecie Warszawskim ""było bardzo dobre i mądre"". - Ono pokazało horyzont europejski tego polityka. Zwróćmy uwagę, że w tym roku są przestawiane zwrotnice, które wskazują dokąd Polska będzie zmierzać w następnych latach - ocenił dziennikarz. - Przewodniczący Tusk nie może się aprobować i angażować w poparciu dla konkretnej partii i kraju. To, co Tusk powiedział było na tyle klarowne, że nikt, kto ma dobrą wolę i cień rozumu w głowie nie pomyśli, że jest to projekt dla Europy niedobry, a Polska jest w Europie - dodał Michnik. Pytany o powrót Donalda Tuska do polskiej polityki Michnik ocenił, że jego zdaniem ""Tusk podejmie decyzję, ale jeszcze jej nie podjął"". - W przypadku jego powrotu obóz demokratyczny w Polsce zyskałby bardzo cenną osobę - stwierdził. - Pytanie brzmi, czy chcemy zrobić coś dobrego dla Polski czy nie chcemy. Jeśli chcemy to trzeba Tuskowi pomagać. Ja nie wiem, czy on ma ochotę na powrót. Na pewno Polska miałaby bardzo wiele do zyskania - dodał. Adam Michnik w programie ""Tomasz Lis."" polemizował też z wystąpieniem Leszka Jażdżewskiego, które poprzedziło wykład Tuska. - Jak słuchałem tego, co mówił Jażdżewski to jego wystąpienie mnie zaskoczyło. To jest bardzo inteligentny człowiek, a to wystąpienie było nieinteligentne. To jest niemądre i nieskuteczne - ocenił. - Pamiętam takie głosy w 1989 roku, by nie paktować z komunistami, by iść po całości. Jednak one nie miały żadnego przełożenia na rzeczywistość. Ja nie lubię redukować rozmowy o tym, co się dzieje w Kościele do pedofilii czy bardzo gromkiej retoryki antykościelnej. Kościół to jest bardzo ważny temat w Polsce, o tym trzeba rozmawiać, ale to musi być poważna rozmowa, a nie wzywanie bojowego ducha - dodał redaktor naczelny ""Wyborczej"". Pytany o trwającą kampanię wyborczą do Parlamentu Europejskiego, dziennikarz uznał, że niepokoi go ograniczona aktywność Koalicji Europejskiej. - Nie powiedziałbym, że Koalicja Europejska jest w defensywie. Niepokoi mnie tylko to, że ja nie widzę tej kampanii na ulicach, nie widzę plakatów, a one są bardzo ważne. Grzegorz Schetyna zrobił rzecz wielką, bo potrafił stworzyć taką koalicję. W tym przypadku mówimy o ogromnym sukcesie. Ten sukces może się jednak skończyć fiaskiem, jeśli nie pójdzie za tym wielka kampania wyborcza KE - skomentował. - To co, robi PiS to niszczenie państwa polskiego. Oni są w tym mistrzami. To prosta droga do okresu gierkowskiego - zaznaczył Adam Michnik. - Nie może być tak, że władza raz do roku obchodzi święto konstytucji, a na co dzień konstytucję obchodzi - mówił dziś Donald Tusk podczas wykładu na Uniwersytecie Warszawskim. Słowa przewodniczącego Rady Europejskiej słuchacze przyjęli owacją. - Chciałbym od razu przeciąć wszelkie spekulacje - rację mają ci, którzy mówią, że jako szef Rady Europejskiej nie powinienem angażować się w kampanię polityczną na rzecz jakiejś wybranej partii politycznej, gdyż nie jest to rolą mojego urzędu - powiedział Tusk w swoim wystąpieniu na Uniwersytecie Warszawskim. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Adam Michnik,
https://wiadomosci.onet.pl/kraj/debata-o-unii-europejskiej-rozmawiali-timmermans-cimoszewicz-i-kwasniewski/h88tv06,"Debata Timmermansa, Cimoszewicza i Kwaśniewskiego. ""Musimy bronić zdobyczy polskich żołnierzy""","- Celem UE jest większa niż kiedykolwiek współpraca narodów europejskich - powiedział Frans Timmermans w czasie debaty zorganizowanej przez SLD w Warszawie. - M.in. w celu budowania społeczeństwa, które będzie mówiło o równych prawach każdego obywatela. O to walczyli polscy żołnierze, gdy zdobywali ogromne połacie Europy, a my musimy tych zdobyczy bronić - dodał. W debacie wzięli też udział Aleksander Kwaśniewski i Włodzimierz Cimoszewicz.","Debata odbyła się w warszawskim hotelu Belotto. Wzięli w niej udział wiceszef Komisji Europejskiej Frans Timmermans, były prezydent Aleksander Kwaśniewski oraz były premier i kandydat Koalicji Europejskiej do PE Włodzimierz Cimoszewicz. Tematem debaty była przyszłość Unii Europejskiej oraz ""Europa socjalna"". - Wczoraj byłem w Holandii. Świętowaliśmy koniec II wojny światowej, wolność, która teraz jest dla nas najważniejszą wartością - rozpoczął Timmermans. - Nasza wolność przyszła do nas również dzięki wkładowi polskich żołnierzy - dodał.  - Mój ojciec nie jest teraz w najlepszym stanie, zapomina o bardzo wielu rzeczach i osobach, ale nie zapomina polskich żołnierzy, którzy byli w jego domu, gdy był dzieckiem - powiedział Timmermans. - Musiałem powiedzieć o tych odważnych ludziach, dlatego że większość z nich nigdy nie była świadkami wolnej Polski, a Polska w UE jest dzisiaj nagrodą dla ludzi, którzy wyzwalali ogromne tereny Europy. Dlatego Polska zawsze będzie musiała być wiodącym krajem Europy - dodał.  - Nie ma nikogo, kto zatrzymywałby Polskę w Europie. Jedynymi na tej drodze mogą być sami Polacy - ocenił. - Jestem pewien, że prawie 100 proc. Polaków, bez względu na sympatie polityczne, chce, by Polska pełniła wiodącą rolę w Europie - stwierdził.  - Celem UE jest większa niż kiedykolwiek współpraca narodów europejskich - powiedział Timmermans. - M.in. w celu budowania społeczeństwa, które będzie mówiło o równych prawach każdego obywatela. O to walczyli polscy żołnierze, gdy zdobywali ogromne połacie Europy, a my musimy tych zdobyczy bronić - dodał.  Frans Timmermans mówił też o nierównościach, jakie zachodzą np. w płaceniu podatków przez małych przedsiębiorców i wielkie koncerny. Skrytykował również politykę gospodarczą Viktora Orbana na Węgrzech. - Wielu Węgrów wyjeżdża, bo nie są w stanie znaleźć pracy z godziwymi zarobkami - ocenił. Dodał, że w każdym państwie powinna istnieć pensja minimalna. - Kiedy 30 lat temu zaczynała się polska transformacja, myśl o Polsce w UE była jedną z najbardziej inspirujących, także dla polskiej lewicy - rozpoczął Aleksander Kwaśniewski. - Dokonaliśmy tego, była to zasługa wielu rządów - dodał.  - Co ważne, znaleźliśmy wtedy wielu sojuszników w Europie Zachodniej, którzy nie szukali przeszkód w naszym wejściu do UE - ocenił. - Jednym z takich niezłomnych przyjaciół był Frans Timmermans i jego środowisko - dodał. - Dzisiaj straciliśmy w Polsce umiejętność współpracy - stwierdził Kwaśniewski i powiedział o ""wielkiej polaryzacji"". - Polska podzieliła się na tych, którzy chcą widzieć Europę wartości i tych, którzy mają do nich stosunek wybiórczy - zarzucił. - Co jest alternatywą dla naszej Europy? Nie jest to Europa, która może polegać na cofnięciu się do Europy narodów. Alternatywą dla tej Europy jest dezintegracja Europy, jej koniec, powrót do nacjonalizmów, egoizmów, konfliktów, które Europę w XX wieku skutecznie rujnowały - powiedział były prezydent. - Nie można pozwolić, by wyborcy zostali zwiedzeni nowymi szatami przez rządzących - dodał.  - Apeluję do wszystkich, dla których wizja Europy, o której marzyliśmy, o której marzyły pokolenia generała Maczka, jest ważna - to jest nasz obowiązek, aby postawić na siły proeuropejskie - mówił. - Nie ma sprzeczności między patriotyzmem a europejskością. Dylemat ten staje się miniony w XXI wieku. Żyjemy w innym świecie - powiedział były prezydent. - Dzisiaj prawdziwy polski patriota to ten, który walczy o obecność Polski w Europie - dodał. Włodzimierz Cimoszewicz mówił natomiast o kryzysach, jakie nawiedzają Europę. - Jego zdaniem wynikają one z ogromnych zmian politycznych, geopolitycznych i wprowadzania nowych technologii. - W całym świecie odbywają się procesy społeczne, które zwiększają frustracje. O jednym z nich wiemy, to natężające się różnice dochodów - ocenił były premier. - Świadomość ludzka nie nadąża za tym, co się dzieje w świecie. Nie ma pełnej gotowości do wyciągania wniosków. Łatwiej jest uzyskiwać sukces populistom, demagogom - powiedział. - Są takie elementy nostalgicznego myślenia o powrocie do przeszłości - ocenił i dodał, że ludzkość powinna dążyć do tego co przed nią. Cimoszewicz ocenił, że politycy powinni pracować nad bezpieczeństwem, nie tylko militarnym. Stwierdził, że należy dążyć do zbliżenia NATO i UE. Mówił też o problemach wewnętrznych, m.in. o różnicach w dochodach między bogatszymi i biedniejszymi państwami UE, w tym Polską.  - Jestem przekonany, że należałoby zajmować się takimi sprawami, które są ważne dla setek milionów na co dzień - powiedział i wymienił m.in. ochronę zdrowia oraz kwestię lepszego informowania o Unii Europejskiej. - Instytucje są anachroniczne, jeśli chodzi o informację. Trzeba w świecie mediów społecznościowych wymyślić lepsze pomysły na komunikowanie się - stwierdził. Chcesz być na bieżąco z najważniejszymi informacjami dnia? Polub Onet Wiadomości na Facebooku!","Włodzimierz Czarzasty rozpoczął spotkanie z Timmermansem, Kwaśniewskim i Cimoszewiczem.",
https://wiadomosci.onet.pl/kraj/jaroslaw-gowin-o-pomysle-wpisania-do-konstytucji-obecnosci-polski-w-ue/gckt4tn,Członkostwo w UE wpisane do konstytucji? Jarosław Gowin: nie konsultowałem tej inicjatywy z prezesem PiS,"- W ogóle tej inicjatywy nie konsultowałem z panem prezesem - powiedział na antenie TVN24 Jarosław Gowin, mówiąc o propozycji wpisania do konstytucji członkostwa w UE. Wicepremier wyjaśnił, że przedstawił projekt przygotowany w latach 2009-2011 przez nadzwyczajną komisję konstytucyjną.","W latach 2009-2011 Gowin przewodniczył w Sejmie nadzwyczajnej komisji konstytucyjnej. Opracowany został wówczas rozdział konstytucji dotyczący relacji między Polską a Unią Europejską. Pomysł wpisania obecności w Unii Europejskiej i NATO do konstytucji przedstawił niedawno szef PSL Władysław Kosiniak-Kamysz. Następnie pomysł ten przedstawił także prezydent Andrzej Duda. O potrzebie wpisania obecności w UE i NATO do konstytucji mówił też 3 maja w Krakowie Gowin. Wicepremier pytany, czy ""dostał zielone światło"" od prezesa PiS Jarosława Kaczyńskiego na zmiany w konstytucji, odpowiedział, że nie. - W ogóle tej inicjatywy nie konsultowałem z panem prezesem - mówił Gowin. - Jakiś czas temu rzeczywiście wspominałem o tym, ale ani termin ani sam fakt zgłoszenia nie jest wspólnym dziełem PiS oraz Porozumienia, to jest inicjatywa mojej partii - wyjaśnił. Pytany o krytykę tego pomysłu ze strony PiS, odpowiedział, że nie jest jedynym, który z taką inicjatywą wyszedł. - Ja położyłem gotowy projekt i wydaje mi się, że to jest, szczerze, jedyny konkret, który pojawił się w tej kampanii europejskiej. Projekt przygotowany w latach 2009-2011 przez nadzwyczajną komisję konstytucyjną. Projekt poparty jednomyślnie przez polityków: PO, PiS, SLD i PSL, to dobry punkt wyjścia do debat - powiedział Gowin. Zdaniem szefa MNiSW, potrzebne jest umocowanie konstytucyjne relacji Polska-UE, po to, żeby ""uporządkować te relacje i pokazać granice ingerencji wspólnotowych"".  Chcesz być na bieżąco z najważniejszymi informacjami dnia? Polub Onet Wiadomości na Facebooku!",Jarosław Gowin,
https://wiadomosci.onet.pl/swiat/juncker-chcial-sie-dogadac-z-kaczynskim-zablokowal-go-timmermans/dbdvfev,Juncker chciał się dogadać z Kaczyńskim. Zablokował go Timmermans,"Szef Komisji Europejskiej Jean-Claude Juncker chciał rok temu bezpośrednio z prezesem PiS uzgodnić, jak zakończyć procedurę z art. 7. Zablokował go Frans Timmermans - informuje dzisiejsza ""Rzeczpospolita"".","W wywiadzie, udzielonym ""Rzeczpospolitej"", Jean-Claude Juncker wspomniał o tym, że w ubiegłym roku zabiegał o spotkanie z prezesem PiS, ale ten nie odpowiedział na jego zaproszenie. ""Rozmowy z czterema zachodnimi i polskimi źródłami wskazują, że już 10 stycznia 2018 r., ledwie miesiąc po zaprzysiężeniu na szefa rządu, Mateusz Morawiecki ustalił na spotkaniu w wąskim gronie z Jeanem-Claude'em Junckerem w unijnej centrali zarys porozumienia, które miało docelowo doprowadzić do wstrzymania procedury z art. 7 o praworządność"" - czytamy w dzisiejszym wydaniu ""Rzeczpospolitej"". Według tego porozumienia, w zamian za cząstkowe zmiany, Komisja Europejska miała zrezygnować ze zbyt ostrego krytykowania Polski, a także wniosków o wszczynanie kolejnych procedur i przesłuchań naszego kraju. Kolejne zmiany dotyczące kontrowersyjnych reform wymiaru sprawiedliwości autorstwa PiS miałyby być wprowadzane w następnych miesiącach. Trzy miesiące po pierwszym spotkaniu Junckera i Morawieckiego szczegóły porozumienia pojechał uzgodnić w Warszawie świeżo upieczony sekretarz generalny Komisji Europejskiej, a wcześniej szef gabinetu Junckera, Martin Selmayr. Selmayr wiele godzin rozmawiał w Warszawie z bliskim Jarosławowi Kaczyńskiemu wicemarszałkiem Senatu Adamem Bielanem, spotkał się też z samym prezesem PiS - czytamy w ""Rzeczpospolitej"". Uzgodniono wówczas, że umowa zostanie sfinalizowana w trakcie bezpośrednich rozmów między Junckerem a Kaczyńskim. Ale do spotkania Kaczyński–Juncker nigdy nie doszło. Wiosną, po wprowadzeniu pewnych korekt przez rząd PiS, na spotkaniu ministrów ds. ogólnych UE wiceszef KE odpowiedzialny za praworządność Frans Timmermans z nową siłą zaatakował Warszawę. To wtedy Kaczyński uznał, że proces polityczny zainicjowany przez Junckera „nie rokuje"". I nie odpowiedział na zaproszenie Junckera - podaje ""Rzeczpospolita"". Wysoko postawione zachodnie źródło tłumaczy ""Rzeczpospolitej"": ""deal się rozpadł, bo w Komisji Europejskiej wyszła na jaw zbyt duża różnica zdań w sprawie Polski. Juncker nie był w stanie narzucić Timmermansowi swojego punktu widzenia, tym bardziej że Holendra popierała znaczna część, być może większość, komisarzy"". Inny z rozmówców gazety stwierdza: ""Procedura wobec Polski nabrała już wtedy tak publicznego charakteru, że Timmermans był nie do ruszenia. I dobrze o tym wiedział"".",Jean-Claude Juncker i Frans Timmermans,
https://wiadomosci.onet.pl/swiat/komisarz-oettinger-polska-gospodarcza-lokomotywa/edc0r1v,Komisarz Oettinger: Polska gospodarczą lokomotywą,"O Polsce jako gospodarczej lokomotywie wypowiedział się unijny komisarz ds. budżetu Guenther Oettinger w opublikowanej rozmowie z berlińskim dziennikiem ""Tagesspiegel"". Wyraził jednocześnie zaniepokojenie stanem praworządności w Polsce.","- Co prawda w kwestii praworządności mamy w Polsce problem, ale gospodarczo Polska jest lokomotywą - powiedział Oettinger. - Nie powinniśmy zapominać, że w całej Unii Europejskiej mamy znacznie mniej bezrobotnych niż chociażby pięć lat temu - dodał. Polityk niemieckiej partii chadeckiej CDU starał się też zachęcać, by nie wierzyć w apokaliptyczne wizje rozwoju sytuacji w UE w związku z brexitem i trudnościami gospodarczymi. - Mamy bardzo dużo pozytywnych przykładów, zwłaszcza w dziedzinie gospodarki. Wiele krajów po kryzysie zadłużenia państwowego weszło na drogę właściwych reform. Na przykład Irlandia była na skraju bankructwa, ale dzięki pomocy Wspólnoty znów jest silna. Również Portugalia jest na o wiele lepszej drodze, niż mógłbym to sobie wyobrazić - wymieniał unijny komisarz. Mówiąc o największych - jego zdaniem - zagrożeniach dla UE, Oettinger wyliczał uchybienia w praworządności w Polce, na Węgrzech i w Rumunii. Oprócz tego wskazał, że sytuacja gospodarcza Włoch jest szczególnie niepokojąca.",Guenther Oettinger,
https://wiadomosci.onet.pl/tylko-w-onecie/luca-jahier-przed-szczytem-ue-w-sybinie-apel-o-nowy-pakt-na-rzecz-europy/jxkhsv9,Luca Jahier: W Sybinie przywódcy UE muszą zainicjować nowy pakt na rzecz Europy,"""Nie ma wątpliwości, że będziemy w stanie znaleźć inwestycje niezbędne do rozwoju gospodarki XXI wieku i dać europejskim wyborcom możliwość powrotu do państwa narodowego lub ukształtowania nowego ładu światowego. Będzie to nasz odnowiony, europejski renesans, nasz ""rEUnaissance"" - pisze w tekście, który w Polsce publikuje tylko portal Onet, przewodniczący Komitetu Społeczno-Ekonomicznego UE Luca Jahier.","Luca Jahier jest członkiem Europejskiego Komitetu Ekonomiczno-Społecznego (EKES-u) od 2002 r. W EKES-ie prowadził szeroko zakrojone prace w zakresie polityki spójności Unii Europejskiej oraz spraw międzynarodowych. W październiku 2011 r. został wybrany na przewodniczącego Grupy III EKES-u, a następnie ponownie wybrany w styczniu 2013 r. i w październiku 2015 r. Pełniąc tę funkcję, był członkiem prezydium EKES-u. Został mianowany jednomyślnie przez Grupę III na stanowisko przewodniczącego EKES-u na kadencję od kwietnia 2018 r. do września 2020 r. Poniżej pełna treść tekstu Jahiera: 9 maja, w dniu Europy, rumuńskie miasteczko Sybina będzie miało swoje 5 minut. Szefowie 27 rządów i państw Unii Europejskiej, na nadzwyczajnym szczycie zwołanym przez przewodniczącego Donalda Tuska będą rozmawiać o kształcie i funkcjonowaniu instytucji po wyborach do Parlamentu. Za dwa tygodnie ponad 400 milionów Europejczyków – największy po Indiach elektorat na świecie – pójdzie do lokali wyborczych, aby wybrać 751 posłów do Parlamentu Europejskiego w wyborach, które są prawdopodobnie najbardziej decydujące dla przyszłości Europy od 1979 roku, kiedy to po raz pierwszy wybraliśmy nasz ponadnarodowy parlament. Przez ostatnie dwa lata przywódcy unijni i krajowi niestrudzenie pracowali nad określeniem wizji Europy. Komisja Europejska przedstawiła kilka scenariuszy. Zorganizowano dyskusje i konsultacje, przygotowano plany, sformułowano rozwiązania. Nigdy wcześniej nie było tak ożywionej, otwartej i szczerej debaty na temat Europy, której chcemy i którą pragniemy pozostawić następnym pokoleniom. Jednak duża część tego dyskursu na temat przyszłości Europy została przejęta przez eurosceptyków i naznaczona rosnącym, niszczycielskim populizmem. Pod płaszczykiem nacjonalizmu populiści obiecali bronić interesów większości wobec imigranckich mniejszości i pozbawionych kontaktu z rzeczywistością elit. Nasze wartości były kwestionowane, a wiele osób nie postrzegało prawa do czynienia dobra jako podstawy naszych działań politycznych. ""Nacjonalizm jest ideologiczną trucizną"", powiedział niedawno prezydent Niemiec Frank-Walter Steinmeier. Trucizna ta, zagraża zdrowiu naszej demokracji, ponieważ populizm atakuje nie tylko elity i instytucje lecz także samą ideę pluralizmu politycznego. Dlatego też przywódcy europejscy na szczycie w Sybinie muszą szybko zidentyfikować antidotum przed wyborami do , które odbędą się w dniach 23–26 maja. Wielu polityków ponosi porażkę w walce z populizmem. Coraz częściej zajmują oni stanowisko, nazywane przez niektórych niszczeniem przez naśladownictwo i starają się przelicytować skrajnie prawicowych konkurentów w bezpardonowym przekazie na temat uchodźców i imigracji po to, by odzyskać konsensus. Taka narracja poważnie zaszkodziła europejskiej demokracji w ostatnich miesiącach, skłaniając ludzi do głosowania na jeszcze bardziej ekstremistyczne ruchy. Zamiast tego liberałowie powinni zapewnić społeczeństwu możliwość wyboru określonych wartości, które mogą rozwiązać problem nierówności. Nadszedł czas na przedstawienie wizji odchodzącej od doktryny: „Państwo przede wszystkim”, która podsyca nienawiść w całej Europie i w Stanach Zjednoczonych. Nie opanujemy czekających nas ogromnych przemian gospodarczych, społecznych i ekologicznych zamykając granice, budując mury i rozprawiając się z globalizacją. Jak widać z protestów w całej Europie, UE może się wzmocnić, jeżeli politycy głównego nurtu będą propagować wizję Europy sprawiedliwej, odpornej, innowacyjnej, sprzyjającej włączeniu społecznemu i oparta na zrównoważonym wzroście, a nie na „nacjonalistycznej” determinacji. Taka wizja istnieje. Nazywa się ""Agenda na rzecz zrównoważonego rozwoju 2030"" i odnosi się do artykułu 3 Traktatu o Unii Europejskiej, który został przegłosowany i uzgodniony przez wszystkich. To jest matryca strategii. A jeżeli państwa członkowskie i europejskie społeczeństwo obywatelskie w pełni zaangażują się w tę strategię, której towarzyszy ambitny , to umożliwi nam ona wejście na pozytywną ścieżkę działań gospodarczych, społecznych, środowiskowych i instytucjonalnych prowadzących do odnowy, do prawdziwego ""rEUnaissance"". Tak, jak to miało miejsce w XV w., kiedy to renesans był szeroko zakrojoną i potężną rewolucją humanistyczną, która przywróciła prawdziwy wymiar kultury w powiązaniu z nauką, sztuką sprawowania rządów i organizacją ładu społeczno-gospodarczego oraz rozpoczęła nowoczesną transformację Europy. Dziś ponownie może się to wydarzyć. Europa potrzebuje nowego modelu wzrostu gospodarczego, który jakościowo i twórczo będzie różnił się od tego, co mamy obecnie, który będzie bardziej sprzyjał włączeniu społecznemu i będzie zrównoważony pod względem ekologicznym, oraz będzie w stanie wspierać i krzewić konwergencję cyfrowych i ekologicznych przemian w naszych krajach i społeczeństwach. Konkurencyjność i zrównoważony rozwój nie są ze sobą sprzeczne, ponieważ aspekty społeczne i środowiskowe są nieodłączną częścią definicji konkurencyjności. Konkurencyjność należy definiować nie tylko pod względem ilości i ceny, ale również w odniesieniu do wartości europejskich, jakości i zrównoważonego rozwoju. Agenda 2030 mogłaby stanowić umowę społeczną i gospodarczą na XXI wiek, mającą na celu eliminację ubóstwa, zapewnienie wszystkim godnych warunków życia i pracy oraz zmniejszenie nierówności społecznych, zapewnienie planecie zrównoważonego rozwoju i rozpoczęcie nowej ery innowacji i postępu we wszystkich dziedzinach w Europie otwartej na świat. Zrównoważone inwestycje są kluczowym instrumentem sterowania tym procesem i jego wspierania. Muszą one stymulować tworzenie wysokiej jakości miejsc pracy, korzystanie z energii odnawialnej, przystępny cenowo i dostępny ekologiczny transport publiczny, ekologicznie zaprojektowaną technologię cyfrową, badania naukowe i innowacje. Ma to szczególne znaczenie dla młodych ludzi i regionów, które borykają się z wysokim bezrobociem lub doświadczają zmian strukturalnych. Jeśli przedsiębiorstwa europejskie będą wypełniać swoje zadania i obowiązki i odgrywać przywódczą rolę wobec reszty świata, jeśli konkurencyjność i zrównoważony rozwój gospodarczy naszego europejskiego systemu zostaną ponownie zdefiniowane z uwzględnieniem możliwości naszej planety, to wówczas wzmocnimy demokrację i liberalizm. Młodzież, wśród nich , mówią nam, nie owijając w bawełnę, że zwycięską receptą jest połączenie zrównoważonego rozwoju, udziału młodych ludzi i zaangażowania obywatelskiego. Nie ma wątpliwości, że będziemy w stanie znaleźć inwestycje niezbędne do rozwoju gospodarki XXI wieku i dać europejskim wyborcom możliwość powrotu do państwa narodowego lub ukształtowania nowego ładu światowego. Będzie to nasz odnowiony, europejski renesans, nasz ""rEUnaissance"".",Luca Jahier,
https://wiadomosci.onet.pl/politico/wojna-unii-z-ukraina-o-kurczaki-ukrainski-producent-sprytnie-omija-przepisy/mklcdc2,Wojna Unii z Ukrainą o kurczaki – lecą pióra!,"Drobiowy miliarder z Ukrainy najpierw sprytnym trickiem ominął unijne ograniczenia importowe i zalał Europę kurczakami, na szkodę tutejszych producentów. A teraz jeszcze mocniej rozgrzał emocje występując o pożyczkę w ogólno-europejskim banku, by móc jeszcze bardziej rozpędzić swój biznes, pisze Emmet Livingstone z POLITICO.","Miliarder Jurij Kosiuk i jego firma drobiarska MHP są wrogiem numer jeden unijnych farmerów, którzy twierdzą, że wygrał on ważny spór handlowy z Brukselą wykorzystując lukę w umowie handlowej, która jest częścią umowy stowarzyszeniowej między UE, a Ukrainą. Dzięki temu udałó mu się znacznie zwiększyć eksport piersi kurczaka do Wspólnoty. Rośnie presja, aby Unia wycofała się z korzystnych dla Ukrainy zapisów i podjęła działania przeciwko kolejnemu celowi Kosiuka, którym jest pożyczka w wysokości 100 milionów euro z Europejskiego Banku Odbudowy i Rozwoju (EBOR) na rozwój jego imperium drobiarskiego na skalę międzynarodową. Jak mówi Thomas Waitz, europoseł z ramienia Zielonych, bez sensu jest jednoczesne wydawanie miliardów euro na dotacje dla europejskich rolników, mające pomóc im utrzymać się na powierzchni za pomocą wspólnej polityki rolnej – i jednoczesne dawanie pieniędzy firmom spoza Unii, które zagrażają europejskim producentom. – To jeszcze kapitalizm? Czy już zdrada? – zapytał Waitz w rozmowie z dziennikarzem POLITICO. – Jak możemy karmić ich tanimi pożyczkami z pieniędzy naszych podatników? Waitz dodał, że zamierza w swoim rodzinnym Wiedniu lobbować za tym, aby dobrze przemyśleć zgodę na tę pożyczkę. AVEC, organizacja zrzeszająca europejskich przedstawicieli przemysłu drobiarskiego, wyraziła ""skrajne zaskoczenie"" propozycją pożyczki dla MHP. ""Wykorzystanie pieniędzy podatników unijnych w celu ułatwienia przejęcia unijnej firmy drobiarskiej przez firmę ukraińską, która w dużej mierze skorzystała z luki prawnej, mocno zwiększa frustrację producentów z UE"", napisano w oświadczeniu. EBOR podejmie decyzję na temat pożyczki 22 maja, ale rolnicy z UE podkreślają, że unijni podatnicy nie powinni wykładać pieniędzy na firmę, które nie gra fair. EBOR nie jest instytucją unijną, ale wszystkie kraje członkowskie UE, Komisja Europejska i Europejski Bank Inwestycyjny są jego udziałowcami. Decyzja zostanie podjęta większością głosów wśród wszystkich 67 akcjonariuszy, wśród których znajdują się także Ukraina, Stany Zjednoczone, Australia i Kanada. Polecamy: POLITICO w oryginale - wydarzenia tygodnia oczami światowych karykaturzystów Kosiuk po raz pierwszy zwrócił na siebie uwagę europejskiego przemysłu drobiarskiego, kiedy MHP znalazła sprytną, ale całkowicie legalną metodę na ominięcie wysokich ceł obowiązujących w Unii na import wysokiej jakości piersi z kurczaka. Firma odkryła mianowicie, że może wysyłać piersi z kurczaka razem z kością – specjaliści w branży nazwali to potem ""cięciem Batmana"" – unikając w ten sposób cła, po przekroczeniu uzgodnionych kwot, bo taki produkt nie spełnia unijnej definicji ""piersi kurczaka"". Później, już na terenie Unii, pracownicy zakładów mięsnych mogą po prostu wycinać te kości i sprzedawać mięso bez konieczności płacenia cła. Bruksela zaproponowała Ukrainie kompromisowe rozwiązanie problemu w postaci tymczasowej umowy, która z jednej strony wyeliminowałaby tę lukę, ale w zamian podwoiła kwotę piersi kurczaka, którą można bez cła importować z tego kraju. – To skandal – powiedział holenderski europoseł z ramienia liberałów, Jan Huitema, komentując tę tymczasową umowę na posiedzenia komisji rolnictwa Parlamentu Europejskiego w ubiegłym miesiącu, sugerując, że PE powinien zablokować porozumienie. Polski przewodniczący komisji, Czesław Siekierski z PSL, które jest częścią Europejskiej Partii Ludowej (EPP), zgadza się z nim. – To, co się dzieje, jest po prostu niemoralne – powiedział. Przedstawiciele MHP twierdzą, że zwrócili się o kredyt do EBOR, bo ukraińskie banki nie mogą im pożyczyć potrzebnych kwot. – MHP jest w dobrej kondycji finansowej, ale potrzebuje wsparcia, aby zrealizować swoje ambitne plany i rozwijać się, podobnie przecież jak większość dużych firm – mówi rzeczniczka firmy, wspominając przy okazji, że relacje MHP z EBOR trwają już od 10 lat. Z kolei rzecznik EBOR, Anton Usov, powiedział POLITICO, że kredyt miałby na celu zbilansowanie finansów MHP po tym, jak firma przejęła w listopadzie słoweńskie przedsiębiorstwo drobiarskie Perutnina Ptuj. Takie działanie, zdaniem Usova, to rzecz ""zupełnie normalna w bankowości"" i ""część strategii MHP, której celem jest rozszerzenie działania na kraje UE"". Austriacki europoseł Waitz uważa także, że istnieje ""wiele znaków zapytania"" w kwestii standardów środowiskowych stosowanych przez MHP – to częste zarzuty ze strony europejskich farmerów wobec firm spoza Unii. Krytycy ukraińskiej firmy twierdzą, że ze względu na swoje ogromne rozmiary, musi używać dużych ilości antybiotyków, aby chronić swoje wielkie stada drobiu przez infekcjami. W tym samym czasie UE stara się zwalczać zjawisko antybiotykoodporności w obawie przed powstaniem ""superbakterii"" odpornych na antybiotyki, zbyt często dziś używane nie tylko w medycynie. MHP ma na Ukrainie około 370 tysięcy hektarów ziemi. A na jednej z jej ferm brojlerów na przykład żyje 18 milionów kurczaków, zaś dzienna produkcja mięsa zbliża się tam do tysiąca ton. Jednak MHP zdecydowanie zaprzecza zarzutom dotyczącym stosowania antybiotyków. Rzeczniczka firmy twierdzi, że antybiotyki stosuje się wyłącznie do leczenia chorych zwierząt, a nie podaje się ich całym stadom. – Antybiotyki stosujemy tak samo, jak producenci z Unii i wierzymy, że jesteśmy liderami w dziedzinie ograniczenia ich użycia – mówi, dodając, że w ubiegłym miesiącu MHP postawiła sobie za cel całkowite uwolnienie się od antybiotyków. Wizerunkowi firmy nie pomogło też nagranie opublikowane w tym miesiącu przez brytyjski dziennik Independent, na którym widać robotników wykorzystującym olej silnikowy do smarowania rur, przez które karmi się gęsi do produkcji foie gras, a także pozostawianie cierpiących zwierząt na śmierć na stosie. Rzeczniczka MHP odpowiada, że władze firmy są ""głęboko zaniepokojone praktykami pokazanymi na tym filmie"" i nakazały szczegółowe śledztwo w tej sprawie. – Nie idziemy na kompromisy w sprawie dobrostanu zwierząt – podkreśliła. Bruksela także jest zaniepokojona kwestią dobrostanu zwierząt. John Clarke, dyrektor departamentu rolnictwa w Komisji, powiedział niedawno parlamentarzystom, że gdyby to on negocjował oryginalną umową handlową z Ukrainą, zawarłby w niej wyższe standardy w tej kwestii. Clarke odrzuca jednak sugestie, że należy zablokować tymczasową umowę, uznając, że byłoby to nieuczciwe. Według źródła POLITICO, Bruksela i Kijów wstrzymały się z ratyfikacją umowy w oczekiwaniu na wyniki niedawnych wyborów prezydenckich na Ukrainie. – Uważam, że udało nam się ograniczyć szkody – komentuje Clarke, podkreślając, że bez tej umowy MHP nadal zwiększałaby eksport do UE korzystając z tej samej luki prawnej. – Pomysł, żeby teraz zaczynać wszystko od początku, jest kompletnie nierealistyczny.",,
https://wiadomosci.onet.pl/swiat/wybory-na-przewodniczacego-komisji-europejskiej-koalicja-fransa-timmermansa/1v3c6wv,Unia Europejska: Timmermans zawiązuje koalicję przeciwko Weberowi,Frans Timmermans nie składa broni. Chce zostać następcą przewodniczącego Komisji Europejskiej Jeana-Claude’a Junckera i wygrać z Manfredem Weberem walkę o schedę po nim.,"Frans Timmermans jest pierwszym wiceprzewodniczącym Komisji Europejskiej, mówi biegle kilkoma językami i był w swej ojczyźnie, Holandii, między innymi ministrem spraw zagranicznych. Biorąc to pod uwagę, kandydat socjaldemokratów ma więc pewną przewagę nad swym konserwatywnym rywalem w eurowyborach, Manfredem Weberem. By jednak pokonać go w walce o urząd szefa KE, Timmermans musi zabiegać o poparcie ze strony innych partii reprezentowanych w PE. Podobnie jak jego poprzednik w wyborach do PE z 2014 roku - Martin Schulz z Niemiec - Frans Timmermans urodził się w 1961 roku na pograniczu niemiecko-holenderskim. Pochodzi z Maastricht, a dorastał w katolickiej rodzinie w odległej od niego o parę kilometrów miejscowości Heerlen. Swoją karierę polityczną zaczął w 1990 roku jako poseł do holenderskiego parlamentu z ramienia Partii Pracy. Jest ambitnym politykiem. Piastował urząd ministra spraw zagranicznych Holandii, a po wyborach do PE w 2014 roku premier Mark Rutte wysłał go do Brukseli w charakterze unijnego komisarza i pierwszego wiceprzewodniczącego Komisji Europejskiej Jeana-Claude’a Junckera. Timmermans chciał prowadzić rozmowy z Wielką Brytanią w sprawie brexitu, ale Juncker się na to nie zgodził i mianował na to stanowisko Michela Barniera z Francji. Powiedział, że Timmermans jako wiceprzewodniczący KE ma do spełnienia ""inne obowiązki"". W tej sytuacji Timmermans skupił się na obronie praworządności w UE. Dążył do wszczęcia postępowania przeciwko Polsce i Węgrom za naruszanie przez nie unijnych wartości. W Warszawie i w Budapeszcie stał się przez to symbolem wroga. Partia Pracy poniosła w Holandii porażkę wyborczą i Timmermans nie może liczyć na ponowne mianowanie go na unijnego komisarza. Z tego względu Postępowy Sojusz Socjalistów i Demokratów w Parlamencie Europejskim wysunął w grudniu ubiegłego roku jego kandydaturę na stanowisko nowego przewodniczącego Komisji Europejskiej. Frans Timmermans nadal prowadzi walkę w obronie praworządności w UE i naraził się na zarzut, że wykorzystuje swoje stanowisko w kampanii wyborczej do PE. Z pomocą przyszła mu nieoczekiwanie Rumunia. Bez swojej woli zresztą, gdyż także w tym kraju rządzącym w nim socjaldemokratom zarzuca się próbę podporządkowania sobie wymiaru sprawiedliwości. Do walki w obronie praworządności włączyła się w marcu tego roku także Europejska Partia Ludowa, która wysunęła kandydaturę Manfreda Webera na stanowisko szefa KE. Weber w dużym stopniu przyczynił się do zawieszenia węgierskiej partii Fidesz w prawach członka Europejskiej Partii Ludowej. W kwietniu nastąpiła na to odpowiedź Timmermansa. Dzięki jego wysiłkom w prawach członka Postępowego Sojuszu Socjalistów i Demokratów w PE została zawieszona rumuńska partia rządowa. Większych kłopotów może jednak przysporzyć Timmermansowi kryzys, z jakim borykają się w tej chwili europejskie partie socjaldemokratyczne. Analitycy przewidują, że po majowych wyborach do Parlamentu Europejskiego będą one miały w nim tylko około 150 posłów zamiast 167, jak w tej chwili. Liczba posłów jest bardzo ważna, bo kto chce zostać przewodniczącym Komisji Europejskiej musi uzyskać w Parlamencie Europejskim przynajmniej 376 głosów. Mając to na uwadze Timmermans chce zawiązać w nim ""postępową koalicję"" z partiami lewicowymi, Zielonymi i liberałami przeciwko konserwatystom popierającym Webera. W wywiadzie dla rozgłośni Deutschlandfunk za najważniejsze zadania dla Europy w najbliższych latach Timmermans uznał zmiany klimatyczne i politykę zrównoważonego rozwoju. Zobacz również: Chcesz być na bieżąco z najważniejszymi informacjami dnia? Polub Onet Wiadomości na Facebooku!","Manfred Weber, Jean-Claude Juncker i Frans Timmermans",
https://wiadomosci.onet.pl/kraj/mieszane-reakcje-na-propozycje-andrzeja-dudy-o-wpisaniu-obecnosci-polski-w-nato-i-ue/nhl9t7l,Mieszane reakcje na propozycję Andrzeja Dudy o wpisaniu obecności Polski w NATO i UE do konstytucji,"- Uważam, że powinniśmy zagwarantować obecność w NATO i UE w konstytucji - stwierdził podczas obchodów Święta Konstytucji 3 maja prezydent Andrzej Duda. - W UE jesteśmy i będziemy; rozmawiać na temat proponowanych zmian w Konstytucji oczywiście możemy - odpowiada rzeczniczka PiS Beata Mazurek. Prezes PSL Władysław Kosiniak-Kamysz mówi o ""życzliwości"" dla tego pomysłu, ale liderzy PO, Nowoczesnej i Kukiz'15 pozostają sceptyczni.","- Mamy konstytucję, trzeba dyskutować nad jej zmianami, bo warto dyskutować, nad tym, czy powinniśmy wprowadzić zapisy o UE do naszej konstytucji, czy powinniśmy w konstytucji zagwarantować obecność w tym wielkim sojuszu - osobiście jestem przekonany, że tak. Czy powinniśmy zagwarantować obecność w NATO - osobiście uważam, że tak - powiedział prezydent. ""W UE jesteśmy i będziemy. Suwerenność państw należących do UE też jest ważna. Rozmawiać na temat proponowanych zmian w Konstytucji oczywiście możemy"" - napisała na Twitterze rzeczniczka PiS Beata Mazurek. Lider PSL zauważył, że prezydent jest kolejną osobą, która podpisuje się pod projektem PSL ws. wpisania członkostwa Polski w UE do konstytucji. Swoją propozycję zapowiedział w marcu na konwencji wyborczej partii. Skierował też list do wszystkich posłów i szefów ugrupowań parlamentarnych, w którym zwrócił się o poparcie tego projektu.  - To dobrze, bo jest to szansa na to, że różne środowiska będą mogły się zjednoczyć pod tym punktem i w tej podzielonej Polsce znajdziemy jakiś wspólny mianownik, którym jest wpisanie członkostwa Polski w UE i w NATO do konstytucji - podkreślił Kosiniak-Kamysz. - My przyjmujemy z życzliwością te słowa prezydenta - dodał. Lider PO ocenił dzisiejszą deklarację prezydenta jako ""niepoważną i nieodpowiedzialną"". - To jest niepoważne dlatego, że o zmianie konstytucji decyduje parlamentarna większość konstytucyjna. I to jest nieodpowiedzialne, żeby 3 maja składać takie deklaracje, jeżeli PiS jest przeciw i (Jarosław - red.) Kaczyński jest przeciw temu. Nie wiem więc, czemu to ma służyć - powiedział Grzegorz Schetyna. Słowa prezydenta Andrzeja Dudy o zagwarantowaniu obecności w NATO i UE w konstytucji wydają się czystą obłudą, to trik wyborczy i próba zjednania centrowego, prounijnego wyborcy - uważa z kolei szefowa Nowoczesnej Katarzyna Lubnauer. ""Prezydent - tak jak niektórzy próbują być świętsi od papieża - tak on próbuje pokazać się jako ktoś bardziej euroentuzjastyczny, niż ktokolwiek kiedykolwiek w Polsce był. Ma to zapewne związek z bliskością wyborów do PE i wynikami sondaży, które pokazują, że Polacy są bardziej proeuropejscy niż byli wcześniej"" - oceniła Lubnauer. Według niej wypowiedź prezydenta ""to ewidentny trik wyborczy, niezbyt wiarygodny, zważywszy na to, że prezydent i ugrupowanie, z którego się wywodzi, łamie postanowienia obecnie obowiązującej konstytucji"". Zdaniem Lubnauer propozycja prezydenta wynika także z tego, że ""cały czas szuka on swojego miejsca na scenie politycznej i próbuje zawalczyć o poparcie swojego ugrupowania"". Wpisanie na trwałe, bez decyzji wszystkich obywateli członkostwa Polski w Unii Europejskiej i NATO, nie jest dobrym pomysłem - uważa Stanisław Tyszka z Kukiz'15. Według niego lepszym pomysłem jest wpisanie do konstytucji, że co pewien czas odbywać się będą referenda w tych kwestiach. Według Tyszki ""najuczciwszym rozwiązaniem byłoby wpisanie do konstytucji, że na przykład co 20 lat obywatele decydują o tym w referendum"". Dopytywany, czy zarówno o członkostwie w UE, jak i w NATO, powiedział: ""rozmawiajmy o Unii Europejskiej, ale w NATO może też"". Chcesz być na bieżąco z najważniejszymi informacjami dnia? Polub Onet Wiadomości na Facebooku!",Andrzej Duda,
https://wiadomosci.onet.pl/politico/na-zakonczenie-swojej-kadencji-juncker-poucza-unijnych-przywodcow-co-powinni-robic-w/n1jspxl,"Na zakończenie swojej kadencji, Juncker poucza unijnych przywódców, co powinni robić w przyszłości [KOMENTARZ]","Odchodzący przewodniczący Komisji Europejskiej Jean-Claude Juncker ogłosił raport z pięciu lat swojej kadencji, w którym instruuje przywódców unijnych krajów jak mają sobie radzić w ciągu kolejnych pięciu lat. Dokument wygląda jak manifest wyborczy, co jest dziwne dla kogoś, kto nie ubiega się o reelekcję – ale nieustannie rywalizuje o przywództwo w Unii z przewodniczącym Rady Europejskiej Donaldem Tuskiem, pisze David M. Herszenhorn z POLITICO.","Juncker i jego zespół opublikowali właśnie 53-stronicowy raport mający ""pomóc"" przywódcom krajów unijnych, którzy spotkają się na specjalnym szczycie w Sybinie (rum. Sibiu) w rumuńskim Siedmiogrodzie w przyszłym tygodniu. Będą tam omawiać przyszłość po nadchodzących wyborach do Parlamentu Europejskiego i będą też musieli wkrótce na nowo zapełnić prawie wszystkie najważniejsze unijne stanowiska kierownicze na nową kadencję. Pierwsze 26 stron dokumentu koncentruje się na tym, jak świetną robotę wykonała dowodzona przez Junckera Komisja. Sprawozdanie zawiera też 27 stron załączników, w większości obwieszczających jej osiągnięcia gospodarcze i polityczne. W zależności od perspektywy, raport może być postrzegany albo jako rzetelna i oparta na dobrych intencjach próba wskazania jak utrzymać stabilność i ciągłość, albo jako bezczelny nadużycie ze strony bezsilnej już Komisji, która zamierza wywierać dalej wpływ po zakończeniu swojej kadencji. W obu przypadkach z pewnością będzie postrzegany jako kolejny rozdział w wiecznej rywalizacji instytucjonalnej między Komisją, a Radą Europejską, rezydującą w Brukseli po drugiej stronie ulicy i kierowaną przez przewodniczącego Donalda Tuska. – Unia musi kontynuować działania na rzecz przyszłości – powiedział główny rzecznik Komisji Junckera, Margaritis Schinas, ujawniając raport na konferencji prasowej. – W skromnej opinii Komisji, działania w ciągu najbliższych pięciu lat powinny koncentrować się na stworzeniu Europy opiekuńczej, Europy konkurencyjnej, Europy sprawiedliwej, Europy zrównoważonej i Europy wpływowej. – Przyjęty przez Kolegium komisarzy dokument zostanie skierowany do krajowych przywódców w przyszłym tygodniu, dodał Schinas. – Precyzyjnie określa on działania, które należy traktować priorytetowo w każdym z tych pięciu aspektów, które właśnie wymieniłem. Schinas odrzucił twierdzenia, że kiedy mówi o ""priorytetowych działaniach"", to popełnia nadużycie. – To nie jest jakiś plan zajęć na najbliższe pięć lat – powiedział. – To wkład, który komisarze, nasi polityczni mistrzowie, prezydent Juncker i jego komisarze, pozostawiają przywódcom i prezydentowi Tuskowi, aby pomóc im w skonstruowaniu ich własnej agendy, czegoś, co będą przecież musieli zrobić. Schinas przyznał, że duża część raportu jest pozytywną samooceną Komisji. – Połowa z tego, to powiedziałbym raczej pokorny, skromny czy też umiarkowany opis owych fantastycznych dokonań ostatnich pięciu lat – powiedział. Raport opisuje Unię jako ogólnie lepszą niż pięć lat temu, ale zauważa, że środowisko polityczne pozostaje trudne, z ciągłymi zagrożeniami wynikającymi ze zmian klimatu, potencjalnych wstrząsów gospodarczych, populistycznych sił politycznych i wstrząsów technologicznych. Nie waha się dawać wskazówek liderom, którzy spotkają się w Rumunii w przyszłym tygodniu.  ""Sybin jest zatem okazją dla przywódców Unii, aby zademonstrować ich jedność i dać świeżą perspektywę naszemu kontynentowi"", stwierdza raport. ""Powinni to uczynić, pokazując, że wysłuchali nadziei, obaw i oczekiwań obywateli, oraz że są gotowi do zdecydowanego i zbiorowego działania, aby się do nich odnieść. Komisja Europejska wydaje dzisiaj szereg zaleceń dotyczących następnego programu strategicznego, który pomoże naszej Unii zrobić właśnie to"". Schinas powiedział, że Komisja stara się jedynie wspierać dialog w Sybinie, gdzie planowano rozpoczęcie nowego rozdziału w Unii po wyjściu Wielkiej Brytanii. Brexit jednak się na razie nie wydarzył, a wciąż nie mogąca się rozwieść Wielka Brytania dalej ogromnie zaprząta uwagę UE-27. Jednak przygotowujący szczyt urzędnicy zapowiedzieli, że rozmowa na temat przyszłości Unii odbędzie się niezależnie od wszystkiego. – Szczyt w Sybinie – powiedział Schinas – jest szansą dla przywódców UE-27 na określenie nowych, ambitnych, realistycznych i ukierunkowanych celów na kolejny cykl polityczny. Schinas dodał, że Komisja nie konsultowała się z żadnym z kandydatów na następcę Junckera na stanowisku przewodniczącego Komisji, ale jeden z tych kandydatów – wiceprzewodniczący Komisji Europejskiej Frans Timmermans, nominowany przez Partię Europejskich Socjalistów – niewątpliwie pewien wpływ miał. Szereg osiągnięć Komisji przytoczonych w raporcie to portfele, którymi zarządzał Timmermans. Redakcja: Michał Broniatowski Chcesz być na bieżąco z najważniejszymi informacjami dnia? Polub Onet Wiadomości na Facebooku!",Donald Tusk w objęciach Jean-Claude Junckera,
https://wiadomosci.onet.pl/swiat/katalonscy-separatysci-wezwali-ue-do-uruchomienia-art-7-wobec-hiszpanii/vb50br3,Katalońscy separatyści wezwali UE do uruchomienia art. 7 wobec Hiszpanii,Dwie katalońskie organizacje separatystyczne wezwały władze UE do wszczęcia wobec Hiszpanii procedury przewidzianej w art. 7 traktatu unijnego dotyczącej naruszenia praworządności. Zarzucają one Madrytowi dyskryminację obywateli i mniejszości narodowych.,"Wczoraj wniosek o uruchomienie art.7 traktatu unijnego wobec Hiszpanii złożyła Rada na Rzecz Republiki (Consell per la Republica) oraz Zgromadzenie Narodowe Katalonii (ANC). Szefem pierwszego separatystycznego ugrupowania jest były premier Katalonii Carles Puigdemont. Z kolei drugiemu przewodzi osadzony w więzieniu w Madrycie pod zarzutem rebelii Jordi Sanchez. ""Jeśli KE zaakceptuje ten wniosek, inicjatorzy akcji będą mieli rok na zebranie 1 mln podpisów w co najmniej siedmiu krajach UE. Jeśli uda się je zgromadzić KE będzie mogła zadecydować na rzecz lub przeciw uruchomieniu art. 7"" - napisał wydawany w Katalonii dziennik ""La Vanguardia"". Podczas czwartkowej konferencji prasowej w Brukseli Carles Puigdemont zapowiedział, że w sytuacji braku zgody KE na uruchomienie art. 7 unijnego traktatu sprawa zostanie zaskarżona do Trybunału Sprawiedliwości UE w Luksemburgu. ""Nadszedł moment, aby pokazać siłę obywateli (…). Inicjatywa ta nie służy wypowiedzeniu się na temat niepodległości Katalonii, ale na temat stanu praworządności Hiszpanii"" - powiedział Puigdemont. Podczas konferencji Puigdemont przypomniał o uruchomieniu procedury art. 7 traktatu UE wobec Polski i Węgier w 2018 r. Wskazał, że osobą, która sprawowała pieczę nad procedurą służącą ich ukaraniu był wiceprzewodniczący KE Frans Timmermans. Puigdemont zachęcił go do kontroli ""stanu państwa prawa w Hiszpanii"". Nawiązanie do Timmermansa jest aluzją Puigdemonta do kwietniowej wypowiedzi holenderskiego polityka. Wiceprzewodniczący KE stwierdził, że ""Hiszpania jest państwem prawa, w którym w sposób pełny szanowane są prawa demokratyczne oraz prawa człowieka"". W czwartkowej konferencji prasowej z udziałem Puigdemonta uczestniczyło m.in. dwoje jego byłych ministrów Toni Comin oraz Clara Ponsati. Wszyscy są poszukiwani przez hiszpański wymiar sprawiedliwości w związku z organizacją referendum niepodległościowego w Katalonii w 2017 r. Od lutego 2019 r. przed Sądem Najwyższym w Madrycie prowadzony jest proces dwunastu polityków z Katalonii, którym zarzuca się m.in. rebelię w związku z plebiscytem niepodległościowym.",Carles Puigdemont,
https://wiadomosci.onet.pl/swiat/unia-europejska-weto-wegier-ws-izraela-zostalo-zlekcewazone/tebfspg,Unia Europejska zlekceważyła weto Węgier w sprawie Izraela,"Wydarzenie sprzed kilku dni w ONZ pokazuje, jak słaby jest unijny system podejmowania decyzji w sprawie polityki zagranicznej UE. Jego zmiana może być jedną z najważniejszych reform Unii w najbliższych latach.","Fiński ambasador przy ONZ odczytał w poniedziałek podczas debaty w Zgromadzeniu Ogólnym stanowisko UE w sprawie żydowskich osad na Terytoriach Okupowanych. Budapeszt zawetował to stanowisko, jednak Fin mimo wszystko je odczytał w imieniu całej Unii. Całe zdarzenie opisał portal EUObserver. W stanowisku tym Unia potępia niektóre praktyki izraelskich władz na terytoriach oficjalnie uznawanych przez ONZ za okupowane przez Izrael, przede wszystkim na Zachodnim Brzegu. Wyraża także zaniepokojenie zbyt częstym - zdaniem UE - użyciem broni przez izraelską armię wobec palestyńskich demonstrantów. Węgry w ostatnim momencie zawetowały to stanowisko. Zgodnie z procedurami UE nie powinno więc ono zostać odczytane, bo stanowisko UE w sprawach polityki zagranicznej wymaga jednomyślności członków. Warszawa poparła to stanowisko. Odczytania stanowiska UE po węgierskim wecie odmówili Rumuni, którzy w tym półroczu przewodzą UE. Większość członków UE uważała jednak, że Węgrzy zgłosili swój sprzeciw zbyt późno, nie wyjaśnili również innym członkom UE swej pozycji, uniemożliwiając jakiekolwiek negocjacje wewnątrz Unii. Stanowisko odczytał więc przedstawiciel Finlandii, która będzie przewodniczyć Unii w drugiej połowie roku. Na początku oświadczył on, że wygłasza stanowisko w imieniu 27 krajów UE, które wymienił (czyli wszystkich krajów UE poza Węgrami), ale potem odczytał dokument w niezmienionej formie, a więc „w imieniu Unii Europejskiej…” oraz z wyrażeniami w rodzaju „Unia Europejska uważa, że…”. Budapeszt jest oburzony takim zachowaniem Finów. Poniedziałkowe wydarzenie w ONZ ma jednak o wiele większe znaczenie niż jednorazowa awantura o stanowisko UE. Wiele europejskich stolic uważa, że polityki zagranicznej Unii nie da się prowadzić na zasadzie jednomyślności. Od lat w Brukseli toczy się dyskusja o tym, czy niektóre decyzje nie powinny zapadać jakąś, np. bezwzględną większością głosów państw członkowskich. Poniedziałkowa awantura o stanowisko w sprawie Izraela była więc faktycznie udaną próbą prowadzenia polityki zagranicznej właśnie w oparciu o zasadę większości. Wielu analityków uważa, że polityka zagraniczna UE w zasadzie nie istnieje. Powołana do życia dyplomacja unijna faktycznie nie prowadzi żadnych działań, a unijne ambasady praktycznie nie sprawują swojej roli. „Dysfunkcyjna struktura podejmowania decyzji w sprawach polityki zagranicznej osłabia pozycję UE w świecie coraz bardziej zdominowanym przez potęgi geopolityczne” - pisał już dwa lata temu ekspert Carnegie Europe Stefan Lehne i nie był to głos odosobniony. W poniedziałek w ONZ kraje unijne uznały, że ten dysfunkcyjny system trzeba próbować obchodzić. Odczytanie stanowiska UE po węgierskim wecie Budapeszt uznał jednak słusznie za złamanie zasad podejmowania decyzji przez UE. Czytaj również: Morawiecki: spoglądam na przyszłość UE z ogromnym optymizmem, ale potrzebna jest reforma W ub.r. Komisja Europejska zaproponowała zmianę, która pozwalałaby na przyjmowanie stanowiska w sprawach polityki zagranicznej przez UE w sytuacji, gdy poparłoby ją co najmniej 55 proc. krajów UE reprezentujących co najmniej 65 proc. mieszkańców UE. Jak pisze ekspertka Polskiego Instytutu Spraw Międzynarodowych Elżbieta Kaca, takiej zmiany zapewne nie poprą mniejsze kraje UE, które straciłyby prawo weta, a miałyby problem ze zbudowaniem takiej koalicji większościowej. Jej zdaniem dla Polski zasada większości kwalifikowanej niosłaby pewne zagrożenia, ale i możliwość łatwiejszego budowania - np. w porozumieniu z Francją i Niemcami - stanowiska UE np. wobec Rosji. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Unia Europejska odejdzie od zasady jednomyślności w sprawach zagranicznych?,
https://wiadomosci.onet.pl/kraj/spot-pfn-z-okazji-15-lecia-polski-w-ue-bedzie-pokazywany-w-dziewieciu-krajach/q1y516p,Spot PFN z okazji 15-lecia Polski w UE. Będzie pokazywany w dziewięciu krajach,"Z okazji 15-lecia członkostwa Polski w Unii Europejskiej 1 maja ruszyła międzynarodowa kampania wizerunkowa Polskiej Fundacji Narodowej w mediach społecznościowych. Kampania skierowana jest do obywateli dziewięciu krajów, z którymi Polska wstąpiła do UE.","""Kampania skierowana jest do obywateli krajów członkowskich Unii Europejskiej, z którymi Polska 15 lat temu wyruszyła we wspólną podróż budowania europejskiej wspólnoty"" - poinformowała Polska Fundacja Narodowa. Odbiorcami spotów są Czechy, Estonia, Litwa, Łotwa, Malta, Słowacja, Słowenia, Węgry i Cypr. PFN podkreśliła, że kampania jest formą uczczenia przez Polskę 15-letniego wkładu w rozwój europejskiej rodziny. ""Ale też przypomina o wartościach, jakie stały się podstawą dla uczestnictwa w ogromnym i ważnym projekcie, jakim jest Unia Europejska, a więc przede wszystkim o wzajemnym szacunku, symbolicznie ujętym przez dzieci będące bohaterami spotów"". - Próbujemy się wszyscy razem dogadywać, bawić się i nikogo nie odstawiać na bok – mówi jedna z dziewczynek w spocie. Polska Fundacja Narodowa chce w ten sposób podziękować wszystkim dziewięciu krajom za 15 wspólnych lat razem w Unii Europejskiej. ""Kampania jest formą reakcji na jedną z najważniejszych dat w historii Polski i krajów, do których kieruje spoty. Jest to też jasna deklaracja tożsama z wolą Polaków, że jesteśmy zakorzenieni w Europie i chcemy nieustająco we wspólnocie europejskiej trwać"" - czytamy w komunikacie. Spoty - jak zaznaczono - zostały przygotowane w profesjonalnym studio z udziałem dzieci z Polski. Formuła każdego z nich to kilka prostych pytań i ""szczere, często zabawne i zaskakujące odpowiedzi najmłodszych"". Do każdego z państw skierowany jest oddzielny spot, w którym dzieci wypowiadają się o poszczególnych krajach. ""To pokazanie, że te wspólne lata pozwoliły nam się lepiej poznać, że dużo o sobie wiemy. To także ukłon w ich stronę i forma świętowania"" - napisano. ""1 maja 2004 roku był jednym z najważniejszych dni w historii nie tylko naszego kraju, ale także i 9 innych państw, z którymi wspólnie weszliśmy do Unii Europejskiej. Jest to doskonała okazja, aby opowiedzieć o tej ważnej dacie w naszej wspólnej historii. Poprzez udział dzieci w spocie chcieliśmy zagwarantować jego lekkość, naturalność oraz pozytywny odbiór w każdym z krajów"" – mówi cytowany w komunikacie wiceprezes Polskiej Fundacji Narodowej Robert Lubański. Kampania potrwa trzy dni.",,
https://wiadomosci.onet.pl/kraj/15-lat-polski-w-ue-donald-tusk-komentuje/66vl45j,Tusk w 15. rocznicę przystąpienia Polski do UE: nie rozczarowaliśmy się,"Przewodniczący Rady Europejskiej Donald Tusk w dniu 15. rocznicy wejścia Polski do Unii Europejskiej, oświadczył, że gdy wkraczaliśmy do Wspólnoty, była ona dla nas symbolem wolności, dobrobytu i bezpieczeństwa. - Nigdy nie byliśmy rozczarowani - dodał.","""Dziś świętujemy 15-lecie rozszerzenia UE. Dla nas w tamtych dniach Unia naprawdę była symbolem wolności, wysokich standardów, dobrobytu, nowoczesności i bezpieczeństwa. Nigdy nie byliśmy rozczarowani"" - napisał na Twitterze szef Rady. Jednocześnie Tusk opublikował nagranie wideo, w którym podkreślił, że ""dla Polski, jak i dla innych państw regionu, perspektywa wstąpienia do UE oznaczała rzeczywiste zakończenie drugiej wojny światowej"". - Wówczas nikt nawet nie myślał o korzyściach finansowych, które pojawią się wraz z członkostwem w UE; (...) to było ""być albo nie być"" dla środkowej i wschodniej Europy, (...) w kontekście podstawowego bezpieczeństwa i stabilności - mówił w filmie szef Rady Europejskiej. 1 maja 2004 r. do Unii Europejskiej dołączyło dziesięć państw; oprócz Polski były to: Cypr, Czechy, Estonia, Litwa, Łotwa, Malta, Słowacja, Słowenia i Węgry.  Chcesz być na bieżąco z najważniejszymi informacjami dnia? Polub Onet Wiadomości na Facebooku!",Donald Tusk,
https://wiadomosci.onet.pl/kraj/mateusz-morawiecki-o-unii-europejskiej/vvrfdbd,"Morawiecki: spoglądam na przyszłość UE z ogromnym optymizmem, ale potrzebna jest reforma","- Spoglądam na przyszłość UE z ogromnym optymizmem, mimo że Unia przeżywa pewnego rodzaju turbulencje i jest na zakręcie, potrzeba rozmaitych reform - podkreślił premier Mateusz Morawiecki w wywiadzie dla ""Wirtualnej Polski"".","- Ja spoglądam na przyszłość Unii Europejskiej z ogromnym optymizmem, pomimo tego że oczywiście Unia przeżywa pewnego rodzaju turbulencje jest na zakręcie, są potrzeby reform rozmaitych - powiedział premier. Jak mówił, niektórzy politycy z Brukseli proponują receptę pod tytułem ""więcej tego samego"". - Jednak ja jestem realistą i uważam, że pewna reforma jest potrzebna, ale bardzo gorąco wierzę w Unię Europejską, że ona wzmocni się, że wyjdzie wzmocniona, że będzie to Unia Europejska oparta o siłę narodów, siłę państw i że Europa w przyszłości będzie również politycznym mocarstwem a nie tylko gospodarczym mocarstwem - powiedział Morawiecki. - Jesteśmy rządem absolutnie proeuropejskim, ale jednocześnie takim rządem, ale jednocześnie takim rządem, który zdaje sobie sprawę z tego, że UE to jest twarda gra interesów, że nie ma takich cudów, że wszyscy nagle będę sprzyjał Polsce i nigdy tak nie było. Teraz nasza zdolność do realizacji naszych interesów wiąże się z rosnącą naszą siłą - stwierdził Morawiecki. Szef rządu był również pytany, czy słuszny jest postulat niektórych polityków opozycji, aby wpisać do konstytucji obecność Polski w UE. - Na pewno warto rozważyć różnego rodzaju uchwały, rozważyć wprowadzenie czy do konstytucji w taki sposób, żeby nikt nigdy tego nie kwestionował - powiedział Morawiecki. - Zresztą ja się bardzo cieszę, że ku zdumieniu chyba części opozycji, przewodniczący Komisji Europejskiej Jean-Claude Juncker parę dni temu w wywiadzie bardzo jednoznacznie podkreślił, że nie wierzy absolutnie w jakikolwiek Polexit, że on jest zdania takiego, że nasz rząd zasadniczo bardzo dobrze świadczy o sile Polski, wie doskonale, że Polska chce zostać w UE, chce być sercem Europy - podkreślił Morawiecki. - W tym wywiadzie on bardzo mocno zdezawuował, zaprzeczył tak naprawdę wszystkim tym nieprawdziwym, różnym teoriom opozycji (...). Ten wywiad jest rzeczywiście taki czyszczący całkowicie przedpole, wszystko jest już po tym wywiadzie jasne, że to są mrzonki, dyrdymały, banialuki to, co opowiadają niektórzy nasi konkurencji polityczni, już teraz myślę, że po tym wywiadzie nie będzie mieli w ogóle paliwa - powiedział Morawiecki. Jean-Claude Juncker ocenił w rozmowie dla poniedziałkowej ""Rzeczpospolitej"", że nie będzie Polexitu. ""Nie"" - odpowiedział pytany, czy istnieje możliwość opuszczenie UE przez Polskę, jeśli PiS wygra w październiku wybory do Sejmu. - Polska jest z nami, bo podzielamy wspólne wartości - zaznaczył. Morawiecki był również pytany, jaki jest obraz Polski w UE, wskazywał, że Polska jest postrzegana jako państwo, które jest coraz silniejsze. - Mamy coraz więcej do powiedzenia, potrafimy budować sojusze w UE - powiedział premier wskazują na rolę Polski w stanowisku Unii ws. kryzysu migracyjnego. Mówił, że jak rozmawia w Brukseli czy w innych stolicach europejskich to mam przekonanie, że ten ""obraz Polski skrzywiony poprzez niektórych eurokratów należy do absolutnej rzadkości"". Szef rządu podkreślił rolę b. premiera Jana Olszewskiego w ""zaznaczeniu"" drogi Polski do UE i NATO; Morawiecki wyraził wdzięczność wszystkim polskim prezydentom i rządom, które w czasach III RP przyczyniły się do wejścia Polski do UE, wymienił m.in. b. premierów Leszka Millera, Jerzego Buzka, Marka Belkę, b. prezydenta Aleksandra Kwaśniewskiego. Tematem rozmowy była również waluta euro. - Zapytajmy się, czy euro sprzyja dzisiaj współpracy gospodarczej między Włochami, a Niemcami, miedzy Francją, a południem Europy: Hiszpanią, Grecją, Portugalią. Bo ja widzę problemy. Tutaj my nie mamy żadnego doktrynalnego, dogmatycznego podejścia w tej sprawie. My również oczywiście potwierdzamy nasze zobowiązania, chociaż warto zaznaczyć, że one jednocześnie też wymagają zmiany konstytucji, ale jak najbardziej zdajemy sobie z tego sprawę - powiedział premier. Dodał, że ""tu nie chodzi o jakiś dogmatyzm, sztywność niesamowitą"". - Pokazujemy to, że nam się opłaca mieć pewną elastyczność zakodowaną, zaszytą w naszej walucie. Niezależna polityka monetarna, niezależna polityka emisji obligacji w naszej narodowej walucie. To jest praktyczna dyskusja, to nie jest dyskusja doktrynalna - zaznaczył Morawiecki. 1 maja 2004 r. do Unii Europejskiej dołączyło dziesięć państw: Cypr, Czechy, Estonia, Litwa, Łotwa, Malta, Polska, Słowacja, Słowenia i Węgry. W roku 2007 roku do wspólnoty dołączyły Rumunia i Bułgaria, a w 2013 roku - Chorwacja.  Chcesz być na bieżąco z najważniejszymi informacjami dnia? Polub Onet Wiadomości na Facebooku!",premier Mateusz Morawiecki,
https://wiadomosci.onet.pl/kraj/1-maja-plan-uroczystosci-w-miastach/n7tsewx,"1 maja w wielu miastach imprezy ugrupowań lewicowych, a w Warszawie marsz narodowców",1 maja SLD planuje uroczystości w kilkudziesięciu miastach w Polsce; Lewica Razem organizuje swoje obchody w Łodzi; w Warszawie odbędzie się Marsz Suwerenności organizowany przez środowiska narodowe; Wiosna Roberta Biedronia zaprezentuje zaś swoje rozwiązania dot. pracy i gospodarki.,"Organizację uroczystości 1-majowych - nawiązujących zarówno do obchodzonego tego dnia Święta Pracy, jak i 15-lecia członkostwa Polski w UE - w kilkudziesięciu miastach w całej Polsce zadeklarowało SLD. W Warszawie politycy związani z Sojuszem - m.in. przewodniczący ugrupowania Włodzimierz Czarzasty oraz b. premier z ramienia SLD i lider warszawskiej listy Koalicji Europejskiej do PE Włodzimierz Cimoszewicz - mają wziąć udział w pikniku z okazji Święta Pracy oraz 15-lecia członkostwa Polski w UE przed Pomnikiem Daszyńskiego przy Placu na Rozdrożu. W Krakowie przedstawiciele Sojuszu mają z kolei uczestniczyć m.in. w wiecu pod pomnikiem Czynu Rewolucyjnego. Pochody 1-majowe, pikniki i uroczystości z udziałem przedstawicieli SLD planowane są ponadto m.in. w Gdańsku, Kielcach, Poznaniu, Katowicach i Łodzi. Czytaj również: Co wiesz o Unii Europejskiej? [Quiz] W Łodzi swoje centralne obchody planuje również Lewica Razem - koalicja zrzeszająca Partię Razem, Ruch Sprawiedliwości Społecznej Piotra Ikonowicza, Unię Pracy i organizacje społeczne reprezentujące m.in. lokatorów. Wczesnym popołudniem planowane są tam m.in. wystąpienia lidera RSS Piotra Ikonowicza oraz jednego z liderów Razem Adriana Zandberga przed tablicą poświęconą wybuchowi Rewolucji 1905 r., którzy zaprezentują postulaty wyborcze Lewicy Razem kierowane do pracowników, wspólny przemarsz do Parku Staromiejskiego oraz piknik, podczas którego mieszkańcy Łodzi będą mogli skorzystać z darmowych porad prawnych oraz wziąć udział w konkurencjach sportowych. W Warszawie, w ramach obchodów Międzynarodowego Dnia Solidarności Ludzi Pracy, na Placu Grzybowskim odbędzie się również wiec Polskiej Partii Socjalistycznej. W stolicy 1 maja odbędzie się ponadto - po tym, jak sąd uchylił zakaz wydany w jego sprawie przez warszawski ratusz - Marsz Suwerenności, organizowany przez wystawiającą listy w wyborach do PE koalicję Konfederacja KORWiN Braun Liroy Narodowcy, stowarzyszenie Marsz Niepodległości oraz Młodzież Wszechpolską w związku z 15. rocznicą wejścia Polski do UE. Wiodące hasło marszu to: ""Stop dyktatowi Berlina i Brukseli"". Według zapowiedzi organizatorów uczestnicy Marszu Suwerenności przejdą z pl. Zamkowego na ul. Jasną - pod siedzibę przedstawicielstwa Komisji Europejskiej. POLECAMY: ""Mamy to cholerne mleko!"". Leszek Miller o kulisach negocjacji unijnych Organizacji marszu środowisk narodowych od kilku dni towarzyszą liczne kontrowersje. W piątek stołeczny ratusz wydał zakaz jego przeprowadzenia, argumentując go m.in. zajęciem terenu przez Kancelarię Prezydenta, która na pl. Zamkowym organizuje uroczystości z okazji 3 maja. W związku z tym od 30 kwietnia na placu będą trwały prace przygotowawcze. W niedzielę przewodniczący koła poselskiego Konfederacja Jacek Wilk przekazał na Twitterze, że warszawski sąd uchylił zakaz przeprowadzenia Marszu Suwerenności. Władze Warszawy złożyły zażalenie na to postanowienie, które we wtorek zostało oddalone przez Sąd Apelacyjny. Tym samym manifestacja ostatecznie się odbędzie. Prezydent Warszawy Rafał Trzaskowski deklaruje, że jeśli na Marszu Suwerenności pojawią się hasła rasistowskie, ksenofobiczne czy faszystowskie, demonstracja zostanie natychmiast rozwiązana. Wiosna Roberta Biedronia organizuje dziś w Warszawie spotkanie poświęcone pakietowi propozycji ugrupowania dot. pracy i gospodarki. - Musimy zacząć myśleć o rozwoju naszego państwa odpowiadając na wyzwania współczesności. Nowoczesność, innowacyjność, zrównoważony rozwój, godne warunki pracy to filary sprawnego i solidarnego państwa - podkreśla partia Biedronia w informacji o planowanym wydarzeniu. Wcześniej, na wczorajszej konferencji prasowej na wrocławskim rynku, niektóre postulaty Wiosny dotyczące spraw pracowniczych - m.in. europejską płacę minimalną, podwyżki dla pracowników sektora publicznego oraz wprowadzenie edukacji o prawach pracowniczych do szkół - zaprezentowali już pełnomocnik ugrupowania ds. współpracy z partnerami społecznymi Michał Syska i doradca Roberta Biedronia ds. zagranicznych Adam Traczyk. - Uważamy, że bez dobrych płac w sferze budżetowej nie będzie dobrych usług publicznych dla nas wszystkich, a uważamy, że priorytetem odpowiedzialnego rządu jest dbanie o dobre usługi publiczne dla nas wszystkich: o dobrą edukację, o dobrą służbę zdrowia, dobre, sprawnie funkcjonujące sądy - mówił Syska, krytykując jednocześnie rząd PiS za to, że przeznaczając gigantyczne sumy na wielkie transfery pieniężne, zaniedbuje sferę usług publicznych. - Wypłata 13. emerytury nie zapewni polskim emerytkom i emerytom dobrej opieki geriatrycznej, dobrej opieki senioralnej, nie zapewni np. dobrej opieki medycznej - wskazywał. Chcesz być na bieżąco z najważniejszymi informacjami dnia? Polub Onet Wiadomości na Facebooku!","Dziś organizowane są uroczystości 1-majowe - nawiązujące zarówno do obchodzonego tego dnia Święta Pracy, jak i 15-lecia członkostwa Polski w UE",
https://wiadomosci.onet.pl/kraj/donald-tusk-z-pozytywka-wspomina-rocznice-wstapienia-polski-do-ue/dj76cr4,Donald Tusk z pozytywką wspomina rocznicę wstąpienia Polski do UE,"Donald Tusk zamieścił na swoim Instagramie krótkie nagranie z pozytywką wygrywającą nuty ""Ody do radości"". Przewodniczący Rady Europejskiej uczcił w ten sposób piętnastą rocznicę wstąpienia Polski do Unii Europejskiej.","""Dostałem tę pozytywkę od polskich studentów , którzy niedawno mnie odwiedzili w Brukseli. To chyba najlepsza chwila, aby na niej zagrać. 15 lat w Unii Europejskiej"" - mówi Tusk na nagraniu. Przypomnijmy. Dziś 15. rocznica przystąpienia Polski do Unii Europejskiej. 1 maja 2004 roku wraz naszym krajem do wspólnoty wstąpiły także: Cypr, Czechy, Estonia, Litwa, Łotwa, Malta, Słowacja, Słowenia i Węgry. Było to największe w historii rozszerzenie UE. W referendum akcesyjnym, które odbyło się w dniach 7-8 czerwca 2003 r., za członkostwem Polski w UE opowiedziało się 77,45 proc. biorących udział w głosowaniu. 22,55 proc. było przeciwnych. Frekwencja wyniosła 58,85 proc. W kolejnych latach Unia Europejska powiększyła się jeszcze o trzy państwa: 1 stycznia 2007 roku do wspólnoty w ramach tego samego rozszerzenia, nazywanego niekiedy ""wschodnim"", dołączyły Bułgaria i Rumunia, a 1 lipca 2013 r. - Chorwacja.",Donald Tusk,
https://wiadomosci.onet.pl/kraj/15-lat-polski-w-unii-europejskiej/9xl8vtx,15 lat Polski w Unii Europejskiej,"Dziś mija 15. rocznica przystąpienia Polski i dziewięciu innych krajów do Unii Europejskiej. Było to największe w historii rozszerzenie UE. W całym kraju odbywają się z tej okazji uroczystości i marsze. - W referendum opowiedzieliśmy się za Unią Europejską. Podjęliśmy dziejową dla nas decyzję, która determinuje rozwój Polski na - mam nadzieję - najbliższe stulecia - powiedział Andrzej Duda w Puławach.",,pl,
https://wiadomosci.onet.pl/tylko-w-onecie/co-wiesz-o-unii-europejskiej/ww03e7e,Co wiesz o Unii Europejskiej? [Quiz],"1 maja obchodzimy rocznicę przystąpienia Polski do Unii Europejskiej. Do wspólnoty obecnie należy 28 państw, jednak w najbliższym czasie liczba ta może zmniejszyć się o jeden kraj w związku z brexitem. Co wiesz o jednej z największych organizacji na świecie? Sprawdź się w naszym quizie!",,,
https://wiadomosci.onet.pl/tylko-w-onecie/z-siemiatycz-wyjechala-15-mieszkancow-lepsze-zycie/3kx5tjc,"Z Siemiatycz wyjechała 1/5 mieszkańców. ""Lepsze życie""","Flagi Unii Europejskiej, rejestracje belgijskie, zapach waluty euro. I nic w tym zaskakującego, gdyby nie fakt, że to nie Bruksela, a polskie Siemiatycze. Z 15 tysięcznej miejscowości na Podlasiu, wyjechała już 1/5 mieszkańców. Powody emigracji są proste: - Lepsze życie. Idziesz do sklepu i to co jest potrzebne to sobie bierzesz - opowiedział nam mieszkaniec Siemiatycz, który do Brukseli wyjechał dwa lata temu.",,,
https://wiadomosci.onet.pl/tylko-w-onecie/unia-europejska-jak-sie-rozszerzala/tsj5bz5,Tak rozszerzała się Unia Europejska,W 1950 roku Robert Schuman przedstawił innym liderom wizję integracji Europy. Cel: chronić Europę przed wojnami. Dlatego politycy chcą powiązać ze sobą gospodarki swoich państw. Jak rozszerzała się Unia Europejska? Zobacz nasze wideo.,,,
https://wiadomosci.onet.pl/swiat/szef-komisji-europejskiej-jean-claude-juncker-konczy-kadencje-kto-go-zastapi/13j31vg,Debata kandydatów. Kto zastąpi Junckera?,"Wszyscy kandydaci na szefa Komisji Europejskiej, którzy debatowali w Maastricht, chcą tyle samo kobiet i mężczyzn w „rządzie” UE. Tyle że inny – i to bardzo poważny - kandydat przemawiał nie w Maastricht, lecz w Leuven - pisze dla ""Deutsche Welle"" z Brukseli Tomasz Bielecki.","Wśród obecnych komisarzy UE jest dziewięć kobiet i 19 mężczyzn - łącznie z jej przewodniczącym Jeanem-Claude’em Junckerem. To i tak efekt upartych nacisków Junckera na kraje członkowskie, które w 2014 r. bardzo niechętnie wysuwały kandydatki do Brukseli. W poniedziałkowej debacie na uniwersytecie w Maastricht (współorganizowanej przez „Politico”) uczestniczyło pięcioro pretendentów do zastąpienia Junckera w tym roku. Wszyscy zadeklarowali poparcie dla pełnej równowagi płci w nowej Komisji Europejskiej oraz przychylność dla pomysłu, by każdy kraj Unii przedkładał nie jedną, lecz dwie kandydatury (kobietę i mężczyznę). Jak to wymusić na rządach państw Unii? - Parlament Europejski mógłby odmówić wysłuchań przyszłych komisarzy, gdyby kraje odmówiły zgłaszania po dwojgu kandydatów do wyboru - przekonywał Guy Verhofstadt. Z kolei Frans Timmermans przekonywał, że od systemu odgórnego parytetu płci skuteczniejsza byłaby determinacja szefa Komisji Europejskiej, by mobilizować kraje Unii do przedkładania kandydatur kobiet poprzez oferowanie im lepszych tek. Tę taktykę „zaproponujecie kobietę, a porozmawiamy o lepszej działce w Komisji Europejskiej” częściowo stosował już także Juncker. Na debacie w Maastricht stawił się Holender Frans Timmermans (wiceszef obecnej Komisji i z ramienia centrolewicy kandydat na następcę Junckera), Belg Guy Verhofstadt (jest w grupie wiodących kandydatów liberałów), Czech Jan Zahradil (z ramienia konserwatystów, a zatem i PiS), Holender Bas Eickhout (współkandydat Zielonych wspólnie z Niemką Ską Keller) oraz Słowenka Violeta Tomić ze skrajnej lewicy. Udziału odmówił bawarski chadek Manfred Weber, czyli kandydat najsilniejszej, centroprawicowej międzynarodówki w UE (m.in. CDU, CSU, PO). Tłumaczył, że musi być w tym czasie na 80. urodzinach byłego niemieckiego ministra finansów Theo Waigela (nazywanego „ojcem euro”). A z kolei organizatorzy z Maastricht (pierwszej z zaledwie paru dyskusji głównych kandydatów w tej kampanii) wypominali Weberowi, że jej termin znał od 2018 r. Gwiazdami dyskusji, której celem było skupienie się na tematach ważnych dla młodych wyborców, byli Timmermans (wygrał wczoraj głosowanie internetowe) oraz Verhofstadt. Timmermans powtórzył postulat obowiązkowej płacy minimalnej na poziomie mniej więcej 60 proc. płacowej mediany w poszczególnych krajach UE. Podkreślał, że obecne zarobki w Europie Środkowej są za niskie. Za wspólnym minimum ochrony socjalnej opowiedział się też Verhofstadt. – Frans, i mówię to jako liberał! – zwracał się do Timmermansa. Ten odparł, że to postulat na pewno nieskonsultowany z premierem Holandii Markiem Rutte. Ten należy do międzynarodówki Verhofstadta, ale do jej mniej prosocjalnego skrzydła. Timmermans odżegnywał się od wizji Unii jako wyłącznie Europy kryzysów. – Po całej fali wrogości, która spadała na mnie z powodu działań Komisji Europejskiej wobec Polski [w kwestii praworządności], okazuje się, że poparcie Polaków dla UE jeszcze bardziej wzrosło – powiedział Timmermans. Apelował o większą solidarność finansową w Unii (w tym euroobligacje), pijąc do polityki Niemiec niedostatecznie skorych do dzielenia się zamożnością, co przeszkadza w hamowaniu partii skrajnych. Verhofstadt wtórował mu w apelach o zacieśnienie współpracy UE w polityce migracyjnej, by odebrać paliwo prawicowym populistom. Tomić wzywała do wyrwania Unii z neoliberalnej pułapki. A apele Eickhouta o ambitniejszą walkę Europy ze zmianą klimatu cieszyły się tak dużym poparciem prawie całej reszty kandydatów, że Timmermans zaczął namawiać, by wyborcy zatroskani o środowisko wybierali między różnymi ugrupowaniami. - Zieloni nie mają wyłączności na zielone postulaty – przekonywał Timmermans. Tylko Zahradil ostrzegał w Maastricht, by nie przesadzać z tempem redukcji emisji CO2 (na zarzut, że jest dinozaurem, odparł, że lubi „Park jurajski”), nie zajmować się polityką socjalną na poziomie unijnym, nie harmonizować podatków nawet wobec międzynarodowych korporacji cyfrowych, a także zezwalać na wielościeżkową integrację w UE, by kraje mogły rezygnować z niektórych wspólnych projektów. – Nie chcę Stanów Zjednoczonych Europy – zastrzegał. Główną słabością debaty w Maastricht była nie tyle nieobecność Webera, co ciemne chmury wiszące w Unii nad samym pomysłem, by głosowanie do europarlamentu politycznie powiązać ze wskazywaniem kandydata na szefa Komisji Europejskiej. Zastosowano to po raz pierwszy w 2014 r. i to z powodzeniem – kandydatem centroprawicy (m.in. CDU, CSU, PO) był Juncker, ta stworzyła największą frakcję, a on został szefem Komisji. Tyle że to system niewynikający wprost z unijnych traktatów. Te nakazują, by szef Komisji Europejskiej był zatwierdzony i przez europarlament, i przez Radę Europejską, czyli przywódców krajów Unii. W tym roku spora część Rady Europejskiej ma ochotę odebrać inicjatywę europosłom, czyli zignorować kandydaturę Webera pomimo przewidywanej wygranej centroprawicy, której sondaże dają 24 proc. mandatów. W zamian przywódcy krajów Unii zaproponowaliby swojego człowieka i dopiero potem szukali dla niego poparcia ze strony wymaganej ponad połowy europarlamentu. W brukselskich spekulacjach wymienia się parę nazwisk, ale Francuzi już prawie otwarcie przyznają, że dobrym następcą Junckera mógłby być Michel Barnier, obecny negocjator UE ds. brexitu. Gdy w poniedziałek trwała debata w Maastricht, Barnier wygłaszał przemówienie o przyszłości UE na uniwersytecie w Leuven. Źródło: ""Deutsche Welle"", Tomasz Bielecki",Jean-Claude Juncker,
https://wiadomosci.onet.pl/kraj/politycy-pis-reaguja-na-wypowiedz-jean-clauda-junckera-o-polexicie/bb6fg7b,Politycy PiS reagują na wypowiedź Jean-Clauda Junckera o polexicie,"Przewodniczący KE Jean-Claude Juncker oceniając, że nie będzie Polexitu, jeśli PiS wygra październikowe wybory, rozbiła całą narrację kampanijną Koalicji Europejskiej - podkreślił szef gabinetu prezydenta Krzysztof Szczerski. - Należy podziękować szefowi Komisji Europejskiej Jean-Claude Junckerowi, że powiedział prawdę, ponieważ Polsce pod rządami PiS nie grozi Polexit - wtóruje mu szef Komitetu Stałego Rady Ministrów Jacek Sasin.","Jean-Claude Juncker ocenił w rozmowie wczorajszej ""Rzeczpospolitej"", że nie będzie Polexitu. - Nie - odpowiedział pytany, czy istnieje możliwość opuszczenie UE przez Polskę, jeśli PiS wygra w październiku wybory do Sejmu. - Polska jest z nami, bo podzielamy wspólne wartości - zaznaczył. Szczerski został zapytany dziś w radiowej Trójce o słowa byłego premiera Leszka Millera, kandydata Koalicji Europejskiej w wyborach do PE, który stwierdził, że ""niewątpliwie celem rządzącej partii jest aksamitny Polexit, to znaczy trzymanie naszego kraju na najniższym piętrze integracji europejskiej"". Szef gabinetu prezydenta oświadczył, że jest to ""absolutna bzdura"". - To była emocjonalna reakcja także na wywiad przewodniczącego Junckera, który rozbił trochę całą narrację kampanijną Koalicji Europejskiej, bo powiedział rzeczy oczywiste, a w Polsce były one sensacją - zaznaczył Szczerski. Według niego, Koalicja kreuje zafałszowany obraz i właśnie to jest jej pomysłem na kampanię wyborczą. Szczerski podkreślił, że niezależnie od tego, kto rządzi w Polsce, nasz kraj pozostanie w UE. - Polacy tego sobie życzą - zaznaczył. - Cieszmy się z tego, że jesteśmy członkiem wspólnoty europejskiej - wskazał minister. Zaznaczył jednocześnie, że w UE ""nie chodzi o to, że każdy ma wyciskać z Brukseli ile się da"". - Chodzi o to, żeby wzajemnie się słuchać i potrafić zrealizować swoje interesy w ramach pewnego konsensusu - dodał szef gabinetu prezydenta. Ocenił jednak, że obecnie bardzo brakuje tego konsensusu, bo większość spraw rozstrzygana jest ""metodą siłową"". - To rozbija dzisiaj poczucie jedności i wspólnoty w UE. Warto by wrócić do momentu, kiedy to jednak konsensus i przekonanie, że jesteśmy za siebie współodpowiedzialni, żeby zwyciężało- mówił Szczerski. Jak dodał, Polska nie chce również, aby Bruksela była ""super centrum decyzyjnym"". - To nie jest wizja integracji, jaką my życzymy. My sobie życzymy naturalnej, demokratycznej integracji, gdzie narody europejskie decydują o przyszłości wspólnego, europejskiego domu- podkreślił. Szczerski zaznaczył również, że Polska opowiada się za dalszym poszerzaniem UE. Jacek Sasin ocenił, że ""nie wie czy (Jean-Claude Juncker - red.) stał się bohaterem Prawa i Sprawiedliwości, natomiast należy podziękować mu za to, że powiedział prawdę rzeczywiście. Polsce pod rządami Prawa i Sprawiedliwości nie grozi żaden Polexit"". - To od początku była absolutnie fałszywa narracja opozycji, niemająca żadnych podstaw realnych i to przewodniczący Juncker po prostu publicznie powiedział, zadając tym samym cios całej tej narracji, pokazując, że opozycja - Koalicja Europejska - Polaków od bardzo długiego czasu wprowadza w błąd w tej sprawie - mówił minister. - My to, jako Prawo i Sprawiedliwość, od początku mówimy, że to jest absurdalne twierdzenie opozycji, która próbuje w ten sposób przestraszyć Polaków. Nie mając nic innego do zaproponowania proponuje strach przed wyjściem z Unii Europejskiej. Przewodniczący Junkers obnażył tę narrację opozycji, jako absolutnie nieprawdziwą - dodał Sasin. Zaznaczył, że Polska nie jest izolowana w UE. - W środę w Warszawie będzie wielu premierów, dziesięciu prawdopodobnie premierów, dwóch wicepremierów krajów, które wchodziły do Unii Europejskiej razem z nami i po tym, jak my weszliśmy do Unii Europejskiej, z krajów przede wszystkim naszej części Europy. Jesteśmy wyraźnym liderem, bo oni przecież mają też swoje święta tego 1 maja, a jednak przyjeżdżają do Warszawy, chcą się spotykać z premierem Mateuszem Morawieckim. To pokazuje, że jesteśmy liderem tej części Europy, nasza pozycja w Unii jest bardzo mocna"" - oświadczył Sasin. Szef Komisji Europejskiej Jean-Claude Juncker jednoznacznie zaprzeczył narracjom o Polexicie, który tak naprawdę istnieje tylko w głowach liderów opozycji - ocenił europoseł PiS Ryszard Czarnecki. Jak dodał, obóz Zjednoczonej Prawicy, rząd PiS ""absolutnie ani takich nie miał zamiarów, ani nic nie czynił na taką rzecz, natomiast o tym bez przerwy mówili politycy opozycji"". - To lider PO, a dzisiaj Koalicji Europejskiej nawet wzywał do referendum, jeśli chodzi o obecność Polski w UE, chociaż rząd z takim pomysłem nigdy nie wyszedł i takiego pomysłu by nigdy nie zaakceptował - zauważył polityk PiS. Czarnecki ocenił, że wypowiedź Junckera udzielona różnym mediom, w tym zagranicznym, jednoznacznie pokazuje, że opozycja straszy Polaków Polexitem. - Przewodniczący KE to pragmatyk, realista, chodzi po ziemi, uznaje demokratyczny, silny mandat, który uzyskało PiS i Zjednoczona Prawica. Doskonale wie, że w przypadku naszej wygranej w wyborach europejskich, a potem do polskiego Sejmu i Senatu nie ma mowy o żadnym Polexicie. To cios w plecy zadany Koalicji Europejskiej, PO, przez przewodniczącego Komisji Europejskiej - stwierdził europoseł PiS. 1 maja 2004 do Unii Europejskiej dołączyło dziesięć państw: Cypr, Czechy, Estonia, Litwa, Łotwa, Malta, Polska, Słowacja, Słowenia i Węgry. W roku 2007 roku do wspólnoty dołączyły Rumunia i Bułgaria, a w 2013 roku - Chorwacja.",Jean Claude-Juncker,
https://wiadomosci.onet.pl/kraj/15-lat-temu-polska-przystapila-do-unii-europejskiej/r7vy95z,15 lat temu Polska przystąpiła do Unii Europejskiej,"15 lat temu, o północy 1 maja 2004 r., Polska stała się członkiem UE. Akcesja była rezultatem długotrwałych wysiłków wielu rządów. Początki tego procesu sięgają zaś pierwszych miesięcy istnienia III RP.","1 maja 2004 r. Polska wraz z Cyprem, Czechami, Estonią, Litwą, Łotwą, Maltą, ze Słowacją, Słowenią i z Węgrami wstąpiła do Unii Europejskiej. Było to największe w historii rozszerzenie UE. Rządy państw Europy Środkowej traktowały integrację ze strukturami europejskimi jako ostateczne przełamanie istniejącego w latach 1945–1989 dwubiegunowego podziału kontynentu na konkurujące i wrogie obozy ideologiczno-polityczne. Kryzys społeczno-ekonomiczny, który dotknął większość krajów komunistycznych w drugiej połowie lat osiemdziesiątych, doprowadził narody zamieszkujące tę część kontynentu do przekonania o konieczności współpracy i zacieśniania związków z bogatszymi państwami zachodniej Europy. Postawa społeczeństw oraz stopniowa, coraz większa otwartość państw Unii Europejskiej na rozszerzenie doprowadziły do rozpoczęcia procesu integracji z UE. Druga połowa lat siedemdziesiątych i pierwsza połowa kolejnej dekady są uważane przez zwolenników integracji europejskiej za okres spowolnienia procesów współpracy między państwami Wspólnot Europejskich. Rządy większości krajów Europy Zachodniej były zaniepokojone powolnym tempem wzrostu gospodarczego oraz coraz większym dystansem, który dzielił je od USA i Japonii. Receptą na przezwyciężenie tego stanu miało być zacieśnienie integracji gospodarczej, m.in. przez zniesienie barier hamujących swobodny przepływ towarów, usług i pracowników. Część państw Europejskiej Wspólnoty Gospodarczej uważała również, że rozwój instytucji europejskich może służyć ich dążeniom do odgrywania większej roli na arenie międzynarodowej. W 1986 r. został podpisany Jednolity Akt Europejski, którego głównym celem było powstanie w pełni wspólnego rynku europejskiego oraz wzmocnienie współpracy politycznej między państwami. Przyspieszenie integracji europejskiej stawiało państwa EWG w uprzywilejowanej pozycji w stosunkach gospodarczych z krajami spoza „wspólnego rynku”. PRL i inne państwa bloku sowieckiego nie uznawały podmiotowości EWG. Niemożliwe było więc zawarcie między państwami EWG a krajami komunistycznymi znaczących umów gospodarczych. EWG odżegnywała się także od podjęcia jakichkolwiek rozmów z kontrolowaną przez Moskwę Radą Wzajemnej Pomocy Gospodarczej. Dopiero na fali pierestrojki oraz pierwszych przemian w państwach bloku wschodniego doszło do nawiązania kontaktów między tymi dwiema organizacjami. W 1988 r. EWG i RWPG wydały deklarację zapowiadającą podjęcie współpracy. 19 września 1989 r. Polska i EWG podpisały „Umowę o handlu, współpracy handlowej i gospodarczej”. Dokument zapowiadał wyeliminowanie przepisów dyskryminujących polskie towary na rynkach zachodniej Europy oraz wsparcie eksperckie i techniczne dla przemian gospodarczych zachodzących w PRL. Kolejnym krokiem zacieśniającym współpracę pomiędzy EWG a Polską było rozpoczęcie jesienią 1989 r. pierwszych rozmów dotyczących umowy stowarzyszeniowej ze Wspólnotami Europejskimi. Ich oficjalna inauguracja nastąpiła dopiero rok później. 16 grudnia 1991 r. Polska podpisała umowę nazywaną „Układem Europejskim”. Jej zapisy ustanawiały stowarzyszenie pomiędzy Polską a Wspólnotami Europejskimi i ich państwami członkowskimi. W przeciwieństwie do umów zawieranych przez inne państwa w latach osiemdziesiątych ta podpisana z Polską nie zawierała jakichkolwiek zapisów dotyczących perspektywy członkostwa lub nawet rozpoczęcia negocjacji. Mimo to stanowiła poważny krok we współpracy Polski i Unii Europejskiej. Umowa zawierała zobowiązania dotyczące większego otwarcia rynku europejskiego dla polskiego eksportu, ustanowienia stałych form współpracy oraz mechanizmów wsparcia finansowego i eksperckiego dla przemian gospodarczych w Polsce. Całość układu weszła w życie dopiero 1 lutego 1994 r., po ratyfikacji przez wszystkie państwa UE. Dla Polski rozczarowaniem był nie tylko długi okres ratyfikacji, lecz i brak zapisów dotyczących większej otwartości rynku UE na pracowników z Polski. Układ nie zawierał też konkretnych zobowiązań dotyczących wsparcia finansowego. Wciąż jedynym istotnym funduszem pozostawało PHARE (Poland and Hungary: Assistance for Restructuring their Economies). W latach 1990–1993 w doktrynie polskiej polityki zagranicznej po raz pierwszy pojawiła się perspektywa stopniowego zbliżania do struktur europejskich. W czasie pełnienia funkcji ministra spraw zagranicznych przez prof. Krzysztofa Skubiszewskiego jako priorytety polskiej polityki zagranicznej określano dążenie do współpracy z EWG i Radą Europy. Ważnym narzędziem polskiej dyplomacji miała być także współpraca regionalna, m.in. w ramach Trójkąta Wyszehradzkiego. Podstawą bezpieczeństwa miały być uregulowania Konferencji Bezpieczeństwa i Współpracy w Europie. W okresie rządu Jana Olszewskiego do tych priorytetów dodano zacieśnianie współpracy z NATO, która miała być drogą do pełnego członkostwa w tym sojuszu. Drogą do członkostwa w UE miał być m.in. udział w CEFTA (Środkowoeuropejskie Porozumienie o Wolnym Handlu) oraz Organizacji Współpracy Gospodarczej i Rozwoju (OECD). - Dążymy do Polski, która będzie pełnoprawnym państwem członkowskim Wspólnot Europejskich – stwierdził w exposé z 21 grudnia 1991 r. premier Jan Olszewski. 8 kwietnia 1994 r. Polska złożyła formalny wniosek o członkostwo w Unii Europejskiej. Była to swego rodzaju forma nacisku na państwa UE, aby wypracowały mechanizmy rozszerzenia wspólnoty o kraje Europy Środkowej. Dopiero w grudniu tego samego roku na szczycie Unii w niemieckim Essen przyjęto „Strategię przygotowania krajów Europy Środkowej i Wschodniej do członkostwa”. Dokument został uznany przez Polskę i inne kraje Europy Środkowej za rozczarowujący. Jego zapisy były zapowiedzią spotkań przedstawicieli państw stowarzyszonych z członkami Komisji Europejskiej, Parlamentu Europejskiego i Rady Europejskiej. Strategia zawierała również zobowiązania dotyczące pomocy gospodarczej, eksperckiej i finansowej. Opublikowana kilka miesięcy później „Biała księga” zawierała podstawowe wymagania, które miały spełnić kraje kandydujące przed wstąpieniem do UE. Kolejnym krokiem UE było przyjęcie przez Radę Europejską podczas szczytu w Madrycie w 1995 r. stanowiska, które jednoznacznie potwierdzało wolę rozbudowy struktury. Dokument stwierdzał, że rozszerzenie Unii jest „zarówno koniecznością polityczną, jak i historyczną szansą. Zapewni stabilizację i bezpieczeństwo na kontynencie, niosąc jednocześnie nowe możliwości rozwoju ekonomicznego oraz ogólny dobrobyt, tak przyszłym, jak i obecnym członkom Unii”. Kilka miesięcy później Komisja Europejska przekazała Polsce i pozostałym krajom Europy Środkowej obszerny kwestionariusz dotyczący przygotowań do integracji i spełnienia kryteriów członkostwa. Polska odpowiedź została zawarta w 26 tomach liczących ponad 2600 stron. Już w 1996 r. rząd RP opracował Narodową Strategię Integracji, której celem było wskazanie kierunków negocjacji z UE. W tym samym roku utworzono Komitet Integracji Europejskiej, którego zadaniem miało być koordynowanie rozmów z Unią. Kolejnym krokiem polskiej administracji był przegląd polskiego prawa pod względem zgodności z zapisami prawa europejskiego. Ten element procesu integracji był jednym z najtrudniejszych wyzwań stojących przed polskimi politykami. Do 2004 r. uchwalono ponad 250 ustaw dostosowujących polskie prawo do wymogów UE. Podczas szczytu w Luksemburgu w 1997 r. zapowiedziano, że wiosną następnego roku zwołane zostaną konferencje z Czechami, Estonią, Polską, ze Słowenią i z Węgrami dotyczące rozpoczęcia negocjacji o akcesji. Wyłoniono również drugą grupę państw, z którymi rozmowy miały rozpocząć się później. W 1999 r. ostatecznie wyłoniła się grupa dziesięciu krajów, które miały wstąpić do UE. Integracja Rumunii i Bułgarii została opóźniona. Negocjacje akcesyjne zostały oficjalnie zainaugurowane 31 marca 1998 r. W listopadzie tego samego roku dokonano otwarcia negocjacji dotyczących siedmiu obszarów tematycznych. Do połowy 2000 r. toczyły się już we wszystkich 29 zespołach negocjacyjnych. Do końca roku 2000 Polska zdążyła zakończyć rozmowy w 25 spośród 30 obszarów negocjacyjnych. W przypadku dziewięciu z nich uzgodniono okresy przejściowe. Pozostałe pięć obszarów rozpatrywano w latach 2001–2002. Szczególnie wiele czasu poświęcono kwestii dostępu Polaków do europejskich rynków pracy oraz dopłat do produkcji rolnej. Finał negocjacji Polski z UE nastąpił 13 grudnia 2002 r. podczas szczytu Unii w Kopenhadze. W trakcie przedłużających się rozmów ustalono ostatnie elementy umowy akcesyjnej. W centrum zainteresowań polskiej delegacji znajdowały się sprawy rolnictwa i budżetu na inwestycje strukturalne. Podczas szczytu przyjęto również terminarz dalszej procedury integracji. 16 kwietnia 2003 r. w Atenach w imieniu Polski pod traktatem akcesyjnym podpisali się premier Leszek Miller, minister spraw zagranicznych Włodzimierz Cimoszewicz oraz, jako trzecia, ówczesna minister ds. europejskich Danuta Hübner. W Atenach był także obecny prezydent Aleksander Kwaśniewski, który nazwał dzień podpisania traktatu „świętem jedności Europy” oraz „sukcesem, który może być drogowskazem dla świata i spełnieniem marzeń”. Następnego dnia Sejm RP podjął uchwałę o wyznaczeniu daty referendum akcesyjnego na 7 i 8 czerwca 2003 r. Wyjątkowy w polskiej historii dwudniowy termin głosowania miał być zabezpieczeniem przez zbyt niską frekwencją. W przypadku uczestnictwa mniej niż połowy uprawnionych do głosowania referendum byłoby nieważne. W trakcie intensywnej kampanii referendalnej zdecydowana większość partii parlamentarnych (SLD, PSL, PO, PiS) poparła integrację na wynegocjowanych warunkach. Sceptyczna była „Samoobrona”. Zdecydowanie przeciwko przystąpieniu do UE wypowiadała się Liga Polskich Rodzin. Program integracji spotkał się także z poparciem Konferencji Episkopatu Polski. Za członkostwem w UE opowiedziało się 77,45 proc. biorących udział w głosowaniu. 22,55 proc. było przeciwnych. Oddano też 0,72 proc. głosów nieważnych. Frekwencja wyniosła 58,85 proc. Wyniki te zostały przyjęte z entuzjazmem przez większość klasy politycznej. „Dokonała się rzecz wielka. Wracamy do wielkiej europejskiej rodziny. Wracamy na miejsce, które się Polsce i Polakom należy” – podkreślił prezydent Kwaśniewski. 23 lipca 2003 traktat akcesyjny został ratyfikowany. O północy 1 maja 2004 r. Polska stała się członkiem Unii Europejskiej. Oficjalne unijne uroczystości odbyły się wieczorem 1 maja w Dublinie. Irlandia pełniła bowiem wówczas rotacyjne, półroczne przewodnictwo UE. 25 flag państw Unii przy dźwiękach „Ody do radości” Beethovena zostało wciągniętych na maszty przed siedzibą prezydent Irlandii Mary McAleese. Państwowe uroczystości odbyły się również na placu Piłsudskiego w Warszawie.",15 lat temu Polska przystąpiła do Unii Europejskiej,
https://wiadomosci.onet.pl/swiat/konferencja-w-berlinie-serbia-i-kosowo-chca-wznowic-rozmowy/2fg5hv7,Konferencja w Berlinie: Serbia i Kosowo chcą wznowić rozmowy,"Serbia i Kosowo są gotowe wznowić ""konstruktywne rozmowy"" w sprawie zakończenia konfliktu między nimi - zadeklarowały obie strony wczoraj późnym wieczorem w Berlinie, na zakończenie konferencji poświęconej Bałkanom Zachodnim.","Agencja dpa przypomina, że w przeszłości Serbia i Kosowo już kilkakrotnie składały podobne deklaracje, po czym rozpoczynały kolejny spór. Uczestnicy konferencji w Berlinie zwracali uwagę na znaczenie prawnie wiążącego układu między Belgradem a Prisztiną dla normalizacji wzajemnych relacji. Podkreślali także, że porozumienie między Serbią a Albania przyczyniłoby się do stabilizacji w regionie i miałoby fundamentalne znaczenia dla obu krajów w ich staraniach o wejście do Unii Europejskiej. Od 2014 roku Serbia prowadzi negocjacje akcesyjne z UE. Głównym warunkiem ich powodzenia jest normalizacja stosunków z Kosowem. W 2013 roku oba kraje zobowiązały się do prowadzonego pod nadzorem UE dialogu, którego celem jest poprawa relacji i rozwiązanie wszystkich spornych kwestii. Dotychczas nie osiągnięto jednak znaczących postępów. Kosowo, które zdecydowaną większość mieszkańców stanowią Albańczycy, ogłosiło niepodległość w 2008 roku. Większość Serbów postrzega Kosowo jako kolebkę swej państwowości, a serbska konstytucja uznaje Kosowo za integralną część kraju. Ożywienie procesu normalizacji stosunków między Serbią a Kosowem było głównym celem wczorajszej konferencji w Berlinie, zorganizowanej z inicjatywy przywódców Francji i Niemiec. W spotkaniu, oprócz prezydenta Emmenuela Macrona i kanclerz Angeli Merkel, wzięli także udział szefowa unijnej dyplomacji Federica Mogherini oraz szefowie państw i rządów z Bałkanów Zachodnich.  Chcesz być na bieżąco z najważniejszymi informacjami dnia? Polub Onet Wiadomości na Facebooku!",,
https://wiadomosci.onet.pl/kraj/negocjowali-nasze-czlonkostwo-w-ue-pamietacie-ich/9h22byb,Negocjowali nasze członkostwo w UE. Pamiętacie ich?,"1 maja 2004 r. Polska stała się członkiem Unii Europejskiej. Choć traktat akcesyjny podpisał Leszek Miller i Aleksander Kwaśniewski, nasze członkostwo to efekt 10 lat pracy dyplomatów, prawników i ekspertów. Przedstawiamy sylwetki trzech osób, które odgrywały kluczową rolę w tym procesie. To Jan Kułakowski, Jan Truszczyński i Danuta Hübner.",,,
https://wiadomosci.onet.pl/swiat/hiszpanska-pkw-zablokowala-start-w-wyborach-do-pe-bylemu-premierowi-katalonii/2bpdp7s,Hiszpańska PKW zablokowała start w wyborach do PE byłemu premierowi Katalonii,"Zakaz dotyczy też dwóch byłych ministrów Carlesa Puigdemonta, którzy podobnie jak on ukrywają się poza Hiszpanią przed wymiarem sprawiedliwości.","Jak poinformowały w poniedziałek władze Państwowej Komisji Wyborczej (JEC) w Madrycie, Carles Puigdemont oraz Toni Comin i Clara Ponsati nie będą mogli wziąć udział w zaplanowanych na 26 maja wyborach do europarlamentu. Decyzja w tej sprawie zapadła w niedzielę. Werdykt sędziów JEC jest efektem skargi, jaką do tej instytucji skierowały Partia Ludowa (PP) oraz Ciudadanos (Cs). Ugrupowania te oprotestowały kandydatury Puigdemonta, Comina i Ponsati, przypominając, że hiszpański wymiar sprawiedliwości poszukuje ich w związku z oskarżeniem o udział w rebelii. PP i Cs we wniosku do JEC napisały, że zgodnie z hiszpańskim prawem wyborczym Puigdemont i dwójka jego byłych ministrów nie mogą być uwzględniani jako kandydaci w wyborach, gdyż ciąży na nich zarzut rebelii. W poniedziałek po południu blok Razem dla Katalonii (JxCat), który wystawił kandydatury Puigdemonta, Comina i Ponsati na swojej liście w wyborach do PE, zarzucił sędziom hiszpańskiej komisji wyborczej “orzekanie pod wpływem interesów politycznych”. “Hiszpańscy sędziowie JEC usiłują uniemożliwić kandydaturę głoszącą w efekcie referendum niepodległościowego z 2017 r. prawo do Republiki Katalońskiej na forum instytucji parlamentarnej, reprezentującej wszystkich europejskich obywateli” - napisały w komunikacie władze JxCat. 17 kwietnia wydawany w Katalonii dziennik “La Vanguardia” opublikował notę opracowaną przez prawników PE, zgodnie z którą po ewentualnym zwycięstwie Puigdemont musiałby udać się do Hiszpanii, aby zdobyć mandat. Według czterostronicowego dokumentu pt. “Nota w sprawie wyborów do PE w Hiszpanii oraz immunitetu eurodeputowanych”, zleconego przez szefa PE Antonio Tajaniego, wizyta Puigdemonta w Madrycie i uregulowanie jego sytuacji prawnej, jako poszukiwanego przez hiszpański wymiar ścigania, jest “nieodzowne do sprawowania mandatu w PE”. Carles Puigdemont był głównym inicjatorem nieuznawanego przez Madryt referendum niepodległościowego w Katalonii w październiku 2017 r. Niebawem z obawy przed aresztowaniem wyjechał do Belgii. W kraju tym schronił się również Toni Comin, który w gabinecie Puigdemonta był odpowiedzialny za regionalną służbę zdrowia. Z kolei Clara Ponsati, która w 2018 r. wyjechała do Szkocji, w gabinecie Puigdemonta pełniła funkcję regionalnej minister szkolnictwa. Dziewięciu innych ministrów byłego rządu Puigdemonta jest oskarżonych w procesie przed Sądem Najwyższym w Madrycie za współudział w organizacji nielegalnego referendum niepodległościowego w Katalonii. Na ławie oskarżonych zasiadło też dwóch szefów największych katalońskich organizacji społecznych oraz była szefowa regionalnego parlamentu. Czytaj również: Nie będzie ekshumacji generała Franco?",Carles Puigdemont nie będzie mógł wystartować w wyborach do PE,
https://wiadomosci.onet.pl/tylko-w-onecie/polska-w-unii-europejskiej-jak-polacy-oceniaja-czlonkostwo-w-ue-i-jej-przyszlosc/zkbhtgm,Członkostwo w UE i integracja ze Wspólnotą. Jaką wizję przyszłości mają Polacy? [Infografika],Ocena członkostwa naszego kraju w Unii Europejskiej utrzymuje się od lat na podobnym poziomie. Jak wśród Polaków rozkładają się opinie pozytywne i negatywne? Jak te poglądy zmieniają się w zależności od elektoratu danej partii? Czy chcemy - jako naród - większej integracji czy uznajemy ją za zbyt dużą już teraz? Odpowiedzi w naszej infografice.,,,
https://wiadomosci.onet.pl/tylko-w-onecie/polska-i-unia-europejska-roznice-miedzy-panstwami-ue/10njf5w,Polska a inne kraje Unii Europejskiej. Jak wypadamy na tle państw Wspólnoty? [Infografika],"Ile młodych osób w Polsce nadal mieszka z rodzicami? Jak wypada nasz kraj na tle państw członkowskich Unii Europejskiej pod względem gęstości zaludnienia, struktury wieku i długości życia? Gdzie wypadamy zdecydowanie lepiej, niż nasi europejscy sąsiedzi? Sprawdź naszą infografikę.",,,
https://wiadomosci.onet.pl/tylko-w-onecie/unia-europejska-panstwa-etapy-rozszerzania-komisja-europejska-rada-europejska/p3pqkbk,"Unia Europejska: państwa członkowskie, historia, najważniejsze instytucje [Infografika]","Unia Europejska to gospodarczo-polityczny związek 28 demokratycznych państw. Posiada cechy organizacji międzynarodowej, konfederacji, a nawet państwa federalnego. Jak wyglądała historia kształtowania się UE i jakie są jej główne cele? Czym różni się Rada Europejska od Rady Unii Europejskiej? Jakie są zadania Komisji Europejskiej? Sprawdź naszą infografikę.",,,
https://wiadomosci.onet.pl/kraj/sady-w-polsce-coraz-mniej-wydajne-i-coraz-bardziej-zalezne-od-politykow/3sg5x3n,Sądy w Polsce coraz mniej wydajne i coraz bardziej zależne od polityków,"Na rozstrzygnięcie sprawy przed sądem I instancji w 2010 r. trzeba było czekać średnio 49 dni, a liczba zaległych spraw wynosiła 3,2 na 100 mieszkańców. Teraz czas oczekiwania na decyzję sądu wydłużył się do 73 dni, a liczba spraw zaległych niemal się podwoiła - informuje ""Rzeczpospolita"". Jak przypomina gazeta, usprawnienie sądownictwa było oficjalnym celem reform wymiaru sprawiedliwości autorstwa PiS.","W ciągu ostatnich kilku lat wydłużeniu uległ czas rozpatrywania spraw przed sądami I instancji w Polsce, a liczba spraw zaległych na 100 mieszkańców wzrosła z 3,2 do 6 - podaje dzisiejsza ""Rzeczpospolita"", powołując się na tzw. tabelę wyników wymiaru sprawiedliwości przygotowaną przez Komisję Europejską dla 28 państw UE. Jak podaje gazeta, według danych Eurobarometru połowa Polaków uważa, że sądownictwo w Polsce nie jest niezależne. Podobnie sądzi 48 proc. przedsiębiorców, ankietowanych na zlecenie Światowego Forum Gospodarczego. Wynik Polski w badaniach przeprowadzanych regularnie dla ŚFG systematycznie się pogarsza - podaje ""Rzeczpospolita"".",,
https://wiadomosci.onet.pl/swiat/jean-claude-juncker-prosilem-jaroslawa-kaczynskiego-o-spotkanie-nie-odpowiedzial/emh49hk,Jean-Claude Juncker: Prosiłem Jarosława Kaczyńskiego o spotkanie. Nie odpowiedział,"Rok temu wysłałem specjalnego przedstawiciela, który rozmawiał z Jarosławem Kaczyńskim i jego najbliższymi współpracownikami. Nigdy nie przesłał odpowiedzi na moją prośbę o spotkanie - mówi przewodniczący Komisji Europejskiej Jean-Claude Juncker w wywiadzie dla ""Rzeczpospolitej"".","- Ostatni raz spotkałem się z nim [Jarosławem Kaczyńskim - red.] w 2005 r. podczas szczytu NATO w Helsinkach, był wtedy premierem - mówi w rozmowie z ""Rzeczpospolitą"" Jean-Claude Juncker. - Miałem później wiele spotkań z jego bratem. Z Jarosławem Kaczyńskim nie było już sposobności do rozmów, choć poprosiłem go o spotkanie. Wysłałem specjalnego przedstawiciela, który rozmawiał z nim i jego najbliższymi współpracownikami przez cztery godziny - opowiada przewodniczący KE. Jak informuje, taka rozmowa odbyła się rok temu. - Nigdy nie przesłał odpowiedzi na moją prośbę o spotkanie - mówi. Pytany o to, czy Tusk broni Polski ws. procedury z art. 7, Juncker odpowiada: to nie jest jego zadanie. - Jest przewodniczącym Rady Europejskiej, a procedura dotycząca praworządności została zainicjowana przez Komisję Europejską. Nie konsultowałem tej decyzji z Donaldem Tuskiem. Dziś tą sprawą zajmuje się zaś Rada Ministrów, a więc znowu nie Rada Europejska. Tusk nie jest więc w to bezpośrednio zaangażowany - tłumaczy. Juncker zaznacza również, że on sam nie jest włączony w ""poufne dyskusje między przewodniczącym Rady Europejskiej i polskim rządem"". Czytaj też: Polska wykręca się od rozmów o praworządności [OPINIA] - Polska ma za sobą tragiczną historię. To ona wraz z Węgrami rozpoczęła proces przemian demokratycznych w Europie Środkowej. Podziwiałem Solidarność, nigdy nie zapomnę kilku spotkań, jakie miałem z Lechem Wałęsą. Polskę zawsze uważałem za przykład dla Europy Środkowej - podkreśla rozmówca ""Rzeczpospolitej"". - Dlaczego mówię o historii? Bo ona powoduje, że polski naród, zwykli ludzie, wiedzą, że naturalnym miejscem jest dla nich Europa - zaznacza. Pytany o to, czy po wygranej przez PiS jesiennych wyborów parlamentarnych Polska może opuścić Unię Europejską, Juncker odpowiada krótko: nie. - Polacy widzą, jak kraj się dziś rozwija, że Polska otrzymała od 2004 175 mld euro pomocy strukturalnej. Może nie wiedzą, bo im się tego nie mówi, że dzięki planowi Junckera udało się zainwestować 18,3 mld euro w rozwój małych przedsiębiorstw - mówi. W wywiadzie przypomina również, że był ""gorącym orędownikiem"" rozszerzenia Unii Europejskiej. Przyznał jednak, że jedna wizyta w Polsce podczas jego kadencji na stanowisku szefa KE ""to za mało"". - Nie jestem w stanie zliczyć, ile miałem tu spotkań dwustronnych z obecnym polskim premierem - mówi Juncker, odpowiadając na zarzuty, że jako przewodniczący KE ignorował kraje Europy Środkowej. - Premier zawsze relacjonował potem, że ja powiedziałem to czy tamto, że w taki albo inny sposób oceniłem Timmermansa. Ale skoro tak, to jak można powiedzieć, że nie interesuję się Polską - tłumaczy. - Czy to ważne, gdzie rozmawiałem z premierem Morawieckim? W Brukseli czy na Malcie? On stał się moim dobrym przyjacielem - mówi.",Jean Claude-Juncker,
https://wiadomosci.onet.pl/kraj/wybory-do-parlamentu-europejskiego-2019-sondaz-wyborczy-kwiecien/xr8r8m1,Nowy sondaż. Na kogo chcemy oddać swój głos w wyborach do PE?,"Pierwsze miejsce w nowym sondażu IBRIS z wynikiem 38,7 proc. zajmuje Prawo i Sprawiedliwość, Koalicję Europejską PO+SLD+N+PSL+Zieloni popiera 33 proc. Trzecie miejsce, jak wynika z badania, przypadło Wiośnie.","Nowy sondaż został przeprowadzony przez IBRIS dla RMF FM i ""Dziennika Gazety Prawnej"". 49 proc. pytanych deklaruje, że chce zagłosować w wyborach do PE. Pytani o preferencje wyborcze, w większości badani deklarowali poparcie dla PiS. KE znalazła się na drugim miejscu, a Wiosna Roberta Biedronia na trzecim z poparciem 8,2 proc. Czwarte miejsce w sondażu przypadło partii Kukiz'15, która uzyskała poparcie na poziomie 5,4 proc. Konfederacja Korwin, Braun, Liroy, Narodowcy mogą liczyć w sumie na 4,3 proc. Lewica Razem - Razem, Unia Pracy, Ruch Sprawiedliwości Społecznej ma w nowym sondażu 3,2 proc. głosów, a Polska Fair Play Bezpartyjni Gwiazdowski - 0,2 proc. Z badania wynika ponadto, że 7,1 proc. badanych nadal nie wie na kogo oddałoby swój głos. Sondaż dla RMF FM i ""DGP"" został realizowany na ogólnopolskiej próbie 1100 osób w dniach 26-27 kwietnia. Zobacz więcej sondaży w specjalnym raporcie Onetu W Polsce wybory do Europarlamentu zostaną przeprowadzone 26 maja. Próg wyborczy w naszym kraju wynosi 5 proc. Mamy 13 okręgów wyborczych. W obecnej kadencji na lata 2014-2019 w europarlamencie zasiada 751 posłów. Każde państwo UE ma prawo wyboru określonej liczby posłów. Przydział miejsc określono w art. 14 Traktatu o Funkcjonowaniu Unii Europejskiej. W obecnej kadencji Polska ma 51 eurodeputowanych. W przypadku brexitu i odejścia brytyjskich posłów z PE pula mandatów dla Polski zwiększy się do 52 miejsc.",Kolejny sondaż daje PiS największe poparcie,
https://wiadomosci.onet.pl/kraj/madeleine-albright-obawiam-sie-o-przyszlosc-unii-europejskiej/xf2knd4,Madeleine Albright: obawiam się o przyszłość Unii Europejskiej,"- Unia Europejska stała się częścią anonimowej globalizacji, na której co prawda wiele osób korzysta, ale która nie ma twarzy - mówi była sekretarz stanu USA Madeleine Albright w rozmowie z ""Rzeczpospolitą"". Zdaniem Albright, ""anonimowa Bruksela"" nie jest w stanie przeciwstawić się nacjonalizmowi.","Była sekretarz stanu USA w rozmowie z ""Rzeczpospolitą"" przyznała, że w jej opinii Ameryka i Europa oddalają się od siebie, a wina leży po obu stronach. - Wiem, że w Europie niewielu lubi to porównanie, ale powiem: po drugiej wojnie światowej Europejczycy byli jak chore dzieci, gotowe wziąć lekarstwo, jakie im dawała Ameryka, choć nie smakowało ono dobrze - byleby wyzdrowieć. Ale już później zaczęli się zachowywać jak wszystkie nastolatki - dopominać się zapłaty grożąc, że nie będą wykonywać swoich obowiązków - mówi. - Musimy rozwijać dojrzałe stosunki, w których będziemy się nawzajem szanować - podkreśla. - Mieliśmy nadzieję, że któregoś dnia okoliczności na tyle się zmienią, że Rosja będzie mogła w jakiś sposób przystąpić do NATO. Dziś stało się jasne, że to nigdy się nie stanie. Ale nadal uważam, że należy próbować budować takie relacje między Rosją a NATO, które oddalają ryzyko konfrontacji - mówi. Przyznaje jednocześnie, że działania Rosji ""nie skłaniają do optymizmu"". Podkreśla w rozmowie, że bardzo się cieszy z rozszerzenia NATO w 1999 r. Zdaniem Albright, gdyby do niego nie doszło, Putin miałby później ""o wiele łatwiejszy dostęp do Zachodu"". - A on bardzo dobrze gra na naszych słabościach - zaznacza. - W szczególną rolę Polski wierzę od bardzo dawna z powodu jej historii, kultury, położenia, determinacji w walce o swoje prawa - mówi Albright pytana o to, czy po wyjściu brexicie Polska może przejąć od Wielkiej Brytanii rolę czołowego sojusznika Waszyngtonu. - Ale nie powiedziałabym, że Polska przejmuje dziś czyjeś miejsce. Po prostu zajmuje należne jej miejsce - stwierdza. Mówi jednak, że niepokoi ją zapowiedź ""przeniesienia Budapesztu do Warszawy"" i to, co w Polsce robi się z mediami. - Bardzo dziwi mnie, że jakikolwiek Polak może podziwiać to, co dzieje się na Węgrzech. Często odwiedzam Polskę, analizuję, co się tutaj dzieje. I jestem zaskoczona. Polska była przecież w czasie zimnej wojny prekursorem walki o wolność - zaznacza. Była sekretarz stanu USA przyznaje w rozmowie z ""Rzeczpospolitą"", że obawia się o przyszłość Unii Europejskiej. - Unia Europejska stała się częścią anonimowej globalizacji, na której co prawda wiele osób korzysta, ale która nie ma twarzy. A ludzie potrzebują tożsamości, chcą wiedzieć, jaka jest ich religia, przynależność etniczna, tożsamość językowa. To jest normalne, pożądane, my wszyscy tego chcemy, to nazywa się patriotyzmem - mówi. - Problem zaczyna się wtedy, kiedy moja tożsamość polega na nienawiści do twojej tożsamości. Mamy już wtedy nacjonalizm, który w tej części świata doprowadził do dwóch wojen światowych. Tylko że ta anonimowa Bruksela nie jest w stanie się takiemu nacjonalizmowi przeciwstawić - stwierdza. Cały wywiad w weekendowym wydaniu ""Rzeczpospolitej"" - magazynie ""Plus Minus"".",Madeleine Albright,
https://wiadomosci.onet.pl/kraj/uczelnia-rydzyka-dyskryminowala-kandydatow-komisja-europejska-zdecydowala/2cww9sh,"Komisja Europejska uznała, że uczelnia Rydzyka dyskryminowała kandydatów","Według ustaleń Komisji Europejskiej założona przez ojca Rydzyka Wyższa Szkoła Kultury Społecznej i Medialnej w Toruniu nie miała prawa wymagać zaświadczeń od proboszcza od kandydatów na kierunek, na który przeznaczono unijne dofinansowanie.","O taką decyzję długo zabiegał Marek Jopp, który do niedawna był szefem toruńskich struktur SLD. W 2017 r. w założonej przez ojca Rydzyka uczelni chciał rozpocząć swoje kolejne podyplomowe studia. Jak tłumaczył, skusiła go niska cena. Formalnie został przyjęty, ale gdy po wywiadzie dla Onetu władze szkoły odkryły, że nie dostarczył zaświadczenia od proboszcza, wykreśliły go z listy studentów. Lewicowy działacz nie chciał go dołączyć, bo nie jest wierzący. Odwoływał się do instytucji państwowych, ale zarówno sąd administracyjny, jak i rząd PiS przyznały rację WKSiM. Sprawa jest teraz w Europejskim Trybunale Praw Człowieka, a prócz tego powództwo cywilne rozpatruje Sąd Rejonowy w Toruniu. We wrześniu 2017 r. napisaliśmy w Onecie, że uczelnia redemptorystów zaczęła nabór na nowy kierunek: informatykę medialną. Tam też trzeba było dostarczyć zaświadczenie od proboszcza. Czesne wynosiło tylko 1300 zł za semestr. Władze WSKSiM nie ukrywały, że tak niska opłata jest możliwa dzięki przyznaniu unijnych pieniędzy przez Europejski Fundusz Społeczny. Zwróciliśmy wtedy uwagę, że zaświadczenia proboszcza było jednym z niezbędnych dokumentów do przyjęcia na studia na kierunku informatyka medialna. Był on dofinansowany kwotą 475 tys. zł z unijnego Programu Operacyjnego ""Wiedza Edukacja Rozwój"", którą przyznało podległe rządowi Narodowe Centrum Badań i Rozwoju. Wtedy Marek Jopp poinformował o sprawie instytucje państwowe i europejskie. - Nie może być tak, że przyjęcie na dotowane z publicznych pieniędzy studia uzależnia się od wiary - tłumaczył. - Skierowałem już pismo do Komisji Europejskiej. Do sprawy odniósł się Adam Lipiński, pełnomocnik rządu PiS do spraw równego traktowania, uzgadniając wcześniej odpowiedź z ministerstwem nauki. Jak stwierdził, NCBiR pytało już o tę kwestię WSKSiM, bo obawiało się, że kontrolerzy ze służb podległych Komisji Europejskiej mogą mieć zarzuty dotyczące dyskryminacji studentów. Uczelnia stwierdziła wtedy, że przy wymaganiu dotyczącym dostarczenia opinii proboszcza znajduje się gwiazdka z wyjaśnieniami, więc nie może naruszyć przepisów. Wtedy ujawniliśmy w Onecie, że gwiazdka została dopisana przez uczelnię dopiero w trakcie naboru, gdy wybuchł już skandal związany z zaświadczeniami od proboszczów i że rząd PiS wykazał się wyjątkową łatwowiernością w tłumaczenia współbraci ojca Rydzyka. Jopp musiał czekać na odpowiedź aż półtora roku. W końcu Komisja Europejska uznała, że doszło do pośredniej dyskryminacji kandydatów na studia ze względu na wyznawaną religię, co jest zakazane w Unii Europejskiej. ""Komisja przeanalizowała tę praktykę. Stwierdziła, że wprowadzając wymóg dostarczenia opinii księdza proboszcza jako dokumentu koniecznego do udziału w szkoleniu zawodowym, beneficjent wyżej wymienionego projektu współfinansowanego przez UE naruszył art. 6 rozporządzenia (UE) nr 1303/2013"" - czytamy w piśmie unijnej komisarz Marianne Thyssen skierowanym do europosła Tadeusza Zwiefki, który też zaangażował się w sprawę. Polski rząd będzie musiał teraz dokonać ""korekty finansowej"" związanej z tym zadaniem i wdrożyć takie działania, które pozwolą uniknąć podobnej dyskryminacji w przyszłości. - To dobrze, że komisja zwróciła uwagę na dyskryminację - cieszy się Marek Jopp w rozmowie z Onetem. - O sukcesie będziemy mogli jednak mówić dopiero wtedy, gdy kandydaci na kierunki dotowane z publicznych środków nie będą musieli dostarczać żadnych zaświadczeń od proboszczów. Teraz mieliśmy przecież do czynienia z kuriozum, żeby promująca tolerancję Unia dofinansowywała kierunek, na który mieli być przyjmowali ludzie tylko z zaświadczeniem od duchownego jednej wiary. WSKSiM prowadzi obecnie nabór na informatykę medialną na następny rok akademicki. Na liście wymaganych dokumentów znów jest zaświadczenie od proboszcza. Nie ma przy nim żadnej gwiazdki. Czesne to 1900 zł za semestr.  ","WSKSiM w Toruniu, w tle kościół wybudowany przez redemptorystów",
https://wiadomosci.onet.pl/swiat/pulapka-tukidydesa-czyli-chinski-usmiech-do-europy/qsq3mvl,"Pułapka Tukidydesa, czyli chiński uśmiech do Europy",Będące w stanie technologiczno-handlowej wojny z USA Chiny szukają partnerów w Europie wzywając jednocześnie do stosowania rozwiązań pokojowych i budowy stabilności na Bliskim Wschodzie.,"Chiński MSZ wezwał właśnie do zastosowania rozwiązań pokojowych i budowy stabilności na Bliskim Wschodzie po wypowiedziach prezydenta Donalda Trumpa, który określił Korpus Strażników Rewolucji Islamskiej jako „zagraniczną organizację terrorystyczną (FTO)”. Po raz pierwszy Stany Zjednoczone określiły inny rząd jako FTO. Irańska Najwyższa Rada Bezpieczeństwa Narodowego oświadczyła w odpowiedzi, że działania USA zagrażają pokojowi i bezpieczeństwu w regionie i na świecie, i że to właśnie siły amerykańskie w Azji Zachodniej są „grupą terrorystyczną”. Pekin, Lu Kang, rzecznik MSZ. - Mamy nadzieję, że zwłaszcza duże mocarstwa spoza regionu, zrobią więcej na rzecz budowy pokoju i stabilności Bliskiego Wschodu, zamiast podejmować środki, które prowadzą do budowy napięcia w regionie. Bliski Wschód staje się miejscem coraz bardziej zapalnym i jednym z miejsc potencjalnego konfliktu. To zresztą nikogo nie dziwi, bo region ten od dawna jest poligonem dla wielkich mocarstw na czym najbardziej tracą zwykli ludzie. Eksperci podkreślają tymczasem coraz bardziej zrównoważoną politykę wizerunkową Pekinu i stały chaos po stronie amerykańskiej ale być może to tylko chwilowe zawirowania.  Chiński premier Li Keqiang podczas swojej ostaniej wizyty w Brukseli wystąpił z przekazem, że Chiny i Europa to dwie główne siły i gospodarki światowe, które są poważnymi partnerami. Dodał, że oczekuje dalszego rozwoju partnerstwa w wielu różnych dziedzinach, a biznes czeka na postęp w negocjacjach dotyczących umów inwestycyjnych. - Chiny wielokrotnie ogłaszały, że wspierają proces integracji europejskiej, jedność i wzrost UE oraz liczą na ważniejszą rolę Europy w sprawach międzynarodowych - powiedział chiński premier, co wyraźnie pokazuje to, że Pekin szuka stabilnego partnera właśnie w Europie, także w sporze z Waszyngtonem, który ostatnio Unię na różne sposoby beszta. Wielu analityków i politologów w wielu krajach zastanawia się na tym, co Ameryka robi i dokąd zmierza, bo kierunek jej działań wydaje się im niezrozumiały. Ale z punktu widzenia Białego Domu ma to sens - zamrożenie relacji z Chinami, a nawet nieformalna wojna od miesięcy już trwa. To wojna na płaszczyźnie handlowej (cła i ograniczenia w handlu), technologicznej (Huawei kontra Stany i ich potęga) oraz militarnej. USA chcą po prostu zatrzymać rozwój Chin, w których słusznie upatrują konkurenta mającego zdetronizować Amerykę jako światowego lidera. Może być już jednak za późno - rośnie oto bowiem nowy potentat kolejnej rewolucji przemysłowej (lub raczej technologicznej) i to on zaczyna rozdawać karty w tej grze. Tym bardziej, że ma już nowoczesne sieci 5G i inne technologie. A Amerykanie wciąż chcą decydować i kontrolować światowy handel. I faktycznie tak się dzieje w znacznej części, głównie na morzu. Po to właśnie Chińczycy wymyślili nowe szlaki lądowe biegnące z Azji do Europy - tu nikt im niczego nie zabroni. Są zatem nowe wersje dawnych szlaków jedwabnych, wersje nowoczesne i głęboko przemyślane. Celem Pekinu jest wypchnięcie nieprzewidywalnej USA z Azji i Europy, a Amerykanie robią wiele żeby tak się właśnie stało. - Dokąd zmierzasz Ameryko? - pyta wielu obserwatorów, choć wydaje się, że kierunek działań obu gigantów jest już jasny. - Chiny i Europa skorzystają na bliższej współpracy - napisał Li Keqiang w artykule opublikowanym w niemieckiej gazecie Handelsblatt tuż przed rozpoczęciem wizyty w Brukseli. W artykule zatytułowanym ""Embracing Openness and Cooperation for Mutual Benefit"" wskazał na narastające niestabilności i niepewności w sytuacji międzynarodowej oraz odradzanie się protekcjonizmu i antyglobalizacji. - Na tym tle Chiny i Europa muszą wspólnie podtrzymywać multilateralizm i system wolnego handlu, kierując się strategiczną i globalną perspektywą, stabilnością i rozsądnym podejściem - napisał Li. I dodał, że Chiny chcą ściślej współpracować z Unią Europejską w wielu kwestiach, np. takich jak przestrzeganie porozumienia paryskiego, budowanie zrównoważonego rozwoju, przestrzeganie wspólnego kompleksowego planu działania w sprawie irańskiej kwestii jądrowej, zwalczaniu terroryzmu czy reformie Światowej Organizacji Handlu (WTO), aby w pełni uwzględniać interesy i obawy wszystkich stron i chronić interesy jej członków. Li przypomniał, że w ciągu ostatnich 40 lat nastąpił 250-krotny wzrost wymiany handlowej między stronami, a UE jest największym partnerem handlowym Chin od 15 lat (682 mld dolarów obrotu w 2018 r.). - Po otwarciu na świat Chiny nie zamkną swoich drzwi, ale otworzą je jeszcze szerzej - podsumował Li, dodając, że coraz więcej europejskich firm korzysta z ostatniej rundy reform i otwarcia Chin na świat. I tu faktycznie - niemiecki BASF ogłosił niedawno plan inwestycyjny o wartości 10 miliardów dolarów w prowincji Guangdong, z kolei bank ING z Holandii i Bank Pekinu zainwestują 3 miliardy juanów w utworzenie joint venture, w którym ING będzie posiadał 51 procent udziałów, co uczyni go pierwszym bankiem kontrolowanym przez zagranicznego inwestora w Chinach. Niedawno przyjęta ustawa o inwestycjach zagranicznych ma zapewnić lepszą ochronę zagranicznym inwestorom i uczynić Chiny atrakcyjnym miejscem dla zagranicznych inwestycji. Pekin robi wiele, by swoje relacje ze światem rozwijać. Z Brukseli Li przybył do Chorwacji na spotkanie przywódców Chin i krajów Europy Środkowej i Wschodniej. - Jeśli chodzi o współpracę Chiny-CEEC, to jest to platforma do współpracy międzyregionalnej zorientowana na promowanie wolnego handlu i globalizacji. Współpraca Chin i Europy Środkowo-Wschodniej, która rozwinęła się w ramach stosunków chińsko-europejskich oraz na bazie przepisów i regulacji UE, sprzyja bardziej zrównoważonemu rozwojowi i jedności Europy służąc jako uzupełnienie stosunków między Chinami a Unią - dodał Li. Mówiąc krótko - Chińczycy próbują zjednać sobie Europę i coraz bardziej im się to udaje. Amerykanie Europę (a szczególnie najsilniejszych Niemców i Francuzów) coraz mocniej krytykują. O ile z Europą Chińczycy mają relacje coraz bardziej przyjazne, to w stosunkach z USA kryzys i napięcie narasta. Można w zasadzie powiedzieć, że na linii Waszyngton - Pekin od kilku miesięcy trwa zimna wojna, a Chiny stały się dla Amerykanów największym przeciwnikiem i rywalem, z którym nie mogą sobie w żaden sposób dać rady. Zaczyna to przypominać sytuację starego championa, który na ringu trafiany jest coraz celniej przez sprytnego pretendenta do tytułu i słania się po nim bez pomysłu na dalsze rundy. Ale czy podobnie nie działo się kiedyś, gdy USA przejmowała rolę światowego lidera od Brytyjczyków? I w wielu innych wcześniejszych przypadkach. Ateny i Sparta. Pułapka Tukidydesa.   Można sobie jeszcze zadać pytanie, gdzie w tej całej układance jest Polska i jaką rolę odgrywa? Odpowiedź na to pytanie nie jest budująca. Niemcy, Brytyjczycy, Francuzi, a także już Chińczycy mają świetny ogląd sytuacji w każdym praktycznie kraju świata. Widzieli to, co działo się na lutowej konferencji dot. Bliskiego Wschodu w Warszawie. Wiedzą też, że poza plecami Polski, której nikt nie zaprosił do rozmów dochodziło do nieformalnych dwustronnych spotkań, np. amerykańsko-izraelskich. I widzieli jak prominenci z obu tych krajów potraktowali stronę zapraszającą. Warszawa posłużyła jako narzędzie, które wykorzystano tak jak zaproszonym gościom pasowało. A potem goście wyjechali, a Warszawa została z bólem głowy i rosnącą niechęcią ze strony krajów, które do niedawna były nam przyjazne. Zdaniem ekspertów Polska zaczyna być powszechnie postrzegana jako państwo skierowane jednostronnie i coraz bardziej zależne od dobrego wujka z Ameryki. Wujka, który niespecjalnie się z nią liczy. - Niestety smutno było na to patrzeć, ale czy z kelnerem siada się do stołu - podsumował obserwujący spotkanie b. bliskowschodni korespondent polskich mediów.",Li Keqiang witany przez Donalda Tuska przed kwietniowym szczytem UE-Chiny,
https://wiadomosci.onet.pl/politico/nowe-przepisy-ue-o-samochodach-bedzie-mniej-zabitych-na-drogach/3e1n7zh,Nowe przepisy UE o samochodach. Będzie mniej zabitych na drogach,"Będziemy mieli w przyszłości auta mniej zatruwające atmosferę, wolniejsze i mniej zrywne, ale za to na drogach będzie dużo bezpieczniej – z takimi intencjami Parlament Europejski na swojej ostatniej w tej kadencji sesji uchwalił przepisy radykalnie ograniczające emisję dwutlenku węgla i wymuszające wprowadzenie nowych technologii bezpieczeństwa w samochodach, pisze Joshua Posaner z POLITICO.","W latach 60. XX w. niemiecki producent samochodów BMW używał sloganu Freude am Fahren, czyli „radość z jazdy”. Ale uchwalone w tym tygodniu nowe unijne przepisy mogą sprawić, że doświadczenie przyszłych kierowców będzie się znacznie różniło od tej napędzanego benzyną skoku adrenaliny sprzed kilku dekad. Trzy podstawowe siły, które radykalnie zmienią samochody przyszłości, to związany ze zmianami klimatu nacisk na dekarbonizację, wysiłki na rzecz zapobiegania śmiertelnym wypadkom drogowym i nowe technologie. Jedna z nowych ustaw, zatwierdzona w poniedziałek, aktualizuje cele dotyczące redukcji emisji dwutlenku węgla dla samochodów osobowych i dostawczych do 2030 roku. Przyspieszy to wysiłki producentów samochodów zmierzające do produkcji większej liczby pojazdów elektrycznych, które najprawdopodobniej będą droższe od tych napędzanych silnikami spalinowymi. Druga ustawa, przegłosowana we wtorek ogromną większością głosów, wymusza wprowadzanie w samochodach szeregu technologii związanych z bezpieczeństwem. Chodzi oczywiście o zmniejszenie liczby śmiertelnych wypadków, ale nowe regulacje mogą zmienić model biznesowy producentów samochodów takich jak BMW. – Limity emisji są zbyt rygorystyczne – mówi jeden z niemieckich menadżerów przemysłu motoryzacyjnego. – Trzeba też dodać, że wiele technik związanych z bezpieczeństwem, mających na celu zmniejszenie liczby ofiar wypadków drogowych, powoduje także zmniejszenie emocji związanych z jazdą samochodem. W środę eurodeputowani głosowali nad kontynuacją wprowadzania nowych standardów technicznych dotyczących komunikacji samochodowej. Jeśli nie okażą się one sprzeczne z planami Komisji Europejskiej, dotyczącymi kontynuacji korzystania z protokołów opartych na Wi-Fi, to mogą zbliżyć nas do upowszechnienia systemów samochodów autonomicznych w realnym świecie. Polecamy: POLITICO w oryginale - Największym zwycięzcą wyborów prezydenckich na Ukrainie będzie Władimir Putin Seria nowych ustaw uchwalanych pod koniec kadencji obecnego Parlamentu Europejskiego jest częścią wysiłków UE zmierzających do oczyszczenia sektora transportu, który odpowiada za czwartą część emisji gazów cieplarnianych w Europie. Chodzi także o przyspieszenie działań mających na celu ograniczenie liczby możliwych do uniknięcia śmiertelnych wypadków na drogach, w których obecnie co roku giną tysiące ludzi. Według udostępnionych w tym miesiącu wstępnych danych Komisji Europejskiej, w 2018 r. na drogach UE zginęło 25 100 osób. Choć to o jedną piątą mniej niż w roku 2010, to w stosunku do roku 2017 spadek wyniósł zaledwie 1 procent. Pierwotnym celem Komisji było zmniejszenie liczby wypadków śmiertelnych z roku 2010 o połowę do roku 2020 – ale wiadomo już, że tego celu nie uda się osiągnąć. Przyczyną ponad 90 procent wypadków drogowych jest błąd człowieka – dlatego właśnie decydenci i grupy nacisku chcą, aby samochody wyposażone były w więcej nowoczesnych technologii. Chodzi między innymi o inteligentną kontrole prędkości, monitorującą mapy i znaki drogowe i informująca kierowcę, że jedzie za szybko, o systemy hamowania awaryjnego i utrzymywania pojazdu na właściwym pasie, a także o urządzenia wykrywające pijanych lub zbyt sennych kierowców. Tego typu technologie będą obowiązkowe w nowych samochodach od 2022 r. – Te ustawy pozwolą w nadchodzących latach uratować życie tysiącom ludzi – mówi Róża Thun, polska eurodeputowana, przedstawicielka Europejskiej Partii Ludowej, która przeprowadziła ustawę przez Parlament Europejski. Nowe prawo zmusi producentów samochodów do zmiany strategii sprzedaży: tym, co przyciąga klientów, nie będzie już szybkość, ale bezpieczeństwo. To podejście zbliżone do tradycyjnej reputacji Volvo – firmy znanej przede wszystkim z produkcji bezpiecznych pojazdów. Dziś szwedzki producent wręcz wyprzedza założenia UE, deklarując, że do roku 2020 jego samochody w ogóle nie będą powodowały wypadków śmiertelnych, a w nowych modelach prędkość będzie fabrycznie ograniczona do 180 kilometrów na godzinę. – Chcemy zacząć dyskusję na temat tego, czy producenci samochodów mają prawo, czy może obowiązek instalowania w pojazdach technologii kontrolującej zachowania kierowców w kwestiach takich jak szybkość, jazda po alkoholu czy odwrócenia uwagi – mówił w marcu Håkan Samuelsson, dyrektor generalny Volvo. Ale inni przedstawiciele branży martwią się, że w przyszłości doświadczenie jazdy samochodem może się całkowicie zmienić. – Niepokoi nas to, że wielu kierowców po prostu nie ma świadomości już istniejących technologii, nie mówiąc o tych, które będą wykorzystywane we wszystkich nowych samochodach osobowych już za kilka lat – mówi Erik Jonnaert, szef Europejskiego Stowarzyszenia Producentów Samochodów (European Automobile Manufacturers Association). Na razie branży udało się zatrzymać wysiłki na rzecz wprowadzenia technologii uniemożliwiającej przekraczanie dozwolonej prędkości – nowe reguły przewidują jedynie, że samochód będzie ostrzegał kierowcę, który jednak może to zignorować. – Nie wprowadzamy obowiązku montowania ogranicznika prędkości, a jedynie inteligentnego systemu, dzięki któremu kierowca będzie w pełni świadomy tego, że jedzie za szybko – potwierdza Róża Thun. Zmiany, które mają zajść wewnątrz samochodów, odzwierciedlają zmiany zachodzące na drogach. Fotoradary są gęsto ustawiane w wielu krajach, obniża się limity prędkości. We Francji obniżono ostatnio dozwoloną prędkość na drogach lokalnych z 90 do 80 km/h, Niemcy rozważają wprowadzenie ograniczeń na swoich legendarnych autostradach. Kolejne miasta – od Paryża i Londynu po Brukselę i Monachium – ograniczają możliwość poruszania się po swoich ulicach starymi i najbardziej zanieczyszczającymi powietrze samochodami. Rewolucja dotyczy także samych samochodów. Aplikacje takie jak Uber sprawiają, że posiadanie samochodu nie jest już niezbędne, coraz więcej młodych ludzi nie ma nawet zamiaru zdobywać prawa jazdy. Komisja Europejska przewiduje, że do roku 2030 jedną czwartą kierowców na terenie UE będą stanowiły osoby po 65. roku życia. Tacy kierowcy mogą odczuwać nostalgię za ""radością z jazdy"" w stylu lat 60. – ale wielu ludzi ma inne podejście. – To przewaga racjonalności nad emocjami – przyznaje niemiecki menadżer, komentując zmiany w polityce motoryzacyjnej.",Na autostradach ma być bezpieczniej,
https://wiadomosci.onet.pl/kraj/pomoc-uchodzcom-polska-wplaca-duzo-pieniedzy-wraca-niewielki-procent/2145330,Polska przeznacza coraz więcej pieniędzy na pomoc uchodźcom. Wraca tylko niewielki procent,"Z każdym rokiem rząd wpłaca do Unii Europejskiej na fundusze pomocowe coraz więcej pieniędzy. Do polskich organizacji pomocowych wrócił z tego zaledwie 1 proc. - informuje ""Rzeczpospolita"".","Jak czytamy, według narracji rządowej Polska na pomoc dla uchodźców w różnych rejonach świata przeznacza coraz większe kwoty. Statystyki to potwierdzają - zauważa ""Rzeczpospolita"". W 2017 roku prawie 160 mln zł rząd przeznaczył na pomoc ofiarom konfliktu w Syrii. Pieniądze popłynęły do uchodźców głównie za pośrednictwem instytucji międzynarodowych (125,2 mln zł). Rządowe wsparcie w 2017 roku było o ponad 32 mln zł większe niż rok wcześniej i o prawie 134 mln zł większe niż w 2015 roku. Wynika to głównie z tego, że od 2016 roku Polska wpłaca do budżetu Unii Europejskiej obligatoryjną składkę w ramach tzw. instrumentu tureckiego. ""W 2016 r. było to 73,2 mln zł, w roku 2017 – 106,4 mln, a w ubiegłym składka wyniosła ok. 53 mln zł. Oprócz tego wpłacamy jeszcze pieniądze m.in. do funduszu powierniczego na rzecz pomocy państwom afrykańskim oraz na wsparcie obszarów dotkniętych kryzysem uchodźczym w ramach Europejskiego Banku Inwestycyjnego. W tym roku do różnych funduszy wpłaciliśmy już 350 mln euro"" - informuje dziennik. - Kłopot w tym, że do polskich organizacji pomocowych wrócił z tych pieniędzy zalewie 1 procent – powiedział ""Rzeczpospolitej"" dr Wojciech Wilk, szef Polskiego Centrum Pomocy Międzynarodowej. - Pieniędzmi polskich podatników, które rząd przeznacza na pomoc dla potrzebujących, zarządzają organizacje z innych krajów – dodał. Powodem jest to, że polskie organizacje mają za małe budżety, by starać się o unijne dofinansowanie, bo od niemal 11 lat właściwie nie zmienia się rezerwa celowa Ministerstwa Spraw Zagranicznych, z której mogą korzystać m.in. Polska Akcja Humanitarna czy PCPM. Wynosi ona 110–130 mln zł. - My nie dostaliśmy jeszcze żadnego grantu z unijnych funduszy, bo ze względu na zbyt niskie budżety własne przegrywamy już na starcie - przyznaje Wilk. Chcesz być na bieżąco z najważniejszymi informacjami dnia? Polub Onet Wiadomości na Facebooku! Źródło: Rzeczpospolita","Z pieniędzy wpłaconych na fundusze pomocowe, wróciła do Polski niewielka część",
https://wiadomosci.onet.pl/swiat/jak-kryzys-migracyjny-zmienil-unie-europejska/hs59j3y,Jak kryzys migracyjny zmienił Unię Europejską?,"Kryzys migracyjny rozpoczął się w 2015 roku. Od tamtego czasu do UE przybyło 1 689 014 uciekających przed wojną, czy szukających lepszych perspektyw na życie w Europie. Większość z nich, ponad milion, przybyła w 2015 roku. Wciąż migranci próbują przedostać się m.in. z Maroka do Hiszpanii. Wiele obozów dla uchodźców jest przepełnionych. W samej UE zabrakło jedności, co do tego, jak poradzić sobie z kryzysem. Z czasem polityka UE stała się coraz bardziej restrykcyjna. Z roku na rok docierało więc coraz mniej uchodźców i emigrantów. Większość z nich nie pochodziła już z Syrii, lecz z państwa afrykańskich. Większość przybyłych do UE deklaruje, że chce mieszkać w Niemczech.",,,
https://wiadomosci.onet.pl/kraj/sondaz-kantar-polska-pis-wygrywa-w-wyborach-do-pe-koalicja-europejska-w-tyle/nm59zxs,Sondaż Kantar Polska: PiS wygrywa w wyborach do PE. Koalicja Europejska w tyle,"W wyborach do Parlamentu Europejskiego najwięcej głosów uzyska Prawo i Sprawiedliwość - według sondażu Kantar Polska dla tygodnika ""Polityka"", na partię rządzącą głos odda 35 proc. badanych. Na drugim miejscu Koalicja Obywatelska z wynikiem 23 proc.","Do europarlamentu ma szansę dostać się również Wiosna - wg sondażu partia Roberta Biedronia może liczyć na 8 proc. głosów. Na następnym miejscu znajduje się Konfederacja - 5 proc. poparcia. ""Inne komitety, w tym Partii Razem oraz Roberta Gwiazdowskiego z tzw. Bezpartyjnymi Samorządowcami, zupełnie się nie liczą – mają najwyżej 1 proc. poparcia"" - zaznacza tygodnik. 21 proc. ankietowanych jest niezdecydowanych, na kogo odda swój głos w wyborach do Parlamentu Europejskiego. Według wyliczeń ""Polityki"", Prawo i Sprawiedliwość przy takim wyniku wyborów mógłby zdobyć 24 mandaty w PE, a Koalicja Europejska 16. Wiosna Roberta Biedronia otrzymałaby pięć mandatów, a Kukiz'15 - cztery. Konfederacja może uzyskać dwa mandaty - przy założeniu, że nie dojdzie do brexitu i Polska pozostanie przy 51 miejscach dla europosłów. Źródło: ""Polityka""",Parlament Europejski,
https://wiadomosci.onet.pl/kraj/donald-tusk-zapowiada-wazne-przemowienie/1fq1ccl,"Donald Tusk: 3 maja w Polsce będę miał ""coś ciekawego i ważnego do powiedzenia""","Przewodniczący Rady Europejskiej Donald Tusk powiedział dziennikarzom w Parlamencie Europejskim w Strasburgu, że podczas wizyty w Polsce 3 maja będzie miał ""coś ciekawego i ważnego do powiedzenia"". Jak dodał, to dobry dzień, by mówić o konstytucji, miejscu Polski w Europie, znaczeniu wolności i wolnych wyborach.","Donald Tusk był pytany, czy jego zaplanowana na 3 maja wizyta w Polsce będzie elementem kampanii wyborczej: - 3 maja jest dla mnie też osobiście bardzo ważnym świętem. Tak naprawdę całą swoją aktywność publiczną właściwie zaczynałem od nielegalnych manifestacji czczących rocznicę konstytucji. Myślę, że jest bardzo dużo dobrych powodów, dla których powinniśmy się 3 maja spotykać i powiedzieć sobie parę poważnych słów na temat konsytuacji, miejsca Polski w Europie - jest to przecież też rocznica przystąpienia do UE - i o znaczeniu wolności, i o wolnych wyborach - stwierdził. - Widzę same dobre powody, aby właśnie tego dnia spotkać się z zainteresowanymi i szczególnie wszystkich zapraszam na Uniwersytet Warszawski - oświadczył były premier. Jak dodał, tego dnia będzie miał ""coś ciekawego i ważnego do powiedzenia"". Tusk 3 maja na Uniwersytecie Warszawskim wygłosi wykład ""Nadzieja i odpowiedzialność. O Konstytucji, Europie i wolnych wyborach"". Na Facebooku pojawiło się wydarzenie pod hasłem: ""Obywatelskie obchody 3 maja z Donaldem Tuskiem"". Przewodniczący RE pytany o pożar katedry Notre Dame stwierdził, że wszyscy powinni okazywać sobie nawzajem solidarność i wsparcie, zamiast skupiać się na ""politycznym jazgocie"". - Myślę, że naszym obowiązkiem, wszystkich Europejczyków, też oczywiście Polaków, jest dodać dziś otuchy Francuzom. To jest wydarzenie rzeczywiście dramatyczne i wszyscy je przeżywamy. Z naszym tragicznym doświadczeniem, a równocześnie z tym wielkim dziełem, jakiego Polacy dokonali w moim Gdańsku, Wrocławiu, oczywiście Warszawie, mamy prawo i obowiązek powiedzieć, że dacie radę, że to nie jest koniec świata - powiedział Tusk dziennikarzom. - Dla mnie też jest rzeczą bardzo ważną, żebyśmy wszyscy - szczególnie jak patrzę na niektóre komentarze, także u nas w kraju - dokładnie w takim momencie, jak ten dramat paryski, pokazywali raczej jak najlepsze uczucia wobec siebie, raczej solidarności i wsparcia niż takiego politycznego jazgotu. Na tym też mi zależało, żeby głos z Polski był głosem czytelnej, pełnej solidarności z Francuzami - podkreślił. Dziś Tusk wziął udział w debacie w Parlamencie Europejskim o brexicie, po tym, gdy w ubiegłym tygodniu unijny szczyt zgodził się na przesunięcie daty wyjścia Wielkiej Brytanii z Unii Europejskiej na koniec października. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Donald Tusk,
https://wiadomosci.onet.pl/kraj/rzeczpospolita-nie-straszcie-nas-euro/nhs13wx,"""Rzeczpospolita"": nie straszcie nas euro","W naszym przekonaniu przyjęcie wspólnej waluty przypieczętuje obecność Polski w Unii Europejskiej - piszą redaktor naczelny ""Rzeczpospolitej"" Bogusław Chrabota i kierownik działu ekonomicznego gazety Krzysztof Adam Kowalczyk.","W opinii Chraboty i Kowalczyka przyjęcie euro ""będzie gwarancją, że opcja prozachodnia, którą wybraliśmy niemal równo 30 lat temu, jest nieodwracalna"". ""Przetnie wszelkie spekulacje, że jacyś politycy dla własnych korzyści doprowadzą kiedyś do polexitu"" - czytamy na pierwszej stronie dzisiejszej ""Rzeczpospolitej"". Chrabota i Kowalczyk przypominają, że gazeta dwukrotnie na swoich łamach inicjowała dyskusję o wprowadzeniu w Polsce europejskiej waluty. ""Zachęcaliśmy do zastanowienia się nad terminem tej ważnej operacji, do której zobowiązaliśmy się w traktacie o wejściu do Unii Europejskiej"" - piszą. Jak zaznaczają, ""odzew polityków był umiarkowany"". ""Od soboty mamy nową fazę obrzydzania euro"" - czytamy w ""Rzeczpospolitej"". ""Zamiast rzeczowej dyskusji partia rządząca uruchomiła kampanię obliczoną na doraźną korzyść polityczną"" - piszą autorzy. ""Drugie państwo z traktatową derogacją w sprawie euro to Wielka Brytania, która właśnie Unię opuszcza. Niektórzy mówią, że gdyby swego czasu zamieniła funta na euro, do brexituby pewnie nie doszło"" - czytamy. Więcej w dzisiejszym wydaniu ""Rzeczpospolitej"". Podczas sobotniej konwencji PiS w Lublinie Jarosław Kaczyński mówił: ""Czy polska gospodarka na tym zyska? Bardzo wątpliwe"". - Niezależnie od tego jaki będzie mechanizm przyjęcia euro, w ten czy inny sposób na tym stracimy, będzie kolejny wstrząs - podkreślił prezes PiS. Dlatego - dodał - ""mówimy »nie« euro, mówimy »nie« europejskim cenom"". - Mówimy ""europejskie płace, a nie europejskie ceny"" i mamy poparcie większości Polaków - przekonywał.",,
https://wiadomosci.onet.pl/tylko-w-onecie/morawiecki-unijnym-komisarzem-to-bylby-as-w-rekawie-pis-po-wyborach-do-parlamentu/z7vbwxd,Gra o europejskie stanowiska. Morawiecki ostatnią deską ratunku dla PiS?,"Szefowie największych frakcji w Parlamencie Europejskim szykują ostrą przeprawę ewentualnemu kandydatowi PiS na unijnego komisarza - dowiedział się w Brukseli reporter Onetu Kamil Dziubka od informatorów z Europejskiej Partii Ludowej, czyli największej frakcji w PE. Ta grupa zapewne będzie miała decydujący głos także po majowych wyborach, a to oznacza kłopot dla Prawa i Sprawiedliwości. Chyba że kandydatem do Komisji Europejskiej będzie... Mateusz Morawiecki.","Decydujący wyścig do najważniejszych gabinetów w Brukseli ruszy już na przełomie maja i czerwca, czyli tuż po wyborach do Parlamentu Europejskiego. To one wyłonią nowy układ sił. Przede wszystkim powstanie nowa Komisja Europejska, a każdy z krajów członkowskich ma prawo do wystawienia swojego komisarza. Niezależnie od wyników majowej elekcji, w Polsce pierwszeństwo w decydowaniu o tej kwestii będzie miał obecny rząd PiS. I już wiadomo, że nie będzie to łatwa przeprawa. Pewne jest jedno – szefem Komisji Europejskiej nie będzie Jean Claude-Juncker, który już dawno temu zapowiedział, że nie chce się ponownie ubiegać o to stanowisko. Kandydatem Europejskiej Partii Ludowej (należą do niej PO i PSL) jest Niemiec Manfred Weber i wbrew pojawiającym się ostatnio głosom podającym w wątpliwość jego mocną pozycję, tu się raczej już nic nie zmieni, choć w tle jako wariant pojawia się również nazwisko Francuza Michela Barniera, który z ramienia KE jest głównym negocjatorem ds. brexitu. EPP wciąż będzie największą frakcją w nowym Parlamencie Europejskim, jednak najpewniej będzie musiała wejść w koalicję zarówno z socjalistami (S&D), jak i liberałami (ALDE). Kandydatem S&D na szefa KE jest dobrze znany w Polsce Frans Timmermans, który jako obecny wiceszef Komisji toczy boje z polskim rządem o praworządność (wydaje się jednak, że Holender celuje bardziej w stanowisko szefa unijnej dyplomacji). ALDE postanowiła oficjalnie nie wystawiać swojego kandydata, choć jako kandydatka tej frakcji na najwyższe stanowiska wymieniana jest Dunka Margrethe Vestager, obecna unijna komisarz ds. konkurencji. W żadnej z trzech wymienionych grup Prawo i Sprawiedliwość (należące do frakcji Europejskich Konserwatystów i Reformatorów) nie ma dobrych notowań. To pierwsza zła wiadomość dla partii rządzącej. Drugą jest kalendarz. Jesienią w Polsce odbędą się wybory i Bruksela wie, że nad Wisłą może się zmienić władza. W przypadku porażki PiS prawdopodobny stanie się scenariusz przedłużenia procesu wyłonienia nowej Komisji Europejskiej w taki sposób, by swojego kandydata mógł zgłosić już nowy polski rząd. Nowy, gdyby był bez udziału PiS. Jest to możliwe, bo procedura wyboru składu Komisji jest bardzo skomplikowana. Najpierw kandydata na szefa wskazują przywódcy krajów Unii na posiedzeniu Rady Europejskiej. Potem kraje zgłaszają kandydatów na komisarzy. Proponowany przewodniczący przeprowadza rozmowy z możliwymi przyszłymi komisarzami. Wstępny skład KE Rada Europejska przekazuje Parlamentowi Europejskiemu. Tam każdy z kandydatów musi poddać się przesłuchaniu przez odpowiednie komisje PE, które potem formułują oceny kompetencji pretendentów do zasiadania w Komisji Europejskiej. I nie jest to formalność. Na przykład w 2014 roku europosłowie zdecydowanie odrzucili kandydatkę Słowenii Alenkę Bratuszek, co zmusiło rząd w Lublanie do wycofania jej kandydatury. Mocno napocić musieli się też Węgrzy, którzy wywalczyli akceptację dla Tibora Navracsicsa dopiero za cenę okrojenia jego teki. Oczywiście w tej układance bardzo wiele będzie zależało od tego, jakiego kandydata wysunie rząd PiS. Wśród dziennikarzy krąży lista kilku potencjalnych nazwisk. Ostatnio mówi się o Annie Fotydze, choć z informacji Onetu wynika, że w ostatnich miesiącach zmaga się z problemami zdrowotnymi i nie jest pewne, czy ostatecznie będzie chciała ubiegać się o fotel eurokomisarza. Kolejny na liście jest Adam Bielan, obecny wicemarszałek Senatu, niegdyś eurodeputowany. Wymieniany jest także wiceszef dyplomacji odpowiedzialny za sprawy europejskie Konrad Szymański. Chrapkę na to stanowisko miał też europoseł Ryszard Czarnecki, ale po tym, gdy został przez Parlament Europejski odwołany z funkcji wiceprzewodniczącego PE za obraźliwe wypowiedzi pod adresem Róży Thun (PO), nie ma najmniejszych szans. W grze jest natomiast Jacek Saryusz-Wolski. Nasz rozmówca z kręgów Europejskiej Partii Ludowej przekonuje, że tylko jeden kandydat wysunięty przez PiS miałby pewną nominację: - To premier Mateusz Morawiecki. Po pierwsze jest szefem rządu dużego jak na Unię kraju. Po drugie zna języki, był prezesem dużego banku należącego do międzynarodowej korporacji. Trudno mu odmówić kompetencji – słyszymy. Kandydatura Morawieckiego mogłaby się jednak pojawić chyba tylko w jednym przypadku – porażki PiS w wyborach 26 maja. Premier, który jest liderem kampanii, mógłby zostać wtedy obciążony przegraną. Ale wówczas Jarosław Kaczyński musiałby albo wyznaczyć technicznego premiera (np. Piotra Glińskiego), albo sam stanąć na czele rządu w ostatnich miesiącach przed jesiennymi wyborami parlamentarnymi. Teoretycznie możliwe, choć bardzo mało prawdopodobne. Politycy PiS w każdej rozmowie podkreślają, że ostateczne decyzje jeszcze nie zapadły. Przy okazji w Europie trwa dyskusja na temat możliwych kandydatów na następcę Donalda Tuska, który opuszcza fotel szefa Rady Europejskiej do końca listopada, ale nowy szef RE powinien zostać wybrany już latem. Raczej niewielkie szanse są na realizację scenariusza, o którym mówiło się jeszcze kilka miesięcy temu, czyli przeprowadzki do Brukseli kanclerz Angeli Merkel. Zwłaszcza Francji będzie zależało na tym, by Niemcy nie zostali jeszcze bardziej wzmocnieni w nowym rozdaniu. Sam Emmanuel Macron, którego partia En Marche w europarlamencie może stworzyć wspólną frakcję z liberałami, raczej będzie starał się przeforsować kandydaturę innego liberała Marka Rutte, obecnego premiera Holandii, choć ten oficjalnie zaprzecza, by miał takie ambicje. Tak samo jednak mówił kiedyś Donald Tusk. Pozostaje pytanie, kto będzie nowym szefem Parlamentu Europejskiego. Obecny przewodniczący Antonio Tajani podobno chciałby kontynuować misję, ale po ostatnich wpadkach, takich jak publiczne chwalenie Mussoliniego, Włoch raczej jest bez szans.",Mateusz Morawiecki i Donald Tusk,
https://wiadomosci.onet.pl/tylko-w-onecie/wybory-do-europarlamentu-piotr-maciej-kaczynski-w-co-gra-pis/8m0mp41,W co gra PiS w Europie przed wyborami europejskimi i jakie ma szanse na realizację celów?,"Prawo i Sprawiedliwość jest dużą partią w ludnym kraju członkowskim UE. Jak wszystkie inne duże partie polityczne w UE powinno być jednym z głównych aktorów na europejskiej scenie politycznej. Dotychczas jednak tak nie było. PiS stał z boku w wielu kwestiach w Parlamencie Europejskim, angażując się jedynie w „obronę polskich interesów” (i często przegrywając z hukiem) nie podejmując inicjatyw promujących takie interesy. Czy po wyborach majowych będzie inaczej?","Od początku roku mieliśmy cztery wydarzenia mające na celu przygotowanie PiS do funkcjonowania w Parlamencie po majowych wyborach. W styczniu, przy fanfarach mediów europejskich doszło do spotkania „na szczycie”. Matteo Salvini, minister spraw wewnętrznych w rządzie Włoch przybył na Nowogrodzką w Warszawie. Były wielkie słowa o współpracy, ale wiele z tej współpracy, póki co, nie wyszło. Wygląda na to, że drogi dwóch dużych aktorów na europejskiej scenie politycznej, Ligi i PiS, po prostu się rozeszły. I nic dziwnego. Po prawej strony Parlamentu Europejskiegozarysowuje się wyraźny podział, który dzisiaj możemy uznać za spór między „suwerenistami” a „narodowcami”. „Narodowcy” to partie, które dzisiaj zasiadają w skrajnej grupie Parlamentu, są tutaj Francuzi pod wodzą Marine Le Pen, są Holendrzy od Gerta Wildersa. Są także Włosi z Ligi Matteo Salviniego. Wspólny mianownik dla tych partii to sprzeciw wobec Unii, że jest. Najchętniej by się Unii pozbyli. Salvini swego czasu mówił o tym, że Włochy powinny wyjść ze strefy euro. Le Pen opowiadała się za Frexitem, czyli wyjściem Francji z Unii Europejskiej. Czytelnicy w Polsce mogą pamiętać Gerta Wildersa z jego rasistowskich wypowiedzi wobec Polaków pracujących w Niderlandach. Jak zauważa Paweł Musiałek z Klubu Jagiellońskiego, obie grupy dzieli stosunek do Rosji: „problem polega na tym, że wiele z tych partii jest po prostu pro-rosyjskich”. PRZECZYTAJ RÓWNIEŻ: Rewolucja w Parlamencie Europejskim? Zmiana układu sił coraz bardziej prawdopodobna Poza narodowcami są jeszcze dwie inne grupy. Do jednej należy partia Kukiz’15, ale prym w środowisku „demokracji bezpośredniej” wiedzie inna wielka partia rządząca we Włoszech, Ruch Pięciu Gwiazd (M5S) Luigi Di Maio. Przy okazji ostatniego szczytu mediolańskiego doszło do zgrzytu w koalicji M5S i Ligi w sprawie relatywizowania historii przez narodowców. Ruch Pięciu Gwiazd szuka swojego miejsca trochę tak samo jak Prawo i Sprawiedliwość. Obie partie są opuszczone przez swoich brytyjskich partnerów, którzy odrywali ważne, założycielskie funkcje w przypadku obu grup. M5S jest sierotą po związku z UKIPem Nigela Farage’a. Dla PiS-u partnerem wciąż są brytyjscy Torysi, którzy zmagają się z rządzeniem w czasach Brexitu. PiS przygotowuje się do kontynuacji grupy Europejscy Konserwatyści i Reformatorzy (EKR), mimo że sondował możliwości przyłączenia się do Europejskiej Partii Ludowej (EPL). Tam jest węgierski Fidesz premiera Orbana. Ale pomysł upadł jeszcze zanim się narodził, a dziś Fidesz ma duże problemy w swojej europejskiej rodzinie politycznej. Na pytanie, czy odpowiada im przymiotnik „suwereniści”, poseł Zdzisław Krasnodębski prosi, by używać przymiotnika „konserwatyści”. Konserwatyści spotykają się zatem od stycznia, poznają, przesłuchują, i będą podejmować decyzje „w stosownym terminie” odnośnie grupy w następnym Parlamencie Europejskim. „Rozmowy mają różny charakter. Poznajemy się. Są to z reguły mniejsze ugrupowania o charakterze prawicowym, ale bliższe środka sceny politycznej niż ugrupowania skrajnej prawicy”, słyszę od Zdzisława Krasnodębskiego, wiceprzewodniczącego Parlamentu Europejskiego. PiS chce poznać swoich partnerów takimi, jacy są w rzeczywistości, a nie takimi, jakich przedstawiają ich media. Ważny element to także fakt, że PiS rozmawia z mniejszymi ugrupowaniami. ZOBACZ RÓWNIEŻ: Konwencja PiS w Kadzidle k. Ostrołęki. Kaczyński: Głosujcie na partię polskiej wsi. Nie na tą udawaną, tylko tą prawdziwą Kim są te ugrupowania z którymi się rozmawia oprócz włoskiej Ligi? W lutym ma miejsce drugie ważne miejsce, „przesłuchanie”. Tym razem nie na Nowogrodzkiej, ale w Paryżu. Dotychczas EKR prezentuje się jako grupa „euro-realistyczna” i ma posłów z 19 państw. W lutym ogłoszono akcesję nowych partii do EKR, w tym francuskiej Debout-la-France (DLF, w wolnym tłumaczeniu, „Francjo, powstań!”) pod przywództwem Nicolasa Dupond-Aignan oraz Forum na rzecz Demokracji (FvD) z Holandii pod przywództwem Thierrego Baudeta. Lutowy szczyt był ważny, ponieważ oznaczał rozszerzenie działalności EKR na Francję i wzmocnienie obecności w Holandii. Ryszard Legutko, który jest współ-przewodniczącym grupy EKR w Parlamencie, tak mówił po spotkaniu w Paryżu: „[Partie te] podzielają nasze przekonanie, że UE przesadziła, a dni coraz większej centralizacji w Brukseli muszą się skończyć”. Francuzi mają problem. Stracili poparcie (ze stabilnych 7 proc. do obecnie ok. 4 proc.) i nie wiadomo czy uda im się wejść do PE. We Francji, jak w Polsce, obowiązuje 5 proc. próg wyborczy. Tymczasem nowa partia holenderska może być strzałem w dziesiątkę. W niedawnych wyborach prowincjonalnych FvD wygrała z wynikiem 14,5 proc. W rozdrobnionym systemie holenderskim taki wynik wystarcza, by wygrać. Ostatnie sondaże dają partii Baudeta nawet 25 proc. poparcia. Ale z FvD może być inny problem. Lider FvD flirtuje z Nexitem (wyjście Niderlandów z UE), a PiS unika tego tematu jak ognia. W lutym Baudet mówił w De Volkskrant: „Jestem ideologicznie przeciw UE, przeciwko rynkowi wewnętrznemu, przeciwko otwartym granicom, przeciwko euro, przeciwko całej tej sprawie”. Dziś jest w EKR. Przystępując do grupy, tonuje wcześniejsze wypowiedzi: „EKR dowiodła, że jest jedynym wiarygodnym głosem, by zmienić Brukselę na rzecz Europy, która szanuje jej własne państwa członkowskie”. Jego popularność tłumaczy marcowy zamach w Utrechcie, w którym zginęły trzy osoby. A świeżością, młodością (ma 35 lat), ciągnie w dół partię Gerta Wildersa. Krasnodębski: „My chcemy UE reformować, a nie ją rozbijać”. Ten sam poseł Krasnodębski mówi: „ale nie jestem przeciwnikiem sondowania i spotykania się, rozmawiania”. Być może jest tak, że partnerom z innych państw można więcej wybaczyć. Wszak to Torysi wprowadzili małżeństwa jednopłciowe w Anglii kilka lat temu. Trzecie spotkanie to kolejna wizyta na Nowogrodzkiej. Tym razem rozmówcą jest Santiago Abascal, którego nowa partia VOX szturmem weszła na hiszpańskie salony polityczne pod koniec zeszłego roku. W Warszawie Abascal mówi o walce z utratą suwerenności, kilka lat temu nie zgadzał się „by Hiszpania była wasalem Europy”. W jednym szeregu postawił wówczas Angelę Merkel i greckiego premiera Alexisa Tsiprasa. VOX do EKR jeszcze nie przystępuje, ale Abascal jest pełen nadziei na dalszą współpracę: „jesteśmy wielkimi fanami Polski, Hiszpania jest siostrą Polski, mamy wiele wspólnego: dzisiaj Polska i inne kraje reprezentują rdzeń Europy, także Węgry”. Abascal jest bardzo kontrowersyjny w Hiszpanii, podważa prawa kobiet, chce anulowania małżeństw jednopłciowych. Ale w Warszawie pokazuje łagodniejszą twarz. PiS wydaje się pozytywnie odbierać tego partnera z którym wydaje się być wspólnota wartości i sposobu myślenia o Europie: Abascal mówi o suwerenności i wierze chrześcijańskiej, ma szacunek do Polski i do regionu Europy Środkowej, na zapleczu nie ma pieniędzy rosyjskich. POLITICO: Populiści dominują w sieciowej debacie przed wyborami do Europarlamentu Kolejna zagraniczna wizyta na Nowogrodzkiej to mniejsza partia włoska, Fratelli d’Italia (FdI), Bracia Włoscy. Na czele Braci Włoskich stoi pani Georgia Meloni. FdI są w EKR już od zeszłego roku. Pojawienie się delegacji w Warszawie to jasny sygnał do ministra Salviniego: „my już mamy włoskich partnerów”. Odpowiedź Salviniego to brak zaproszenia dla PiS na szczyt w Mediolanie z udziałem nacjonalistów pokroju niemieckiej Alternatywy dla Niemiec (AFD). Poparcie dla Braci Włoskich wynosi około 5%, we Włoszech jest próg 4%, a tendencja jest łagodnie wznosząca. Po spotkaniu w Warszawie FdI są bardzo zadowoleni, mówią o „głębokiej harmonii” w myśleniu o społeczeństwie, suwerenności narodowej. To właśnie Włosi mówią o „rodzinie Europejskich suwerenistów w następnym Parlamencie Europejskim”. Cztery spotkania, pięciu partnerów. Rozmowy te nie zawsze przynoszą skutek, czasem pisze się protokoły rozbieżności. Ale nie należy zapominać o pozostałych ważniejszych partnerach z EKR, wśród których są przecież nie tylko Torysi. Są tu Flamandowie spod flagi NVA (28 proc. we Flandrii i pierwsze miejsce w sondażach), są Szwedzcy Demokraci (SD, 18%, drugie miejsce w sondażach), czy też czeski ODS (13 proc., trzecie miejsce w sondażach). Nie wolno zapominać także o tych, których tu już nie ma, a przeszli do Salviniego. Formacja włoskiego ministra zaczyna przypominać konkurencję dla inicjatywy EKR. Z EKR wyrzucono niemiecką AFD, która zaczęła bratać się ze skrajną austriacką partią FPO już kilka lat temu. Dziś AFD jest u boku Włocha. Od PiS odeszły dwie mniejsze, ale ważne partie, Finowie (kiedyś „prawdziwi”), którzy mają ok. 12% poparcia u siebie w kraju oraz Duńska Partia Narodowa (DF) o poparciu ok. 14%. Obie przeszły z EKR do Salviniego. Jeśli z jednej strony szykuje się „nowy” EKR z udziałem PiS, hiszpańskiej VOX, włoskiej FdI, holenderskiej FvD, francuskiej DLF, szwedzkiej SD, flamandzkiej NVA i czeskiej ODS, to z drugiej strony kształtuje się nowy sojusz Salviniego z takimi partnerami (oprócz włoskiej Ligi) jak francuski Ruch Narodowy (kiedyś Front), niemiecka AFD, austriacka FPO, Finowie, duńska DF. Im także nie będzie łatwo: w Mediolanie zabrakło na przykład Le Pen. „Jak pokazuje doświadczenie, nacjonaliści są w stanie się dogadać na tydzień i czekają nas spektakularne podziały jak w poprzednich kadencjach w PE”, zauważa Bartek Lech, lewicowy ekspert znający tajniki polityki europejskiej. SONDAŻ: PiS z niedużą przewagą nad Koalicją Europejską, Konfederacja nad progiem wyborczym Dwóch dużych partnerów europejskich, którzy pozostają „do wzięcia” i są w zasięgu EKR to węgierski Fidesz, jeśli dojdzie do rozstania z EPL oraz inna duża włoska partia, Ruch Pięciu Gwiazd. Jak słusznie zauważa wielu komentatorów, nie wszystkie nowe partie w Parlamencie są prawicowe. Polska Wiosnarównież szuka dla siebie miejsca w przyszłym PE. Na dziś partia Roberta Biedronia zbliża się do europejskiej socjaldemokracji, ale ostateczne decyzje najprawdopodobniej nie zapadną „zanim będzie jasne ile jaka grupa ma mandatów w PE, bo przecież dopiero wtedy będzie widać ich wpływ na top-jobs”, mówi Lech. „Top jobs” to stanowiska przewodniczących Komisji Europejskiej, Rady Europejskiej, Parlamentu Europejskiego, a także Wysokiej Przedstawiciel ds. Polityki Zagranicznej czy nowego szefa Europejskiego Banku Centralnego. Do końca roku wszystkie będą obsadzone nowymi ludźmi. Poseł Krasnodębski: „Partie takie jak FPO czy AFD najprawdopodobniej będą we własnej grupie”, a Europejska Partia Ludowa „powinna wrócić do korzeni”. PiS w następnym Parlamencie będzie szukał nie tylko partnerów do tworzenia grupy politycznej, ale także będzie chciał rozmawiać z innymi grupami przy współpracy. Niewykluczone, że w takiej dyskusji będzie mu czasem bliżej do skrajnej prawicy niż do EPL. Powód? Łatwiej z nimi rozmawiać o takich sprawach jak praworządność, które PiS rozumie jako próba ograniczania polskiej podmiotowości. Niemniej to EPL pozostaje ważnym partnerem. W PiS jest nadzieja, że niemiecka CDU skoryguje kierunek pod rządami nowej liderki Annegret Kramp-Karrenbauer. PRZECZYTAJ RÓWNIEŻ: Donald Tusk spotkał się z europosłami PO. Miał mobilizować do przedwyborczej pracy PiS w Europie chce wyznaczać standardy. Warunki wstępne wobec swoich partnerów to stosunek partnerski do Europy Środkowo-Wschodniej oraz szacunek do Polski. W Polsce i w innych krajach kwestia standardów to też kwestia praworządności. Dla PiS temat ten należy do braku kompetencji Unii i „ograniczania suwerenności”. Standardy w procesie wyłaniania partnerów, to również ważna kwestia. Dla PiS ważnym ogranicznikiem są wpływy rosyjskie, ale jak zauważa poseł Krasnodębski „wpływy rosyjskie są też w europejskim mainstreamie”, a faszystów z okresu drugiej wojny relatywizuje nie tylko Salvini, ale także przewodniczący Parlamentu Europejskiego, włoski chadek Tajani. Poseł Krasnodębski: „dla nas finansowanie przez Moskwę to czerwona linia, której nie można przekroczyć”. Standardy to ciężka i delikatna rzecz. Z jednej strony jest z nimi problem. Krasnodębski: „w Europie różnie traktuje się partie, inaczej na przykład te, które sprawują władzę we Włoszech czy Austrii”. Nie lecą na nich gromy tak jak na Polaków czy Węgrów, choć także nie są święci. Z drugiej strony EKR spróbował zachowania federalistycznego i wystawił swojego kandydata na przewodniczącego Komisji Europejskiej, tzw. Spitzenkandidat. Nie było jednomyślności przy tej decyzji, ale przeważył argument posiadania jednej twarzy w debacie europejskiej. Kandydatem jest czeski europoseł Jan Zahradil. Poseł Zahradil prowadzi kampanię podobnie jak inni wiodący kandydaci tacy jak Manfred Weber (bawarskie CSU, kandydat EPL) czy Frans Timmermans(holenderska Partia Pracy, kandydat Europejskiej Partii Socjalistów). Jest wiodącym kandydatem, głosem EKR w europejskiej debacie publicznej. Zahradil weźmie udział w debatach kandydatów zaplanowanych na koniec kwietnia i w maju. „Wypełnia swój obowiązek”, zapewnia poseł Krasnodębski. Jest wielu komentatorów w Europie przewidujących, że powstanie jedna grupa od skrajnej prawicy po Fidesz opuszczający Europejską Partię Ludową. Inni takim scenariuszem straszą. Tymczasem zarysowuje się czytelna linia podziału między tymi dwoma silnymi obozami. Z jednej strony znajduje się włoski wicepremier i minister, „strong man” Salvini. Z drugiej strony znajduje się Prawo i Sprawiedliwość dbające o swój obecny przekaz w Polsce mówiąc nie wprost: oskarżenia o Polexit wobec nas są głupie i bezpodstawne. Prawo i Sprawiedliwość sondowało możliwość przystąpienia do EPL. Nie wyszło. Przywódcy PiS spotkali się z Salvinim, by się poznać osobiście poza przekazem medialnym. Nie dogadano się. Pozostaje i jest realizowana opcja trzecia: własna grupa polityczna z mniejszymi partnerami w Europie. Wraz z nimi należy ukonstytuować racjonalnego partnera do rozmów o przyszłości Europy, a nie straszyć lub żądać jej rozpadu. Nie będzie to wcale łatwe, będzie prawdopodobnie dochodziło do kolejnych przepływów ugrupowań narodowych w każdą stronę. Pięć lat temu flamandzki NVA przyłączył się do EKR po odejściu z… Grupy Zielonych, a Ruch Pięciu Gwiazd sondował możliwość przyłączenia się do grupy liberalnej. Na dziś można założyć powstanie dwóch grup po prawej stronie Parlamentu Europejskiego: jedna wokół Salviniego, druga wokół PiS. Nie można wykluczyć, że jedna grupa zdominuje drugą, choć całkowite zjednoczenie jest wielce nieprawdopodobne. Nie można także wykluczyć, że do stronnictwa PiS dołączy Fidesz, Ruch Pięciu Gwiazd, a opóźniony lub odwołany brexit będzie oznaczał, że Torysi pozostaną w Parlamencie Europejskim. Wówczas EKR w Parlamencie może mieć nawet ponad 100 posłów.",Jarosław Kaczyński,
https://wiadomosci.onet.pl/tylko-w-onecie/sierakowski-wyborcy-pis-po-i-wiosny-inni-niz-myslelismy-opinia/mvvhbk1,"Sierakowski: wyborcy PiS, PO i Wiosny inni niż myśleliśmy? [OPINIA]","Europejska Rada Spraw Zagranicznych (ECFR), która ma swoje prężnie działające biuro w Warszawie, zamówiła bardzo duże badania wyborców przed majowymi wyborami do Parlamentu Europejskiego. Okazuje się, że popularne wyobrażenia o wyborcach PiS, PO i Wiosny są zupełnie nietrafione.","Na publikację raportu i liczb na temat Europy, w tym Polski, będziemy musieli jeszcze trochę poczekać. Kilka wniosków na temat polskich wyborców, którymi można podzielić się już dziś, przynosi sporo zaskoczeń i pozwala wyjaśnić ostatnie trendy w sondażach partyjnych.  Sondażownia YouGov na zlecenie ECFR przepytała wyborców w marcu. Poparcie dla partii policzono osobno, nie odnotowując założenia Koalicji Europejskiej. Najlepiej wypadł PiS, zdobywając 26 proc., Platforma Obywatelska – 15 proc., Wiosna – 14 proc., Kukiz – 7 proc., SLD – 4 proc., PSL – 3 proc., inne – 7 proc., niegłosujący – 10 proc., niezdecydowani – 15 proc. Choć wyniki dzisiejszych sondaży zmieniły się nieco od tego czasu, to najbardziej interesujące jest, co wyborcy PiS, PO i Wiosny powiedzieli ankietującym na temat swoich emocji, motywacji i poglądów na politykę zagraniczną.  Okazuje się, że najmniej zmotywowani są wyborcy Wiosny, niewiele bardziej PiS, a zdecydowanie najbardziej Platformy Obywatelskiej. Wiosna ma najbardziej niezadowolony elektorat, zaś PiS najbardziej zadowolony. Najbardziej nieusatysfakcjonowani są ci, którzy nie wiedzą, na kogo zagłosują (i raczej nie dlatego). Wyborcy Roberta Biedronia pytani o swoje emocje, najczęściej mówią o strachu i stresie. Najwięcej optymizmu jest u zwolenników PiS i PO. Wiosna i „duopol” zdecydowanie też różnią się, gdy zapytać ich, czy czują się docenieni i pewni siebie oraz czy mają kontrolę nad swoim życiem i uważają się za część jakiejś grupy. Zwolennicy Wiosny niżej też oceniają jakość swojego życia. Bardziej obawiają się o przyszłość swoich dzieci.  Gdzie indziej natomiast przebiega granica w stosunku do systemu. Wyborcy PO i Wiosny czują się przytłoczeni (przez „system” mogą rozumieć rząd albo władze), zaś PiS-u - swobodniej. Ci pierwsi z większą niepewnością patrzą w przyszłość. Pytani o stosunek do przeszłości, wyborcy PO są wyraźnie bardziej nostalgiczni niż zwolennicy PiS i Wiosny. Popierający PiS, nie wyobrażają sobie powrotu do tego, co było wcześniej. Zwolenników PO wyróżnia poczucie, że inni podzielają ich frustracje. Co ciekawe, zdecydowana większość Polaków twierdzi, że politykę traktuje się zbyt poważnie. To ciekawe informacja na tle toczonej na noże debaty publicznej. Może właśnie stąd to przekonanie.  Poglądy Polaków na politykę zagraniczną są raczej przewidywalne. Wybijają się zwolennicy PiS, którzy w zdecydowanej większości uważają, że Unia Europejska może rozpaść się w najbliższych dwóch dekadach. Może dlatego bardziej wierzą też w specjalne stosunki z USA i chętniej wydawaliby środki państwowe na wydatki zbrojeniowe w ramach NATO niż w ramach Unii Europejskiej. Popierający PO z kolei bardziej niż inni wierzą w powodzenie negocjowania warunków handlowych przez UE, niż gdyby Polska negocjować musiała w pojedynkę. Ogół Polaków oczekiwałby zdecydowanie mocniejszej reakcji na zagrożenie rosyjskie niż ta, którą Unia Europejska zaprezentowała dotąd. Tu elektoraty partii się nie różnią. Za to bardzo różnią w kwestii naszych zdolności obronnych na wypadek manipulacji ze strony Rosji. Zwolennicy PiS bardziej skłonni są wierzyć, że sobie poradzimy. Wyborcy Wiosny w zdecydowanej większości są odmiennego zdania.  To tylko wybrane wnioski z danych, które poznać będzie można niedługo w raporcie ECFR. Pozwalają jednak już teraz lepiej zrozumieć kilka zachodzących w kampanii wyborczej procesów. Relatywnie najsłabsza motywacja u wyborców Wiosny tłumaczy, skąd wziął się tak szybki spadek poparcia w sondażach. Dużo niższa motywacja u wyborców PiS niż u zwolenników PO pozwala zakładać, że jeśli nawet rządzący dalej cieszyć mogą się wysokim poparciem społecznym, to niekoniecznie dzięki temu wygrają wybory. Zdecydują ci, którzy pójdą na wybory, a nie ci, którzy tylko popierają.  Elektorat Wiosny wygląda jak typowy elektorat partii protestu. Czy zachowuje się tak również sama partia? Jeśli porównać Wiosnę - zaczynając od samej nazwy - do tego, jaką partią był Ruch Janusza Palikota czy partia Pawła Kukiza (nie wspominając o Samoobronie), to wydaje się, że politycy Wiosny są znacznie mniej „wściekli” niż jej wyborcy. Wyglądają chyba też zbyt aksamitnie, co może niektórych rozczarować. O ile zwolennicy PO i Wiosny różnią się emocjami i satysfakcją z życia, to znacznie mniej poglądami, co grozi obu partiom przepływami elektoratu.  Badania ECFR pokazują, że sytuacja jest bardzo dynamiczna i sporo jest tych, którzy nie są jeszcze zagospodarowani. PiS ma wysokie poparcie, ale rozlazłego wyborcę. Platforma ma najbardziej zmobilizowanego, ale jest ich mniej. Wiosna nie wiadomo, kogo ma, bo wysyła sprzeczne sygnały do wyborców. Nikt tu jeszcze niczego nie zdobył.",,
https://wiadomosci.onet.pl/swiat/polska-sprzeciwila-sie-dyrektywie-o-prawach-autorskich/xdjeq7s,Polska sprzeciwiła się dyrektywie o prawach autorskich,Na dzisiejszym spotkaniu unijnych ambasadorów w Brukseli Polska wyraziła sprzeciw wobec propozycji przyjęcia dyrektywy o prawach autorskich – dowiedziała się Polska Agencja Prasowa ze źródeł dyplomatycznych. Zdaniem strony polskiej dyrektywa może naruszać prawa obywatelskie.,"- Polska wraziła sprzeciw i podtrzymała swoje negatywne stanowisko wobec dyrektywy o prawach autorskich. Wskazała, że nie może poprzeć jej przyjęcia – powiedział unijny dyplomata. Z nieoficjalnych informacji wynika, że stanowisko Polski zostało następnie poparte przez Holandię, Finlandię, Włochy i Luksemburg. Już wcześniej, w lutym, te pięć krajów wydało wspólne oświadczenie, w którym sprzeciwiło się przyjęciu dyrektywy. Na dzisiejszym spotkaniu ambasadorów Polska podkreślała – jak relacjonował unijny dyplomata – że choć celem nowych regulacji miało być wzmocnienie funkcjonowania wspólnego rynku, pobudzenie innowacyjności, kreatywności, inwestycji i tworzenia nowych treści w środowisku cyfrowym, to dyrektywa w przyjętym kształcie nie zrealizuje tego celu właściwie. Przedstawiciel polskiej dyplomacji wskazywał też na spotkaniu – jak podało źródło - że dyrektywa w przyjętym kształcie nie zapewnia właściwej równowagi między właścicielami praw autorskich a interesami obywateli UE i firm. Z nieoficjalnych informacji wynika, że Polska podniosła też kwestię braku jasności prawnej przepisów oraz tego, że w efekcie mogą one ""naruszać prawa obywateli"". Głos w tej sprawie zabrał na spotkaniu szef Stałego Przedstawicielstwa Polski przy UE Andrzej Sadoś. W lutym w Brukseli przedstawiciele krajów UE porozumieli się ws. kontrowersyjnych regulacji dotyczących prawa autorskiego. Osiem krajów, w tym Polska i Włochy, wypowiedziało się przeciwko propozycji kontrowersyjnych przepisów. Nie wystarczało to jednak, aby zablokować wejście w życie nowego prawa. Kilka dni później w lutym przedstawiciele krajów UE, Parlamentu Europejskiego i Komisji Europejskiej zawarli kompromis ws. ostatecznego kształtu nowych regulacji. Ten kompromis w marcu poparł Parlament Europejski na sesji plenarnej. Sprzeciw Polski, Holandii, Finlandii, Włoch i Luksemburga nie wystarcza jednak, żeby zablokować regulacje. Najwięcej kontrowersji w dyrektywie budzą artykuły 11 i 13. Artykuł 13 wprowadza obowiązek filtrowania treści pod kątem praw autorskich, natomiast artykuł 11 dotyczy tzw. praw pokrewnych dla wydawców prasowych. Ten pierwszy jest najczęściej przywoływany w kontekście zagrożenia dla wolności wypowiedzi w sieci. Na mocy zmian przepisami art. 13 nie będą objęte: encyklopedie internetowe, np. Wikipedia, archiwa edukacyjne i naukowe oraz platformy pasywne (tzw. usługi w chmurze dla indywidualnych użytkowników jak Dropbox), platformy w ramach otwartego dostępu, platformy sprzedażowe jak Ebay czy Amazon i wszystkie platformy, których głównym celem nie jest dostęp do treści objętych prawem autorskim (np. portale randkowe) ani ich magazynowanie. Platformy, których dotyczy art. 13, powinny podpisać licencje z właścicielami praw na treści chronione prawem autorskim. Jeśli platforma nie otrzyma takiej licencji, będzie musiała usunąć treści wskazane przez właściciela praw. Jeśli platforma nie dopełni obowiązków, będzie odpowiedzialna za nielegalne treści wprowadzane przez użytkowników. Regulacjami nie mają być jednak objęte prace internautów takie jak memy, gify itp. Art. 11, określany przez przeciwników jako podatek od linków, odnosi się do tego, jakie elementy artykułu dziennikarskiego mogą być publikowane przez agregatory treści bez konieczności wnoszenia opłat licencyjnych. Regulacje wymagają, by platformy, np. Facebook, płaciły posiadaczom praw autorskich za publikowane przez użytkowników treści albo kasowały takie materiały. Wydawcy prasy będą mieli możliwość negocjowania licencji z platformami i agregatorami treści. Nowe prawo nie dotyczy prywatnego i niekomercyjnego użytkowania tekstów prasowych przez indywidualnych użytkowników, nie dotyczy również hiperlinków, a wraz z nimi krótkiego wyciągu z artykułu. Na mocy przepisów wydawcy mają obowiązek dzielenia się wpływami z nowego prawa z autorami danej publikacji.",,
https://wiadomosci.onet.pl/opinie/brytyjczycy-paralizuja-europe-czyli-jakze-brakuje-zelaznej-damy-komentarz-bartosza/4ssbb9l,Brytyjczycy paraliżują Europę. Jakże brakuje Żelaznej Damy [OPINIA],"Jak wielu obserwatorom procesu wychodzenia Wielkiej Brytanii z Unii Europejskiej, niebywała amatorszczyzna brytyjskich polityków zapiera mi dech w piersiach. Los ich kraju leży w ich rękach i niech ich oceniają ich wyborcy. Gorzej, że także los Europy zależy od tego, czy politycy w Londynie przypomną sobie, że polityk chaotyczny jest bardziej niebezpieczny od sapera amatora.","Nie mam pojęcia, po co Brytyjczycy wybiorą w maju europosłów. Rozumiem stanowisko Brukseli - dopóki Londyn jest w Unii, dopóty musi się zachowywać jak członek Unii. To jak małżeństwo, które w trakcie trwania rozprawy rozwodowej podpisuje wspólną umowę na kupno domu. Czysta głupota, choć nie mam wątpliwości, że nowi brytyjscy europosłowie chętnie pojawią się w Brukseli, by tłumaczyć Europie, jak powinna się rządzić. Jeden z głównych strategów kampanii na rzecz wyjścia Wielkiej Brytanii z Unii Europejskiej Jacob Rees-Mogg już zapowiedział, że pozostając jeszcze przez pewien czas w Unii, Londyn powinien w pełni wykorzystać ten czas do blokowania i wetowania wszelkich pomysłów na reformę Unii, które nie są po myśli Brytyjczyków. Mamy więc sytuację, w której składający pozew o rozwód współmałżonek najpierw wynegocjował podział majątku, po czym uznał, że ów podział mu się jednak nie podoba, ma więc do czasu rozwodu prawo decydować, na jaki kolor jego pozostawiona połówka małżeństwa ma sobie pomalować ściany w jej własnym mieszkaniu. Czytaj również: Brexit w Halloween? Tak… jeśli tylko znów coś się nie zmieni [KOMENTARZ] Brexit spowodował, że już od co najmniej dwóch lat Unia nie ma dość siły - i mówiąc wprost, dość czasu - by rozmawiać o kluczowych reformach. Wkrótce zmieni się skład Parlamentu Europejskiego i wielu jego nowych członków będzie miało własne pomysły na te reformy. Tym powinna żyć Unia, zamiast obserwować z rosnącym zadziwieniem nieporadność brytyjskich polityków. Oczywiście to Unia zapłaci za to, że za kilka, a może kilkanaście miesięcy trzeba będzie zmieniać skład Parlamentu Europejskiego. Nie rozumiem też, i wiem, że nie rozumie tego wielu polityków w UE, dlaczego Brytyjczycy mieliby brać udział w negocjacjach na temat nowego składu Komisji Europejskiej, skoro się w niej już nie znają. Nie znajdą chyba, bo nikt nie wie, co z brexitem wydarzy się dalej i co wydarzy się na pewno, kiedy. Jedyne co wiemy, to to, kto za to zapłaci. Cały ten bałagan oznacza dwie rzeczy. Pierwsza i mimo wszystko mniej ważna, bo właśnie olbrzymie koszty zarządzania tym bałaganem i wciąż zmieniające się w obliczu odsuwania brexitu realia pracy Brukseli i Strasburga. Większym problemem jest jednak to, że z Donaldem Trumpem po jednej stronie oraz rosnącymi w siłę Rosją i Chinami po drugiej, Unia Europejska nie może spokojnie dyskutować o tym, jak powinna wyglądać zjednoczona Europa w wykluwającym się na naszych oczach nowym porządku świata. Nie może, bo musi się zajmować brytyjskim dzieckiem, które usiadło na środku sklepu i płacze, żądając coraz to innych zabawek. David Cameron przejdzie do historii Europy jako polityk, który pokazał, jak bardzo krucha jest brytyjska demokracja. Theresa May przejdzie do historii jako premier, za którego czasów obrady Izby Gmin stały się bardziej popularne w Europie od Monty Pythona.  Jakże brakuje dziś Margaret Thatcher, która choć Europę kochała miłością trudną i skomplikowaną, to nigdy w życiu nie pozwoliłaby zapędzić swego kraju do rogu piaskownicy. 20 września 1988 r. w Kolegium Europejskim w Brugii mówiła Ona tak:  „Wielka Brytania nie marzy o jakiejś przytulnej, odizolowanej egzystencji na obrzeżach Wspólnoty Europejskiej. Naszym przeznaczeniem jest Europa, część Wspólnoty.  Nie oznacza to, że nasza przyszłość leży wyłącznie w Europie, ale nie dotyczy to również przyszłości Francji czy Hiszpanii, czy też jakiegokolwiek innego członka. Wspólnota nie jest celem samym w sobie. Nie jest to również urządzenie instytucjonalne, które należy stale modyfikować zgodnie z dyktatem jakiejś abstrakcyjnej koncepcji intelektualnej. Ale nie może też skostnieć przez niekończące się regulacje. Wspólnota Europejska jest praktycznym środkiem, za pomocą którego Europa może zapewnić przyszły dobrobyt i bezpieczeństwo swoich obywateli w świecie, w którym istnieje wiele innych potężnych narodów i grup narodów. My, Europejczycy, nie możemy pozwolić sobie na marnowanie naszej energii na wewnętrzne spory lub nikogo nie obchodzące debaty instytucjonalne”.",,
https://wiadomosci.onet.pl/kraj/die-zeit-czy-pis-wejdzie-do-miedzynarodowki-nacjonalistow/r9dhk68,"""Die Zeit"": czy PiS wejdzie do międzynarodówki nacjonalistów?","Dawniej nacjonaliści chcieli zniszczyć UE, teraz marzą o tym, by ją opanować. Czy Matteo Salviniemu uda się zmontować szeroki sojusz prawicowych partii? - zastanawia się ""Die Zeit"".","„Od Szwecji po Włochy, od Hiszpanii po Słowację – niemal wszędzie w Europie w minionych latach umocniły się autorytarne, ksenofobiczne i daleko na prawo znajdujące się partie. Nawet w Hiszpanii, która przez długi czas wydawała się być uodporniona, grasuje od niedawna nacjonalizm” – czytamy w „Die Zeit”. Ich celem jest przywrócenie rzekomo utraconej niepodległości, a ich przeciwnikiem Bruksela – „centrala biurokratycznej ciemności”. Do tej pory nacjonaliści wykorzystywali Parlament Europejski do mieszania w polityce ich krajów pochodzenia. Obecnie są silni w swoich krajach i chętnie odwróciliby kolejność. Najbardziej pali się do tego właśnie Salvini. Zobacz także - ""Rz"": PiS wyda nawet 5 mln zł na promocję ""piątki Kaczyńskiego"" Zdaniem „Die Zeit”, Lega ma szanse na stanie się po wyborach najsilniejszą pojedynczą partią w PE, silniejszą nawet niż CDU. „Salvini chce czegoś więcej” – piszą niemieccy dziennikarze przypominając, że podczas swoich podróży po Europie włoski polityk „tworzy sieć”. W Warszawie Salvini spotkał się z Jarosławem Kaczyńskim – „silnym człowiekiem PiS”, proklamując potem „włosko-polską oś”. W Mediolanie przyjmował Viktora Orbana, który nazwał go „swoim bohaterem”. W ubiegłym tygodniu zjadł robocze śniadanie z Le Pen. Zdaniem „Die Zeit” w wyborach europejskim nacjonalistom chodzi nie tylko o jak największą liczbę mandatów, lecz także o połączenie swoich sił. Elementem łączącym wszystkie te partie jest „rzekoma groźba islamizacji chrześcijańskiego Zachodu”, a także zagrożenie ze strony, jak ujął to były polski minister spraw zagranicznych Witold Waszczykowski, „świata składającego się z cyklistów i wegetarian”, parytetów kobiet, małżeństw homoseksualnych i gender – piszą Krupa i współautorzy. Za przeciwników robią też brukselscy „globaliści” i tzw. EUZSRR”. Ich celem jest Europa ojczyzn. Poza wrogością do islamu i walką z nielegalną migracją oraz odrzuceniem brukselskiego centralizmu niewiele jest elementów, która łączą. Również partie prawicowe dzielą się na Północ i Południe. „Na Północy mamy zwolenników sojuszu z Ameryką i gospodarczych liberałów, na Południu przyjaciół Rosji i patriotów socjalnych, którzy nie mają zastrzeżeń wobec unii transferowej” – tłumaczy Anders Vistisen z Dańskiej Partii Ludowej. Dla Duńczyków i Finów nowe długi zaciągane przez Włochów są trudne do zniesienia – zaznacza „Die Zeit”. Czytaj również: Na co PO i PiS wydawały partyjne pieniądze? Jarosław Kaczyński pomimo podobieństw w obronie przed migracją stara się o zachowanie dystansu wobec sojuszu Salviniego – piszą autorzy zwracając uwagę, że podczas wizyty Włocha na początku roku w Warszawie nie było ani wspólnego zdjęcia, ani konferencji prasowej. „Najważniejszym powodem tej powściągliwości jest bliski stosunek do Rosji nie tylko Legi, lecz także FPOe, RN czy AfD” – wyjaśniają dziennikarze „Die Zeit”. Szef AfD Juergen Meuthen ujawnił, że „dobrze mu się ostatnio rozmawiało z polskim kolegą parlamentarnym z PiS”. „Zapewniłem, że AfD utrzymuje dobre relacje z Rosją, nie jest natomiast od niej zależna” – mówi Meuthen. Jak przyznaje, niedawne relacje „Spiegla” o kontaktach jednego z posłów AfD z Kremlem zostały w Polsce dokładnie odnotowane. „Die Zeit” przepowiada, że różnice poglądów nie znikną po wyborach. Zamiast jednej, nacjonaliści utworzą zapewne co najmniej dwie prawicowe frakcje w PE. Nie jest wcale przesądzone, że sojusz Salviniego będzie frakcją silniejszą. Nie wiadomo, jak zachowa się hiszpański Vox, a największą niewiadomą jest Fidesz Orbana. 7-punktowy program wyborczy Orbana, którego głównymi hasłami jest walka z migracją i z biurokratami z Brukseli, nie ma wiele wspólnego z zasadami Europejskiej Partii Ludowej, której jest ciągle członkiem. Radykalna prawica zdobędzie w PE więcej miejsc, ale nie będzie miała większości. Będzie też miała coś do powiedzenia w sprawie nowej Komisji Europejskiej, chociaż Salvini nie zostanie jej szefem – czytamy w konkluzji.    ","""Die Zeit"": czy PiS wejdzie do międzynarodówki nacjonalistów?",
https://wiadomosci.onet.pl/swiat/rzecznik-tsue-trybunal-powinien-orzec-ze-przepisy-ws-sedziow-sadu-najwyzszego-sa/xr9405h,"Rzecznik TSUE: Trybunał powinien orzec, że przepisy ws. sędziów Sądu Najwyższego są sprzeczne z prawem UE",Przepisy polskiego prawa ws. obniżenia wieku przejścia w stan spoczynku sędziów Sądu Najwyższego są sprzeczne z prawem Unii - taką opinię wydał rzecznik generalny Trybunału Sprawiedliwości UE. Jego zdaniem regulacje naruszają wymogi niezawisłości sędziowskiej.,"Jego rekomendacja nie jest wiążąca dla składu orzekającego, ale z reguły ostateczne rozstrzygnięcie jest bardzo podobne do opinii. Jeszcze w ubiegłym roku TSUE przychylił się do wniosku Komisji Europejskiej o zawieszenie stosowania regulacji ws. obniżenia wieku przejścia w stan spoczynku sędziów Sądu Najwyższego i podjęcia wszelkich kroków, by przywrócić tych, którzy przez nowe prawodawstwo zmuszeni byli odejść. Polskie władze w ślad za tym zmieniły odpowiednio prawo. Na rozprawie KE argumentowała jednak, że nie jest pewne, czy te nowe przepisy eliminują naruszenia prawa Unii. Prawnicy z Brukseli przekonywali ponadto, że z uwagi na znaczenie niezawisłości sędziowskiej w porządku prawnym Unii wciąż istnieje interes w tym, aby sprawa została rozstrzygnięta. Rzecznik generalny TSUE Ewgeni Tanczew w swojej dzisiejszej opinii stwierdził, że uregulowania, które zaskarżyła Komisja ""naruszają zasadę nieusuwalności sędziów"", której przestrzeganie jest konieczne dla spełnienia wymogów skutecznej ochrony sądowej, tak jak mówią o tym unijne traktaty. - Sporne przepisy naruszają wymogi niezawisłości sędziowskiej, ponieważ mogą narazić Sąd Najwyższy i jego sędziów na ingerencję i naciski zewnętrzne ze strony Prezydenta RP w kontekście możliwości podwójnego przedłużenia ich czynnej służby, co podważa obiektywną niezależność tego sądu oraz wpływa na niezależność osądu sędziów i na ich rozstrzygnięcia - uznał rzecznik. Ustawa o Sądzie Najwyższym weszła w życie w kwietniu 2018 r. Na jej mocy wiek przejścia w stan spoczynku sędziów SN został obniżony do 65 lat. Krytycy tych przepisów zarzucali rządzącym, że służą one do przeprowadzania czystki w Sądzie Najwyższym i usunięcia prezes tej instytucji Małgorzaty Gersdorf. Przedłużenie możliwości orzekania było możliwe, ale konieczne było do tego oświadczenie o chęci dalszego zajmowania stanowiska i uzyskanie na to zgody głowy państwa. Komisja Europejska zaskarżyła te regulacje do Trybunału Sprawiedliwości jesienią ubiegłego roku po bezskutecznych próbach zmiany stanu prawnego w Polsce przy pomocy procedury przeciwnaruszeniowej. Sprawa jest rozpatrywana w trybunie pilnym, dlatego już po kilku tygodniach sędziowie z Luksemburga zdecydowali o zawieszeniu przepisów. Choć opinia rzecznika generalnego jest niekorzystna z punktu widzenia władz w Warszawie, nie przyjął on wszystkich argumentów Komisji. Jego zdaniem odrzucone powinny być zarzuty, których podstawą jest art. 47 unijnej karty praw podstawowych. Mówi on o tym, że każdy ma prawo do rozpatrzenia sprawy przez niezawisły sąd. Tanczew ocenił jednocześnie, że uzasadnione są zarzuty oparte na art. 19 unijnego traktatu. Podkreślił przy tym, że nieusuwalność członków organu sądowniczego stanowi jedną z podstawowych gwarancji niezawisłości sędziowskiej. ""Ochrona przed usunięciem z urzędu (nieusuwalność) jest bowiem podstawą i odzwierciedleniem niezawisłości sędziowskiej i oznacza, że sędziowie mogą być odwoływani, zawieszani, przenoszeni lub przenoszeni w stan spoczynku wyłącznie z powodów określonych w ustawie i przy zachowaniu ustanowionych w niej gwarancji"" - podkreślił TSUE w swoim komunikacie. Rzecznik zaznaczył, że sędziowie powinni cieszyć się gwarancjami sprawowania urzędu do momentu obowiązkowego przejścia w stan spoczynku lub upływu ich kadencji. Dodał, że mogą podlegać zawieszeniu lub usunięciu z urzędu w indywidualnych przypadkach wyłącznie z powodu niezdolności do sprawowania urzędu lub zachowania nielicującego z powagą pełnionych funkcji. Zdaniem Tanczewa wcześniejsze przejście w stan spoczynku powinno być możliwe jedynie na wniosek danego sędziego lub wynikać z przyczyn zdrowotnych, a jakiekolwiek zmiany w zakresie obowiązkowego wieku przejścia w stan spoczynku nie mogą mieć mocy wstecznej. Rzecznik zwrócił uwagę, że sporne przepisy mają znaczący wpływ na skład Sądu Najwyższego, ponieważ dotyczą 27 z 72 sędziów. Jego zdaniem choć państwa członkowskie mają kompetencje w zakresie dostosowania wieku przechodzenia sędziów w stan spoczynku ze względu na zmiany społeczne i gospodarcze, to muszą to czynić bez uszczerbku dla niezawisłości i nieusuwalności sędziów. Tanczew odrzucił argumenty Polski dotyczące ustawodawstwa innych krajów UE oraz przepisów regulujących funkcjonowanie samego Trybunału Sprawiedliwości. ""Systemy innych państw członkowskich nie są porównywalne z sytuacją w Polsce, ponieważ obowiązują w innym kontekście prawnym, politycznym i społecznym"" - wskazał.",,
https://wiadomosci.onet.pl/swiat/donald-trump-skomentowal-szczyt-ue-ws-brexitu/wqdl3bf,Donald Trump krytykuje Unię Europejską w kontekście brexitu,"Niedobrze, że Unia Europejska jest taka twarda w stosunku do Wielkiej Brytanii i brexitu - napisał na Twitterze Donald Trump. W nocy, podczas szczytu UE, doszło do porozumienia ws. kolejnego przesunięcia daty brexitu.","""Niedobrze, że Unia Europejska jest taka twarda w stosunku do Wielkiej Brytanii i brexitu. UE jest również brutalnym partnerem handlowym w stosunkach z USA, co się zmieni"" - napisał Donald Trump na Twitterze. Dziś w nocy 27 krajów UE i Wielka Brytania zgodziły się na unijnym szczycie w Brukseli na przedłużenie brexitu do 31 października br.. Odroczenie ma być elastyczne, co oznacza, że Zjednoczone Królestwo będzie mogło opuścić UE przed tą datą. Przywódcy ustalili też, że w czerwcu odbędzie się przegląd postępu w pracach nad brexitem. Jeśli porozumienie rozwodowe zostanie ratyfikowane przez obie strony, to wyjście Zjednoczonego Królestwa z UE nastąpi pierwszego dnia następnego miesiąca.",Donald Trump,
https://wiadomosci.onet.pl/politico/brexit-31-pazdziernika-w-halloween-jesli-tylko-znow-cos-sie-nie-zmieni/bm9hb5b,Brexit w Halloween? Tak… jeśli tylko znów coś się nie zmieni [KOMENTARZ],"Wielka Brytania dostała zgodę od Unii na opóźnienie brexitu aż do 31 października, czyli o więcej niż prosiła. Ten dodatkowy czas – siedem miesięcy po pierwotnej dacie rozwodu – ma pozwolić premier Theresie May na znalezienie większości w Izbie Gmin dla uzgodnionej z Brukselą umowy o wyjściu i przygotowanie kraju do uporządkowanego odcumowania od Wspólnoty.","Na trzy minuty przed drugą w nocy przewodniczący Rady Europejskiej Donald Tusk ogłosił na Twitterze zawarcie porozumienia. Teraz więc, jeśli wszystko pójdzie zgodnie z uzgodnieniami, brytyjscy zwolennicy brexitu będą świętować wyjście z Unii jako halloweenowi przebierańcy. Wielka Brytania ma bowiem rozwieść się z Unią w nocy 31 października, czyli w Halloween, a w brytyjskich mediach społecznościowych już zaczął się wysyp odpowiednich memów. Przywódcy państw unijnych, brukselscy urzędnicy, a przede wszystkim brytyjski rząd byli tak przerażeni perspektywą chaotycznego brexitu bez porozumienia, że – jak relacjonują świadkowie – w Radzie Europejskiej w ogóle już nie zastanawiano się CZY przesunąć datę brexitu, tylko o JAK długo. I spór był głównie między Francją, która chciała krótkiego przedłużenia, a resztą, która upierała się przy długim – nawet do roku – opóźnieniem. Czytaj też: Szczyt ws. brexitu. UE wypracowała kompromisową datę - 31 października Czas, jaki dostała pani May, ma jej wystarczyć, żeby albo przekonała nieprzekonanych kolegów partyjnych do umowy o wyjściu (którą już trzykrotnie odrzucili), albo dogadała się z opozycyjną Labour Party. O ile to pierwsze wyjście wygląda na zupełnie niemożliwe, to drugie też zbytnio nie rokuje – laburzyści stawiają mianowicie warunek, na który pani May kategorycznie się nie zgadzała, odkąd niemal trzy lata temu objęła urząd premiera. Tak zwany manifest konserwatystów zakłada, że ""brexit to brexit"", czyli zerwanie z Unią ma być całkowite i we wszystkich dziedzinach życia, a tymczasem lider opozycji Jeremy Corbyn domaga się, by Wielka Brytania po rozwodzie pozostała w unii celnej z UE. Pani May i twardzi brexitowcy uważają, że unia celna, w której Londyn będzie musiał przyjmować warunki Brukseli, jest nie do przyjęcia. Zobaczymy, jak bardzo ""nie do przyjęcia"". Przywódcy unijni, na czele z Donaldem Tuskiem, który otwarcie napisał to w liście do nich przed posiedzeniem Rady Europejskiej, nie mają zbyt dużej wiary, że May poradzi sobie w Izbie Gmin. Dali jej więc nawet więcej czasu niż prosiła. ""Nie ma powodu, by sądzić, że proces ratyfikacji umowy o wyjściu może zostać zakończony do końca czerwca"", napisał w liście Tusk, odnosząc się do daty, jaką proponowała pani premier. A na konferencji prasowej po zakończeniu szczytu powiedział: – Nie zmarnujcie proszę tego czasu. Na swojej konferencji May wtórowała mu: – Wybory, przed którymi teraz stoimy, są twarde, a harmonogram jest jasny. Musimy więc kontynuować nasze wysiłki zmierzające do osiągnięcia konsensusu w sprawie umowy leżącej w narodowym interesie. Polecamy: POLITICO w oryginale - Live blog o przebiegu obrad Rady Europejskiej Wielomiesięczne przedłużenie jest mocno nie w smak dla twardych brexitowców, którzy chcieliby jak najszybszego wyjścia, bo obawiają się, że długie oczekiwanie może doprowadzić do wymuszonego społecznym naciskiem powtórnego referendum. A to może oznaczać, że Wielka Brytania wcale z Unii nie wyjdzie – natychmiast po ogłoszeniu wyniku obrad zwolennicy pozostania zaczęli tweetować o potrzebie oddania głosu narodowi jeszcze raz w sprawie brexitu. Twardym brexitowcom ciarki poszły po plecach i mogą powrócić do swojego starego argumentu, że ""lepszy brexit bez umowy, niż brexit ze złą umową"". Unijni przywódcy wyszli tym obawom naprzeciw i, zgodnie z wcześniejszą propozycją Tuska, zaoferowali Londynowi tzw. elastyczne przedłużenie, czyli możliwość wcześniejszego brexitu, jeśli posłowie przyjmą umowę o wyjściu wcześniej. Nazwano już nawet tę sytuację odpowiednim neologizmem: flextension. W konkluzjach po szczycie napisano o tym tak: ""Przedłużenie powinno trwać tylko tak długo, jak to konieczne i w każdym razie nie dłużej niż do 31 października 2019 r."". Przywódcy zastrzegli również, że jeśli do czasu majowych wyborów do Parlamentu Europejskiego Zjednoczone Królestwo nadal nie ratyfikuje umowy o wyjściu, to będzie musiało przeprowadzić wybory do Parlamentu Europejskiego zgodnie z prawem Unii. ""Jeżeli Zjednoczone Królestwo nie spełni tego obowiązku, wyjście nastąpi 1 czerwca 2019 r."", napisano w konkluzjach – i będzie to chaotyczne wyjście bez umowy, którego wszyscy tak się obawiają. Potwierdzono również, że Wielka Brytania utrzyma do końca ""pełne prawa i obowiązki zgodnie z art. 50 Traktatu o Unii Europejskiej oraz że będzie miała prawo do odwołania swojej notyfikacji [o wyjściu] w dowolnym momencie"". Na zakończenie konkluzje odnoszą się do ewentualnego sabotowania przez Brytyjczyków działań Unii po wyborach, do czego już wzywają niektórzy liderzy brexitowców. Najwyraźniej w tej sprawie pani May złożyła jakieś deklaracje, bo napisano: ""Przyjmujemy do wiadomości zobowiązanie Zjednoczonego Królestwa do działania w sposób konstruktywny i odpowiedzialny … zgodnie z obowiązkiem lojalnej współpracy.""",Donald Tusk po obradach Rady Europejskiej,
https://wiadomosci.onet.pl/swiat/brexit-panstwa-ue-wypracowaly-kompromisowa-date/9943h80,Szczyt ws. brexitu. UE wypracowała kompromisową datę - 31 października,"Przywódcy 27 państw członkowskich UE wypracowali kompromis ws. przedłużenia brexitu do 31 października - poinformowały źródła unijne. Przyjęta data, po ok. godzinnych konsultacjach, została zaakceptowana przez Theresę May. - Być może uda się zapobiec wyjściu Wielkiej Brytanii z UE - powiedział po szczycie Donald Tusk, zaznaczając, że to jego ""prywatne marzenie"". Brytyjska premier z kolei stwierdziła, że jej kraj musi opuścić Unię ""tak szybko, jak to możliwe"".","Wielka Brytania zgodziła się na elastyczne przedłużenie brexitu do 31 października - poinformował na Twitterze Donald Tusk. Po uzgodnieniu daty w gronie przedstawicieli 27 państw UE, ich propozycję musiała formalnie zaakceptować Theresa May. Chociaż, wedle zapowiedzi dyplomatów, konsultacje z brytyjską premier miały trwać krótko i być formalnością, ciągnęły się blisko godzinę. ""To oznacza dodatkowe sześć miesięcy dla Wielkiej Brytanii na znalezienie najlepszego rozwiązania"" - napisał na Twitterze Tusk. Według źródeł PAP, rozmowa z May nie dotyczy jednak ostatecznej (na razie) daty wyjścia, tylko warunków, które się z nią wiążą oraz przeglądu sytuacji na Wyspach, jaka ma zostać przeprowadzona przez „27” UE w czerwcu. Wcześniej Tusk informował na Twitterze o osiągnięciu kompromisu. ""Unijna »27« uzgodniła przedłużenie brexitu"" - napisał szef Rady Europejskiej. Po zakończeniu rozmów z brytyjską premier Donald Tusk powiedział podczas konferencji prasowej, że ""być może uda się zapobiec wyjściu Wielkiej Brytanii z UE"". - To nie jest moja rola oczywiście, ale takie moje ciche, prywatne marzenie - zaznaczył. Przyznał, że obecnie wyraźna większość parlamentarzystów brytyjskich jest w dalszym ciągu za brexitem. - Chociaż warto pamiętać, że w tych niekończących się głosowaniach w Izbie Gmin akurat głosowanie nad ewentualnym, kolejnym referendum przepadło jeśli dobrze pamiętam 12 głosami. Było bardzo blisko remisu. Jednak nie jest moją rolą organizowanie czy nawet kibicowanie zwolennikom drugiego referendum. To nie może być rola szefa Rady Europejskiej, ale mogę mieć swoje osobiste nadzieje, że być może Brytyjczycy zdanie zmienią - wskazał. Jak dodał, na pewno taką decyzję łatwiej będzie uzyskać w ciągu sześciu miesięcy niż sześciu dni. - To jest trochę mniej, niż chciałem, ale o wiele więcej niż wydawało się to możliwe jeszcze kilka tygodni temu - powiedział, nawiązując do decyzji unijnego szczytu o przedłużeniu brexitu do 31 października tego roku. Szef Rady Europejskiej powiedział dziennikarzom, że decyzja o przedłużeniu brexitu do 31 października sprawiła brytyjskiej premier Theresie May ulgę. - Fakt, że uzyskała naszą zgodę na przedłużenie terminu wyjścia, co było jej intencją, na pewno sprawiło jej ulgę. Wiedziałem od samego początku, że jeśli moja propozycja przedłużenia bardziej niż tego chciała pani premier się ziści, to ona także to przyjmie bez poczucia krzywdy, czy bez irytacji. Mówiąc krótko, udało się po raz kolejny uniknąć chaotycznego wyjścia Wielkiej Brytanii z UE – wskazał Tusk. Brytyjska premier Theresa May przyjęła z zadowoleniem decyzję Rady Europejskiej o przedłużeniu procesu wyjścia Wielkiej Brytanii z Unii Europejskiej do 31 października, podkreślając jednak, że intencją jej rządu jest opuszczenie Wspólnoty ""tak szybko, jak to możliwe"". Szefowa rządu przyznała podczas konferencji prasowej w Brukseli, że rozumie ""frustrację"" związaną z dalszym opóźnieniem. Powiedziała, że w jej ocenie ""Wielka Brytania powinna już do tej pory była wyjść (z UE)"". - Serdecznie żałuję, że nie byłam w stanie przekonać do tego parlamentu - dodała. Jak podkreśliła, brytyjscy politycy stoją przed ""jasnym wyborem i klarownym harmonogramem"" dotyczącym niezbędnych kroków do zrealizowania tego celu, zaznaczając, że w jej ocenie przyjęcie umowy wyjścia z Unii Europejskiej ""jest w interesie narodowym"". - Nie będę udawała, że kolejne tygodnie będą łatwe lub istnieje łatwy sposób na przełamanie tego impasu, ale to jest naszym obowiązkiem - powiedziała. Jak podawały źródła unijne, przez pięć godzin od apelu premier Theresy May o dłuższe odroczenie brexitu państwa UE nie mogły dojść do porozumienia. Francja optowała za datą 30 czerwca. Większość krajów chciała dłuższego odroczenia, nawet o rok. - Tekst wniosków końcowych nie jest ustalony. Przywódcy najpierw muszą zawrzeć kompromis co do daty, a dopiero później będą rozmawiać o warunkach - mówił dziennikarzom w nocy ze środy na czwartek unijny dyplomata. Jak informowano, część unijnych krajów była gotowa poprzeć przedłużenie brexitu do końca tego roku, a nawet do końca marca 2020 r. To jednak nie były jedyne daty, które pojawiły się na stole rokowań. W kuluarach mówiło się też o jesieni tego roku jako o rodzaju kompromisu. Propozycja 31 października pojawiła się na stole po godz. 24 - podało źródło unijne. - Wypracowaliśmy dobry kompromis, a to przede wszystkim dlatego, że udało się uniknąć bezumownego brexitu - to dzisiaj znowu niestety groziło - powiedział premier Mateusz Morawiecki. - Były takie kraje członkowskie UE, które rzeczywiście bardziej zdecydowanie parły do krótkich terminów, do zamknięcia tego trudnego tematu, jakim jest brexit w możliwie krótkim czasie, a Polska optuje za tym, żeby dać czas Wielkiej Brytanii do wypracowania konsensusu w ramach parlamentu brytyjskiego po to, żeby uniknąć tego kryzysu ratyfikacyjnego, w którym się znajdujemy - dodał. Szef polskiego rządu podkreślił, że Polska optowała za kilkumiesięcznym terminem odłożenia brexitu i ten termin został przyjęty. - To daje wystarczająco dużo czasu, żeby Wielka Brytania mogła po raz kolejny przenegocjować w ramach swojego parlamentu umowę wyjścia i zagłosować za tą umową wyjścia, ponieważ ta umowa jest dobra - zaznaczył Morawiecki. Zanim przedstawiciele 27 państw unijnych przystąpili do rozmów, Theresa May wzróciła się z prośbą o o dalsze przedłużenie brexitu z opcją wcześniejszego wyjścia Zjednoczonego Królestwa z UE. Podczas szczytu była pytana przez przywódców, czy dłuższe odroczenie brexitu pomogłoby jej w znalezieniu kompromisu ws. umowy rozwodowej w Izbie Gmin. Odpowiedziała, że tak, ale z opcją wcześniejszego wyjścia Wielkiej Brytanii z Unii Europejskiej. Na pytanie o porozumienie ponadpartyjne w Izbie Gmin May odpowiedziała, że rozmowy idą w dobrym kierunku. Wskazała, że potrzebne są też pewne dodatkowe wyjaśnienia do deklaracji politycznej określającej ramy przyszłych stosunków między Unią Europejską a Zjednoczonym Królestwem - wskazało źródło. Jak relacjonowali dyplomaci, przez ponad godzinę przedstawiała unijnym liderom sytuację polityczną w kraju. Po godz. 20 liderzy zaczęli rozmowy już we własnym gronie. Nie wszystkich jej przesłanie oraz seria pytań i odpowiedzi przekonały do tego, by pójść jej na rękę. Cześć dyplomatów odebrała wystąpienie May chłodno. - Obawiam się, że obóz opowiadający się za krótszym przedłużeniem mógł znacznie się powiększyć - powiedział jeden z nich. Co mówiono przed dzisiejszym szczytem? - Chociaż bezumowne wyjście spowoduje zakłócenia i nie jest pożądane, UE jest na nie w pełni przygotowana. To nie jest wynik, którego chcemy, ale się go nie boimy. Jesteśmy przygotowani - mówił na konferencji prasowej na kilka godzin przed rozpoczęciem nadzwyczajnego szczytu ws. brexitu rzecznik Komisji Europejskiej Margaritis Schinas. Wskazówki dla państw członkowskich dotyczą pięciu obszarów. Chodzi o prawa pobytu i prawa do zabezpieczenia społecznego przysługujące obywatelom; ochronę danych; produkty lecznicze i wyroby medyczne; współpracę policyjną i sądową w sprawach karnych oraz rybołówstwo. - Celem tych wskazówek jest zapewnienie płynnego praktycznego wdrożenia unijnych i krajowych działań awaryjnych dotyczących brexitu, jeśli Zjednoczone Królestwo miałoby opuścić UE bez porozumienia 12 kwietnia lub później - zaznaczył Schinas. KE przypomniała, że w przypadku bezumownego brexitu Wielka Brytania stanie się państwem trzecim bez żadnych uzgodnień przejściowych. Od tej chwili całe unijne prawo przestanie obowiązywać w odniesieniu do tego kraju. Nie będzie okresu przejściowego, który przewidziano w umowie o wyjściu. Spowoduje to znaczne zakłócenia dla obywateli i przedsiębiorstw. Aby je ograniczyć, UE i 27 krajów przygotowały środki, by zapewnić obywatelom Wielkiej Brytanii mieszkającym legalnie w państwach członkowskich prawo do dalszego legalnego pobytu nawet w razie twardego brexitu. Wskazówki dotyczą unijnych środków awaryjnych, w szczególności rozporządzenia w sprawie koordynacji systemów zabezpieczenia społecznego. Chodzi o zapewnienie jednolitego, jednostronnego stosowania zasad zabezpieczenia społecznego dotyczących równego traktowania świadczeń, dochodów, a także sumowania okresów pracy czy składek. Wskazówki dotyczą też współpracy policyjnej i sądowej w sprawach karnych. W razie twardego brexitu nie będzie już ram prawnych, które taką współpracę ułatwiały. Konieczne będzie w związku z tym bazowanie na mechanizmach przewidzianych w prawie międzynarodowym i krajowym. KE wskazała na instrumenty rezerwowe, z których UE i jej państwa członkowskie mogą korzystać, aby zagwarantować ciągłość egzekwowania prawa i współpracy sądowej. Bruksela dała też wytyczne dla państw w związku z odłączeniem Zjednoczonego Królestwa od unijnych baz danych, sieci i systemów informatycznych. Kłopoty mogą też wystąpić w obszarze produktów leczniczych i wyrobów medycznych. Większość produktów leczniczych, dla których brexit ma znaczenie, powinna być zgodna z przepisami UE w dniu wyjścia Wielkiej Brytanii z UE. - Jest jednak możliwość, że mimo wszelkich wysiłków zgodność niektórych produktów leczniczych i wyrobów medycznych z odpowiednimi przepisami nie zostanie zapewniona na czas. Istnieje zatem ryzyko niedoborów, jeżeli podmioty gospodarcze nie podejmą szybkich działań w celu znalezienia rozwiązania - przyznała KE. Bruksela zapewnia jednak, że będzie współpracować z Europejską Agencją Leków (EMA) i krajowymi organami regulacyjnymi, aby ściśle monitorować sytuację i rozwiązywać ewentualne problemy. KE radzi też stolicom, co zrobić, by zaspokoić bezpośrednie potrzeby przekazywania danych na Wyspy w przypadku twardego brexitu. W ocenie Komisji wystarczą do tego istniejące narzędzia przewidziane w ogólnym rozporządzeniu o ochronie danych dotyczące wymiany danych z państwami trzecimi. Ostatnim obszarem, którego dotyczą wskazówki, jest rybołówstwo. UE stworzyła odpowiednie ramy prawne umożliwiające statkom Wielkiej Brytanii dostęp do wód unijnych w 2019 r. Będzie się to mogło odbywać na zasadzie wzajemności, czyli jeżeli Zjednoczone Królestwo przyzna taki sam dostęp statkom UE na swoich wodach. UE dostosowała też kryteria kwalifikowalności w ramach Europejskiego Funduszu Morskiego i Rybackiego, aby zapewnić, by rybacy, którzy musieliby zaprzestać działalności – gdyby Zjednoczone Królestwo nie przyznało im dalszego dostępu do swoich wód – mogli otrzymać rekompensatę. ""W takim przypadku konieczne byłoby przyjęcie przez państwa członkowskie skoordynowanego podejścia w celu zapewnienia równych warunków działania rybakom z UE w różnych państwach członkowskich oraz w celu ochrony zasobów morskich. Przedstawione dziś wskazówki zawierają szczegółowe informacje na temat takiego skoordynowanego podejścia"" - czytamy w komunikacie KE.",Theresa May na szczycie ws. brexitu,
https://wiadomosci.onet.pl/swiat/brexit-theresa-may-zwrocila-sie-na-szczycie-o-dluzsze-odroczenie-brexitu/8kygqbv,Theresa May zwróciła się na szczycie o dłuższe odroczenie brexitu z opcją wcześniejszego wyjścia,"Premier Wielkiej Brytanii na spotkaniu z liderami unijnej ""27"" zwróciła się do o dalsze przedłużenie brexitu z opcją wcześniejszego wyjścia Zjednoczonego Królestwa z UE - poinformowały PAP unijne źródła dyplomatyczne. Po ponad pięciu godzinach rozmów unijni przywódcy na szczycie nadal nie potrafią znaleźć kompromisu. - Czekamy na przełamanie oporu Francji - mówi dyplomata.","Po ponad pięciu godzinach rozmów unijni przywódcy na szczycie nadal nie potrafią znaleźć kompromisu ws. tego o ile przedłużyć brexit. Z jednej strony Francuzi optują za datą 30 czerwca, z drugiej większość krajów chciałaby dłuższego odroczenia, nawet o rok - informują PAP źródła dyplomatyczne. - Tekst wniosków końcowych nie jest ustalony. Przywódcy najpierw muszą zawrzeć kompromis co do daty, a dopiero później będą rozmawiać o warunkach - powiedziało dziennikarzom w nocy ze środy na czwartek źródło unijne. - Czekamy na przełamanie oporu Francji, która obstaje za datą 30 czerwca, a także za wprowadzeniem dodatkowych warunków dla przedłużenia - zaznaczył inny dyplomata. Część unijnych krajów byłaby gotowa poprzeć przedłużenie brexitu do końca tego roku, a nawet do końca marca 2020 r. To jednak nie są jedyne daty, które pojawiły się na stole rokowań. W kuluarach mówiło się też o jesieni tego roku jako o rodzaju kompromisu. - Po godz. 24 na stole pojawiła się propozycja 31 października – powiedział dyplomata. - May była na spotkaniu pytana przez przywódców, czy dłuższe odroczenie brexitu pomogłoby jej w znalezieniu kompromisu ws. umowy rozwodowej w Izbie Gmin. Odpowiedziała, że tak, ale z opcją wcześniejszego wyjścia Wielkiej Brytanii z Unii Europejskiej. Na pytanie o porozumienie ponadpartyjne w Izbie Gmin May odpowiedziała, że rozmowy idą w dobrym kierunku. Wskazała, że potrzebne są też pewne dodatkowe wyjaśnienia do deklaracji politycznej określającej ramy przyszłych stosunków między Unią Europejską a Zjednoczonym Królestwem - wskazało źródło. Jak relacjonowali dyplomaci, przez ponad godzinę przedstawiała unijnym liderom sytuację polityczną w kraju. Po godz. 20 liderzy zaczęli rozmowy już we własnym gronie. Nie wszystkich jej przesłanie oraz seria pytań i odpowiedzi przekonały do tego, by pójść jej na rękę. Cześć dyplomatów odebrała wystąpienie May chłodno. - Obawiam się, że obóz opowiadający się za krótszym przedłużeniem mógł znacznie się powiększyć - powiedział jeden z nich Przywódcy unijni pracują w Brukseli nad opcją dłuższego, elastycznego przedłużenia brexitu, które miałoby dać możliwość wyjścia Wielkiej Brytanii krótko po tym, gdy Izba Gmin poprze umowę rozwodową. Nie jest jednak przesądzone, że taka koncepcja zostanie poparta. Wcześniej May mówiła dziennikarzom, że Wielka Brytania potrzebuje dodatkowego czasu, by wyjść z UE, gdy tylko parlament wyrazi zgodę na umowę z UE. Z jej wypowiedzi wynikało, że jest w stanie zgodzić się na dłuższe niż wnioskowała przedłużenie brexitu. - Poprosiłam o przedłużenie do 30 czerwca, ale znaczenie ma to, że jakiekolwiek przedłużenie umożliwi nam wyjście w momencie, gdy ratyfikujemy porozumienie. Możemy wyjść 22 maja – powiedziała May dziennikarzom.",Theresa May,
https://wiadomosci.onet.pl/politico/wspolny-strach-przed-trumpem-zbliza-unie-i-chiny-mocno-do-niedawna-zwasnione-strony/ceyhls1,Wspólny strach przed Trumpem zbliża Unię i Chiny – mocno do niedawna zwaśnione strony,"Liderzy Unii Europejskiej spotkali się w Brukseli z chińskim premierem Li Keqiangiem, żeby ustalić sprawiedliwe zasady wzajemnego handlu, które dotychczas Chiny notorycznie łamały. I nieoczekiwanie pan Li zgodził się na ustępstwa, a jego postawę przypisuje wspólnymi z Europą obawami wobec agresywnej polityki prezydenta Donalda Trumpa, piszą David M. Herszenhorn i Hans Von Der Burchard z POLITICO.","Przewodniczący Rady Europejskiej, Donald Tusk, ogłosił, że doszło do ""przełomu"" w niektórych kwestiach, wywołujących dotąd główne pretensje Unii w handlu z Chinami – między innymi w sprawie stosowania twardych zasad Światowej Organizacji Handlu dotyczących państwowego wsparcia dla przemysłu. – Dziś wzmocniliśmy nasze wspólne zobowiązanie do utrzymania i aktualizacji globalnego porządku opartego na zasadach, który dotąd tak dobrze się sprawdza – powiedział przewodniczący Komisji Europejskiej, Jean-Claude Juncker. POLECAMY: Rewolucja w Parlamencie Europejskim? Zmiana układu sił coraz bardziej prawdopodobna Z kolei chiński premier Li Keqiang w czasie wspólnej konferencji prasowej z Tuskiem i Junckerem, stwierdził, że osiągnięte porozumienie ""jest dobre dla chińskich reform i przedsiębiorczości, a także dla jedności i dobrobytu Europy"". Kiedy pan Li i jego europejscy gospodarze świętowali to, co premier Chin nazwał ""konkretnymi celami i wynikami"", gazeta zbliżona do Komunistycznej Partii Chin podała w wątpliwość sugestie Trumpa, że w ciągu najbliższych czterech tygodni dojdzie do porozumienia, które zakończy amerykańską wojnę handlową z Chinami. Dziennik Global Times – powiązany z Renmin Ribao, oficjalnym organem komitetu centralnego KPCh – opublikował artykuł, w którym słowa Trumpa zostały nazwane ""jedynie niepewną zapowiedzią"". Autorzy tekstu ostrzegali także, że jakiekolwiek próby siłowego narzucenia umowy mogłyby mieć poważne, negatywne konsekwencje. Polecamy: POLITICO w oryginale - Jak w Brukseli widzą polski spór o katastrofę smoleńską W czasie szczytu w Brukseli miała miejsce seria spotkań, w czasie których przedstawiciele UE i Chin starali się skupiać na wspólnych interesach. Najważniejsze zarówno dla Brukseli, jak dla Pekinu było pokazanie, że wojownicze działania Trumpa skończą się porażką: jednostronne wprowadzenie ceł na chińskie towary o wartości 250 miliardów dolarów i groźby wprowadzenia podobnych ceł na samochody produkowane w Unii nie przyniosły Stanom Zjednoczonym realnych zysków i nie wzmocniły ich pozycji w stosunku do największych potęg handlowych świata. Jeszcze w ubiegłym tygodniu Donald Tusk wzywał przywódców Unii, aby nie zgadzali się na wspólne stanowisko z Chinami, dopóki po stronie chińskiej nie będzie woli współpracy w kwestii rozwiązania wielu europejskich wątpliwości i obaw. Ale 72 godziny intensywnych negocjacji doprowadziły ostatecznie do przełomu – zwłaszcza w sprawie państwowych subsydiów i oznaczeń geograficznych produktów – co zaowocowało zdecydowanym, wspólnym oświadczeniem. Dla Unii była to ilustracja faktu, że Wspólnota – znana głównie ze stosowania „soft power” – potrafi przyjąć także twardszą linię, a jej przywiązanie do idei dialogu jest jej siłą, a nie słabością. Była to także szansa pokazania, że Chiny chętniej zawierają umowy z Unią jako całością. Dla Chin z kolei była to okazja zaprezentowania się jako kraju rozsądnego i skłonnego do kompromisów – co można uznać za ruch wyprzedzający w stosunku do ewentualnych sugestii Trumpa, że niemożność osiągnięcia porozumienia wynika z chińskiego uporu i braku ustępliwości. Dla Amerykanów było to także dobitne potwierdzenie faktu, że Trump i jego administracja zmarnowali szansę na połączenie sił z Europą i na wspólne naciski na Chiny, aby te szybciej otwierały swoje rynki na produkty z Zachodu i szybciej reformowały swoje systemy prawne i regulacje. – Podobnie krytycznie patrzymy na sytuację na chińskim runku, choć reagujemy na nią na różne sposoby – mówi wysoki rangą dyplomata UE. – Jednym jest współpraca, dialog i negocjacje, drugim stosowanie jednostronnych środków poza systemem WTO. Nigdy nie wstydziliśmy się tych różnic. Duch protekcjonizmu Trumpa unosił się nad całym procesem negocjacji między Unią, a Chinami – przedstawiciele UE twierdzą, że wiele razy czuli, jak Chińczycy ociągają się z decyzjami w różnych sprawach, czekając na wyniki trwających w tym samym czasie rozmów z Waszyngtonem. Amerykański prezydent ze względu na narzucone cła dysponuje większą siłą i może osiągnąć większe ustępstwa ze strony Chin, niż Unia Europejska, która wygrywa głównie metodami politycznymi. Ale okazuje się, że to właśnie Unia odniosła symboliczne pierwsze zwycięstwo – jak na ironię to właśnie działania Trumpa były dla Pekinu dodatkową motywacją, aby dojść do porozumienia z Europą. Ale pomocna okazała się także gotowość Unii do przyjęcia twardszej linii. Na szczycie UE w ubiegłym miesiącu przywódcy Wspólnoty ostrzegali, że są gotowi podjąć bardziej agresywne działania przeciwko swojej gospodarczej konkurencji – zwłaszcza w sytuacji, kiedy ta konkurencja stosuje praktyki postrzegane w Unii jako nieuczciwe. Choć nikt wprost nie wspomniał o Chinach, uczestnicy szczytu skupili się przede wszystkim na przygotowaniach do wtorkowego spotkania z przedstawicielami tego kraju i było jasne, że to właśnie Pekin jest głównym źródłem obaw UE. POLECAMY. Morawiecki: Polska chce, żeby Wielka Brytania pozostała w UE ""Unia musi również chronić swoje interesy w świetle nieuczciwych praktyk państw trzecich, w pełni wykorzystując instrumenty ochrony handlu i nasze przepisy dotyczące zamówień publicznych, a także zapewniając skuteczną wzajemność w kwestii zamówień publicznych w państwach spoza Wspólnoty"", napisali przywódcy Unii w formalnym podsumowaniu szczytu. ""Rada Europejska wzywa do wznowienia dyskusji na temat unijnego instrumentu zamówień międzynarodowych – nowe zasady monitorowania inwestycji zagranicznych umożliwią państwom członkowskim zajęcie się inwestycjami zagrażającymi bezpieczeństwu lub porządkowi publicznemu”. Po wtorkowym spotkaniu przedstawiciele UE uważają, że ich przekaz dotarł do adresata – zarówno jeśli chodzi o zdecydowanie, jak o chęć prowadzenia rozmów w oparciu o konkretne zasady. – Najczęściej powtarzanym dziś słowem jest ""wzajemność"" – komentuje wysoki rangą dyplomata. – Gdybyśmy spojrzeli na Radę Europejską sprzed dwóch tygodni, to w części ekonomicznej decyzje przywódców można by streścić w słowach ""będziemy sięgać po coraz ostrzejsze środki"". Zwracając uwagę na nacisk na kwestię zamówień publicznych, nasz rozmówca dodaje: – Nie mówimy jednak o jednostronnym nakładaniu ceł z powodów związanych z bezpieczeństwem narodowym. Będziemy nadal działać w unijnym stylu. W Brukseli we wtorek można było zobaczyć także ""styl amerykański"": ambasador USA przy UE spotkał się z przedstawicielami Parlamentu Europejskiego, aby ponownie krytykować Unię z powodu jej sporów handlowych z Waszyngtonem. Zupełnie inny ton można było usłyszeć na konferencji prasowej w siedzibie Rady Europejskiej, gdzie Li Keqiang wielokrotnie odnosił się do sporu ze Stanami Zjednoczonymi i podkreślał, że Chiny i UE wspólnie angażują się w system oparty na zasadach. – Obie strony uznają, że musimy podtrzymywać stosunki wielostronne, szanować prawo międzynarodowe i podstawowe zasady rządzące stosunkami międzynarodowymi z instytucją ONZ w centrum – mówił Li. – Musimy trzymać się Karty Narodów Zjednoczonych, jej celów i zasad, oraz porządku międzynarodowego. Jesteśmy także przekonani, że powinniśmy utrzymać wielostronny system handlowy oparty na regułach ustalonych przez WTO. Przedstawiciele Unii potwierdzają, że wspólne stanowisko przedstawione we wtorek odzwierciedla nieustanne wysiłki zmierzające do realizacji wcześniej ustalonych zmian, które Chiny wcielają w życie stosunkowo powoli. Podkreślili, że teraz określono już konkretne ramy czasowe dla działań w wielu sprawach – między innymi dotyczących zmian zasad WTO w odniesieniu do państwowych subsydiów dla przemysłu oraz porozumień w kwestii ochrony lokalnych nazw żywności (tak zwanych oznaczeń geograficznych). We wspólnym oświadczeniu obie strony zobowiązały się do poczynienia w tym roku ""znaczących postępów"" w sprawie umowy o ochronie inwestycji – tak, aby ten ""ambitny"" cel udało się osiągnąć w 2020 r. UE i Chiny zgodziły się również na wspólną analizę możliwości poprawy zgodności swoich systemów kolejowych. Przedstawiciele Unii twierdzą, że Chiny zobowiązały się do zmniejszenia tak zwanej negatywnej listy sektorów chińskiej gospodarki, które są wyłączone z zagranicznej konkurencji i możliwości inwestycji. Powiedzieli także, że oczekują, iż Pekin ogłosi tę zrewidowaną, skróconą listę już w czerwcu. Aby podkreślić wspólne wysiłki zmierzające do osiągnięcia porozumienia urzędnicy niemal nie poruszali tematów związanych z firmą Huawei i technologią 5G – ogłosili za to wspólne, nieco mgliste zobowiązanie do ""promowania odpowiedzialnego zachowania państwa w cyberprzestrzeni"". Juncker, który w lipcu ubiegłego roku w Waszyngtonie starł się z Trumpem i przekonał go do niewprowadzania ceł na europejskie samochody, zapewnia, że relacje między Unią, a Chinami rozwijają się z korzyścią dla obu stron. – Nasza współpraca ma sens i dla nas, i dla nich – powiedział. – Unia Europejska jest największym partnerem handlowym Chin, Chiny są drugim co do wielkości partnerem handlowym Unii. Redakcja: Michał Broniatowski",Li Keqiang i Donald Tusk,
https://wiadomosci.onet.pl/swiat/rzeczpospolita-przemiana-timmermansa-holender-rozbija-europe/43ec18p,"""Rzeczpospolita"": Przemiana Timmermansa. Holender rozbija Europę","Gdy Frans Timmermans poczuł, że na fali starcia z ""autorytarnymi"" władzami krajów Europy może wypłynąć na szczyty europejskiej polityki, perspektywy na kompromis z Polską w kwestii praworządności prysły - czytamy w dzisiejszej ""Rzeczpospolitej"".","Jak mówią ""Rzeczpospolitej"" wysokiej rangi polskie źródła w dyplomacji, przemiana Fransa Timmermansa nastąpiła w maju ub. r., gdy okazało się, że może zostać kandydatem socjalistów w PE na nowego szefa Komisji Europejskiej. Wcześniej wydawało się, że spór o praworządność w Polsce da się rozwiązać polubownie - informuje ""Rzeczpospolita"". Gazeta opisuje udział Timmermansa w wiecu wyborczym Wiosny Roberta Biedronia. ""Jakby zapominając, że jeszcze przez kilkanaście tygodni jest wiceszefem Komisji Europejskiej i jego wypowiedzi przynajmniej do jakiegoś stopnia angażują Brukselę, podnosząc ręce w geście zwycięstwa, mówi na wiecu Wiosny po prostu to, czego rozgrzana widownia od niego oczekuje"" - czytamy w dzisiejszym wydaniu gazety. Siłą unijnej egzekutywy zawsze było przekonanie, że broni ""europejskiego punktu widzenia"", stara się wypośrodkować interesy małych i dużych krajów Unii, nie staje po jednej stronie politycznej debaty - przypomina Jędrzej Bielecki w ""Rzeczpospolitej"". Jak zaznacza, KE nie była tak słaba, jak za czasów Jean-Claude'a Junckera i jego zastępcy Timmermansa.",Frans Timmermans i Robert Biedroń,
https://wiadomosci.onet.pl/swiat/polska-wykreca-sie-od-rozmow-o-praworzadnosci-opinia/lwgytg6,Polska wykręca się od rozmów o praworządności [OPINIA],"Rząd Mateusza Morawieckiego już po raz drugi wystawił tylko ambasadora, a nie ministra do dyskusji o praworządności w Polsce. Ale Berlin oraz Paryż i tak domagają się czwartego wysłuchania Polski przez Radę UE w czerwcu - pisze Tomasz Bielecki dla Deutsche Welle.","Ta zarzuca wiceprzewodniczącemu Komisji Europejskiej Timmermansowi wykorzystywanie tematu Polski do własnej kampanii wyborczej (jest kandydatem unijnej centrolewicy na szefa Komisji). Tyle, że nie sposób było znaleźć wymaganej połowy krajów Unii, by wykreślić temat Polski z porządku dzisiejszych obrad. – To nie przedstawia żadnej specjalnej wartości dodanej. Wszystkie argumenty już wybrzmiały. Nie widzimy powodów, by to powtarzać – przekonywał dziś dziennikarzy minister ds. UE Konrad Szymański. A skoro obrady się nieco przeciągnęły (o ponad godzinę) oznajmił, że wraca z Luksemburga do Warszawy o ustalonej wcześniej godzinie. – Gdyby chodziło o jakiś inny punkt, to być może brałbym pod uwagę zmianę planów – przyznał Szymański. Polskę reprezentował ambasador przy UE Andrzej Sadoś. Podobnie było podczas lutowego posiedzenie Rady UE, gdy Timmermans przestrzegał, że Komisja Europejska rozważa wszczęcie postępowania przeciwnaruszeniowego wobec Polski (zrobiła to w zeszłym tygodniu) w sprawie systemu dyscyplinującego dla sędziów w Polsce. Francuska minister ds. UE Amélie de Montchalin w imieniu Francji i Niemiec wyraziła dziś podczas debaty ministrów (i ambasadora Sadosia) za zamkniętymi drzwiami nadzieję, że nowe postępowanie przeciwnaruszeniowe przyniesie poprawę w Polsce. – Chcemy jeszcze raz podkreślić, że łączny efekt zmian legislacyjnych w Polsce może rodzić zagrożenia dla niezależności wymiaru sprawiedliwości i podziału władz w Polsce – powiedziała De Montchalin. W imieniu Berlina i Paryża wyraziła poparcie dla działań Timmermansa. I zgłosiła wniosek, by Rada UE w czerwcu przeprowadziła już czwarte formalne wysłuchanie Polski w sprawie praworządności. Natomiast o Węgrzech w imieniu Francji i Niemiec mówił niemiecki minister Michael Roth. – Sprawozdanie Parlamentu Europejskiego podnosi szereg obaw co do niezależności sądownictwa, korupcji, wolności mediów, wolności akademickiej, wolności wyznania, swobody słowa oraz praw mniejszości i uchodźców. Ogólny obraz nakreślony w tym sprawozdaniu jest bardzo niepokojący – powiedział Roth. Roth zwrócił uwagę na sytuację Uniwersytetu Środkowoeuropejskiego, który pod ciężarem nakładanych nań ograniczeń administracyjnych zdecydował o przenosinach z Budapesztu do Wiednia. – To rodzi pytania o szacunek do wartości z Karty praw podstawowych UE. Ponadto musi nas niepokoić, że niezależnym dziennikarzom jest coraz trudniej znaleźć miejsce w mediach na Węgrzech – powiedział Roth zdaniem świadków dyskusji w Radzie UE. I wezwał, również w imieniu Paryża, do przeprowadzenia pierwszego wysłuchania Węgier (w sprawie łamania praw podstawowych Unii) przez Radę UE w czerwcu. Manfred Weber, kandydat unijnej centroprawicy na szefa Komisji Europejskiej, niedawno zaproponował premierowi Viktorowi Orbanowi pomysł na „honorowe” wycofanie się z nękania Uniwersytetu Środkowoeuropejskiego (nazywanego „Uniwersytetem Sorosa” przez węgierską propagandę) i zatrzymanie go w Budapeszcie (dzięki współpracy z uczelnią z Monachium). Ale Orban jeszcze się nie zdecydował. A to jeden z warunków odwieszenia członkostwa Fideszu w Europejskiej Partii Ludowej. Rumuńska prezydencja w Radzie UE nie zorganizowała nawet konferencji prasowej (z udziałem Timmermansa), a sam Bukareszt jest coraz bardziej na cenzurowanym w sprawie korupcji i praworządności. Timmermans w zeszłym tygodniu ostrzegł Rumunów, że Komisja Europejska nie pozostanie bezczynna, jeśli rząd premier Vioricy Dancili będzie obstawać przy pomysłach na nowe przepisy, które de facto oznaczałyby amnestię polityków i wysokich urzędników skazanych za korupcję. Ponadto w Brukseli wciąż trwa pat wokół wyboru pierwszego Prokuratora Europejskiego, w co uwikłany jest rząd Dancili. Kandydatką europarlamentu jest Rumunka Laura Codrua Kovesi, czyli była główna prokurator Krajowego Biura Antykorupcyjnego, którą wściekle zwalczają władze w Bukareszcie. Przed tygodniem rumuński Sąd Najwyższy uchylił dozór nad Kovesi, której kilka dni wcześniej – oficjalnie z powodu postępowań śledczych - zakazano wyjazdów zagranicznych i kontaktów z mediami. Z kolei Rada UE woli Francuza i na razie nie chce eskalować konfliktu z Rumunią, choć specjalna komisja kwalifikacyjna (powołana przez Radę UE) uznała Kovesi za najlepszą z przedstawionych jej kandydatów.",Polska wykręca się od rozmów o praworządności [OPINIA],
https://wiadomosci.onet.pl/swiat/fpoe-przystapila-do-sojuszu-nacjonalistow-w-wyborach-do-pe/sdf7xn3,FPOe przystąpiła do sojuszu nacjonalistów w wyborach do PE,"Austriacka Partia Wolności (FPOe) oficjalnie przystąpiła do sojuszu partii prawicowo-populistycznych, który chcą utworzyć własną frakcję po wyborach do Parlamentu Europejskiego. Decyzję ogłosił na Twitterze sekretarz generalny ugrupowania Harald Vilimsky.","Salvini, wicepremier Włoch i lidera partii Liga, w poniedziałek zorganizował w Mediolanie spotkanie czterech partii zamierzających utworzyć w nowej kadencji Parlamentu Europejskiego wspólną frakcję. Na spotkaniu obecni byli: szef Ligi Salvini, Joerg Meuthen z Alternatywy dla Niemiec (AfD), Olli Kotro z partii Finowie i Anders Vistisen z Duńskiej Partii Ludowej. Krótko po opublikowaniu tweeta przez Vilimsky'ego Salvini napisał na Twitterze ""Dziękuję, Harald"" oraz wyraził wdzięczność wszystkim ""starym austriackim przyjaciołom i partnerom FPOe"", którzy również postanowili przyłączyć się do wyborczego sojuszu. Szef AfD Meuthen akces austriackiej partii powitał słowami ""serdecznie witamy"". ""Bardzo się cieszę na przyszłą współpracę, tym razem wreszcie w tej samej frakcji!"" - napisał. Agencje podkreślają, że przyłączenie się FPOe do sojuszu Salviniego było spodziewane, bo już w obecnej kadencji PE zarówno FPOe, jak i Liga należą do tej samej frakcji. Obecnie partie prawicowo-populistyczne i eurosceptyczne są w PE rozdzielone między trzy frakcje, z których dwie kierowane są przez ugrupowania z Wielkiej Brytanii. Z tego powodu zapowiedziane wyjście Wielkiej Brytanii z Unii Europejskiej uważane jest za okazję do zjednoczenia tych partii - pisze austriacka agencja APA. Salvini w poniedziałek zapowiedział na 18 maja w Mediolanie wielki wiec sojuszników Ligi przed wyborami do PE z udziałem wszystkich ugrupowań tej nowej europejskiej formacji. Jak wyjaśnił, będzie ich kilkanaście. - Będziemy rozmawiać z Węgrami, Hiszpanami, Polakami, Szwedami i Bułgarami - powiedział. W zeszłym tygodniu Vilimsky mówił, że wspólna frakcja tego obozu w PE będzie liczyła ok. 120 deputowanych. Wybory do europarlamentu odbędą się w krajach UE w dniach 23-26 maja.",Harald Vilimsky,
https://wiadomosci.onet.pl/politico/szymanski-polska-nie-zaakceptuje-ciec-w-unijnych-funduszach-spojnosci-i-w-doplatach/skbrj2h,Szymański: Polska nie zaakceptuje cięć w unijnych funduszach spójności i w dopłatach dla rolników,"Polska nie zaakceptuje proponowanych przez Komisję Europejską cięć w wydatkach na fundusze wspierające rozwój regionalny oraz na dopłaty dla rolników w wieloletnim budżecie po 2020 r., powiedział na spotkaniu ministrów ds. europejskich Sekretarz Stanu Konrad Szymański, pisze Lili Bayer z POLITICO.","– Potrzebujemy proporcjonalności i obiektywizmu – powiedział Szymański kolegom ministrom na posiedzeniu unijnej Rady do Spraw Ogólnych w Luksemburgu. – Korzyści ekonomiczne wynikające z polityki spójności rozprzestrzeniają się na wszystkie państwa członkowskie. To nie jest marnotrawstwo, to inwestycja publiczna z oczywistą europejską wartością dodaną. Cięcia zaproponowane przez Komisję w tzw. długoletnich ramach finansowych na lata 2021-2027, szacuje się na 10 procent w przypadku wydatków na fundusze spójnościowe (z których finansuje zwłaszcza rozwój infrastruktury regionalnej) oraz na 15 procent przy dopłatach dla rolników, w porównaniu z bieżącym siedmioletnim budżetem. Przepchnięcie polskiego postulatu będzie trudne, ponieważ cięcia w znacznej mierze wymusza wyjście Wielkiej Brytanii z Unii, której dotychczasowy wkład to ok. 8 do 9 procent budżetu Wspólnoty. Poza tym Komisja proponuje zmianę priorytetów i przesunięcie części unijnego wsparcia z rolnictwa na nowe technologie. Szymański ostrzegł też przed konsekwencjami ograniczenia wydatków na wspólną politykę rolną. – Trudno sobie wyobrazić polityczne i społeczne poparcie dla ambitnej polityki wolnego handlu po stronie Unii bez rzeczywistej rekompensaty i gwarancji dla sektora rolno-spożywczego – powiedział. – Kluczowe znaczenie ma tu wzmocnienie finansowania drugiego filaru Wspólnej Polityki Rolnej – dodał, odnosząc się do unijnych wydatków na rozwój obszarów wiejskich.",Sekretarz Stanu w MSZ Konrad Szymański,
https://wiadomosci.onet.pl/swiat/raport-ke-transformacja-energetyczna-ue-najsilniej-uderzy-w-polske/p5y605k,Raport KE: transformacja energetyczna UE najsilniej uderzy w Polskę,"Transformacją energetyczną szczególnie dotkniętych będzie kilka regionów Unii Europejskiej, największa liczba zagrożonych miejsc pracy znajduje się m.in. w Polsce, Czechach i Rumunii – wynika z raportu Komisji Europejskiej dotyczącego regionów węglowych.","- Oczekuje się, że kilka regionów będzie szczególnie dotkniętych transformacją: jeden region w Polsce może stracić do 41 tys. miejsc pracy (woj. śląskie – red.), a kolejne trzy regiony w Czechach, Rumunii i Bułgarii stracą prawdopodobnie ponad 10 tys. miejsc pracy. Regiony o największej liczbie zagrożonych miejsc pracy znajdują się w Polsce, Czechach, Rumunii, Bułgarii, Niemczech i Grecji – podkreślono. Choć w raporcie wprost nie wymienia się Śląska, to analizie towarzyszy mapa Unii Europejskiej z naniesioną na nią siatką regionów, z której wynika, że chodzi właśnie o województwo śląskie. Zobacz również: Po 2020 roku ceny prądu w Polsce będą najwyższe w Europie Zdaniem dyrektora ds. zrównoważonego rozwoju Dyrekcji Generalnej ds. Polityki Regionalnej i Miejskiej (DG REGIO) Komisji Europejskiej Rudolfa Niesslera, w procesie przejścia na czystą energię kluczową kwestią jest zagwarantowanie sprawiedliwości. - Myślę, że to jest odpowiedzialność, która ciąży na Unii Europejskiej. To jest długoterminowe wyzwanie, to nie jest coś, co załatwimy w ciągu kilku lat, ale wszyscy wiemy, że musimy zacząć już teraz – podkreślił Niessler. Przyznał, że transformacja energetyczna wpłynie na życie wielu obywateli UE, choć jego zdaniem nie należy tego postrzegać jedynie jako zagrożenia. - Z punku widzenia polityki regionalnej (inaczej polityki spójności, czyli funduszy unijnych – red.) bardzo mocno zaczęliśmy się orientować na te procesy, na to, jak przejść z jednej, starej struktury do nowej, która będzie miała długą żywotność. Jest to coś, co nam przyświeca jako pytanie już od bardzo dawna – powiedział Niessler. - Nie możemy sprawić, by te miasta czy regiony, w których będzie się odbywała transformacja, zostały pozostawione same sobie – dodał. Zobacz również: Amerykański LNG zapewni Polsce bezpieczeństwo energetyczne? Przedstawiciel KE zauważył ponadto, że polityka spójności już teraz odgrywa bardzo ważną rolę w regionach dotkniętych problemem przejścia z węgla na inne technologie - w 13 z nich zainwestowano ponad 20 mld euro. Sekretarz stanu w Nadrenii Północnej-Westfalii i członek Komitetu Regionów Mark Speich podkreślił, że 41 regionów, w których nadal prowadzi się wydobycie węgla, to regiony, które będą musiały ""wiele poświęcić"" dla unijnej polityki klimatycznej. - Jest klika regionów, które najmocniej będą dotknięte zmianą polityki. Wsparcie dla nich to jest cel i zadanie, które musi poprzeć cała Europa. Choć staramy się unikać instrumentów finansowych, które są skrojone na miarę dla poszczególnych regionów, wydaje się, że w tym przypadku to jest bardzo uzasadnione – podkreślił Speich. Dodał, że w 18-milionowej Nadrenii Północnej-Westfalii, która jest historycznym ""sercem industrializacji"" Niemiec, bardzo mocno osadzonym w węglu i stali, odbywa się transformacja na wielką skalę. - Jeszcze 10 lat temu w tym sektorze było zatrudnionych 400 tys. osób, dziś wciąż 25 tys. – wyliczył. Były marszałek województwa łódzkiego i członek Komitetu Regionów Witold Stępień przypomniał, że województwo było kiedyś stolicą przemysłu tekstylnego, który w latach 90. upadł, a potem odradzał się w postaci tysięcy małych przedsiębiorstw, bez wsparcia budżetu państwa i bez Unii Europejskiej. - Chcielibyśmy tego załamania przemysłowego uniknąć w przypadku energii. W łódzkim jest Bełchatów - największy w Europie producent energii, największa kopalnia węgla brunatnego i niestety również największy emitent dwutlenku węgla. Kompleks przemysłowy obecny jest od 50 lat, zatrudnia pośrednio i bezpośrednio 10 tys. osób i wpływa na życie 30 tys. osób (…) Za 15-20 lat to złoże skończy się i warto dzisiaj myśleć, jak zapobiegać zapaści gospodarczej – zaznaczył. Zobacz również: Wiosna, a potem upały, a po nich zamieć śnieżna czyli o wadach skrajności [OPINIA] W raporcie KE wskazuje, że obecnie w UE istnieje 217 elektrowni węglowych oraz 128 kopalń węgla w 41 regionach o łącznej rocznej produkcji około 500 mln ton. Szacuje się, że sektor węglowy zatrudnia obecnie około 237 tys. osób. Ogromna większość pracuje w górnictwie węglowym (185 tys.); Polska zatrudnia około połowy z nich. KE uruchomiła pod koniec ub. roku platformę regionów górniczych w okresie transformacji mającą ułatwić tworzenie projektów i długoterminowych strategii, a w przyszłości – specjalnego wsparcia finansowego na przechodzenie z gospodarki opartej na paliwach kopalnych na gospodarkę bardziej zrównoważoną. Zaproponowany przez Parlament Europejski Fundusz na rzecz Sprawiedliwej Transformacji w kwocie 4,8 mld euro nie został na razie wpisany do propozycji przyszłego budżetu UE.","""41 regionów, w których prowadzi się wydobycie węgla, to te, które muszą wiele poświęcić""",
https://wiadomosci.onet.pl/swiat/rada-ds-ogolnych-zajmuje-sie-sprawa-polski-timmermans-sklada-raport/x7drhev,Rada ds. Ogólnych kolejny raz zajmuje się Polską. Państwa UE zaniepokojone sytuacją w Polsce,"O stanie praworządności i swoich decyzjach w sprawie Polski opowiadał dziś unijnym ministrom ds. europejskich wiceszef Komisji Europejskiej Frans Timmermans. Ponad 10 państw członkowskich, które zabrały głos w dyskusji nt. sytuacji w Polsce, wyraziło zaniepokojenie stanem praworządności - informują źródła unijne. Według agencji Reutera, zaniepokojenie wyraziły Francja i Niemcy.","Frans Timmermans, według nieoficjalnych relacji zza drzwi zamkniętych, opowiadał ministrom o najnowszej procedurze o naruszenie prawa UE, którą KE uruchomiła wobec Polski w minioną środę. Problemem dla Brukseli są rozwiązania dotyczące systemu dyscyplinarnego wobec sędziów. Zdaniem KE, system ten podważa niezawisłość polskich sędziów, nie zapewniając niezbędnych gwarancji pozwalających chronić ich przed polityczną kontrolą, wymaganych zgodnie z orzecznictwem Trybunału Sprawiedliwości Unii Europejskiej. W dyskusji poza Polską wzięło udział 11 państw członkowskich. Według źródeł poparły one działania wiceprzewodniczącego KE i wyraziły przekonanie, że po wyborach do Parlamentu Europejskiego powinno się odbyć kolejne wysłuchanie Polski. Zdaniem Francji i Niemiec, które kolejny raz przedstawiły wspólne stanowisko, efekt zmian legislacyjnych wprowadzonych w Polsce może zagrozić niezależności sądownictwa i rozdziałowi władz. Frans Timmermans: procedury dyscyplinarne wobec polskich sędziów wykraczają poza normy Choć zdaniem Szymańskiego spór o praworządność w dużym stopniu przeniósł się z Rady ds. Ogólnych do Trybunału Sprawiedliwości, to część krajów widzi to inaczej. - Mamy trzecią procedurę o naruszenie prawa UE wobec Polski, co wyraźnie pokazuje, że nadal jest wiele do zrobienia i że nie można zakończyć procedury (z art 7. - red.) - mówił jeszcze przed rozpoczęciem obrad minister ds. europejskich Niemiec Michael Roth. Jak zaznaczył, zdecydowanie popiera propozycję Komisji Europejskiej dotyczącą powiązania ochrony praworządności z dostępem do funduszy unijnych. Komisja Europejska rozpoczęła procedurę z art. 7 wobec Polski pod koniec 2017 r. Od tego czasu odbyły się trzy wysłuchania oraz kilka dyskusji w ramach punktu informacyjnego. Polska przekonuje, że cała sprawa jest przeciągana z powodów politycznych, bo wszystkie argumenty w tej sprawie są znane. Z kolei wypowiadający się w imieniu Polski stały przedstawiciel RP przy UE Andrzej Sadoś zapowiedział, odnosząc się do uruchomionej przez KE procedury w sprawie systemu dyscyplinarnego wobec sędziów, że Polska przekaże Komisji odpowiedź w wyznaczonym czasie. Wytknął przy tym Timmermansowi, że KE nie odniosła się do tej pory do wprowadzonych przez rządzących zmian dotyczących Sądu Najwyższego, które były spełnieniem oczekiwań Brukseli. Przekonywał, że zbliżające się eurowybory nie służą temu, by dyskusja była pozbawiona elementów politycznych, których Polska chciałaby uniknąć. Zdaniem Francji i Niemiec, które kolejny raz przedstawiły wspólne stanowisko, efekt zmian legislacyjnych wprowadzonych w Polsce może zagrozić niezależności sądownictwa i rozdziałowi władz. Francuska minister ds. europejskich Amelie de Montchalin mówiła, według źródeł, że ze względu na zbliżające się dyskusje dotyczące strategicznych planów UE bardziej niż kiedykolwiek konieczne jest potwierdzenie przywiązania do europejskich wartości, w tym do praworządności. ""Poszanowanie rządów prawa jest kluczowe dla dobrego funkcjonowania europejskiego porządku prawnego i dla właściwego wspierania unijnych polityk"" – przytaczali jej słowa uczestnicy posiedzenia. Berlin, Paryż, a także kilka innych stolic wyraziły nadzieję, że nowa procedura o naruszenie prawa pozwoli na poprawę sytuacji sędziów wzywanych przed nową izbę dyscyplinarną. Państwa członkowskie biorące udział w dyskusji, czyli kraje zachodniej Europy, uważają, że Rada ds. Ogólnych powinna cały czas utrzymywać presję na Polskę. Po posiedzeniu tym razem nie było konferencji prasowej. W punkcie rozmów dotyczącym praworządności w Polsce z powodu opóźnienia nie brał udziału minister ds. europejskich Konrad Szymański. Jak tłumaczył, nie widzi powodu, by zmieniać plany i lecieć późniejszym samolotem tylko z powodu tej sprawy, bo argumenty Polski są znane. W ramach trwającej tam Konferencji Przewodniczących Parlamentów UE marszałek Sejmu zabrał głos na sesji dotyczącej wyborów do Parlamentu Europejskiego i rozwoju współpracy między parlamentami narodowymi a instytucjami europejskimi. Za niepokojące uznał, że w UE widać jego zdaniem ""pewną formę zaniku funkcjonowania prawa"". - Mamy bowiem do czynienia z nierównym traktowaniem państw członkowskich - ocenił Kuchciński. Według niego państwa, które przystąpiły do Unii w 2004 r. i później, są traktowane inaczej niż tzw. stare państwa członkowskie. - Podstawą Unii są traktaty i zasada pomocniczości - z tym się zgadzamy. Traktaty określają kompetencje państw oraz instytucji unijnych, a ta granica jest ze strony UE niejednokrotnie naruszana - mówił. Jako przykład podał traktowanie Polski w kontekście reformy sądownictwa, która - jak podkreślił - jest według traktatu lizbońskiego wewnętrzną kompetencją państw członkowskich. Oświadczył, że zmiany dokonane w polskim sądownictwie są zgodne z traktatami i konstytucją naszego kraju oraz z rozwiązaniami występującymi w wielu państwach UE. - Zarzuty stawiane Polsce o nieprzestrzeganie rządów prawa są więc bezzasadne - ocenił Kuchciński. Zobacz również: ""FAZ"" o Polsce: zamach na wymiar sprawiedliwości",Frans Timmermans,
https://wiadomosci.onet.pl/swiat/la-repubblica-oto-jak-rosja-wplywa-na-partie-w-ue-by-promowac-swe-interesy/t7mwewv,"""La Repubblica"": oto, jak Rosja wpływa na partie w UE, by promować swe interesy","Włoski dziennik ""La Repubblica"" publikuje dokument, który - jak podkreśla - dowodzi istnienia sieci politycznego wsparcia ze strony Rosji dla partii w krajach UE. W przypadku Włoch objęte są nią partie koalicji rządowej - Liga i Ruch Pięciu Gwiazd.","Rzymska gazeta wyjaśnia, że jest to notatka z poczty elektronicznej z kwietnia 2017 roku, znaleziona przez grupę śledczą Dossier Center - organizację stworzoną i finansowaną przez rosyjskiego dysydenta, byłego więźnia i właściciela koncernu Jukos Michaiła Chodorkowskiego. Dokument mówi o działaniach w krajach Unii Europejskiej, mających na celu ""promocję rosyjskich interesów"". Jego publikacja jest wspólnym przedsięwzięciem kilku mediów; redakcji BBC, ZDF i ""Der Spiegel"" oraz rzymskiego dziennika. Jak wyjaśniono, list został wysłany przez byłego funkcjonariusza rosyjskiego wywiadu, obecnie asystenta deputowanego partii Jedna Rosja do szefa departamentu ds. polityki zagranicznej na Kremlu. W liście elektronicznym wymieniono pięć rodzajów aktywności, wśród nich ""organizację konferencji i form protestu w państwach UE mających na celu zdyskredytowanie wydarzeń lub osób sprzeciwiających się polityce zagranicznej Federacji Rosyjskiej"" oraz ""zwoływanie manifestacji na rzecz zniesienia sankcji i wsparcia dla Krymu"". Kolejny punkt to ""organizacja wizyt europejskich polityków, osobowości publicznych i biznesmenów w Rosji"". Ponadto mowa jest o ""promowaniu w krajowych i regionalnych parlamentach w państwach UE kroków sprzeciwiających się sankcjom antyrosyjskim i sprzyjającym uznaniu aneksji Krymu"". Dalsze punkty przewidują publikowanie w mediach krajów UE, USA i Turcji materiałów popierających narodowe interesy Federacji Rosyjskiej i rozwój oraz zarządzanie platformami w mediach społecznościowych w celu promowania potrzebnych komunikatów. W dokumencie wymieniono nazwy europejskich partii, z którymi należy stworzyć nieformalną sieć współpracy. Jak pisze ""La Repubblica"", w przypadku Włoch jest to Liga i Ruch Pięciu Gwiazd, we Francji - Zjednoczenie Narodowe Marine Le Pen, w Niemczech - Alternatywa dla Niemiec oraz stowarzyszenie Pegida walczące z islamizacją na Zachodzie.","""La Repubblica"": oto, jak Rosja wpływa na partie w UE, by promować swe interesy",
https://wiadomosci.onet.pl/swiat/pence-jesli-nasi-sojusznicy-stana-sie-zalezni-od-rosji-to-nie-zapewnimy-obrony/fdhbv49,Mike Pence: z Nord Stream 2 nie zdołamy zapewnić obrony Zachodowi,"Krytykując budowę łączącego Rosję z Niemcami przez Morze Bałtyckie gazociągu Nord Stream 2, wiceprezydent USA Mike Pence ostrzegł, że jeśli sojusznicy Stanów Zjednoczonych staną się zależni od Rosji, to jego kraj nie będzie mógł zapewnić Zachodowi obrony.","- Jeśli nasi sojusznicy staną się zależni od Rosji, to nie będziemy mogli zapewnić obrony Zachodowi - powiedział Pence w Waszyngtonie, podczas panelu poświęconego 70. rocznicy powstania NATO. Dodał, że Nord Stream 2 jest ""po prostu nie do zaakceptowania"" i może uczynić z Niemiec ""więźnia Rosji"". Zobacz także - Szef Gazpromu: Nord Stream 2 powstanie w 2019 roku Nord Stream 2 to projekt liczącej 1200 km dwunitkowej magistrali gazowej przez Bałtyk z Ust-Ługi w Rosji do Greifswaldu w Niemczech. Gazociąg ma być gotowy do końca 2019 roku, a w następnym roku Rosja zamierza znacznie ograniczyć przesyłanie gazu rurociągami biegnącymi przez terytorium Ukrainy na zachód. Projektowi temu sprzeciwiają się Polska, kraje bałtyckie, Ukraina i USA. Przez Nord Stream 2 ma być przesyłane 55 mld metrów sześciennych gazu rocznie. Rurociąg ma biec równolegle do uruchomionego w 2011 roku gazociągu Nord Stream. Partnerami rosyjskiego koncernu Gazprom w tym projekcie są zachodnie firmy energetyczne: austriacka OMV, niemieckie BASF-Wintershall i Uniper, francuska Engie i brytyjsko-holenderska Royal Dutch Shell. Czytaj również: ""FAZ"": Niemcy poparły dyrektywę o prawach autorskich w zamian za zgodę Francji na Nord Stream 2","""Jeśli nasi sojusznicy staną się zależni od Rosji, to nie będziemy mogli zapewnić obrony Zachodowi""",
https://wiadomosci.onet.pl/swiat/dgp-bruksela-podlozy-noge-kandydatowi-na-komisarza-z-pis/76chj5v,Bruksela poczeka z wyborem komisarza z Polski?,"Bruksela może odrzucić pierwszego kandydata nominowanego przez PiS do Komisji Europejskiej. Szansę na stanowisko ma mieć dopiero drugi kandydat. Jeśli władza w międzyczasie się zmieni, to nasz kraj będzie miał szansę na lepsze stanowisko w KE - informuje ""Dziennik Gazeta Prawna"".","Unia chce w ten sposób pokazać, że kraje mające problemy z praworządnością nie mają lekko. Wiele zależy od tego, czy kandydat zaproponowany przez PiS będzie polityczny czy merytoryczny - informuje źródło dziennika w Brukseli. Kandydat merytoryczny ma mieć dużo większe szansę na otrzymanie stanowiska w KE. W Brukseli zdają sobie sprawę, że jesienią odbędą się w Polsce wybory do parlamentu. Dlatego możliwe, że z wyłonieniem nowego komisarza z Polski Bruksela wstrzyma się do ukonstytuowania się nowego rządu. Źródła ""Dziennika Gazety Prawnej"" twierdzą, że ""lepszą tekę"" w KE mógłby otrzymać kandydat Koalicji Europejskiej. PiS nie zdecydowało jeszcze o oficjalnym kandydacie na unijnego komisarza. Na giełdzie nazwisk pojawiają się Anna Fotyga, Beata Szydło, Konrad Szymański i Jerzy Kwieciński. Wybory do Parlamentu Europejskiego odbędą się w Polsce 26 maja. Polacy będą wybierać 52 europosłów.",Bruksela poczeka z wyborem komisarza z Polski?,
https://wiadomosci.onet.pl/kraj/sondaz-dla-radia-zet-ue-przynosi-polsce-korzysci/8fenh4s,Sondaż dla Radia ZET: UE przynosi Polsce korzyści,"Ponad 81 proc. Polaków uważa, że Unia Europejska przynosi naszemu krajowi korzyści - wynika z sondażu przeprowadzonego na zlecenie Radia ZET i portalu StanPolityki.pl przez Instytut Badań Spraw Publicznych (Ogólnopolska Grupa Badawcza).","W badaniu zapytano Polaków o to, czy członkostwo naszego kraju w UE niesie za sobą korzyści. ""Zdecydowanie tak"" na to pytanie odpowiedziało 62,17 proc. ankietowanych, kolejne 19,60 proc. stwierdziło, że ""raczej tak"". W sumie pozytywnie o UE wypowiedziało się 81,77 proc. Polaków. Tylko 6,63 proc. badanych uważa, że członkostwo w UE nie przynosi nam korzyści. POLECAMY: Sondaż ""Faktu"": w wyborach do PE 39 proc. dla PiS; 36,5 proc. dla KE Ponad 58 proc. Polaków nie obawia się też, że nasz kraj może opuścić UE. Obawy przed ewentualnym polexitem odczuwa 29,98 proc. ankietowanych. Z badań wynika też, że 49,87 proc. Polaków nie popiera też polityki rządu PiS wobec UE. Odwrotnego zdania jest 31,38 proc. badanych. Więcej danych na temat tego i innych badań można znaleźć na stronie www.stanpolityki.pl, partnera serwisu wyborczego RadioZET.pl. POLECAMY: Wybory do PE. Sondaż: kto może zwyciężyć? Termin rejestracji list kandydatów startujących w wyborach do PE mija 16 kwietnia. Wybory do PE odbędą się w Polsce 26 maja. Polacy będą wybierać 52 europosłów.",Sondaż dla Radia ZET: UE przynosi Polsce korzyści,
https://wiadomosci.onet.pl/tylko-w-onecie/palenia-ksiazek-w-gdansku-barbara-nowacka-komentuje/jqg7wc6,"Barbara Nowacka w ""Onet Rano."" o paleniu książek: cofnęli się głęboko do wieków średnich, to ponury żart","- Niech oni się czytać nauczą, nie palić. Wiedzieliby wiele o miłości i szacunku do drugiego człowieka - powiedziała Barbara Nowacka w programie ""Onet Rano."". Liderka Inicjatywy Polskiej oceniła w ten sposób palenie książek w gdańskiej parafii. Za jeszcze gorsze oceniła zachowanie księży i polityków, którzy takich działań ""nie potrafią potępić"". Nowacka w rozmowie z Jarosławem Kuźniarem mówiła też o tym, dlaczego ważna jest Unia Europejska.","- Jaka to musi być słaba wiara, skoro boją się, że książka zaszkodzi ich wierze - stwierdziła Nowacka. - Cofnęli się głęboko do wieków średnich, to ponury żart - dodała. Zachowanie księży z gdańskiej parafii oceniła jako ""głupie i absurdalne"". - Można ich nie czytać (książek -red.), nie próbować ich zrozumieć, uznać za nieodpowiednie dla dzieci, ale nie palić - zaznaczyła w rozmowie z Jarosławem Kuźniarem. Dodała jednocześnie, że ""człowiek otwarty czyta wszystko"" i ""warto to stosować do dzieci"". - Widziałam coś jeszcze gorszego, innych księży którzy nie potrafili tego potępić - zaznaczyła w ""Onet Rano"", odnosząc się do licznych komentarzy, które wywołała wczoraj inicjatywa gdańskich duchownych. Dodała, że to świadczy o ""niskim poziomie edukacji"". - To prymitywne, ale nie najgorsze - oceniła Nowacka, tłumacząc, że duże gorsze jest ""ukrywanie pedofilii w Kościele"". - To przestępstwo - przypomniała. Czytaj więcej: Wydawca książek o Harrym Potterze o sytuacji w gdańskiej parafii: Harry nie zwycięża dlatego, że magia jest potężniejsza - Z mojej perspektywy - osoby niewierzącej - rozumiem, że Kościół jest dla wielu fundamentem, odniesieniem. Jeśli fundament tak się wali, wielu będzie zagubionych. Są opuszczani przez własny Kościół - tłumaczyła posłanka, dodając, że może ci zagubieni ""otworzą oczy będą szukali wiedzy i racjonalności"". - PiS nie jest w stanie wejść w narrację europejską. Wiedzą, że nie są w stanie nic mądrego powiedzieć o polityce europejskiej - oceniła Nowacka, krytykując rząd i prezydenta m.in. za brak szybkiej reakcji na wyniki wyborów prezydenckich na Ukrainie. - Po wymuszeniach piszą gratulacje - skwitowała. W programie ""Onet Rano."" tłumaczyła też, dlaczego Unia Europejska jest ważna. Jako pierwszy argument wskazała fundusze europejskie. - Wystarczy rozejrzeć się wokół. Widać, jak dużo pieniędzy przekazano na inwestycje, ale też na wyrównywanie szans, zatrudnienie - wyliczała posłanka. - Unia to też wartości: demokracja, praworządność, demokracja - kontynuowała. Jeśli tego nie ma, jesteśmy dużo słabsi - tłumaczyła Nowacka. POLECAMY: Newsletter Onetu. Piotr Kozanecki: Po co właściwie nam ta Unia? Właśnie po to Posłanka podkreśliła jednocześnie, że ""Unia nie jest doskonała"" i brakuje jej wielu mechanizmów. Ale ostatecznie udaje się ""zadbać o pokój w krajach Unii. - Pokój na ich ziemi i między ludźmi. To wielkie słowa, ale widzimy co się dzieje, gdy nie ma wielkich słów. Mali ludzie niszczą wszystko, mówiąc że wprowadzają wolność - tłumaczyła. - Jeśli wygramy wiosną, to prawdopodobnie jesienią też - oceniła szanse opozycji w najbliższych wyborach do PE i parlamentarnych w Polsce. Posłanka przewiduje osłabienie obozu rządzącego przez ""drobne afery"". Uważa też, że programy socjalne przygotowane przez PiS to ""rzucanie pieniędzy, uzależnione od łaski prezesa"". - Nie są to rozwiązania systemowe - zaznaczyła. Słabość partii rządzącej ma też - zdaniem Nowackiej - uwypuklić strajk nauczycieli. - Moralnie z nauczycielami już przegrali, 80 proc. deklaruje przystąpienie do strajku - stwierdziła, dodając, że PiS myli się, sądząc, że ""można bez przerw robić z nich idiotów"". Chcesz być na bieżąco z najważniejszymi informacjami dnia? Polub Onet Wiadomości na Facebooku!",Barbara Nowacka,
https://wiadomosci.onet.pl/swiat/wybory-do-pe-migracja-glownym-tematem-najnowsze-badania/8121k34,Migracja najważniejszym temat eurowyborów? Najnowsze badania,"Do najważniejszych kwestii poruszanych przed wyborami do Parlamentu Europejskiego w państwach UE należą: korupcja, mieszkalnictwo, zdrowie, emerytury i bezrobocie. Na dalszym miejscu znajdują się dopiero kwestie związane z migracją - wynika z sondażu przeprowadzonego przez YouGov. Badania koordynowane przez Europejską Radę Stosunków Zagranicznych podważają tezy takich przywódców jak Viktor Orban, Matteo Salvini czy Emmanuel Macron.","Eurowybory odbędą się w dniach 23–26 maja 2019 roku. W Polsce zagłosujemy 26 maja. Choć do wyborów zostały niespełna dwa miesiące, kampania rozpoczęła się na dobre już kilka tygodni temu. POLECAMY: Miller, Cimoszewicz, Belka i Liberadzki wśród kandydatów SLD do PE Zdaniem Marka Leonarda, dyrektora Europejskiej Rady ds. Stosunków Zagranicznych, ""wybory w UE są przedstawiane jako pole bitwy w sercu Europy"". - Viktor Orban, Matteo Salvini i Steve Bannon próbują wykorzystać temat migracji, proponując zorganizowanie referendum w tej sprawie - twierdzi Leonard. Jednak badania przeprowadzone przez YouGov w 14 państwach członkowskich UE udowadniają, że mieszkańcy skupiają się na innych kwestiach. Choć islamski radykalizm jest powszechnie uznawany za jedno z największych zagrożeń dla przyszłości Europy, to imigracja nie jest jednym z dominujących tematów dla wyborców w państwach członkowskich. POLECAMY. PSL zaprezentowało kandydatów do PE. Kosiniak-Kamysz: będziemy bronić wartości chrześcijańskich, narodowych i społecznych Zdecydowanie większą uwagę badani przywiązywali do takich spraw jak: zdrowie, rolnictwo, bezrobocie i poziom życia. Choć w Europie Zachodniej panuje powszechna zgoda, że uchodźcy powinni być sprawiedliwie rozdzieleni między państwa członkowskie, to tylko cztery kraje zidentyfikowały imigrację jako ich główny problem: Austria, Dania, Niemcy i Szwecja - wynika z badań koordynowanych przez Europejską Radę Stosunków Zagranicznych. Jak w przeprowadzonym badaniu głosowali Polacy? 7 proc. polskich wyborców uznało imigrację za kluczową kwestię przed najbliższymi wyborami. Z badania wynika również, że pomimo silnej antyimigracyjnej retoryki panującej w debacie publicznej, polscy wyborcy są bardziej zaniepokojeni tym, że ludzie opuszczają Polskę niż tym, że ją odwiedzają. Co więcej, większość polskich badanych przez YouGov uważa, że imigrantom ekonomicznym należy zezwolić na trwały pobyt w ich kraju. POLECAMY: Mec. Wawrykiewicz: jeśli PiS wygra jesienią, długo poczekamy na kolejne wolne wybory Na co jeszcze zwracają uwagę Polacy? Z sondażu realizowanego na potrzeby projektu „Odblokuj Europę” wynika, że 22 proc. polskich wyborców uważa, że ich gospodarka narodowa ma mocne wyniki, 70 proc. jest zdania, że duży biznes wykorzystuje pracę zwykłych ludzi, a korupcję za poważny problem uważa aż 57 proc. mieszkańców naszego kraju. Jak wynika z badania, dla mieszkańców 14 państw UE do najważniejszych kwestii poruszanych przed wyborami do Parlamentu Europejskiego należą: korupcja, mieszkalnictwo, zdrowie, emerytury i bezrobocie. Na dalszym miejscu znajdują się dopiero kwestie związane z migracją. Sondaż pokazuje, że wyborcy są z reguły pesymistyczni co do kondycji gospodarek swoich państw oraz że w 13 z 14 badanych państw członkowskich należy wprowadzić większa ochronę środowiska. Źródło: Europejska Rada Stosunków Zagranicznych *Europejska Rada Stosunków Zagranicznych to think-tank, który rozpoczął swoje działanie w październiku 2007 r. Jego celem jest prowadzenie badań i promowanie debaty na temat rozwoju spójnej i skutecznej europejskiej polityki zagranicznej Chcesz być na bieżąco z najważniejszymi informacjami dnia? Polub Onet Wiadomości na Facebooku!",Migracja najważniejszym temat eurowyborów?,
https://wiadomosci.onet.pl/swiat/wniosek-tomasza-szafranskiego-ws-prezesa-tsue-koena-lenaertsa-odrzucony/mwjcted,Wniosek pełnomocnika Prokuratora Generalnego odrzucony. Prezes TSUE będzie rozstrzygał sprawę legalności KRS,"Pełnomocnik Prokuratora Generalnego Tomasz Szafrański złożył wniosek o wyłączenie prezesa TSUE Koena Lenaertsa z zajmowania się sprawą pytań prejudycjalnych SN dotyczących m.in. KRS. Jak podaje RMF FM ""prezes unijnego Trybunału Sprawiedliwości nie zostanie wykluczony ze składu sędziów, rozstrzygających sprawę legalności działania polskiej Krajowej Rady Sądownictwa"".","Odnosząc się do kwestii konferencji, o których mówił Szafrański, Ziobro oceniał, że konferencje te były ""bardzo jednostronne, przedstawiały jeden punkt widzenia - środowiska sędziowskiego"". - Nasuwa się pytanie (...) czy ten człowiek (Lenaerts - red.) daje gwarancje niezawisłego, bezstronnego rozpoznania sprawy. Niestety te i inne jeszcze okoliczności - jego publiczne wypowiedzi, zajmowane stanowisko w sprawie, którą ma teraz rozstrzygać w sposób bezstronny, obiektywny, czego warunkiem jest przecież niewyrobienie sobie przed wyrokiem stanowiska w sprawie, to wszystko nasuwa wątpliwość co do bezstronności pana przewodniczącego - tłumaczył w marcu minister. Zobacz więcej: Politycy obozu rządzącego: data wyroku TSUE nie jest przypadkowa Ziobro wyraził przy tym pogląd, że TSUE powinien był umorzyć inną sprawę dotyczącą ustawy o Sądzie Najwyższym, która jeszcze w ubiegłym roku skutkowała przejściem na emeryturę części sędziów SN (ustawa została w międzyczasie zmieniona). - Ta sprawa nie powinna być prowadzona. To jest kolejne pytanie niezwykle celne - ocenił szef MS. - Wyznaczenie na 23 maja, w przeddzień wyborów do PE w Polsce, terminu, w którym rzecznik generalny TSUE ma wydać opinię ws. KRS, rodzi podejrzenie, że Trybunał Sprawiedliwości UE angażuje się w spór polityczny w naszym kraju - podkreśla minister Zbigniew Ziobro . Pytania prejudycjalne Sądu Najwyższego dotyczą m.in. tego, czy KRS jest w stanie stać na straży niezależności sądów i niezawisłości sędziów w Polsce po przeprowadzonych reformach. 19 września trzy pytania prejudycjalne zadano w ramach sporów toczących się między sędziami SN Andrzejem Siuchnińskim i Krzysztofem Cesarzem a SN ""w przedmiocie żądania ustalenia, że ich stosunek służbowy jako sędziów tego sądu nie przekształcił się w stosunek służbowy sędziów w stanie spoczynku"". SN zwrócił się wtedy do TSUE z pytaniami m.in., czy w rozumieniu prawa unijnego, utworzona od podstaw Izba Dyscyplinarna SN jest sądem niezależnym i niezawisłym, jeśli sędziowie tej Izby zostali wybrani przez KRS, która nie daje rękojmi niezależności od władzy ustawodawczej i wykonawczej. Czytaj również - Witold Waszczykowski: europejski atak na polski rząd [OPINIA]",Prezes Trybunału Sprawiedliwości Unii Europejskiej prof. Koen Lenaerts,
https://wiadomosci.onet.pl/swiat/brexit-izba-gmin-odrzucila-alternatywne-propozycje/frlwfe3,Izba Gmin odrzuciła alternatywy ws. brexitu,"Brytyjska Izba Gmin odrzuciła cztery alternatywne plany ws. wyjścia W. Brytanii z UE po tym, jak żadna z przedstawionych propozycji nie uzyskała większości głosów. Najbliżej zwycięstwa była propozycja stworzenia unii celnej ze Wspólnotą.","Parlamentarzyści mieli do wyboru cztery alternatywne propozycje sugerujące: stworzenie unii celnej między Zjednoczonym Królestwem a Unią Europejską; uzyskanie członkostwa w Europejskim Stowarzyszeniu Wolnego Handlu (EFTA) i Europejskim Obszarze Gospodarczym (EOG) oraz porozumienia celnego z UE (tzw. Wspólny Rynek 2.0); organizację referendum ratyfikacyjnego dla jakiegokolwiek porozumienia z UE w sprawie opuszczenia Wspólnoty, a także zobowiązanie rządu do jednostronnego wycofania się z brexitu w razie niezdolności uzyskania przedłużenia procesu lub alternatywnego porozumienia z opcją podjęcia kolejnej próby w przyszłości. Najbliżej zwycięstwa była propozycja dotycząca unii celnej (porażka różnicą trzech głosów, 273 do 276), wyprzedziła sugestię organizacji referendum ratyfikacyjnego (12 głosów różnicy, 280 do 292). Większym marginesem odrzucono pozostałe dwie sugestie oparte o członkostwo EFTA/EOG i unii celnej (różnica 21 głosów, 261 - 282) oraz wycofania się z procesu wyjścia z Unii Europejskiej (różnica 101 głosów, 191 - 292). Czytaj również: Jak Wielka Brytania przegrała wszystko, co było do przegrania w bitwie o kształt brexitu [KOMENTARZ] Brytyjski minister ds. wyjścia z UE Stephen Barclay podkreślił, że Izba Gmin ""po raz kolejny nie uzyskała jasnej większości dla żadnej alternatywnej opcji ws. brexitu i wezwał posłów do jak najszybszego wypracowania porozumienia tej sprawie. Barclay przypomniał, że ""w wyniku piątkowej decyzji o nieudzieleniu poparcia umowie wyjścia, domyślna sytuacja zapisana w prawie jest taka, że Zjednoczone Królestwo opuści Unię Europejską za 11 dni"". - Ta Izba wielokrotnie odrzucała propozycje wyjścia bez umowy oraz nieopuszczenia Wspólnoty, więc jedyną opcją jest znalezienie drogi naprzód, która pozwoli na wyjście na mocy jakiegoś porozumienia. Rząd uważa, że najlepszym rozwiązaniem jest doprowadzenie do tego jak najszybciej - tłumaczył. Minister ds. brexitu zaznaczył także, że w razie przyjęcia prawnie wiążacego projektu umowy jeszcze w tym tygodniu ""wciąż może być możliwe uniknięcie organizacji wyborów do Parlamentu Europejskiego"". Jak dodał, dziś rano odbędzie się posiedzenie rządu, na którym przedyskutowane zostaną wyniki wczorajszego głosowania. POLECAMY: Brytyjska Izba Gmin odrzuciła projekt umowy wyjścia z UE Wyniki tych głosowań - przeprowadzonych dzięki decyzji parlamentarzystów o czasowym zawieszeniu konwencji, która zwyczajowo przyznaje kontrolę nad porządkiem obrad rządowi - nie są wiążące, ale stanowią polityczną instrukcję dla rządu. Co jednak istotne dla premier Theresy May, żadna z alternatyw nie uzyskała jednak wyższego poparcia od odrzuconego w ubiegły piątek rządowego projektu umowy wyjścia z Unii Europejskiej, który uzyskał poparcie 286 posłów. Wyniki głosowania dodatkowo ujawniły skalę podziałów w obu największych ugrupowaniach, które były wewnętrznie podzielone w ocenie wszystkich czterech propozycji. Ponad 80 proc. posłów rządzącej Partii Konserwatywnej głosowała przeciwko poprawkom, pokazując, że są znacznie bliżej rządowej umowy ws. wyjścia z UE lub alternatywnie bezumownego opuszczenia Wspólnoty niż którejkolwiek z proponowanych, łagodniejszych alternatyw. W reakcji na wynik głosowania, wpływowy poseł progresywnego skrzydła Partii Konserwatywnej i autor jednej z propozycji Nick Boles ogłosił rezygnację z członkostwa w ugrupowaniu, oskarżając je o systemową ""niezdolność do kompromisu"". Były wiceminister w rządzie Davida Camerona i współzałożyciel konserwatywnego think-tanku Policy Exchange już wcześniej zrezygnował z członkostwa w lokalnych strukturach torysów, ale wczoraj opuścił w ogóle całą partię i będzie kontynuował sprawowanie mandatu jako poseł niezrzeszony. Po piątkowym, trzecim już odrzuceniu rządowego umowy wyjścia z UE Wielka Brytania ma czas do 12 kwietnia, by zdecydować się albo na brexit bez umowy, albo na przedłużenie swego członkostwa w UE i znalezienie wyjścia z impasu politycznego, na przykład przez drugie referendum czy zmianę proponowanego modelu relacji z UE (np. pozostanie we wspólnym rynku lub w unii celnej). Taki scenariusz wymagałby jednak udziału w wyborach do Parlamentu Europejskiego. POLECAMY. KE po odrzuceniu przez Izbę Gmin projektu rządu Theresy May: scenariusz brexitu bez umowy prawdopodobny Chcesz być na bieżąco z najważniejszymi informacjami dnia? Polub Onet Wiadomości na Facebooku!",Brexit. Brytyjscy deputowani zagłosują nad propozycjami,
https://wiadomosci.onet.pl/tylko-w-onecie/mec-wawrykiewicz-jesli-pis-wygra-jesienia-dlugo-poczekamy-na-kolejne-wolne-wybory/4ysrnwk,"Mec. Wawrykiewicz: jeśli PiS wygra jesienią, długo poczekamy na kolejne wolne wybory","Wszyscy ci, którzy przyczynili się do łamania konstytucji, do represjonowania sędziów i zwykłych obywateli za obronę państwa prawa, będą musieli za to ponieść odpowiedzialność prawną. To oznacza, że będą ich czekać procesy - mówi w rozmowie z Onetem mec. Michał Wawrykiewicz, współtwórca Inicjatywy Wolne Sądy i Komitetu Obrony Sprawiedliwości KOS, który kandyduje do PE z wielkopolskiej listy Koalicji Europejskiej. - Wkraczam w sferę polityki, której od zawsze unikałem po to, by moje dzieci mogły żyć w normalnym kraju - tłumaczy.","*** Magda Gałczyńska, Onet: Skąd pomysł, by startować do Parlamentu Europejskiego z Wielkopolski? To chyba dla pana poważne wyzwanie? Mec. Michał Wawrykiewicz, Inicjatywa Wolne Sądy i KOS: To przede wszystkim zaszczyt móc startować z Wielkopolski, a w tych majowych wyborach do Parlamentu Europejskiego okręgiem wyborczym jest tak naprawdę cała Polska. Trzeba wybrać ludzi najbardziej kompetentnych z całego kraju, którzy będą nas najlepiej w Brukseli i Strasburgu reprezentować. Ja w ostatnich latach w strukturach europejskich bardzo intensywnie funkcjonowałem, mając styczność z Komisją, występując w Parlamencie oraz przed unijnym Trybunałem Sprawiedliwości w sprawach polskiej praworządności. Poza tym Wielkopolska to dla mnie, tak jak pani redaktor powiedziała, wielkie wyzwanie, ponieważ tu ludzie są bardzo wymagający, nie wybierają swoich reprezentantów i nie dają głosów za ""piękne oczy"". Głosują w sposób przemyślany i racjonalny, wybierają najlepszych i ja chcę poddać się tej trudnej weryfikacji. A po co panu w ogóle ta cała polityka? Jak się powiedziało ""A"" w działalności publicznej, to trzeba powiedzieć też ""B"". Trzeba wziąć na siebie odpowiedzialność i wykorzystać swój potencjał na innym poziomie. Móc jeszcze bardziej wpływać na rzeczywistość. Chciałbym, żeby w Europie Polskę reprezentowali nie ci, którzy przegrywają w Brukseli 27 do jednego, ale tacy, którzy będą w stanie wiele dla Polski wygrać. Jest też powód bardzo osobisty. Mianowicie? Pani redaktor, ja mam dwóch synów, 10 i 13-latka. I chciałbym, żeby oni żyli w normalnym, przyjaznym i bezpiecznym europejskim kraju, ze standardami, które zapewniają normalne funkcjonowanie. A dziś tak nie jest? Dzisiaj rządzący, czyli PiS, ewidentnie zmierzają w kierunku państwa autorytarnego, gdzie prawa i wolności obywatelskie są systematycznie ograniczane lub wręcz likwidowane. I to państwo przestaje być demokratycznym państwem prawnym w takim cywilizacyjnym rozumieniu zachodnioeuropejskim. Bez przesady, aż tak źle chyba nie jest, czego pana działalność jako tzw. ""opozycji ulicznej"" jest najlepszym przykładem. Nikt was, protestujących na ulicach nie pałował... Nie pałował, ale ludzie byli regularnie spisywani, szarpani, wsadzani do radiowozów, wywożeni bezprawnie w inne miejsca... Były oskarżenia za rzekome wykroczenia, za które uznawano choćby wieszanie koszulek z napisem ""konsTYtucJA"". Były oskarżenia o ""nienawiść"", bo protestujący nosili białe róże. Ludzie są inwigilowani... No, ja przepraszam ale w jakim normalnym, demokratycznym państwie ktoś widział coś takiego? Przecież to jest nie do pomyślenia, to już są szykany, to jest zastraszanie obywateli, żeby odechciało im się mieć inne zdanie. I zmierza to w coraz gorszym kierunku. W jakim? Powiem wprost, przegrana sił proeuropejskich w jesiennych wyborach może oznaczać, że najprościej mówiąc przestaniemy być państwem demokratycznym. Możemy już nigdy nie mieć wolnych wyborów, znikną niezależne sądy, które są dla obywateli tarczą przed opresją władzy. Znikną też wolne media i ja się tego wszystkiego bardzo boję. Dlatego startuję i namawiam wszystkich ""wolnościowców"" do wielkiej mobilizacji, bo Polskę trzeba obronić przed tym ""najazdem Hunów"", trzeba zakończyć tę ustrojową okupację naszego kraju. I znów odnoszę wrażenie, że w jakimś stopniu przemawia przez pana melodramatyzm... Nie, to jest realizm i umiejętność odczytywania rzeczywistości. Fakty są takie, że rok 2019 jest równie ważny, jak rok 1989. Wtedy jako 18-latek biegałem z ulotkami „Solidarności”, rozwieszałem plakaty i angażowałem się w te pierwsze wolne wybory, bo pragnęliśmy normalności i europejskości jak powietrza. Wtedy Unia Europejska jawiła się nam jako niedościgły horyzont. Potem już to mieliśmy, już było przez wiele lat normalnie, a teraz znów możemy to utracić i być zepchnięci na margines. Utracić bezpowrotnie. Dlatego to nie są normalne wybory europejskie, to jest plebiscyt i wielki wybór, jaki stoi przed Polakami. Czy chcemy Polski przyjaznej, szanującej prawa człowieka czy Polski autorytarnej, o ciągotach wschodnich, białoruskich bądź tureckich. I wreszcie, wyborcy muszą sobie odpowiedzieć na pytanie fundamentalne - czy chcemy dalej być w Unii. *** *** A dlaczego mielibyśmy w niej nie być? PiS się z UE nigdzie nie wybiera. Tak twierdzą, ale robią coś zupełnie odwrotnego. Na przykład? Na przykład nieustannie negują podstawową wartość Unii, jaką jest praworządność. To, co się obecnie dzieje, to jest zwarcie między całym w zasadzie światem prawniczym - tak z Polski, jak z Europy - a PiS-em. Praworządność została w Polsce mocno pogruchotana przez działania obecnej władzy. Tempo tej dewastacji jest niewiarygodne. To jest pędzący kombajn, który kosi to piękne pole złocistego zboża, jakim jest praworządność. I jedynym – jak się okazuje, co może ten kombajn zatrzymać, są instytucje UE, takie jak KE, Rada Europejska i Trybunał Sprawiedliwości. Tyle że wśród polityków i działaczy PiS już pojawiają się głosy, że niedawny wyrok polskiego Trybunału Konstytucyjnego, którym kieruje Julia Przyłębska jest równie ważny, jeśli nie ważniejszy od orzeczenia TSUE. A chodzi o KRS, której wybór był według TK w pełni zgodny z konstytucją. Tę sprawę bada też unijny Trybunał Sprawiedliwości, który może uznać, że wybór sędziów do tego organu przez Sejm jednak narusza niezależność instytucji. I jest moim zdaniem bardzo wysoce prawdopodobne, że tak właśnie uzna. A wtedy obecna władza nie ma żadnego pola manewru, bez względu na to, jak bardzo chciałaby je mieć, bo wyroki TSUE są ostateczne i niepodważalne. A wypowiedzi jak te, które pani przytoczyła, to również próby ""zasłaniania się"" wyrokiem ""neo-TK"" przed spodziewanym orzeczeniem TSUE. To faktycznie będzie krok w stronę polexitu. I obawiam się poważnie, że PiS może się do takiego ruchu szykować. To trudne do uwierzenia... Ale całkiem realne. Proszę spojrzeć, mamy bezprecedensowe, niesłychane wręcz żądanie przedstawiciela polskiego Prokuratora Generalnego, który podczas rozprawy w Luksemburgu wniósł o wykluczenie ze składu unijnego Trybunału Sprawiedliwości jego przewodniczącego, bo rzekomo jest stronniczy i sprzyja tym, którzy w Polsce praworządności bronią. Do tego mamy to niby-orzeczenie ""neo-TK"", więc PiS może próbować go użyć jako tarczy przeciw decyzji TSUE. Ale tak się nie da, ponieważ to są dwa zupełnie inne porządki prawne. Polski Trybunał ocenia zgodność z polską konstytucją, TSUE bada, czy prawo w danym kraju członkowskim jest zgodne z prawem europejskim. I jeśli okaże się, że nie jest, to zawsze, powtarzam, zawsze nadrzędna jest norma europejska. A to znaczy, że wyrok TSUE jest ważniejszy od wyroku polskiego TK i to wyrok TSUE muszą wykonywać polskie sądy. *** *** A co będzie, jeśli rządzący spróbują jednak takiej ""przepychanki"", o jakiej pan mówił, ""uzbrojeni"" w wyrok TK? Przecież nikt nas za to z Unii nie wyrzuci, nie ma takiej procedury. Owszem, nikt nas z Unii nie wyrzuci, ale zostaniemy jako kraj skrajnie zmarginalizowani. Wyroki polskich sądów nie będą uznawane w żadnym kraju europejskim, wiarygodność Polski dla inwestorów zagranicznych spadnie do zera. Z bezpiecznego europejskiego kraju zmienimy się w satrapię w stylu wschodnim. A najbardziej ucierpi ""zwykły Kowalski"". Dlaczego? To on będzie się zmagać z wyrokami sądów, które będą nieważne, ponieważ będą wydawane przez nieprawidłowo powołanych sędziów. To on będzie musiał obawiać się, czy orzeczenie w jego sprawie ma jakąkolwiek moc prawną. To spowoduje gigantyczny chaos i niepewność. Wyroki te za granicą będą niewykonalne. Już mamy do czynienia z tym zjawiskiem, sądy w krajach europejskich nie chcą wykonywać polskich orzeczeń z uwagi na niepewność co do niezależności polskiego sądownictwa. Poza tym wszystkie wyroki, które już wydali i będą wydawać sędziowie nominowani przez wadliwie wybraną KRS, także będą uznawane za wadliwe. Czyli - de facto - nieistniejące, bo wydane przez nie-sędziów. I cały ten potworny chaos i bagno prawne, jakie zafundowali nam rządzący, najbardziej odbije się na zwykłych ludziach i na przedsiębiorcach. Nieuznawanie polskich wyroków za granicą dotyczy spraw karnych, rodzinnych, spadkowych, gospodarczych, wszelkich. A do tego państwo polskie będzie w przyszłości płacić gigantyczne odszkodowania za doprowadzenie do takiej sytuacji. Co zrobić, by tego uniknąć? Tego się już nie da uniknąć, zło już się stało. Już mamy dwie nowe izby Sądu Najwyższego, w których zasiadają osoby, których nie sposób uznać za sędziów. I oni już podejmują decyzje, które w przyszłości będą uznane za nieważne. Co gorsza, mamy już awansowanych - decyzją KRS – kilkudziesięciu nowych sędziów sądów powszechnych, którzy także wydają orzeczenia, które realnie orzeczeniami nie są. I każdy taki wyrok może zostać podważony chociażby przez Europejski Trybunał Praw Człowieka, który całkiem niedawno wydał podobne orzeczenie w sprawie obywatela Islandii. ETPC uznał, że skoro dany sędzia był powołany wadliwie, to jego wyrok jest nieważny, nieistniejący. I podobnie będzie z wyrokami tych sędziów, którzy awanse zawdzięczają nowej KRS. Tyle że w Islandii był jeden taki przypadek, u nas może to iść w tysiące. Jak to odwrócić? To pytanie już dziś zadają sobie wszyscy odpowiedzialni prawnicy w Polsce. I myślę, że jedyną metodą na przywrócenie u nas praworządności tak, by jednocześnie nie iść drogą PiS-u i nie łamać prawa, jest bazowanie na orzeczeniach unijnego Trybunału Sprawiedliwości w tych fundamentalnych sprawach ustrojowych. One będą tymi kamieniami węgielnymi, na których będziemy odbudowywali u nas państwo prawa. A co konkretnie powinno się stać? Co zmienić? Jeśli TSUE orzeknie, że KRS została wybrana w sposób niezgodny z prawem unijnym, to nowa Rada w tym samym momencie powinna zniknąć, ulec likwidacji. Tak stanowi zasada pierwszeństwa prawa UE. Wszystkie nominacje ""neo-KRS"", tak w Sądzie Najwyższym, jak w sądach powszechnych, powinny zostać cofnięte, a ""wyroki"" wydane przez te osoby powinny zostać uznane za nieistniejące. Normalność w Trybunale Konstytucyjnym także da się szybko przywrócić, wystarczy zastosować się do trzech orzeczeń TK z czasów prezesa Andrzeja Rzeplińskiego, między innymi tego, którego władza PiS przez dwa lata nie publikowała. To by oznaczało, że tzw. ""dublerzy"" z dnia na dzień są usunięci z TK, wkraczają prawidłowo powołani sędziowie. A co z sądami powszechnymi? Ma wrócić to, co było ""przed PiS-em""? Absolutnie nie. Gdyby siły proeuropejskie wygrały jesienne wybory parlamentarne, to będzie to właściwy moment na przeprowadzenie wielkiej, mądrej i prawdziwej reformy sądownictwa. Bo ja - by posłużyć się przywołaną już przez panią redaktor retoryką PiS-u - wcale nie chcę, ""by było, tak jak było"". Sądy trzeba zmienić, ale nie w tak barbarzyński sposób, jak robi to obecna władza, której zależy tylko na tym, by ""wziąć je pod but"". Nie o to chodzi. Sądy mają działać sprawniej, szybciej, ma być w nich mniej formalizmu, dostęp do nich ma być łatwiejszy, a przede wszystkim, one muszą być otwarte dla ludzi. A co do ludzi, tu też przyjdzie czas na rozliczenia. Kogo i za co będzie trzeba rozliczyć? Wszyscy ci, którzy przyczynili się do łamania konstytucji, do represjonowania sędziów i zwykłych obywateli za obronę państwa prawa, będą musieli za to ponieść odpowiedzialność prawną. To oznacza, że będą ich czekać procesy, ale nie prowadzone w sposób odwetowy, tylko zgodnie z literą prawa, z zachowaniem rzetelności i wszelkich zasad, a także z zapewnieniem należytej obrony. Ale tych, który niszczyli polską praworządność, musi spotkać stosowna kara. Po to, by nigdy nikomu nie przyszło do głowy, by traktować państwo jako swój prywatny folwark, gdzie można robić to, co się chce. To obecnie robią rządzący i za to, mam nadzieję, odpowiedzą. Kto personalnie?",Mec. Michał Wawrykiewicz,
https://wiadomosci.onet.pl/swiat/aleksiej-miller-nord-stream-2-powstanie-w-2019-roku/h0s99pk,Szef Gazpromu: Nord Stream 2 powstanie w 2019 roku,"Szef rosyjskiego koncernu Gazprom Aleksiej Miller zapowiedział w telewizji Rossija 1, że budowa gazociągu Nord Stream 2 zostanie ukończona w 2019 roku. Miller ocenił, że nie ma obecnie przeszkód, które uniemożliwiłyby dokończenie go w tym terminie.","- Nie ma ogółem żadnych zgubnych przeszkód prawnych, które pozwoliłyby nam mówić teraz o tym, że nie zdołamy zakończyć budowy Nord Stream 2 do końca 2019 roku - powiedział Miller. Ocenił, że wypowiedzi, jakie padały na ten temat w ostatnim czasie ""nie odpowiadają rzeczywistości"". Dziennik ""Kommiersant"" przytoczył w tym kontekście wypowiedź szefa ukraińskiego koncernu Naftohaz Andrija Kobolewa, który mówił, że przeszkodą w uruchomieniu Nord Stream 2 od 1 stycznia 2020 roku mogą się stać decyzje podjęte przez władze Danii. Dania jest jedynym krajem wśród państw, przez których wody ma przebiegać Nord Stream 2, który dotąd nie wydał niezbędnego pozwolenia. PRZECZYTAJ: ""FAZ"": Niemcy poparły dyrektywę o prawach autorskich w zamian za zgodę Francji na Nord Stream 2 Jak wcześniej relacjonował ""Kommiersant"", Duńska Agencja Energii zwróciła się o to, by do oceny ekologicznej włączyć nowy wariant trasy Nord Stream 2, a mianowicie trasę przebiegającą w wyłącznej strefie ekonomicznej Danii na południe od wyspy Bornholm. Rosyjski dziennik szacował, że ocena ekologiczna nowej trasy może zająć od trzech do sześciu miesięcy. Oceniał, że ta propozycja władz Danii może zagrozić planom wprowadzenia Nord Stream 2 do eksploatacji do końca bieżącego roku. Wraz z uruchomieniem Nord Stream 2 Rosja zamierza ograniczyć przesyłanie gazu rurociągami biegnącymi przez terytorium Ukrainy. ZOBACZ RÓWNIEŻ: Rosyjski gaz i Nord Stream 2 podzieliły Grupę Wyszehradzką",Aleksiej Miller: Nord Stream 2 powstanie w 2019 roku,
https://wiadomosci.onet.pl/kraj/lider-psl-o-krytyce-posla-liroya-marca-pokazuje-prawdziwe-intencje-i-stosunek-do-ue/wkgrjvt,Lider PSL o krytyce posła Liroya-Marca: pokazuje prawdziwe intencje i stosunek do UE,"- Nasza propozycja obnażyła prawdziwe intencje wielu środowisk politycznych i ich stosunek do UE - stwierdził szef PSL Władysław Kosiniak-Kamysz. To komentarz do listu posła Piotra Liroya-Marca, który skrytykował pomysł PSL wpisania do konstytucji członkostwa Polski w UE.","""Kilka dni temu udzielałem wywiadu poznańskiemu radiu. W tej samej rozgłośni, w 1956 roku Józef Cyrankiewicz groził Polakom słowami: ""Każdy prowokator czy szaleniec, który odważy się podnieść rękę przeciw władzy ludowej, niech będzie pewny, że mu tę rękę władza ludowa odrąbie..."". Czy tak samo potraktuje Pan przeciwników Unii Europejskiej? Czy w naszym kraju nie ma miejsca na wolną i merytoryczną dyskusję o korzyściach i zagrożeniach związanych z członkostwem w UE?"" – pytał Liroy-Marzec. Stwierdził również, że odpowiedzialny polityk wiedziałby, iż wpisywanie do najwyższego aktu prawnego państwa jakichkolwiek międzynarodowych sojuszy osłabia naszą w nich pozycję, dlatego nie rozumie, dlaczego szefowi PSL nie zależy na silnej pozycji Polski w Europie. Zobacz także: PSL zaprezentowało kandydatów do PE Kosiniak-Kamysz, odnosząc się w rozmowie z Polską Agencją Prasową do listu Liroya-Marca, powiedział, że po jego sobotniej deklaracji wychodzą poglądy niektórych osób. - Jeśli ktoś porównuje UE do ZSRR, to jest jego problem, moim zdaniem dość poważny – podkreślił. Przypomniał również, iż w siódmym pytaniu referendalnym w sprawie możliwych zmian w konstytucji prezydent Andrzej Duda proponował Polakom, żeby odpowiedzieli, czy chcą wpisania do niej przynależności do UE i NATO. - Niech mnie Bóg naprawdę ukarze, jeżeli bym pomyślał, że prezydent Duda chce porównywać UE do ZSRR, bądź proponować Polakom wybór czegoś takiego, jak było za czasów ZSRR – dodał Kosiniak-Kamysz. Prezes PSL podkreślił, że ma zwyczaj, w miarę swoich możliwości, odpowiadać na każdy list, dlatego odpowiedź na pismo posła Liroya-Marca skieruje w ciągu najbliższych kilku dni. Dowiedz się więcej: PSL zaproponuje wpisanie członkostwa w UE do polskiej konstytucji",Poseł Piotr Liroy-Marzec wystosował list otwarty do prezesa PSL,
https://wiadomosci.onet.pl/kraj/brexit-michel-barnier-spotkal-sie-z-premierem-mateuszem-morawieckim/ct5bl55,Termin wizyty Michela Barniera nieprzypadkowy? Główny negocjator UE spotkał się z premierem Mateuszem Morawieckim,"Dlaczego wizyta Michela Barniera została zaplanowana na dzień, w którym pierwotnie miał przypaść brexit? Dla rządu to sygnał, że Polska pozycja w tej rozgrywce jest bardzo duża - komentuje dla ""Rzeczpospolitej"" Michał Kolanko.","Jak wynika z rozmów ""Rzeczpospolitej"", na spotkaniu Morawieckiego z Barnierem długo rozmawiano przede wszystkim o dalszych scenariuszach po głosowaniu w Izbie Gmin planowanym na późne popołudnie. Rozmówcy gazety z rządu ""przekonują, że jego wynik dla Barniera był pewny, a francuski gość dużo czasu poświęcił na rozmowę o tzw. dłuższym przedłużeniu procesu wychodzenia Wielkiej Brytanii"". - Polska zwłaszcza po ostatniej Radzie Europejskiej stała się ważnym punktem na mapie dla unijnych dyplomatów. I stąd wizyta Barniera akurat dziś, w tak kluczowej chwili. To miało podkreślić, że nasi unijni partnerzy dostrzegają znaczenie Polski - przekonuje jeden z wysokich rangą rozmówców z rządu. Na wspólnej konferencji prasowej premier Morawiecki zapewnił, że Polska jest otwarta na dłuższe przedłużenie brexitu. A między innymi z misją sprawdzenia, co w tej sprawie do powiedzenia ma polski rząd przyjechał do Polski Michel Barnier. Więcej na stronie internetowej ""Rzeczpospolitej""","Warszawa, 29.03.2019. Premier Mateusz Morawiecki i Michel Barnier",
https://wiadomosci.onet.pl/swiat/brexit-izba-odrzuca-projekt-rzadu-may-ke-zabiera-stanowisko-ws-brexitu/fmnv2h6,KE po odrzuceniu przez Izbę Gmin projektu rządu Theresy May: scenariusz brexitu bez umowy prawdopodobny,"Scenariusz brexitu bez umowy 12 kwietnia jest obecnie prawdopodobny - oświadczył rzecznik Komisji Europejskiej, po głosowaniu w brytyjskiej Izbie Gmin, która odrzuciła rządowy projekt umowy wyjścia z Unii Europejskiej.","- Komisja ubolewa nad dzisiejszym negatywnym głosowaniem w Izbie Gmin. Zgodnie z decyzją Rady Europejskiej z dnia 22 marca okres przewidziany w ramach art. 50 ust. 3 zostaje przedłużony do 12 kwietnia. Do Wielkiej Brytanii należy wskazanie scenariuszy przed tą datą do rozważenia przez Radę Europejską. Scenariusz brexitu bez umowy 12 kwietnia jest obecnie prawdopodobnym scenariuszem - oświadczył rzecznik Komisji. - UE pozostanie zjednoczona. Korzyści wynikające z umowy o wyjściu Wielkiej Brytanii z UE, w tym okres przejściowy, w żadnym wypadku nie zostaną powtórzone w scenariuszu brexitu ""bez umowy"". Sektorowe minioferty nie są opcją - dodał rzecznik. Wcześniej Izba Gmin odrzuciła rządowy projekt umowy wyjścia z UE, kierując kraj w stronę bezumownego brexitu lub kolejnego przedłużenia procesu opuszczenia Wspólnoty i udziału w majowych wyborach do Parlamentu Europejskiego. Zgodnie z konkluzjami ubiegłotygodniowej Rady Europejskiej brytyjski rząd będzie musiał podjąć decyzję w tej sprawie do 12 kwietnia. Za przyjęciem umowy zagłosowało 286 posłów, a przeciwko - 344 (różnica 58 głosów). Deputowani wcześniej już dwukrotnie odrzucali pakiet umowy wyjścia z UE i deklaracji politycznej w sprawie przyszłych relacji ze Wspólnotą ze znaczną różnicą głosów - aż 230 w styczniu i 149 w połowie marca. Czyta więcej - Theresa May: docieramy do granic procesu wyjścia z UE Tym razem parlamentarzyści głosowali wyłącznie nad technicznym porozumieniem w sprawie warunków opuszczenia Wspólnoty, które reguluje m.in. rozliczenia dotyczące budżetu UE, kwestie związane z zachowaniem procesu pokojowego w Irlandii Północnej i praw obywateli UE. Samo jego przyjęcie zgodnie z brytyjskim prawem byłoby niewystarczające do pełnej ratyfikacji i wymagałoby dodatkowego głosowania nad deklaracją polityczną, ale spełniłoby warunek postawiony w ubiegłotygodniowym ultimatum ze strony Rady Europejskiej, która zażądała przyjęcia głównego tekstu do końca dnia w piątek jako warunku dla przedłużenia procesu opuszczenia Wspólnoty do 22 maja. Zobacz więcej: Donald Tusk zwołuje nadzwyczajny szczyt UE po głosowaniu Izby Gmin",Izba Gmin podczas dzisiejszego głosowania,
https://wiadomosci.onet.pl/swiat/brexit-wielka-brytania-izba-gmin-odrzucila-projekt-umowy-wyjscia-z-ue/vt5033y,Brytyjska Izba Gmin odrzuciła projekt umowy wyjścia z UE,"Brytyjska Izba Gmin odrzuciła rządowy projekt umowy wyjścia z UE, kierując kraj w stronę bezumownego brexitu lub kolejnego przedłużenia procesu opuszczenia Wspólnoty i udziału w majowych wyborach do Parlamentu Europejskiego. Rozwiązanie to poparło 286 posłów, przeciw było 344. Tuż po ogłoszeniu wyników Donald Tusk oświadczył, że zwołuje 10 kwietnia nadzwyczajne posiedzenie Rady.","- Wielka Brytania opuszcza 12 kwietnia - za dwa tygodnie. To za mało czasu, by wynegocjować nową umowę, a równocześnie parlament nie zgodził się na wyjście bez umowy - oświadczyła Theresa May. - Izba odrzuciła wszystkie możliwe opcje. Rząd będzie walczyć o uporządkowany brexit, tak jak wymaga od nas tego wynik referendum w sprawie wyjścia Wielkiej Brytanii z Unii Europejskiej - podkreśliła. May oceniła, że odrzucenie projektu umowy wyjścia z UE będzie miało ""bardzo poważne"" konsekwencje dla Wielkiej Brytanii. Ostrzegła, że w obliczu impasu politycy ""docierają do granic procesu"" w sprawie brexitu. Główny negocjator Komisji Europejskiej do spraw brexitu, Michel Barnier powiedział dziś w Warszawie, że Wielka Brytania ma teraz czas do 12 kwietnia, by przedstawić ewentualną nową strategię swojego wychodzenia ze Wspólnoty. Rządowy projekt umowy wyjścia Wielkiej Brytanii z UE został odrzucony głosami 34 posłów rządzącej Partii Konserwatywnej, którzy zagłosowali w piątek wbrew stanowisku rządu - wynika z protokołu głosowania opublikowanego przez Izbę Gmin. Przeciwko proponowanemu dokumentowi głosowali głównie eurosceptyczni deputowani torysów, ale także kilkoro proeuropejskich polityków, którzy opowiadają się za organizacją drugiego referendum w sprawie brexitu. Gdyby wszyscy zagłosowali zgodnie z dyscypliną partyjną, rząd uzyskałby niezbędną większość. Tuż po podaniu wyników głosowania Donald Tusk ogłosił zwołanie nadzwyczajnej Rady 10 kwietnia. Sama KE oświadczyła, że ""scenariusz brexitu bez umowy 12 kwietnia jest obecnie prawdopodobnym scenariuszem"". ""Komisja ubolewa nad dzisiejszym negatywnym głosowaniem w Izbie Gmin. Zgodnie z decyzją Rady Europejskiej z dnia 22 marca okres przewidziany w ramach art. 50 ust. 3 zostaje przedłużony do 12 kwietnia. Do Wielkiej Brytanii należy wskazanie scenariuszy przed tą datą do rozważenia przez Radę Europejską. Scenariusz brexitu bez umowy 12 kwietnia jest obecnie prawdopodobnym scenariuszem"" - podano w opublikowanym oświadczeniu. W samej Wielkiej Brytanii Jeremy Corbyn wzywał - po głosowaniu - by Theresa May odeszła ze stanowiska. Lider Partii Pracy wraz z liderem Szkockiej Partii Narodowej (SNP) - Ianem Blackfordem, wezwali do rozpisania przedterminowych wyborów parlamentarnych. Szef SNP zasugerował także jednostronne wycofanie się z procesu wyjścia ze Wspólnoty, ale takie rozwiązanie jest uważane za bardzo mało prawdopodobne. Lider eurosceptycznej frakcji wewnątrz Partii Konserwatywnej Steve Baker ocenił, że May powinna ustąpić ze stanowiska, przekazując stery w ugrupowaniu i kontrolę nad negocjacjami z UE nowej osobie. - To było tragiczne marnowanie czasu i energii - ocenił rządowe wysiłki na rzecz przyjęcia porozumienia. Już 1 kwietnia parlamentarzyści oraz rząd Theresy May przedstawią kolejne pomysły na ułożenie relacji z Unią Europejską. Jeśli nie będzie poparcia dla rozwiązań, możliwe jest wyjście z UE ""no deal"". W tle pojawia się też wizja rozpisania wyborów, przeprowadzenie referendum czy dalsze głosowania w Izbie Gmin. Zobacz także - Sondaż: czy Polacy chcą twardego brexitu? Wiceszef MSZ Polski Konrad Szymański, komentując dzisiejszy przebieg zdarzeń w Londynie, powiedział: - To zły sygnał płynący z brytyjskiego parlamentu. Może oznaczać perspektywę twardego brexitu 12 kwietnia lub wniosek o radykalne przedłużenie negocjacji. Dzisiejsza decyzja brytyjskiego parlamentu odpowiada na postawione w ubiegłym tygodniu ultimatum ze strony Rady Europejskiej, która zażądała przyjęcia głównego tekstu do końca dnia w piątek jako warunku dla przedłużenia procesu opuszczenia Wspólnoty do 22 maja. Zaprezentowana przez rząd propozycja rozłączenia umowy wyjścia i deklaracji politycznej pozwoliła na obejście wcześniejszej decyzji spikera Izby Gmin Johna Bercowa, który sugerował chęć zablokowania próby poddania ich pod trzecie głosowanie; deputowani wcześniej dwukrotnie wypowiedzieli się przeciwko ich zapisom, i to znaczną różnicą głosów - aż 230 w styczniu i 149 w marcu. Po odrzuceniu projektu umowy wyjścia Wielkiej Brytanii z UE przez Izbę Gmin holenderski premier Mark Rutte ocenił, że ""bardzo możliwy"" jest brexit bez umowy. - Jedna z dwóch dróg do uporządkowanego brexitu wydaje się teraz zamknięta. Pozostawia to tylko drugą ścieżkę, którą jest postawienie jasno przez Brytyjczyków, czego chcą przed 12 kwietnia - przekazał Rutte dziennikarzom w kilka minut po głosowaniu w brytyjskim parlamencie.",Theresa May podczas dzisiejszego głosowania w Izbie Gmin,
https://wiadomosci.onet.pl/swiat/wenezuela-juan-guaido-z-zakazem-pelnienia-funkcji-publicznych-przez-15-lat/9mt566z,Juan Guaido dostał zakaz pełnienia funkcji publicznych przez 15 lat,"Lider opozycji w Wenezueli Juan Guaido ma na 15 lat zakazane pełnienie funkcji publicznych - poinformował państwowy rewident księgowy w tym południowoamerykańskim państwie. Guaido nazwał to posunięcie ""farsą"".","Stojący na czele organu kontroli administracyjnej i finansowej Elvis Amoroso ocenił, że w ""osobistych deklaracjach finansowych"" Guaido występują niespójności, a jego ""zapis wydatków nie odpowiada poziomowi dochodu"". Dodał, że to maksymalna kara dozwolona przez prawo. Zobacz także materiał Onetu: Wenezuelski galimatias - Nie ma rewidenta, nie ma zakazu pełnienia funkcji; tylko wenezuelski parlament może powołać rewidenta - oświadczył w reakcji na tę decyzję Guaido, nazywając oświadczenie Amorosa ""farsą"". Podkreślił, że Amoroso został powołany na to stanowisko przez prorządową Konstytuantę, a nie - jak przewiduje prawo - Zgromadzenie Narodowe. Na fali masowych wystąpień przeciwko prezydentowi Nicolasowi Maduro, Guaido - przewodniczący parlamentu i lider tamtejszej opozycji - pod koniec stycznia ogłosił się tymczasowym przywódcą Wenezueli. Wiele krajów, w tym USA i większość państw UE, uznało Guaido za prawowitego prezydenta Wenezueli. Maduro zachowuje jednak poparcie Rosji, Chin i Kuby, a także kontrolę nad instytucjami państwowymi i armią. Zobacz galerię z Wenezueli - awarie prądu, nieczynne bankomaty, hiperinflacja i puste półki W kraju trwa stan faktycznej dwuwładzy, pogłębia się najpoważniejszy kryzys polityczny i gospodarczy w jego historii. Wenezuelska gospodarka znajduje się w zastoju, waluta nie ma praktycznie żadnej wartości, a w sklepach brakuje wszystkiego.",Wenezuela: Juan Guaido z zakazem pełnienia funkcji publicznych przez 15 lat,
https://wiadomosci.onet.pl/swiat/spiker-izby-gmin-dzis-glosowanie-w-sprawie-brexitu/wbzwvbt,Spiker Izby Gmin: dziś głosowanie w sprawie brexitu,"Brytyjski rząd podda dziś pod głosowanie w parlamencie umowę wyjścia kraju z UE bez deklaracji politycznej w sprawie przyszłych relacji, aby przedłużyć brexit do 22 maja - zapowiedziała szefowa klubu Partii Konserwatywnej w Izbie Gmin Andrea Leadsom.","- Unia Europejska zgodzi się na przesunięcie (terminu brexitu) do 22 maja tylko pod warunkiem, że umowa wyjścia zostanie przyjęta w tym tygodniu. Piątkowy wniosek daje parlamentowi szansę na zagwarantowanie tego przedłużenia - tłumaczyła Leadsom. - Zachęcam wszystkich posłów do poparcia tej propozycji i zapewnienia, że opuścimy Wspólnotę 22 maja, co da ludziom i przedsiębiorstwom pewność, której potrzebują"" - dodała. Przegłosowanie projektu umowy wyjścia do godz. 23 (o północy w Polsce) jest warunkiem postawionym Wielkiej Brytanii przez Radę Europejską w celu uzyskania technicznego przedłużenia brexitu do 22 maja, dając dodatkowy czas na implementację tej decyzji i pełen proces ratyfikacji. Czytaj również: Donald Tusk wskazuje kluczową datę dla Londynu ws. brexitu Rządowa propozycja zakłada oddzielenie technicznej umowy wyjścia od wzbudzającej kontrowersje deklaracji politycznej w sprawie modelu przyszłych relacji z UE. Przyjęcie tak sformułowanego wniosku wystarczy do spełnienia warunku Rady Europejskiej, ale - jak przyznała Leadsom - nie spełnia wymogów ratyfikacyjnych zapisanych w brytyjskim prawie, te jednak będą mogły być zrealizowane w późniejszym terminie. Dzisiejsze głosowanie będzie miało także wymiar symboliczny, bo 29 marca był pierwotnym terminem brexitu. W razie nieprzyjęcia proponowanej umowy do końca bieżącego tygodnia Wielka Brytania będzie miała czas do 12 kwietnia, by zdecydować się albo na brexit bez umowy, albo na przedłużenie swego członkostwa w UE i udział w wyborach europejskich. W ten sposób zapewniłaby sobie czas na znalezienie wyjścia z impasu politycznego, na przykład przez zorganizowanie drugiego referendum lub szerszą zmianę proponowanego modelu relacji z UE, np. przez pozostanie we wspólnym rynku lub w unii celnej. Zobacz także: Brytyjscy posłowie są przeciw wszystkim wersjom brexitu, choć zapaliło się światełko dla powtórnego referendum [KOMENTARZ] - Chyba wszyscy możemy się zgodzić, że nie chcemy znaleźć się w sytuacji, w której będziemy prosili o kolejne przedłużenie i musieli mierzyć się z potencjalnym obowiązkiem udziału w wyborach do Parlamentu Europejskiego - argumentowała Leadsom.",John Bercow,
https://wiadomosci.onet.pl/opinie/witold-waszczykowski-europejski-atak-na-polski-rzad-opinia/mcqmls6,Witold Waszczykowski: europejski atak na polski rząd [OPINIA],W kontekście zbliżających się wyborów europejskich warto przyjrzeć się niektórym procesom politycznym i ich anomaliom – pisze były szef MSZ Witold Waszczykowski.,"Do lat 90. ubiegłego stulecia w dyplomacji obowiązywały polityków wysokiego szczebla niepisane zasady odnośnie wizyt składanych w innych krajach. I tak w czasie wizyty starano się zachowywać kurtuazyjnie wobec gospodarzy odwiedzanego państwa, nawet gdy wzajemne relacje nie były zbyt ciepłe. Inną zasadą było powstrzymywanie się od wizyty we wrażliwym czasie, takim jak kampania wyborcza w państwie gospodarza. Było to podyktowane oczywistym względem, chęcią nie ingerowania w proces wyborczy przez zewnętrzną stronę. Niestety od lat te dobre obyczaje w dyplomacji są naruszane. Jednym z pierwszych drastycznych przykładów to zorganizowanie wizyty kanclerz Merkel w Polsce we wrześniu 2011 roku. W środku kampanii wyborczej do Sejmu zorganizowano kilkugodzinny szczyt Partnerstwa Wschodniego, dokładnie pod kalendarz pani kanclerz. Merkel oczywiście nie była zainteresowana nieprzygotowanym szczytem PW, który faktycznie skończył się fiaskiem. Jednak jej wizyta została wykorzystana do poparcia PO i Donalda Tuska. Krytykując przed laty politykę zagraniczną rządu PO-PSL wskazywałem na liczne przykłady inicjatyw międzynarodowych, które miały jedynie taki propagandowy charakter. Zobacz także: Schetyna spotkał się w Brukseli z Tuskiem. O czym rozmawiali? Totalna opozycja próbuje obecnie powtórzyć te rozwiązania. Organizuje międzynarodowe spotkania zagranicą lub w kraju, nie w celu realizacji naszych interesów państwowych, ale w celu atakowania i krytykowania polskich władz. Kilka tygodni temu na partyjne spotkanie PO z działaczami Europejskiej Partii Ludowej zaproszono Sekretarza Generalnego NATO. W tym czasie Polska celebrowała 20. rocznicę akcesji do Sojuszu Atlantyckiego. Zwolennicy opozycji podnosili histeryczny zarzut, iż w obecnej sytuacji, Polska nie byłaby przyjęta do Sojuszu. Była to czytelna aluzja. Oczekiwano, że Jens Stoltenberg, polityk lewicy, pozwoli sobie na jakieś kąśliwe uwagi wobec obecnego rządu. Te nadzieje się nie spełniły. Sekretarz NATO wręcz przeciwnie, unikał wszelkich odniesień politycznych i bardzo ciepło wyraził się o wywiązywaniu się przez Polskę z zobowiązań sojuszniczych. Totalnej opozycji nie zawodzi zaś Frans Timmermans, który wspiera sędziów TSUE w polityce piętnowania Polski. Komisarz nie ustaje też w publicznym popieraniu lewicowych partii polskich. Już zapowiedział, że weźmie udział w kampaniach wyborczych SLD i partii Wiosna. Polityczna kampania Timmermansa wywołuje zdziwienie w Brukseli, gdzie ten urzędnik jest nadal czynnym komisarzem. Podnosi się zastrzeżenia, że urzędnik wykorzystuje stanowisko i przynależne temu apanaże do prowadzenia działalności politycznej w czasie, gdy powinien wypełniać funkcje bezstronnego komisarza. Kolejna pomoc dla totalnej opozycji przychodzi z Trybunału Sprawiedliwości UE. TSUE to upolityczniona instytucja, składająca się z sędziów desygnowanych przez rządy państw członkowskich. Nie może więc dziwić, iż zajmuje się praworządnością w Polsce, choć nie leży to w kompetencjach Trybunału, a skarga Komisji stała się bezprzedmiotowa po nowelizacji prawa w Polsce. Wyznaczenie terminu przedstawienia wstępnego orzeczenia nie przypadkiem ma być ogłoszone na trzy dni przed wyborami europejskimi. Kilka dni przed wyborami TSUE ma się zająć też przebrzmiałą sprawą relokacji uchodźców. Takie procedowanie i terminy jednoznacznie dowodzą politycznego uwikłania kolejnej instytucji europejskiej w proces wspierania opozycji polskiej.  Polityczną postawą wykazał się już kilka dni temu prezes TSUE, który niedawno uczestniczył w kongresie prawników polskich. Obecne zachowanie TSUE to swoista recydywa, gdyż trybunał ten wypowiedział się już w podobnym stylu tuż przed polskimi wyborami samorządowymi. Działania TSUE i zachowanie Timmermansa zostało ostatnio przelicytowane przez Manfreda Webera. Poseł bawarskiej CSU jest w europarlamencie szefem Europejskiej Partii Ludowej i kandydatem na szefa Komisji Europejskiej. Perspektywa przyszłego stanowiska uderzyła do głowy i zaburzyła zdolności kurtuazyjnego i dyplomatycznego zachowania się w zaprzyjaźnionym kraju. Jak się należało spodziewać, po przedstawicielu liberalnej elity europejskiej, Weber nakrzyczał na polski rząd, że złamał praworządność w kraju, a w polityce zagranicznej wycofał Polskę na margines Europy. Żadnej kurtuazji i dyplomacji. Czysto arbitralny, paternalistyczny, a nawet arogancki osąd. Młody Weber ma za nic rady starszego kolegi Wolfganga Schaeuble (przewodniczącego Bundestagu), który przestrzegał, że Niemcy nie mają prawa oceniać Polaków.  Czytaj również: Brytyjscy posłowie są przeciw wszystkim wersjom brexitu, choć zapaliło się światełko dla powtórnego referendum [KOMENTARZ] W czasie wizyty w Polsce i w licznych wypowiedziach medialnych Weber wraca do sloganów i projektów reform zgodnie z zasadą integracji europejskiej, jeszcze więcej tego samego. Opowiada się za silną Europą, lecz nie precyzuje, co to znaczy. Jest to szerszy problem, gdyż nikt z głoszących to powszechne hasło nie tłumaczy, co ono oznacza. Podobnie jest z nawoływaniem do przestrzegania europejskich wartości. Każdy, kto o nich mówi, definiuje je odrębnie, zależnie od przynależności do politycznego obozu. W art. 2 TUE są wymienione wartości: poszanowanie godności osoby ludzkiej, wolność, demokracja, równość, państwo prawa, poszanowanie praw człowieka, mniejszości. Wspomina się o pluralizmie, niedyskryminacji, tolerancji, sprawiedliwości, solidarności oraz równości kobiet i mężczyzn. Jednak nie definiuje się tych pojęć. Za sloganami o silnej i demokratycznej Unii, opartej na europejskich wartościach, stoją twarde, narodowe interesy niemieckie. Tym najważniejszym interesem jest rozszerzanie strefy euro. To na funkcjonowaniu tej waluty właśnie Niemcy zarabiają najwięcej w Europie. Stąd usilne podkreślanie, że euro strefa jest liderem integracji europejskiej. Stąd nieustanne zachęty o powrót Polski do mainstreamu europejskiego, do współkierowania Europą przez trójkąt weimarski. Obok tej rzekomej marchewki pokazują się jednak groźby użycia pałki przeciw Polsce. Stąd slogany o wartościach, rzekomo łamanych przez Polskę. Chcąc zmusić nas do przyjęcia waluty euro, Weber straszy obcięciem funduszy strukturalnych i Europą wielu prędkości, która ma nas wyłączyć z procesów decyzyjnych. Zgodnie z traktatami europejskimi, fundusze spójności i dopłaty rolnicze to rekompensaty za otwarcie naszego rynku wobec starych członków, dokonane jeszcze na długo przed naszym członkostwem. To rekompensaty wyrównawcze za zyski, jakie uzyskują bardziej rozwinięte gospodarki zachodnie na naszym rynku. Środki te są obliczane na podstawie algorytmów uwzględniających poziom rozwoju gospodarczego i wielkość populacji państwa członkowskiego. Fundusze oceniane są tylko w kontekście praktyk korupcyjnych. Fundusze europejskie nie są zatem żadną nagrodą za dobre zachowanie. Warto też przypominać, że około 70 eurocentów z każdego euro wraca na Zachód, gdzie kupujemy materiały i technologie na nasze inwestycje. Fałszywa jest opinia, że traktujemy Unię jako bankomat. To my często mamy wrażenie, że jesteśmy traktowani jako kolonia, rezerwuar taniej pracy i rynku zbytu dla produktów nie pierwszej jakości.  Zmiana zatem systemu przyznawania dopłat wymagałaby zmiany traktatu lizbońskiego w formule konsensu. Nie można poza traktatowo tworzyć nowych kryteriów rozdziału funduszy europejskich. Nie ma ponadto w traktatach, ani innych dokumentach europejskich prawnie wiążących, żadnych definicji praworządności. To są prerogatywy państw członkowskich, a nie instytucji europejskich. Nie można zatem straszyć Polski i naszego regionu powiązaniem zasady praworządności z wypłatą dopłat.  Zobacz także: Reforma prawa autorskiego. Izba Wydawców Prasy o faktach i mitach Wiele wskazuje, że Europa wielu prędkości nie leży w interesie Niemiec. Berlin nie poparł ostatnio projektów francuskiego prezydenta. Macronowi odmówiono stworzenia odrębnego budżetu euro. Niemcy proponują jedynie wspólny fundusz inwestycyjny dla strefy euro. Niemcom nie opłaca się odrębny budżet, który finansowałby niezreformowaną gospodarkę francuską. Niemcom nie opłaca się też odcinać bogatego obszaru państw V4, z którym ich handel przewyższa relacje handlowe z Francją. W ubiegłym roku Niemcy dostrzegły też znaczenie Trójmorza i zgłosiły chęć przyłączenia się do tej inicjatywy w charakterze obserwatora. To jasny sygnał, że nie da się izolować i zmarginalizować naszej części Europy i powrócić do splendid isolation Europy karolińskiej.  Straszenie redukcją lub wstrzymaniem dopłat i marginalizacją nie przynosi efektów. W ostatnich trzech latach w Polsce odbył się szczyt NATO, Światowe Dni Młodzieży z udziałem Ojca Świętego, szczyt Trój-morza, szczyt klimatyczny ONZ, konferencja bliskowschodnia. Odwiedziło nas liczne grono najważniejszych przywódców europejskich i światowych. Brak efektów polityki straszenia zapewne skłonił prezydenta Francji do wyrażenia chęci odwiedzenia nas. Wreszcie i Francja dostrzegła potencjał Polski i regionu, w którym Niemcy robią kokosowe interesy. Władze polskie pozytywnie zareagowały na ten sygnał. Jednocześnie słusznie wskazały, że najlepszym momentem do wizyty będzie czas po wyborach europarlamentarnych. Ta wizyta nie może być kolejnym instrumentem ingerencji w naszą wewnętrzną politykę. Dobrze, że jesteśmy mądrzy przed szkodą.",Siedziba Parlamentu Europejskiego w Strasburgu,
https://wiadomosci.onet.pl/kraj/w-brukseli-tusk-spotkal-sie-ze-schetyna-tematem-przyszlosc-europy-i-polski/9qt2d2e,Grzegorz Schetyna spotkał się w Brukseli z Donaldem Tuskiem. O czym rozmawiali?,"Lider PO Grzegorz Schetyna spotkał się w Brukseli z przewodniczącym Rady Europejskiej Donaldem Tuskiem. Według doradcy Schetyny ds. międzynarodowych Marcina Bosackiego, spotkanie dotyczyło ""przyszłości Polski i Europy"".","Zdjęcie ze spotkania zamieścił dziś po południu na Twitterze i Facebooku sam Schetyna. Jego doradca do spraw międzynarodowych, były ambasador RP w Kanadzie i b. rzecznik MSZ Marcin Bosacki powiedział, że tematem rozmowy była ""przyszłość Polski i Europy"". - To była bardzo dobra rozmowa. Dotyczyła spraw przyszłości Polski i Europy - podkreślił. Z nieoficjalnych informacji Polskiej Agencji Prasowej wynika, że szef Platformy i Donald Tusk rozmawiali m.in. o zaplanowanych na 26 maja wyborach do Parlamentu Europejskiego i brexicie.","W Brukseli Tusk spotkał się ze Schetyną. Tematem ""przyszłość Europy i Polski""",
https://wiadomosci.onet.pl/politico/brexit-co-dalej-zapalilo-sie-swiatelko-dla-powtornego-referendum/wr70h5s,"Brytyjscy posłowie są przeciw wszystkim wersjom brexitu, choć zapaliło się światełko dla powtórnego referendum [KOMENTARZ]","W Izbie Gmin posłowie ""orientacyjnie"" głosowali nad kilkoma sposobami wyjścia Wielkiej Brytanii z Unii i opowiedzieli się przeciwko każdemu z nich. Oszaleli? Może, ale w tym chaosie przynajmniej wiadomo już, że najmniej są przeciwko pozostaniu w unii celnej z Brukselą albo powtórnemu referendum. I kategorycznie nie chcą katastrofalnego rozstania bez umowy.","Niejednoznaczny wynik orientacyjnych głosowań podkreśla tylko, w jaki klincz wszedł brytyjski kryzys polityczny. Premier Theresa May nadal walczy o poparcie dla swojej umowy brexitowej i nie wyklucza trzeciego głosowania w tej sprawie w piątek. Znów ma niewielkie szanse na zwycięstwo, ale gdyby jej się udało, to zgodnie z propozycją Brukseli, Wielka Brytania dostałaby czas na porządne przygotowanie brexitu i opuściłaby Unię 22 maja. Jednak nawet jej zobowiązanie, że odda sprawę brexitu w ręce innego przywódcy – jeśli posłowie zgodzą się na jej umowę o wyjściu – nie zdołało przekonać wszystkich kolegów partyjnych. Wielu dalej woli chaotyczny rozwód bez umowy, którą odrzucają, ponieważ zawiera w sobie ów słynny ""backstop"", czyli gwarancje, że nie powstanie granica na wyspie Irlandia. Problem z backstopem zniknąłby, gdyby Izba Gmin postanowiła, że Zjednoczone Królestwo ma pozostać po brexicie w unii celnej z UE, co oznacza, że niepotrzebne są wewnątrz niej żadne granice. I choć dla zagorzałych zwolenników całkowitego zerwania z Brukselą takie rozwiązanie jest nie do przyjęcia, to jednak propozycja unii celnej uzyskała w Izbie największe poparcie. Największe poparcie nie oznacza jednak, że posłowie byli w sumie ""za"". Na ostatniej prostej procesu rozstania z Unią nic nie jest proste w Londynie, więc także i ta wersja brexitu została w Izbie Gmin odrzucona – zabrakło 8 głosów. Polecamy: POLITICO w oryginale - jak doszło do tego bałaganu z brexitem Posłowie mają teraz ponownie głosować nad węższym zakresem opcji brexitu w poniedziałek. Warto pamiętać, że kilka dni temu Izba zdecydowała o przejęciu z rąk rządu kontroli nad procesem brexitu i teraz to oni, a nie pani May decydują co dalej w tej sprawie. Najpierw jednak, do jutra, Izba ma czas, by postanowić, czy zgadza się na umowę o wyjściu – taki termin Brytyjczycy dostali od przywódców krajów unijnych. I jeśli się nie zgodzą po raz trzeci, to Wielka Brytania 12 kwietnia z hukiem i w totalnym bałaganie wyleci z Unii bez porozumienia. Przy odrzuceniu umowy rozwodowej, Izba Gmin ma jeszcze możliwość poproszenia Brukseli o wielomiesięczne przedłużenie członkostwa w UE i znalezienie wyjścia z impasu politycznego, na przykład przez drugie referendum lub pozostanie we wspomnianej unii celnej. Takie wielomiesięczne przedłużenie spowodowałoby jednak nieprzyjemną dla brexiterów konieczność wzięcia przez Brytyjczyków udziału w majowych wyborach do Parlamentu Europejskiego. Co gorsze, dla wszystkich zwolenników rozwodu, nawet tych ""miękkich"", którzy zgodziliby się na unię celną, mocne poparcie uzyskała propozycja referendum, które miałoby ratyfikować ostateczne porozumienie, ale mogłoby ponownie zawierać zasadnicze pytanie: ""czy chcesz wyjścia z Unii Europejskiej"". Ta opcja przegrała jedynie 27 głosami (268 do 295), ale liczba głosujących za nią była największa ze wszystkich propozycji, o jakich decydowali posłowie. Ciekawe, że przypadkowo wynik odzwierciedlił rezultat pierwszego referendum ws. brexitu z 2016 roku: 52 proc. było posłów przeciw, a 48 proc. – za. Czytaj również: Donald Tusk wskazuje kluczową datę dla Londynu ws. brexitu Minister ds. brexitu Stephen Barclay powiedział zaraz po głosowaniu, że brak większości dla którejkolwiek z propozycji ""jedynie wzmocnił nasz pogląd, że wynegocjowany przez nas projekt umowy jest najlepszą opcją"" i wezwał posłów do natychmiastowego poparcia umowy z Brukselą. Posłowie chyba jednak bardzo się tym wezwaniem nie przejęli i w poniedziałek będą debatować, co dalej. Jedyne, co ustalono, to że parlament zgodził się na nowe, zaproponowane przez unijnych przywódców terminy brexitu – 12 kwietnia lub 22 maja. Cóż za upokorzenie dla dumnego Albionu – tak bardzo Wyspiarze pokłócili się w sprawie sposobu rozstania z Unią, że już nie tylko warunki, ale nawet datę wyjścia dyktuje im Bruksela. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Speaker Izby Gmin John Bercow,
https://wiadomosci.onet.pl/swiat/dyrektywa-ws-praw-autorskich-fakty-i-mity/5hyfek2,Reforma prawa autorskiego. Izba Wydawców Prasy o faktach i mitach,"Parlament Europejski przyjął wczoraj dyrektywę o prawach autorskich. W głosowaniu 348 europosłów było za, 274 przeciw, a 36 wstrzymało się. To efekt dwóch i pół roku trudnych negocjacji. Temat jest przedstawiany dość skrótowo, a w interpretacji dyrektywy pojawiają się błędy. Izba Wydawców Prasy wypunktowała najważniejsze informacje - przedstawiając fakty i obalając mity dotyczące nowych przepisów.","Jak wyjaśniało wczoraj ""Politico"", ""uzgodnione przepisy dają wszystkim unijnym wydawcom prasowym uprawnienie, by domagać się od Google wynagrodzenia za to, że ich treści pojawiają się w Google News"". Jednocześnie zobowiązują też platformy takie jak YouTube do zawarcia umów licencyjnych z branżą rozrywkową, producentami filmowymi, wytwórniami muzycznymi, organizacjami zbiorowego zarządzania prawami i innymi posiadaczami praw autorskich, jeśli chcą one, by treści objęte tymi prawami mogły być u nich udostępniane. Platformy będą prawnie odpowiadać za przypadki, kiedy ktoś nielegalnie umieści chronione prawami autorskimi i licencjami treści. Wśród wygranych na nowych przepisach ""Politico"" wskazało m.in. wydawców prasowych - europejskie koncerny takie jak Mondadori lub Axel Springer (współudziałowiec europejskiej wersji Politico), ponieważ otrzymali ogólnoeuropejskie prawa pokrewne. Jak wyjaśnia Izba Wydawców Prasy: Prawa pokrewne to siostrzane prawa do prawa autorskiego (stąd też ich nazwa), których celem jest ochrona nakładów poniesionych przez producenta w związku z powstaniem utworu, treści. W naszym przypadku są to koszty, bez poniesienia których materiały prasowe nie mogłyby powstać (wynagrodzenia dziennikarzy, redaktorów, grafików, fotografów itp.; utrzymanie redakcji; inwestycje w wyposażenie techniczne). Prawa pokrewne dla wydawców prasy zapewniłoby wydawcom takie same prawa, jakie już przysługują producentom utworów muzycznych, filmów czy programów komputerowych, których ukończone utwory są w pełni chronione. Obecnie wydawcy nie posiadają takich praw (konieczne wprowadzenie art. 11 projektu dyrektywy w sprawie praw autorskich na jednolitym rynku cyfrowym).  1. Podatek od linków To żaden podatek, którego właściwości i cele są całkowicie inne od propozycji. Chodzi o uznanie wydawców za podmioty praw. W art. 11 wyraźnie zapisano, iż regulacja nie będzie dotyczyć linków, pojedynczych słów i bardzo krótkich wycinków. Linkowanie nie jest zatem zagrożone. 2. Szkoda dla małych wydawców Bez prawa mali wydawcy są „na przegranej pozycji” w negocjacjach z gigantami internetowymi a także polskimi platformami. To właśnie przede wszystkim małych wydawców nie stać na prowadzenie kosztownych procesów sądowych. Prawo pokrewne daje im odpowiednią ochronę i wzmacnia ich pozycję negocjacyjną. 3. Nowe, nadzwyczajne prawo dla wydawców To nie jest nowe prawo. Takie prawo – i to w zdecydowanie szerszym zakresie – przysługuje od lat producentom muzyki czy filmów, nadawcom radiowym i TV, producentom gier i oprogramowania i jest z powodzeniem wykorzystywane przez beneficjentów. 4. Prawo przeciwko użytkownikom, kryminalizacja ich zachowań Propozycja w żaden sposób nie zmienia sytuacji użytkownika, który dalej będzie mógł przesyłać linki czy dzielić się tekstami z przyjaciółmi. Stosowane będą wszystkie dotychczasowe wyjątki dla użytkowników o ile nie służą celom biznesowym. Dodatkowo dyrektywa wprowadzi nowe wyjątki, m.in. w zakresie tzw. eksploracji tekstów i danych, który szczególnie będzie służył polskiej nauce. Umowy zawierane przez platformy z twórcami i producentami mają gwarantować ochronę użytkowników, którzy nie będą pociągani do odpowiedzialności za zamieszczanie na platformach treści podlegających ochronie prawnoautorskiej. 5. Prawo przeciwko Google Nie chodzi tutaj o żadną konkretną firmę, ale o model biznesowy polegający na odnoszeniu korzyści z wykorzystywania materiałów prasowych bez ponoszenia jakichkolwiek kosztów związanych z ich powstaniem i bez wypłaty rekompensat właścicielom praw. Faktycznie dotyczy to głównie wielkich, światowych koncernów internetowych. 6. Blokowanie dostępu do treści Wydawcy – wobec spadku nakładów papierowych wydań – poszerzają swój zasięg poprzez udostępnianie swoich treści na różnorodnych nośnikach i we wszelkich formatach. W interesie wydawców leży szeroka dostępność treści, dlatego nikt nie będzie blokował dostępu. 7. Hiszpania i Niemcy Rozwiązania niemieckie i hiszpańskie nie są „nieskuteczne”. W Niemczech trwa postępowanie antymonopolowe przed sądem, a zgoda wydawców na darmowe korzystanie z treści jest warunkowa do czasu zakończenia wspomnianego postępowania. W Hiszpanii wydawcy odnoszą korzyści i to pomimo zamknięcia Google News – ruch na strony wydawców jest większy niż przed zamknięciem serwisu Google, a organizacja zbiorowego zarządzania podpisuje już umowy z innymi agregatorami. 8. Tylko dla „bogatych” wydawców W artykule 11. wyraźnie zapisano, iż dziennikarze mają dostać uczciwy udział w rekompensatach otrzymywanych przez wydawców z tytułu prawa pokrewnego. W Polsce wydawcy zdecydowali, iż będzie to równy udział – 50% dla dziennikarzy i 50% dla wydawców.  Chodzi o takie sytuacje, w których pośrednik zamieszcza informacje prasowe (najważniejsze części artykułu), zaspokajając zainteresowanie czytelnika, który nie przechodzi na stronę wydawcy (często nie ma nawet linku). Pośrednik korzysta bezpośrednio zamieszczając reklamy, sprzedając dostęp priorytetowy, a także pośrednio – zbierając ogromną ilość danych o użytkowniku (co ma wymierną wartość – profilowanie oferty nie tylko reklamowej). Izba Wydawców Prasy szczegółowo odnosi się też do budzącego zastrzeżenia art. 13 dyrektywy, mówiącego o obowiązku filtrowania treści przez wydawców. 1. To cenzura internetu Regulacja art. 13 dotyczy tylko wąskiego grona dużych podmiotów technologicznych – tzw. dostawców usług udostępniania treści online, którzy aktywnie udostępniają treści i na nich zarabiają. Będą oni zobowiązani do monitorowania treści zamieszczanych przez internautów i podpisywania umów z twórcami i producentami. Przewiduje się zwolnienie z odpowiedzialności, jeśli z przyczyn niezależnych od portalu nie udało zawrzeć się umowy. Środki podejmowane przez platformy mają być wypracowane w ramach dialogu pomiędzy zainteresowanymi stronami (platformami, posiadaczami praw, organizacjami użytkowników) i nie mogą też prowadzić do generalnego monitorowania treści. 2. Uderzy w start-upy W przepisie wyraźnie zaznaczono, iż regulacja nie dotyczy podmiotów, które istnieją na rynku krócej niż trzy lata i o obrotach niższych niż 10 mln euro rocznie. Regulacja obejmie zatem tylko duże platformy – mikro, małe i średnie przedsiębiorstwa mogą dalej działać tak, jak dotychczas. 3. Ucierpią internauci Regulacja przewiduje dodatkową ochronę internautów. Umowy licencyjne muszą zawierać gwarancje, iż internauta nie będzie odpowiadać za „wrzucanie” treści chronionych prawem autorskim. Dodatkowo przewiduje się obligatoryjne wyjątki dot. cytowania, krytykowania, recenzowania, karykatury, parodii, pastiszu - czyli memy i gify dalej mogą być tworzone. Ponadto istnieć ma sprawny mechanizm odwoławczy, gdyby coś zostało niesłusznie zablokowane.  Chcesz być na bieżąco z najważniejszymi informacjami dnia? Polub Onet Wiadomości na Facebooku! Źródła: Izba Wydawców Prasy, ""Politico""",,
https://wiadomosci.onet.pl/kraj/dyrektywa-o-prawach-autorskich-przyjeta-jak-glosowali-polacy/ds05z0y,Dyrektywa o prawach autorskich przyjęta. Jak głosowali Polacy?,"Parlament Europejski w Strasburgu poparł unijną dyrektywę o prawach autorskich. W głosowaniu 348 europosłów było za, 274 przeciw, a 36 wstrzymało się od głosu. Polacy w PE byli podzieleni podczas głosowania. Przeciwko jej przyjęciu zagłosowało 32 europosłów z Polski. Za przyjęciem było siedmiu Polaków, od głosu wstrzymało się czworo polityków. Przedstawiamy pełną listę głosujących za portalem 300Polityka.pl","Przeciwko dyrektywie zagłosowało wszystkich 18 europosłów z PiS: Ryszard Czarnecki, Edward Czesak, Anna Fotyga, Beata Gosiewska, Czesław Hoc, Marek Jurek, Karol Karski, Sławomir Kłosowski, Zdzisław Krasnodębski, Urszula Krupa, Zbigniew Kuźmiuk, Ryszard Legutko, Stanisław Ożóg, Bolesław Piecha, Ryszard Piotrowski, Tomasz Poręba, Jadwiga Wiśniewska, Kosma Złotowski oraz niezależny, choć kandydujący z list PiS Jacek Saryusz-Wolski. Przeciwni byli też wszyscy europosłowie PSL (Andrzej Grzyb, Krzysztof Hetman, Jarosław Kalinowski i Czesław Siekierski), część polityków PO (Michał Boni, Danuta Jazłowiecka, Adam Szejnfeld i Róża Thun) i SLD (Lidia Geringer de Oedenberg i Adam Gierek). Przeciwni dyrektywie byli także Marek Marusik, Stanisław Żółtek z Nowej Prawicy oraz Robert Iwaszkiewicz z Wolności. POLECAMY: Kto wygrał, a kto stracił na reformie prawa autorskiego Przyjęcie dyrektywy poparli politycy PO: Tadeusz Zwiefka, Bogdan Zdrojewski, Marek Plura, Julia Pitera, Barbara Kudrycka, Agnieszka Kozłowska-Rajewicz i Danuta Huebner. Jak informuje portal 300Polityka.pl reszta posłów Platformy w ogóle nie zagłosowała. Z SLD nie zagłosowała Krystyna Łybacka. Od głosu wstrzymali się natomiast Kazimierz M. Ujazdowski oraz europosłowie SLD: Janusz Zemke i Bogusław Liberadzki. Przyjęcie dyrektywy oznacza dla PE koniec procesu legislacyjnego, który rozpoczął się w 2016 r. Teraz państwa członkowskie będą musiały zatwierdzić decyzję Parlamentu w nadchodzących tygodniach. Jeśli państwa członkowskie zaakceptują tekst przyjęty przez europarlament, wejdzie on w życie po opublikowaniu w dzienniku urzędowym, a następnie państwa członkowskie będą miały dwa lata na jego wdrożenie. Dyrektywa o prawach autorskich na jednolitym rynku cyfrowym ma zmienić zasady publikowania i monitorowania treści w internecie. W założeniu ma sprawić m.in., że właściciele praw autorskich - muzycy, autorzy scenariuszy, twórcy - będą mieli możliwość wynegocjowania lepszych umów o wynagrodzenie za korzystanie z ich utworów, gdy są one udostępnianie na platformach internetowych. PE napisał po głosowaniu w komunikacie, że YouTube, Facebook i Google News to niektóre z tych największych firm internetowych, na które przepisy te będą miały największy wpływ. Wskazał też, że jednocześnie w efekcie wejścia w życie nowych regulacji internet pozostanie przestrzenią wolności słowa. POLECAMY: PE poparł unijną dyrektywę o prawach autorskich Nie wszyscy podzielają jednak to zdanie. Przeciwnicy tych regulacji mają wątpliwości, czy przepisy nie będą ograniczały wolności słowa w sieci. Wcześniej Polska, Holandia, Włochy, Finlandia i Luksemburg nie poparły wypracowanego porozumienia w Radzie UE w tej sprawie. Te podziały w UE unaoczniła debata, które odbyła się krótko przed głosowaniem. Podczas emocjonalnej dyskusji część europosłów opowiedziała się za odrzuceniem dyrektywy, inni za jej przyjęciem pod warunkiem usunięcia niektórych artykułów, a część za jej przyjęciem w całości. Najwięcej kontrowersji budzą artykuły 11 i 13 dyrektywy, które zostały poparte przez PE. Artykuł 13 wprowadza obowiązek filtrowania treści pod kątem praw autorskich, natomiast artykuł 11 dotyczy tzw. praw pokrewnych dla wydawców prasowych. Ten pierwszy jest najczęściej przywoływany w kontekście zagrożenia dla wolności wypowiedzi w sieci. Na mocy zmian przepisami art. 13 nie będą objęte: encyklopedie internetowe, np. Wikipedia, archiwa edukacyjne i naukowe oraz platformy pasywne (tzw. usługi w chmurze dla indywidualnych użytkowników jak Dropbox), platformy w ramach otwartego dostępu, platformy sprzedażowe jak Ebay czy Amazon i wszystkie platformy, których głównym celem nie jest dostęp do treści objętych prawem autorskim (np. portale randkowe) ani ich magazynowanie. Platformy, których dotyczy art. 13, powinny podpisać licencje z właścicielami praw na treści chronione prawem autorskim. Jeśli platforma nie otrzyma takiej licencji, będzie musiała usunąć treści wskazane przez właściciela praw. Jeśli platforma nie dopełni obowiązków, będzie odpowiedzialna za nielegalne treści wprowadzane przez użytkowników. Regulacjami nie mają być jednak objęte prace internautów takie jak memy, gify itp. Art. 11, określany przez przeciwników jako podatek od linków, odnosi się do tego, jakie elementy artykułu dziennikarskiego mogą być publikowane przez agregatory treści bez konieczności wnoszenia opłat licencyjnych. Regulacje wymagają, by platformy, np. Facebook, płaciły posiadaczom praw autorskich za publikowane przez użytkowników treści albo kasowały takie materiały. Wydawcy prasy będą mieli możliwość negocjowania licencji z platformami i agregatorami treści. Nowe prawo nie dotyczy prywatnego i niekomercyjnego użytkowania tekstów prasowych przez indywidualnych użytkowników, nie dotyczy również hiperlinków, a wraz z nimi krótkiego wyciągu z artykułu. Na mocy przepisów wydawcy mają obowiązek dzielenia się wpływami z nowego prawa z autorami danej publikacji. Przed ostatecznym głosowaniem odrzucono wniosek o głosowanie poprawek przed całością projektu nowych przepisów. W głosowaniu europosłowie PiS wypowiedzieli się przeciwko dyrektywie. Siedmiu europosłów PO zagłosowało za, czterech przeciw. Europosłowie PSL - Andrzej Grzyb, Krzysztof Hetman, Jarosław Kalinowski i Czesław Siekierski - byli przeciw. Przeciwko był też Adam Gierek. Od głosu wstrzymali się Bogusław Liberadzki i Janusz Zemke.",Dyrektywa o prawach autorskich przyjęta. Jak głosowali Polacy?,
https://wiadomosci.onet.pl/swiat/brexit-co-dalej-izba-gmin-za-przeprowadzeniem-serii-orientacyjnych-glosowan/xdxn1x9,Porażka Theresy May. Parlamentarzyści zbuntowali się i przeforsowali serię głosowań dopuszczających inne warianty brexitu,"Brytyjscy parlamentarzyści zbuntowali się przeciwko premier May i zagłosowali za przyznaniem Izbie Gmin większej roli w procesie brexitowym. Podkreślając skalę podziałów wewnątrz ugrupowania, aż trzech wiceministrów zdecydowało się na rezygnację z zajmowanych stanowisk, aby zagłosować przeciwko rządowej linii.","Kluczowa poprawka do rządowego projektu neutralnej uchwały na temat stanu negocjacji ws. brexitu została zgłoszona - wbrew rządowi Theresy May - przez byłego szefa Cabinet Office w rządzie Davida Camerona, Olivera Letwina. Zmiana została przyjęta różnicą 27 głosów (329 do 302). Aż trzech wiceministrów - spraw zagranicznych Alistair Birt, zdrowia Steve Brine i biznesu Richard Harrington - zdecydowało się na rezygnację z zajmowanych stanowisk, aby móc zagłosować przeciwko rządowej linii. W ten sam sposób - wbrew własnej administracji - zagłosowało łącznie aż 30 posłów torysów. Ostateczny, poprawiony projekt uchwały został ponownie przyjęty różnicą 27 głosów (327 do 300). Posłowie przeprowadzą serię głosowań jutro, po cotygodniowej sesji pytań i odpowiedzi z udziałem premier Theresy May. Przed rozpoczęciem debaty deputowani będą mogli zgłaszać alternatywne wobec rządowego porozumienia ws. wyjścia z Unii Europejskiej modele relacji ze Wspólnotą lub inne rozwiązania na wyjścia z trwającego impasu wokół brexitu, jak np. przeprowadzenie drugiego referendum. Dokładna lista opcji i formuła głosowania będą ustalone jutro. Przegłosowanie żadnej z opcji w jutrzejszym głosowaniu nie będzie wiążące prawnie dla rządu May, ale będzie stanowić wyraz politycznej woli Izby Gmin. Nie jest jednak wykluczone, że seria głosowań pokaże, że żaden z alternatywnych scenariuszy nie może liczyć na większość w parlamencie, pogłębiając trwający kryzys polityczny związany z dwukrotnym odrzuceniem rządowego projektu umowy wyjścia z Unii Europejskiej.  Formalnie głosowania zostaną przeprowadzone w formie wniosków ze strony posłów, dzięki jednodniowemu zawieszeniu konwencji, która zwyczajowo daje rządowi prawo do ustalania porządku obrad w parlamencie. Odpowiadając w imieniu rządu na wczorajszą porażkę, rzecznik ministerstwa ds. brexitu ocenił decyzję parlamentu za ""rozczarowującą"" w obliczu wcześniejszego zobowiązania administracji do przeprowadzenia podobnej serii głosowań bez decydowania się na zawieszenie tej zasady. - Ta poprawka zakłóca balans pomiędzy naszymi demokratycznymi instytucjami i ustanawia niebezpieczny, nieprzewidywalny precedens na przyszłość - dodał. Jak zaznaczył, ""chociaż teraz to rolą parlamentu jest nakreślenie kolejnych kroków w związku z tą zmianą, rząd będzie nadal wzywał do realizmu: jakiekolwiek rozważone opcje muszą być gotowe do realizacji w porozumieniu z Unią Europejską"". - Parlament powinien wziąć pod uwagę, jak długo te negocjacje by trwały i czy wymagałyby dłuższego przedłużenia procesu wyjścia z UE, który oznaczałby konieczność zorganizowania wyborów do Parlamentu Europejskiego - zakończył. W trakcie wcześniejszej debaty także premier Theresa May sygnalizowała swój jednoznaczny sprzeciw wobec takich głosowań, przypominając, że w przeszłości prowadziło to do sprzecznych wniosków lub do sytuacji, w której przyjęcie jakiegoś wniosku okazywało się niemożliwe. Jednocześnie podkreśliła w tym kontekście, że wynik takiej procedury nie będzie koniecznie wiążący prawnie dla jej rządu, tłumacząc, że ""żadna władza nie może podjąć »w ciemno« zobowiązania do realizacji pewnego działania, kiedy nie wie, jakie ono może być"". Zapewniła jednak, że jej administracja będzie ""konstruktywnie zaangażowana w ten proces"". Przeprowadzenie serii orientacyjnych głosowań mogłoby potencjalnie pozwolić premier na zwiększenie presji na eurosceptyczne skrzydło Partii Konserwatywnej i północnoirlandzką Demokratyczną Partię Unionistów (DUP), które dotychczas odmawiały zagłosowania za rządowym projektem porozumienia z UE. Downing Street liczyłoby na to, że w obliczu rosnącego ryzyka złagodzenia kursu wobec Brukseli lub wręcz odwrócenia decyzji o opuszczeniu Wspólnoty krytyczni posłowie mogliby w ostatniej chwili przed piątkowym terminem zdecydować się na udzielenie poparcia rządowej umowie wyjścia z UE. Zwolennicy brexitu w Partii Konserwatywnej i liderzy DUP wykluczali jednak wczoraj taki scenariusz, podkreślając, że nie poddadzą się szantażowi ze strony parlamentu.",Parlament przejmuje kontrolę - na jeden dzień - nad procesem głosowań dotyczących brexitu,
https://wiadomosci.onet.pl/swiat/msw-wielkiej-brytanii-rozpoczyna-kampanie-ws-praw-obywateli-ue-po-brexicie/yh3f92q,MSW Wielkiej Brytanii rozpoczyna kampanię ws. praw obywateli UE po brexicie,"Brytyjski resort spraw wewnętrznych rozpoczął dziś ogólnokrajową kampanię informacyjną zachęcającą 3,3 miliona obywateli UE do złożenia wniosku o uzyskanie nowego statusu imigracyjnego, który będzie wymagany po wyjściu Wielkiej Brytanii ze Wspólnoty.","Informacje na temat systemu osiedleńczego (ang. EU Settlement Scheme) mają się znaleźć na billboardach i innych nośnikach reklamowych w 6 tys. miejsc na terenie W. Brytanii, w tym - jak zapewniono - ""w każdym dużym mieście"", a następnie będą także rozpowszechniane za pomocą reklam w telewizji, radiu i internecie, w tym w mediach prowadzonych przez społeczności imigranckie. Całościowy budżet kampanii to blisko 3,75 miliona funtów (18,76 miliona złotych). Oficjalne uruchomienie systemu zaplanowano na sobotę, 30 marca. Wtedy też zniesiona zostanie dotychczasowa opłata za złożenie wniosku. W procesie aplikowania konieczne będzie potwierdzenie tożsamości, miejsca zamieszkania oraz braku wyroków skazujących. Aby uzyskać status osoby osiedlonej (ang. settled status), trzeba będzie udowodnić, że w ostatnich pięciu latach przebywało się na terytorium Zjednoczonego Królestwa przez co najmniej sześć miesięcy w każdym z tych lat. W przeciwnym razie osoba składająca wniosek otrzyma tymczasowy status osiedlony (ang. pre-settled status), który będzie można zmienić po spełnieniu wymogu pięciu lat. Uzyskanie nowego statusu - opartego na brytyjskim, a nie, jak dotychczas, unijnym prawie - zagwarantuje zachowanie większości dotychczasowych praw dotyczących m.in. pobytu, pracy, edukacji i dostępu do świadczeń społecznych. Jeśli dojdzie do porozumienia Londynu z Brukselą w sprawie warunków brexitu, obywatele UE będą mieli do końca czerwca 2021 roku czas na zarejestrowanie się. W razie brexitu bez umowy czas ten skróci się do końca grudnia 2020 roku. Wiceminister spraw wewnętrznych ds. imigracji Caroline Nokes zapewniła w poniedziałek, że traktuje priorytetowo ""zadbanie o to, aby obywatele państw członkowskich Unii Europejskiej, którzy osiedlili się tutaj i tak wiele dali z siebie naszemu społeczeństwu, nadal czuli się mile widziani"". - Dlatego właśnie uruchamiam tę kampanię, (...) aby każdy, kto ma do tego prawo, wiedział jak aplikować i otrzymać status, którego potrzebuje. Chcę, aby obywatele UE pozostali i nadal uważali Wielką Brytanię za swój dom, i zachęcam wszystkich do złożenia wniosku, gdy tylko system zostanie uruchomiony - dodała. Od połowy stycznia wnioski mogli składać w publicznej fazie testowej obywatele UE, którzy mają ważne paszporty biometryczne, oraz członkowie rodzin spoza UE dysponujący biometrycznymi kartami pobytu. Wcześniej prowadzono także testy sektorowe, obejmujące m.in. pracowników szkolnictwa wyższego i publicznej służby zdrowia. Na 30 marca - pierwszy dzień funkcjonowania systemu - zaplanowano także otwarte, bezpłatne spotkanie z prawnikami w Polskim Ośrodku Społeczno-Kulturalnym (POSK) w Hammersmith w zachodnim Londynie. Przez dwie godziny - od 11.30 do 13.30 - eksperci będą wyjaśniali działanie nowego systemu oraz odpowiadali na pojawiające się pytania dotyczące zabezpieczenia praw w obliczu brexitu. Wydarzenie jest organizowane we współpracy z londyńskim ratuszem oraz organizacją pomocową East European Resource Centre (EERC) w ramach prowadzonej przez burmistrza Londynu Sadiqa Khana kampanii ""Londyn jest otwarty"", która służy podkreśleniu międzynarodowego charakteru brytyjskiej stolicy.",,
https://wiadomosci.onet.pl/kraj/premier-wegier-apeluje-do-rodakow-przed-wyborami-do-pe-trzeba-im-pokazac-w-brukseli/b0068ww,"Viktor Orban: nie pozwólmy, żeby brukselska bańka oderwała nas od ziemi!","Premier Węgier zaapelował do Węgrów o udział w majowych wyborach do Parlamentu Europejskiego. - Trzeba pokazać ludziom w Brukseli, że na Węgrzech dzieje się to, czego chcą Węgrzy - mówił w Radiu Kossuth.","- Nie jesteśmy skłonni robić tego, co dyktuje Bruksela, jeśli nie jest to dobre dla Węgrów - zaznaczył. - Trzeba pokazać ludziom w Brukseli, że na Węgrzech dzieje się to, czego chcą Węgrzy, i to nie w Brukseli, w biurach różnych skręcających w lewo partii i ""organizacji pozarządowych"" George’a Sorosa, będzie zapadała decyzja o tym, co się dzieje na Węgrzech i w Europie – oznajmił Orban. Mówił, że w 2010 r. Bruksela domagała się oszczędności, na co rząd odesłał z kraju Międzynarodowy Fundusz Walutowy i obniżył podatki. Potem – jak powiedział – Bruksela chciała, by „banki mogły wyciągnąć od ludzi stukrotność kredytów walutowych” oraz by obowiązywały wysokie ceny mediów, na co Węgry wprowadziły ich obniżkę. - Potem powiedzieli, żebyśmy wpuścili migrantów, a my zbudowaliśmy ogrodzenie. Teraz oznajmili, żebyśmy przyjmowali z powrotem migrantów, ale my nie chcemy się zgodzić na obowiązkowe kwoty relokacyjne – oświadczył Orban. Czytaj także - FAS: Europie grozi powrót do podziałów z czasów zimnej wojny Według niego „proimigracyjne kraje” nie zrezygnowały z planów przeobrażenia Europy Środkowej w multikulturalne państwa o mieszanych społeczeństwach. Według niego Zachód nie uważa tego za zagrożenie terroryzmu. - Ja jednak dotrzymuję pola, bez mrugnięcia okiem stanę nawet do najbardziej brutalnego konfliktu, bo moralna przewaga jest po naszej stronie – oznajmił. Zaznaczył, że to Węgrzy będą decydować, co się dzieje w ich kraju. - Możemy zawierać kompromisy w mniej ważnych sprawach, ale teraz jest post, a post służy do tego, żeby dać pierwszeństwo sprawom ważnym, a istotą jest migracja – powiedział. Według niego brukselscy politycy żyją w „bance mydlanej”. - Nie pozwólmy, żeby brukselska bańka oderwała nas od ziemi! – apelował. I jak dodał, Europa to nie Bruksela, tylko państwa członkowskie. - To my dajemy im pełnomocnictwa, a nie oni posługują się nami, dlatego to my musimy mówić, co oni mają robić – powiedział. Premier nawiązał też do faktu zawieszenia w środę rządzącego na Węgrzech Fideszu w prawach członka Europejskiej Partii Ludowej (EPL). Zaznaczył, że dla dobra żadnej dyscypliny partyjnej nie zrezygnuje z obrony chrześcijańskiej Europy i walki z migracją. Zgromadzenie polityczne EPL decydując o zawieszeniu Fideszu przypomniało w rezolucji o warunkach, jakie jest partii przedstawił szef frakcji EPL w PE Manfred Weber. Chodziło o zdjęcie plakatów z szefem KE Jean-Claude'em Junckerem, na których twierdzono, że chce on wraz z amerykańskim finansistą George'em Sorosem „osłabić prawa państw członkowskich do ochrony granic” i „ułatwić imigrację poprzez wizę migracyjną”, przeproszenie za słowa, że ci, którzy domagali się wyrzucenia Fideszu z EPL za tę kampanię, to ""pożyteczni idioci"", oraz wyjaśnienie sytuacji Uniwersytetu Środkowoeuropejskiego (CEU). - Rząd węgierski ujawnił plany Brukseli dotyczące migracji, dlatego są teraz wściekli, ale nie wolno się cofnąć, nieustannie trzeba informować ludzi, muszą mieć świadomość, do czego szykuje się Bruksela - powiedział Orban. Wybory do Parlamentu Europejskiego odbędą się na Węgrzech 26 maja. Zobacz również - Sierakowski: Orban Niemców już nie potrzebuje, Kaczyński tak [OPINIA] Według opublikowanego 1 marca sondażu Instytutu Nezoepont na rządzącą na Węgrzech koalicję konserwatywnego Fideszu i Chrześcijańsko-Demokratycznej Partii Ludowej chce głosować w wyborach do PE 54 proc. respondentów deklarujących, że na pewno pójdą do urn. Z badania wynika, że węgierska koalicja rządząca może zdobyć o dwa mandaty więcej niż ma obecnie, czyli 14 zamiast 12. Sondaż wykazał, że na narodowy Jobbik chce głosować 13 proc. badanych, co przełożyłoby się na najwyżej 3 mandaty z 21 przypadających na Węgry, a na Węgierską Partię Socjalistyczną 11 proc. (2 mandaty). Koalicja Demokratyczna zdobyłaby 6 proc. głosów, a partia Polityka Może Być Inna 5 proc. Obie te formacje uzyskałyby po jednym mandacie.",Premier Węgier apeluje do rodaków przed wyborami do PE: trzeba im pokazać w Brukseli!,
https://wiadomosci.onet.pl/swiat/fas-europie-grozi-powrot-do-podzialow-z-czasow-zimnej-wojny-na-wschod-i-zachod/nemrk6r,FAS: Europie grozi powrót do podziałów z czasów zimnej wojny – na Wschód i Zachód,Brexit nie jest jedynym problemem trapiącym Unię Europejską. 30 lat po upadku żelaznej kurtyny Europie ponownie grozi podział na Wschód i Zachód. Symptomem notorycznych napięć jest konflikt z Fideszem Viktora Orbana.,"Połowiczna decyzja w sprawie partii Orbana, która nie została wykluczona z Europejskiej Partii Ludowej, lecz jedynie zawieszona w prawach członkowskich, wynika z obawy przed przyłączeniem się Fideszu do eurosceptycznej frakcji Europejskich Konserwatystów i Reformatorów – pisze Ralph Bollmann we „Frankfurter Allgemeine Sonntagszeitung” (FAS). Do EKR należą PiS i brytyjscy konserwatyści – przypomina „FAS”. „Brexit stworzył nadzieję na osłabienie frakcji eurosceptyków, jednak w przypadku zaostrzenia sytuacji, mogą ją zasilić nowe partie” – ostrzega autor. Oprócz Fideszu potencjalnymi kandydatami są zdaniem autora Akcja Niezadowolonych Obywateli (ANO) Andreja Babisza oraz socjaldemokraci z Rumunii i Słowacji. Bollmann zwraca uwagę na fakt, że eurosceptyczne partie utrzymują ze sobą raczej luźne kontakty. Jedynie kraje Grupy Wyszehradzkiej tworzą bardziej zintegrowaną strukturę. Jeżeli wszystkie te partie stworzą bardziej zwartą formację, to Europa może znaleźć się w poważnych tarapatach – ocenia „FAS”. Jednym z powodów ponownego pęknięcia Europy na Wschód i Zachód jest ekonomia. Wschodni Europejczycy od 2004 roku co prawda zrobili duże postępy w pościgu za Zachodem, jednak wyraźna różnica między obu częściami kontynentu utrzyma się jeszcze przez długi czas. „Kto chce dostawać pensję na zachodnim poziomie, ten musi poszukać sobie pracy na Zachodzie” – pisze Bollmann. Ważniejsze od pieniędzy są prawdopodobnie czynniki kulturowe. Wielu zachodnich Europejczyków nadal mówi z lekceważeniem o „braciach i siostrach” ze Wschodu. „W Brukseli parlamentarzyści, unijni komisarze a nawet szefowie rządów (z Europy Wschodniej) traktowani byli długo jak osoby potrzebujące korepetycji z zachodniej demokracji i gospodarki rynkowej” - pisze dziennikarz „FAS” zaznaczając, że chodzi przecież o kraje, który wyzwoliły się od komunizmu, a następnie przeszły przyspieszony kurs kapitalizmu. Politycy i urzędnicy w Brukseli przyznają, że ton w kontaktach z krajami wschodnioeuropejskimi był niewłaściwy. Zmiana podejścia jest jednak obecnie bardzo trudna, gdyż wiele z tych krajów zwróciło się w kierunku nacjonalizmu. Zdaniem „FAS” eurosceptycyzm na Wschodzie Europy ograniczany jest przez płynące z Zachodu unijne fundusze. „Nawet Viktor Orban wie, że bez pomocy UE sytuacja gospodarcza jego kraju byłaby dużo skromniejsza. Dlatego premier Węgier rzadko blokuje podejmowane w Brukseli decyzje, jeśli nie dotyczą polityki uchodźczej lub jego własnych działań w dziedzinie praworządności” – czytamy w „FAS”.    ","""Wielu zachodnich Europejczyków nadal mówi z lekceważeniem o „braciach i siostrach” ze Wschodu""",
https://wiadomosci.onet.pl/kraj/mateusz-morawiecki-chce-byc-premierem-zwyklych-polakow-a-nie-moznych-tego-swiata/dqlx1d4,"Mateusz Morawiecki: chcę być premierem zwykłych Polaków, a nie możnych tego świata","- Chcę być premierem, który zapewnia lepszy los, coraz bardziej europejskie zarobki wszystkim Polakom. Nie chcę być premierem możnych tego świata - mówił dziś premier Mateusz Morawiecki w Strzelinie.","- Nie chcę służyć tym, którzy Polski nie mają na pierwszym miejscu, którzy nie patrzą na zwykłych ludzi, emerytów, ludzi, którzy nie mogli końca z końcem związać czasami - zaznaczył szef rządu. Ocenił, że PiS potrafiło ""wydobyć"" pieniądze, z których zostały sfinansowane programy socjalne PiS, pieniądze, które ""ktoś rozkradał, marnotrawił"". - To wielkie marnotrawstwo, te choroby toczące nasz budżet w latach (rządów) naszych poprzedników, to przyzwolenie na mafie VAT-owskie, to wtedy występowało i my chcieliśmy i potrafiliśmy to zmienić - powiedział premier. Czytaj również - Panie Grzesiu, my się Pana tak boimy jak Shrek Fiony! Jak mówił, ""to nie jest przypadek, że te blisko 100 mld"" zł, czyli - jak mówił - ""jedna czwarta polskiego budżetu"", PiS było w stanie przeznaczyć ""po prostu dla ludzi"". Przekonywał, że programy z ""piątki PiS"" wywołały też ""pozytywne zdumienie"" polityków w Brukseli, że ""tak pozytywnie przekładają się na gospodarkę"". - Bo te programy są spójne. My patrzymy na społeczeństwo, gospodarkę i na państwo jako na jedną całość. Państwo ma pomagać społeczeństwu i przedsiębiorcom, gospodarce, by się bogacili, by mieli wyższe zarobki, wyższe emerytury - mówił. Zobacz również - Kaczyński: jeśli nie zwyciężymy w kolejnych wyborach Polska zacznie się cofać Dzisiaj PO przedstawiła swoich kandydatów na listy KE do Parlamentu Europejskiego - czytaj więcej",Premier podczas konwencji regionalnej PiS,
https://wiadomosci.onet.pl/kraj/ponad-200-polskich-filmowcow-apeluje-do-europoslow-o-poparcie-dyrektywy-w-sprawie/s4yn54y,Ponad 200 polskich filmowców apeluje do europosłów o poparcie dyrektywy w sprawie praw autorskich,"Ponad 200 filmowców, w tym Agnieszka Holland, Małgorzata Szumowska, Wojciech Smarzowski, Jan Komasa, Borys Jankosz, Joanna Kos-Krauze, Juliusz Machulski, Jan P.Matuszyński, Jagoda Szelc, Filib Bajon, czy Jacek Bromski, apeluje do europosłów o poparcie dyrektywy w sprawie praw autorskich. Jak podkreślają autorzy listu, głosowanie jest przełomowym momentem zarówno dla polskiej, jak i europejskiej kultury, a także wszystkich, którzy mają wkład w jej rozwój.","Poniżej publikujemy treść listu. Szanowne Europosłanki, Szanowni Europosłowie! Przed Państwem kluczowe głosowanie dotyczące dyrektywy w sprawie praw autorskich na jednolitym rynku cyfrowym. Jest to przełomowy moment dla polskiej i europejskiej kultury, a także wszystkich osób zaangażowanych w jej tworzenie i rozwój. Rozwiązania wypracowane przez instytucje unijne stanowią szansę na wzmocnienie pozycji twórców, stworzenie przejrzystych reguł dotyczących korzystania z cudzej twórczości i sprawiedliwy podział zysków z tytułu eksploatacji utworów w środowisku cyfrowym. W imieniu polskich filmowców zwracamy się do Państwa z gorącym apelem o poparcie dyrektywy! W ostatnich latach internet stał się jednym z najważniejszych miejsc udostępniania dóbr kultury. Tymczasem twórca jest prawie całkowicie pozbawiony możliwości czerpania zysków z cyfrowej eksploatacji jego dzieł. Przyjęcie dyrektywy pozwoli na zmniejszenie tej rażącej dysproporcji i większe poszanowanie nakładów pracy twórców. Odrzucenie wypracowanego w trudzie przez unijne instytucje kompromisu opóźni natomiast na wiele lat reformę prawa autorskiego w internecie oraz podtrzyma i pogłębi dominującą pozycję globalnych koncernów stojących za operatorami platform internetowych. W informacjach medialnych przeciwnicy dyrektywy kładą akcent niemal wyłącznie na zagrożenia, które niesie za sobą przyjęcie art. 11 i 13 dyrektywy. W sposobie, w jakim dyrektywa jest powszechnie przedstawiana trudno jednak doszukać się rzetelnej analizy prawnej tych przepisów. Gdy wnikliwie ktoś chciałby przyjrzeć się jej skutkom, z pewnością dojdzie do wniosku, że dyrektywa nie pogorszy pozycji przeciętnych użytkowników internetu, a także nie stanowi żadnych zagrożeń dla wolności słowa. Wręcz przeciwnie! Europejski prawodawca zdecydował się na wzmocnienie ochrony końcowego użytkownika poprzez zobowiązanie gigantów technologicznych do nabywania licencji na treści udostępniane przez internautów. Również odpowiedzialność za ewentualne naruszenia praw autorskich nie będzie obciążała końcowych użytkowników tak jak obecnie, a właściciela platformy, na której są udostępniane utwory przez użytkowników. Pozostałe przepisy dyrektywy również rzadko stanowią przedmiot pogłębionej debaty publicznej. Oprócz przytaczanych najczęściej art. 11 i 13, składają się na nią takie przepisy jak art. -14 oraz art. 14 - 16a. Rozwiązanie w nich przewidziane wzmacniają pozycję twórców w umowach z producentami i dystrybutorami przyznając im prawo do proporcjonalnego wynagrodzenia uwzględniającego również zyski z dystrybucji. Przepisy te umożliwiają także korzystanie z takich mechanizmów jak roszczenie o podwyższenie wynagrodzenia, prawo do otrzymywania informacji od producentów i dystrybutorów oraz obowiązkowe mediacje w sytuacjach konfliktowych. Nie trzeba nikogo przekonywać, że platformy internetowe czerpią ogromne zyski umożliwiając korzystanie z cudzej twórczości. Poczucie sprawiedliwości nakazuje dzielenie się tymi zyskami z tymi, którzy włożyli największy twórczy wysiłek w ich powstanie. Masowa eksploatacja utworów bez stosownego wynagrodzenia doprowadzić może do rezygnacji z tworzenia ambitnych i wartościowych dzieł. Nie zmarnujmy szansy na przyjęcie sprawiedliwych reguł w cyfrowym świecie! Nowa dyrektywa ma zmienić zasady publikowania i monitorowania treści w internecie. Przepisy wzbudzają sporo kontrowersji. Przeciwnicy tych regulacji ostrzegają przed cenzurą w internecie i końcem wolności w sieci, zwolennicy wskazują natomiast, że zmiana prawa jest konieczna, by chronić twórców i dostosować przepisy do rzeczywistości. Szczególne zastrzeżenia budzą dwa artykuły projektu. Chodzi o art. 13, który wprowadza obowiązek filtrowania treści pod kątem praw autorskich, oraz art. 11, dotyczący tzw. praw pokrewnych dla wydawców prasowych. Proponowane przepisy przewidują, że giganci internetowi, np. platformy takie jak Facebook, będą musiały płacić, jeśli korzystają z pracy artystów i dziennikarzy. Parlament Europejski podkreśla, że wiele wprowadzonych przez niego zmian ma na celu zagwarantowanie, że artyści, zwłaszcza muzycy, wykonawcy i autorzy scenariuszy, a także wydawcy wiadomości i dziennikarze, otrzymają wynagrodzenie za swoją pracę, gdy inni korzystają z niej za pośrednictwem takich platform jak YouTube lub Facebook oraz agregatorów wiadomości, takich jak Google News. Stanowisko europarlamentu zaostrzyło proponowane przez Komisję Europejską rozwiązanie w sprawie odpowiedzialności platform internetowych i agregatorów za naruszenia praw autorskich. Dotyczyć ma to również fragmentów, gdzie wyświetlana jest tylko niewielka część tekstu wydawcy wiadomości. Europosłowie opowiedzieli się też za wzmocnieniem pozycji autorów i wykonawców, umożliwiając im żądanie dodatkowego wynagrodzenia od strony wykorzystującej ich prawa, jeśli początkowo uzgodnione wynagrodzenie stało się ""nieproporcjonalnie"" niskie w stosunku do generowanych wpływów. - Byłem przekonany, że parlamentarzyści będą bardziej przychylni użytkownikom i jestem nieco zdziwiony ostateczną wersją dyrektywy. Ale to jeszcze nie jest koniec, bo procedura legislacyjna trwa - mówił w ubiegłym roku w rozmowie z Onetem Paweł Lewandowski, podsekretarz stanu w Ministerstwie Kultury i Dziedzictwa Narodowego.",PISF (logo),
https://wiadomosci.onet.pl/kraj/nazwiska-kandydatow-po-na-listach-ke-do-parlamentu-europejskiego-2019/5hp4kf6,PO przedstawia swoich kandydatów na listach KE do PE. Schetyna: KE to polski sposób na pokonanie populistów,"PO podała dziś listę swoich kandydatów do zbliżających się wyborów europejskich. O godz. 11 rozpoczęła się Rada Krajowa, wczoraj zarząd PO zatwierdzał nazwiska tych, którzy powalczą o miejsca w Parlamencie Europejskim. - Panowie z PiS-u! Wbijcie sobie to do głowy, że tu jest Polska a nie Rosja! Tu jest Zachód a nie Wschód! - mówił, rozpoczynając radę Grzegorz Schetyna.","Okręg nr 1 - Pomorze 1. Janusz Lewandowski, europoseł PO i były minister prywatyzacji Pozostali kandydaci: Magdalena Adamowicz, Grzegorz Furgo, Jarosław Wałęsa Okręg nr 2 - Kujawsko-Pomorskie 1. Radosław Sikorski, były szef MSZ w rządzie Donalda Tuska Pozostali kandydaci: Krzysztof Brejza Okręg nr 3 - Podlaskie - Warmińsko-Mazurskie 1. Tomasz Frankowski, były piłkarz, reprezentant Polski i zawodnik Jagiellonii Białystok Pozostali kandydaci: Anna Wojciechowska, Bożena Kamińska, Jacek Protas Okręg nr 4 - Warszawa 2. Andrzej Halicki, szef PO na Mazowszu, były minister cyfryzacji 3. Kamila Gasiuk-Pihowicz, była posłanka Nowoczesnej, która przeszła do Platformy Pozostali kandydaci: Paweł Zalewski, Michał Boni Okręg nr 5 - Mazowsze 2. Dariusz Rosati, europoseł PO, były szef MSZ w rządach SLD-PSL Pozostali kandydaci: Jolanta Hibner Okręg nr 6 - Łódź Kandydaci: Joanna Skrzydlewska, Witold Stępień, Dorota Rutkowska Okręg nr 7 - Wielkopolska 1. Ewa Kopacz, była premier i minister zdrowia 10. Adam Szejnfeld, obecnie europoseł Pozostali kandydaci: Michał Wawrykiewicz Okręg nr 8 - Lubelskie 2. Joanna Mucha, posłanka PO, była minister sportu Pozostali kandydaci: Kornelia Wróblewska Okręg nr 9 - Podkarpackie 2. Krystyna Skowrońska, posłanka PO Pozostali kandydaci: Elżbieta Łukacijewska Okręg nr 10 - Małopolska - Świętokrzyskie 1. Róża Thun, europosłanka PO 5. Bogusław Sonik, obecnie europoseł Pozostali kandydaci: Jagna Marczułajts, Adam Cyrański Okręg nr 11 - Śląsk 1. Jerzy Buzek, były premier 3. Mirosława Nykiel, posłanka PO 4. Jan Olbrycht, europoseł PO Pozostali kandydaci: Marek Plura Okręg nr 12 - Dolnośląskie - Opolskie 1. Janina Ochojska, działaczka społeczna, założycielka Polskiej Akcji Humanitarnej 2. Jarosław Duda, senator PO, były wiceminister pracy Pozostali kandydaci: Andrzej Buła, Władysław Kozakiewicz Okręg nr 13 - Zachodniopomorskie - Lubuskie 2. Bartosz Arłukowicz, były minister zdrowia w rządach PO Pozostali kandydaci: Elżbieta Polak, Witold Phal Zobacz materiał Andrzeja Stankiewicza: To oni mają pokonać PiS. Nazwiska liderów list wyborczych koalicji PO-PSL-SLD-N w wyborach europejskich - Powołaliśmy Koalicję, bo chcemy być razem i nie damy się podzielić. To jest nowy polski patent na zwycięstwo. Jedność ludzi dobrej woli. To ważny moment, zdecyduje o przyszłości naszej ojczyzny - zaczął swoje przemówienie, jako pierwszy na Radzie Krajowej, Grzegorz Schetyna. - KE to polski sposób na pokonanie populistów. Przed nami nikt tego nie zrobił. W jedności siła! Chrzest bojowy za nami, pierwsza próba podzielenia nam nie udała się - stwierdził Schetyna. - Dzisiejsza władza nie rozumie, że wolni obywatele RP to polska tradycja i nasza przyszłość - podkreślał. - Panowie z PiS wbijcie sobie to do głowy - tu jest Polska a nie Rosja! Tu jest Zachód a nie Wschód! - mówił. - Tu jest Polska, panie Kaczyński! - mówił, zwracając się do zebranych Schetyna. - Zamiast partyjnych miernot zatrudnieni zostaną fachowcy - podkreślał lider PO. - PiS nie walczy o fundusze z UE. PiS chce wysłać do PE nieudaczników - stwierdził Schetyna. - Nasi kandydaci będą walczyć o lepszy fundusz dla Polski z UE - deklarował, gdy sala biła mu brawo. - PiS tego nie zrobi, bo przegrywa w UE 1:27. Ja zobowiązuje się, że Polska dostanie więcej dotacji, niż wynika to dzisiaj z budżetu. Taki jest wybór - mniej pieniędzy z UE czy miliardy więcej! - mówił Grzegorz Schetyna w trakcie przemówienia. - Nasz szczegółowy plan na kolejne wybory będziemy stopniowo przedstawiać od 6 kwietnia. Żaden plan budowy Polski dostatniej, bezpiecznej i nowoczesnej nie powiedzie się, jeśli Polska będzie, jak dziś, na marginesie Europy - zapowiedział lider PO. Czytaj również - Panie Grzesiu, my się Pana tak boimy jak Shrek Fiony! W swoim przemówieniu Schetyna mówił ponadto o programie ""wyższa płaca"". - Wielki wybór dla Polaków: albo ciepłe posadki dla działaczy partyjnych PiS – albo wyższe płace i niższe podatki dla wszystkich Polaków - mówił Schetyna. - My mamy program ""wyższa płaca"". Będą niższe podatki i składki ZUS, będą zachęty do aktywności zawodowej. Mogę zapewnić: w 2030 portfel Polaków dorówna włoskiemu i hiszpańskiemu - deklarował. - W nowoczesnym państwie pomoc socjalna to rzecz niezbędna. Po raz kolejny z całą mocą gwarantuję: nic co przyznane nie będzie odebrane. Fundamentem są dobre warunki dla tych, którzy pracują - wskazywał. - Już nigdy nie powtórzy się haniebny dzień, gdy polityk piastujący urząd prezydenta RP mówi, że podwyżki dla nauczycieli to populizm, a po chwili podpisuje prawie półtora miliarda na propagandę swej partii w TVP - mówił dalej lider PO. - Po trzecie, najważniejsze, godne płace. Nie będę przypominał tych grubiańskich rad polityków PiS dla nauczycieli o prokreacji. Albo bezczelnych kłamstw, że politycy zarabiają równie mało - podkreślał Schetyna w trakcie przemówienia. - Dla PiS rolnik jest dobry tylko wtedy kiedy głosuje, potem niech już sobie radzi sam. Polska musi być potęgą w produkcji żywności, a obowiązkiem rządu jest dbać o interesy rolników w Unii, w tym walczyć o zrównanie dopłat - powiedział dziś lider Platformy. Schetyna stwierdził również, że: ""Odwrotnie niż PiS, zapewnimy rozwój niskoemisyjnej energetyki. Zdobędziemy na to pieniądze unijne"". - Obiecuję, że w roku 2030 węgiel przestanie być używany do ogrzewania mieszkań i domów. (...) Kolejny wielki wybór Polaków: albo władza PiS - importerów węgla z Rosji – albo kraj z czystym powietrzem w ciągu 10 lat - mówił. Zdaniem szefa PO, Prawo i Sprawiedliwość wystawiając jako kandydatów do Parlamentu Europejskiego m.in. wicepremier Beatę Szydło czy szefową MEN Annę Zalewska prowadzi ""akcję ewakuacji"". Jak dodał, PO proponuje Polakom, aby do Brukseli wysłali „ludzi sprawdzonych, którzy potrafią w Unii rozdawać karty” i już przynieśli Polsce rekordowy budżet unijny. Lider PO podkreślił, że żaden plan budowy Polski bezpiecznej, dostatniej i nowoczesnej nie powiedzie się, jeśli Polska będzie jak dziś na marginesie Europy. - Potrzebujmy europejskich wartości, standardów i pieniędzy, potrzebujemy Europy solidarnej, a nie egoistycznej – powiedział lider PO. Schetyna przekonywał, że PiS nie walczy o kolejny budżet unijny i według projektu Komisji Europejskiej budżet ma wzrosnąć o kilkanaście procent, ale Polska ma dostać o paręnaście procent mniej. - I to jest skandal – ocenił. - PO i nasi kandydaci będą skutecznie walczyć o lepszy budżet dla Polski na czyste powietrze, inwestycje w zdrowie, badania i rozwój – zapowiedział lider PO. Zobacz również - Kaczyński: jeśli nie zwyciężymy w kolejnych wyborach Polska zacznie się cofać - Zobowiązuję się, że do 2030 roku Polska dostanie o dziesiątki miliardów zł więcej, niż wynika z dzisiejszych propozycji, obiecujemy to – zadeklarował polityk. Schetyna powiedział, że PiS w ramach „akcji ewakuacji” wysyła do Brukseli wicepremier Beatę Szydło, która – jak mówił – wyprowadzała z kancelarii premiera flagi UE. Wysyła „jej koleżankę” minister edukacji Annę Zalewską „znaną z tego, że zatopiła polskie szkolnictwo” oraz wiceministra sprawiedliwości Patryka Jakiego, „który nie ściga tych, którzy propagują symbole faszystowskie” - zauważył. Rafał Trzaskowski podkreślił w swoim przemówieniu, że Platforma Obywatelska wyśle do Brukseli ludzi, którzy ""grają w pierwszej lidze"". - Przede nami jest wybór pomiędzy polityką PiS, która jest oparta na kłamstwie, na propagandzie, na manipulacji, na szczuciu i na tym, co najbardziej ohydne: na budowaniu strachu, oraz między polityką, którą my proponujemy, która jest oparta przede wszystkim na wartościach, w które my naprawdę wierzymy. Na tolerancji, na otwartości, na budowaniu wspólnoty zarówno w Polsce jak i w Europie. I to jest ten wybór podstawowy pomiędzy populistami, a tymi ludźmi, którzy naprawdę w coś wierzą, wierzą w wartości europejskie - oświadczył Trzaskowski. Wskazał, że wszyscy w Polsce i w UE zasługują na szacunek. - To jest wybór pomiędzy prawdą, a kłamstwem. To jest wybór pomiędzy wspólnotą, a konfliktem. I w końcu to, co najważniejsze - wielokrotnie będziemy o tym mówili - to jest wybór pomiędzy Wschodem, a Zachodem - zaznaczył polityk. - Raz już powiedzieliśmy kłamstwu i manipulacji - nie. Powiedzieliśmy w wyborach samorządowych i przyszedł czas, aby jeszcze raz głośno powiedzieć populistom - stop - podkreślił Trzaskowski. Głos zabrała dziś również Janina Ochojska. - Wielokrotnie proponowano mi kandydowanie do polskiego parlamentu, ale ja zawsze wiedziałam, że moje miejsce jest w organizacjach pozarządowych. Dzisiaj kandyduje do PE nie z partii politycznej, ale z Koalicja Europejska. Ten fakt ma dla mnie ogromne znaczenie - mówiła. - Wierzę, że moje doświadczenie i służba w pomocy humanitarnej i rozwojowej pozwoli zrobić mi coś więcej w PE. Kandydowanie jest dla mnie kontynuowaniem tej służby. Chcę przypomnieć o idei solidarności i niezbywalnym prawie do rozwoju - wskazał podczas przemówienia Ochojska. - Kandyduję do PE, by w imieniu Polek i Polaków upomnieć się o ludzi, którzy dzisiaj umierają z głodu, którzy nie mają dostępu do wody, którzy mieszkają w straszliwych warunkach w obozach dla uchodźców - mówiła założycielka PAH. Przyznała, że nie ma doświadczenia jako polityk, a start do PE określiła jako ""dokonanie wyboru tej samej drogi"", co w 1992 roku, kiedy PAH wysyłał konwój z pomocą do oblężonego Sarajewa. - Wtedy nie miałam również doświadczenia w organizowaniu pomocy humanitarnej - wspominała Ochojska. - Kandyduję, bo wierzę, że moje 26-letnie doświadczenie i służba pomocy humanitarnej i rozwojowej pomoże zrobić coś więcej na forum Parlamentu Europejskiego. Idę tam, żeby w imieniu Polek i Polaków upomnieć się o ludzi, którzy dzisiaj umierają z głodu, którzy nie mają dostępu do wody, którzy mieszkają w straszliwych warunkach w obozach dla uchodźców - zadeklarowała Ochojska. - Kandydowanie do PE jest dla mnie kontynuacją tej służby - podkreśliła. Ochojska wskazywała ponadto, że potrzebujemy ""trwałego zakorzenienia naszej ojczyzny - demokratycznej, praworządnej i samorządnej w silnej, zjednoczonej Europie"". - To jest fundament polskiej wolności - wskazała twórczyni PAH. Na początku swego wystąpienia Ochojska, która porusza się o kulach, zwróciła uwagę, że by dostać się na podium, z którego przemawiała, ktoś musiał jej pomóc. - Mam nadzieję, że skoro zaproszono mnie do polityki europejskiej, a tym samym do polityki polskiej, takie podia będą dostępne także dla osób, które chodzą o kulach - dodała. Sojusz Lewicy Demokratycznej przedstawi swoich kandydatów, którzy wystartują z list Koalicji Europejskiej w wyborach do Parlamentu Europejskiego, 31 marca - powiedziała w rozmowie z Onetem rzeczniczka partii Anna Maria Żukowska. 30 marca z kolei, podczas konwencji partii, zostaną przedstawieni kandydaci na europosłów z Polskiego Stronnictwa Ludowego. Informowała o tym dziś wiceprezes PSL Urszula Pasławska. Pasławska ma być ""dwójką"" na liście Koalicji Europejskiej w wyborach do Parlamentu Europejskiego w okręgu podlaskim i warmińsko-mazurskim. Ma być też jedyną kandydatką PSL w tym okręgu - poinformowano dziś na konferencji prasowej w Białymstoku. Wczoraj PKW zarejestrowała cztery kolejne komitety wyborcze, które chcą wystawić kandydatów w eurowyborach. Są to: KWW Konfederacja Polski Niepodległej-Niezłomni, KW Piast-Jedność Myśli Europejskich Narodów, KW Stronnictwa Pracy, KKW Polexit-Koalicja. Zgodnie z Kodeksem wyborczym, w wyborach do Parlamentu Europejskiego komitety wyborcze mogą być tworzone przez partie polityczne i koalicje partii politycznych oraz przez wyborców. Do tej pory Państwowa Komisja Wyborcza zarejestrowała łącznie 15 komitetów. W piątek PKW zarejestrowała kolejne cztery komitety. Są to: Komitet Wyborczy Wyborców Konfederacja Polski Niepodległej-Niezłomni, Komitet Wyborczy Piast-Jedność Myśli Europejskich Narodów, Komitet Wyborczy Stronnictwa Pracy, Koalicyjny Komitet Wyborczy Polexit-Koalicja. Czytaj również: Sondaż dot. wyborów do Parlamentu Europejskiego. Koalicja Europejska przed PiS Wcześniej PKW zarejestrowała 11 komitetów: Komitet Wyborczy Ruch Prawdziwa Europa - Europa Christi; Komitet Wyborczy Związku Słowiańskiego; Komitet Wyborczy Jedność Narodu; Komitet Wyborczy Wyborców Kukiz'15; Komitet Wyborczy Ruch 11 Listopada; Komitet Wyborczy Wyborców Konfederacja Korwin Braun Liroy Narodowcy; Koalicyjny Komitet Wyborczy Lewica Razem - Partia Razem, Unia Pracy, Ruch Sprawiedliwości Społecznej; Komitet Wyborczy Prawo i Sprawiedliwość, Komitet Wyborczy Wyborców Polska Fair Play Bezpartyjni Gwiazdowski; Koalicyjny Komitet Wyborczy Koalicja Europejska PO PSL SLD .N Zieloni oraz Komitet Wyborczy Wiosna Roberta Biedronia. W piątek Państwa Komisja wyborcza przyjęła też zgłoszenie Komitetu Wyborczego Normalny Kraj. Termin zawiadamiania PKW o utworzeniu komitetu wyborczego zgodnie z kalendarzem wyborczym upływa 6 kwietnia, a ponieważ jest to sobota, zatem w praktyce do 8 kwietnia jest czas na złożenie takiego zawiadomienia. Jeżeli zawiadomienie spełnia warunki określone w Kodeksie wyborczym, PKW w terminie 3 dni od złożenia zawiadomienia, decyduje o jego przyjęciu. Jeżeli zawiadomienie ma wady, PKW wzywa pełnomocnika wyborczego do ich usunięcia w ciągu 5 dni. Jeśli w tym czasie wady nie zostaną usunięte, PKW odmawia przyjęcia zawiadomienia. Pełnomocnik wyborczy ma prawo złożyć do Sądu Najwyższego skargę na postanowienie PKW o odmowie przyjęcia zawiadomienia. Dopiero gdy PKW przyjmie zawiadomienie, komitet wyborczy może wykonywać czynności wyborcze, w tym dotyczące zgłaszania list kandydatów na europosłów, czy pozyskiwać i wydatkować środki finansowe. Termin rejestracji list kandydatów startujących w wyborach do PE mija 16 kwietnia.",Rada Krajowa PO zatwierdziła nazwiska kandydatów do PE,
https://wiadomosci.onet.pl/swiat/brexit-termin-opozniony-pod-petycja-o-pozostaniu-w-ue-ponad-3-mln-podpisow/6bf3ktm,"Ponad 3,6 mln osób podpisało się pod petycją o odwołanie brexitu","Petycja sprzeciwiająca się wyjściu Wielkiej Brytanii z Unii Europejskiej zebrała już ponad 3,6 milionów podpisów. Tymczasem Londyn nie rozważa scenariusza odwołania brexitu. Wczoraj premier Theresa May poparła przyjęte przez Radę Europejską nowe terminy dot. procesu wyjścia z UE.","Premier Wielkiej Brytanii stoi jednocześnie na stanowisku, że dłuższe opóźnienie brexitu i wzięcie udziału w wyborach do Parlamentu Europejskiego byłoby ""niewłaściwe"". Szefowa rządu wystąpiła na konferencji prasowej w Brukseli tuż po zakończeniu szczytu UE, na którym liderzy pozostałych 27 państw członkowskich zdecydowali o opóźnieniu procesu wyjścia z UE do 12 kwietnia z opcją do dalszego przedłużenia do 22 maja w razie przyjęcia przez Izbę Gmin projektu porozumienia ws. warunków opuszczenia Wspólnoty. May podkreśliła, że posłowie w przyszłym tygodniu ponownie zagłosują nad projektem umowy regulującej warunki opuszczenia Wspólnoty i stoją w obliczu ""momentu podjęcia decyzji"", wzywając ich do udzielenia poparcia dla proponowanego tekstu porozumienia, aby ""zakończyć ten okres niepewności"". Zobacz także: Odroczenie brexitu po ostrym sporze Merkel-Macron - Stanowczo wierzę, że byłoby niewłaściwe proszenie ludzi w Wielkiej Brytanii o to, aby wzięli udział w wyborach (do Parlamentu Europejskiego) w trzy lata po tym, jak zagłosowali za wyjściem z Unii Europejskiej - podkreśliła, dodając, że ""myśli, że wybór jest dla ludzi jasny"". Jednocześnie premier odniosła się także do krajowej krytyki pod jej adresem po środowym orędziu do narodu, w którym ostro skrytykowała posłów zasiadających w Izbie Gmin za brak decyzyjności ws. wyjścia z Unii Europejskiej. Zwracając się bezpośrednio do wyborców, premier mówiła wówczas, że jest ""absolutnie pewna jednej rzeczy: wy, opinia publiczna, macie dość"". - Jesteście zmęczeni tymi wewnętrznymi walkami, politycznymi gierkami, używaniem tajemniczych procedur i tym, że posłowie nie mówią o niczym innym, tylko o brexicie, kiedy wy macie realne obawy dotyczące szkół dla waszych dzieci, publicznej służby zdrowia czy (wzrostu liczby) przestępstw z użyciem noża. Chcecie, żeby ten etap się wreszcie skończył - ja się z wami zgadzam i jestem po waszej stronie - tłumaczyła. Część deputowanych oceniła jej słowa za niewłaściwe i prowokujące do agresji - słownej lub fizycznej - pod adresem polityków przez przedstawianie ich jako sprzeciwiających się woli wyrażonej przez wyborców w referendum z 2016 roku. Czytaj również - Mateusz Morawiecki o przedłużeniu terminu brexitu: dzięki polskiemu stanowisku udało się uniknąć bardzo dużego problemu ""Wiem, że posłowie po wszystkich stronach mają emocjonalne opinie na ten temat i szanuję różne stanowiska. Ubiegłej nocy dałam wyraz swojej frustracji i wiem, że deputowani też są strustrowani - mają trudną pracę. Mam nadzieję, że wszyscy możemy się jednak zgodzić, że znaleźliśmy się w miejscu podjęcia decyzji i podejmę wszelkie starania, aby zapewnić, że wyjdziemy z umową i posuniemy się jako kraj do przodu"" - tłumaczyła w czwartek w Brukseli. Rada Europejska przyjęła w konkluzjach szczytu, że nowym terminem domyślnego wyjścia Wielkiej Brytanii z Unii Europejskiej będzie 12 kwietnia. Taka data obowiązywałaby w przypadku braku przyjęcia przez Izbę Gmin porozumienia ws. warunków wyjścia ze Wspólnoty do końca przyszłego tygodnia. Władze w Londynie musiałyby się wówczas zdecydować na bezumowne wyjście z UE lub złożenie nowego wniosku o długoterminowe przedłużenie procesu, zobowiązując się jednak do udziału w majowych wyborach do Parlamentu Europejskiego i znalezienia nowego modelu relacji, np. zakładającego pozostanie w unii celnej i wspólnym rynku. Jeśli jednak Izba Gmin poprze przed końcem marca proponowane porozumienie - pomimo odmowy w dwóch poprzednich głosowaniach - to data opuszczenia Wspólnoty zostałaby zmieniona na 22 maja. Takie przedłużenie miałoby jednak wyłącznie charakter techniczny, pozwalając obu stronom na dopełnienie procesu ratyfikacji umowy oraz przyjęcie niezbędnego ustawodawstwa. Zgodnie z decyzją Trybunału Sprawiedliwości UE z grudnia ub.r., Wielka Brytania ma także opcję jednostronnego wycofania się z procesu wyjścia z Unii Europejskiej. Premier May oraz liderzy obu największych partii politycznych wielokrotnie wykluczali udzielenie poparcia dla takiej opcji - pomimo tego, że do wczorajszego wieczoru ponad dwa miliony osób podpisało petycję wzywającą rząd do takiej decyzji.",Theresa May wczoraj w Brukseli,
https://wiadomosci.onet.pl/swiat/odroczenie-brexitu-po-ostrym-sporze-merkel-macron/83g6hnc,Odroczenie brexitu po ostrym sporze Merkel-Macron,"UE odsunie brexit do 22 maja, jeśli Izba Gmin poprze umowę brexitową już w przyszłym tygodniu. A jeśli znów odmówi, Londyn przed 12 kwietnia przedstawi Unii pomysły, co dalej - pisze Tomasz Bielecki.","A jeśli Izba Gmin w przyszłym tygodniu odrzuci tę umowę po raz trzeci? W takim wypadku UE odroczy brexit do 12 kwietnia, a Londyn przed tym dniem będzie musiał przedstawić Unii pomysły, co zamierza zrobić ze swym rozwodem z Brukselą. Przywódcy UE mogą na te propozycje zgodzić się bądź nie, co tym samym oznaczałoby ich zgodę (lub jej brak) na kolejne, tym razem dłuższe odroczenie brexitu. Donald Tusk i Jean-Claude Juncker uchylali się od odpowiedzi o maksymalny czas takiego „strategicznego odroczenia”. Przeczytaj: Unia przesuwa datę brexitu, dając Wielkiej Brytanii ostatnią szansę na uporządkowany rozwód [KOMENTARZ] – A zatem do 12 kwietnia wszystkie opcje pozostaną aktualne. Zatwierdzenie umowy, brexit bez umowy, długie odroczenie brexitu albo odwołanie brexitu przez Londyn – powiedział Tusk. Jeśli Londyn zaproponowałby długie odroczenie i Unia na to się zgodziła, to Brytyjczycy musieliby przeprowadzić u siebie majowe wybory do Parlamentu Europejskiego. W ostatnich dniach i Donald Tusk, i sporo innych rządów w UE – publicznie albo zakulisowo – rozprawiało o długim „odroczeniu strategicznym” brexitu (nawet do końca tego roku albo i dłużej) pod warunkiem, że Londyn obiecałby wykorzystać ten czas na drugie referendum co do brexitu czy też na przyspieszone wybory parlamentarne. Albo przynajmniej na poważne próby sklejenia ponadpartyjnej większości w Izbie Gmin, która w „deklaracji politycznej” dołączonej do umowy brexitowej (UE jest gotowa na zmiany tej deklaracji) uzgodniłaby nowy pomysł na przyszłe relacje handlowo-polityczne z Unią. To mógłby być np. „miękki” brexit z silnym powiązaniem Londynu z rynkiem wewnętrznym UE. Sęk w tym, że choć premier May była przez blisko półtorej godziny odpytywana przez pozostałych przywódców o szanse na przepchnięcie umowy oraz swój ewentualny „plan B”, to wiele nowego im nie powiedziała. – Po rozmowach z May na szczycie nie staliśmy się mądrzejsi. Mamy wrażenie, że May nie ma żadnego rezerwowego planu. Powtarzała, że umowa przejdzie w przyszłym tygodniu – opowiada dyplomata zaznajomiony z przebiegiem obrad. Decyzja szczytu to kompromis między obozem jastrzębi z prezydentem Emmanuelem Macronem na czele, a z drugiej strony z bardziej umiarkowaną kanclerz Angelą Merkel i jej stronnikami. – Możemy rozmawiać o technicznym odroczeniu brexitu o kilka tygodni, jeśli Izba Gmin poprze umowę brexitową [do 29 marca]. Jeśli nie poprze lub nie będzie głosowania, to zmierzamy ku brexitowi bez umowy – tak ostro, jeszcze tuż przed początkiem obrad, zaczął Macron. Popierały go Belgia, Hiszpania i Luksemburg. – Czuję się w poczekalni u Godota. A ten nie nadchodzi i nie nadchodzi – tak dotychczasowe rokowania z Londynem opisał luksemburski premier Xavier Bettel. Po wysłuchaniu May na sali obrad – już bez udziału Brytyjki – zapanowało przekonanie, że szanse na szybkie poparcie ugody brexitowej w Izbie Gmin nie są duże. To wedle wersji Macrona oznaczałoby brexit bez umowy już o północy z 29 na 30 marca. Jednak Angela Merkel, wspierana m.in. przez Donalda Tuska, podjęła batalię przeciw tak stanowczej linii prezydenta Francji. – Chcesz, żebyśmy przeszli do historii jako ci, którzy przyczynili się do chaosu po brexicie bez umowy? – miała zapytać Macrona. A podczas ich oddzielnego spotkania na marginesie szczytu miało – wedle przecieków – dojść niemal do otwartej kłótni. Czwartkowy szczyt na temat odraczania rozwodu z Londynem stał się zatem pierwszym spotkaniem przywódców UE, na którym doszło do ostrej różnicy zdań, jak dalej postępować z brexitem. Polska prezentowała stanowisko najprzychylniejsze wobec postulatów May. – Warto dać Brytyjczykom szansę i przełożyć termin brexitu o dwa, trzy miesiące – powiedział premier Mateusz Morawiecki tuż przed rozpoczęciem obrad. Przekonywał, że „stawianie Brytyjczykom dodatkowych warunków zmniejsza prawdopodobieństwo poparcia umowy w Wielkiej Brytanii”. Jednak polska dyplomacja nawet nie próbowała montować koalicji na rzecz aż tak mocno gołębiej linii wobec Londynu. Do odroczenia rozwodu Unii z Wielką Brytanią trzeba jednomyślności wszystkich krajów Unii, więc gdyby Macron nie złagodziłby ostatniej nocy swego stanowiska, to z 29 na 30 marca Brytyjczykom oraz UE groziłby nadzwyczaj kosztowny brexit bez żadnej umowy. Oznaczałoby to brak okresu przejściowego (w projekcie umowy przewidzianego do 2022 r.), podczas którego Brytyjczycy nie mieliby już prawa głosu w instytucjach Unii, ale poza tym funkcjonowaliby na obecnych zasadach. Bez tego okresu przejściowego, który ma służyć wynegocjowaniu reguł pobrexitowych stosunków między Unią i Londynem, już pod koniec przyszłego tygodnia między Unią i Wielką Brytanią pojawiłyby się granice celne i kontrole standardów przewożonych ładunków, czyli wielokilometrowe kolejki po obu stronach kanału La Manche. Londyn zapewnia, że nawet przy brutalnym rozwodzie bez żadnej umowy zagwarantuje zachowanie dotychczasowych praw Polaków i innych obywateli UE mieszkających i pracujących na Wyspach. Wlk. Brytania cały czas ma wyjście bezpieczeństwa – jednostronne odwołanie rozwodu z Unią. Pod petycją na rzecz odwołania brexitu (Londyn ma do tego prawo na mocy grudniowej interpretacji traktatu UE przez Trybunał Sprawiedliwości UE) podpisało się w czwartek 21 marca ponad milion Brytyjczyków, a potem padł serwer Izby Gmin. Jednak premier Theresa May stanowczo odrzuca takie rozwiązanie.",Merkel i Macron wczoraj w Brukseli,
https://wiadomosci.onet.pl/kraj/wladyslaw-t-bartoszewski-na-listach-ke-w-wyborach-do-pe/1cvztff,Władysław Teofil Bartoszewski wystartuje z listy KE w wyborach do PE,"Syn prof. Władysława Bartoszewskiego, Władysław Teofil Bartoszewski wystartuje z listy Koalicji Europejskiej z rekomendacji PSL w wyborach do PE - poinformował oficjalnie prezes Stronnictwa Władysław Kosiniak-Kamysz. Bartoszewski znajdzie się na warszawskiej liście do europarlamentu.","Potwierdzają się więc informacje dziennikarza Onetu. O sprawie pisał pod koniec lutego dziennikarz Onetu Kamil Dziubka - Jesteśmy z tego bardzo dumni, że Władysław Teofil Bartoszewski przyjął nasze zaproszenie do startu w ramach Koalicji Europejskiej do Parlamentu Europejskiego. Bardzo się z tego cieszymy, że będzie naszym wspólnym kandydatem w Koalicji Europejskiej w Warszawie, ale z rekomendacji PSL - oświadczył na konferencji prasowej Kosiniak-Kamysz. - To jest gwarancja jakości w UE, merytoryczności, sprawności, wysokiej osobistej pozycji pana Władysława, ale też ogromnego doświadczenia, zawodowego, społecznego, kulturalnego. To jest ta sztafeta pokoleń, z której jesteśmy bardzo dumni wspominając o przynależności śp. profesora Bartoszewskiego do PSL. To jest kolejny wspaniały rozdział, który pisze teraz już syn pana profesora w historii Polski, historii polskiego ruchu ludowego i w historii Europy - podkreślił lider PSL.",Władysław T. Bartoszewski,
https://wiadomosci.onet.pl/tylko-w-onecie/roza-thun-w-onet-rano-przykre-ze-londyn-musi-odejsc-z-ue-zeby-zrozumiec-ze-to-blad/q7qnejk,"Róża Thun w ""Onet Rano"": przykre, że Londyn musi odejść z UE, żeby zrozumieć, że to błąd","- Scenariusz wychodzenia bez umowy z Unii Europejskiej to katastrofa dla Wielkiej Brytanii. Wrócą. Przykre, że muszą odejść, żeby zrozumieć, że poza UE traci się suwerenność, bo jest się uzależnionym od wszystkich dookoła - mówiła dziś w ""Onet Rano"" Róża Thun.","- Nie zdawali sobie sprawy w Londynie z tego, jak sytuacja w nim uderzy - oceniła Thun, odnosząc się do brexitu. Europosłanka podkreślała jednocześnie, że jej zdaniem Wielka Brytania podejmie w przyszłości decyzję, by wrócić do Unii Europejskiej. - Przykre, że muszą odejść, żeby zrozumieć, że poza UE traci się suwerenność, bo jest się uzależnionym od wszystkich dookoła - dodała. Odnosząc się do zbliżających się wyborów do PE, Thun zaznacza, że najważniejsze to iść na wybory i oddać głos na osobę kompetentną, która poradzi sobie z obowiązkami europosła. - Ważne, żeby iść na wybory. Ważne, by głosować na kompetencje, które są potrzebne w UE, by właśnie nasza suwerenność była większa, byśmy my współrządzili, a nie byli rządzeni - podkreślała w ""Onet Rano"" Thun. Czy Thun obawia się Beaty Szydło jako konkurentki w wyborach do PE? - To nie jest zabawa, niech pokaże swoje kompetencje. (...) Trzeba wiedzieć, co to jest za funkcja, bycie europosłem - mówiła Thun. - Czy Szydło mówi w obcych językach? - pytała. - Ciekawa jestem, bo żeby pogadać z koleżankami i kolegami z innych krajów o tym, na czym polega problem różnej jakości np. proszków do prania sprzedawanych w krajach UE. O tym nie rozmawia się z tłumaczem - zaznaczyła.","Róża Thun była dziś gościem ""Onet Rano""",
https://wiadomosci.onet.pl/politico/brexit-odlozony-wielka-brytania-i-theresa-may-dostali-ostatnia-szanse-na/6s6enm8,"Unia przesuwa datę brexitu, dając Wielkiej Brytanii ostatnią szansę na uporządkowany rozwód [KOMENTARZ]","Na tydzień przed wyznaczonym dniem brexitu przywódcy unijni zaproponowali przesunięcie jego daty o prawie dwa miesiące, ale pod warunkiem, że premier May zdoła nakłonić Izbę Gmin do ratyfikowania umowy rozwodowej z Brukselą. Jeśli posłowie po raz trzeci odmówią, Unia daje Londynowi czas do 12 kwietnia, by zdecydował co dalej. Oznacza to, że brexit na pewno nie nastąpi 29 marca.","Zanim Rada Europejska, której przewodniczy Donald Tusk, podjęła decyzję, przywódcy odpytywali Theresę May w sprawie jej planów. Trwało to godzinę i 45 minut. Według urzędników obecnych na spotkaniu, pani premier nie była w stanie ""klarownie na nie odpowiedzieć"". A pytano ją na jakiej podstawie uważa, że zdoła wygrać kolejne - trzecie już - głosowanie w sprawie umowy rozwodowej i co się stanie, jeśli Izba Gmin znów tę umowę odrzuci. Nie ma się co dziwić, że May nie miała na te pytania dobrych odpowiedzi – w Parlamencie brakuje jej ok. 70 głosów jej własnych kolegów partyjnych i jeśli przedstawi im w przyszłym tygodniu umowę, w której nie zmieniono nawet przecinka, to wynik głosowania jest jasny. ""Rada Europejska wyraża zgodę na przedłużenie (daty brexitu - red.) do 22 maja 2019 r., pod warunkiem zatwierdzenia umowy o wycofaniu przez Izbę Gmin w przyszłym tygodniu. Jeśli w przyszłym tygodniu Izba Gmin nie zatwierdzi porozumienia o wyjściu, Rada Europejska zgadza się na przedłużenie do 12 kwietnia 2019 r. i oczekuje, że Zjednoczone Królestwo wskaże wcześniej jakie ma zamiary, tak aby mogła je rozpatrzyć Rada Europejska”, głosi ostatecznie ustalona i najdłużej dyskutowana część dokumentu końcowego. ""Rada Europejska zaznacza, że nie można renegocjować porozumienia w sprawie wyjścia, które zostało uzgodnione między Unią a Wielką Brytanią w listopadzie 2018 r."", stwierdza stanowczo dokument. A Tusk potwierdził dziennikarzom, że przedłużenie do 12 kwietnia ""w praktyce oznacza, że do tego dnia wszystkie opcje pozostaną otwarte"". Posiedzenie Rady Europejskiej przeciągnęło się do późnej nocy, bo powstał spór o czas, na jaki można opóźnić brexit i czy należy po prostu pozwolić Wielkiej Brytanii pogrążyć się w chaosie 29 marca, jeśli po raz trzeci odrzucą w przyszłym tygodniu umowę rozwodową, jaką pani May uzgodniła z Brukselą. Ostatecznie ustalono, że data brexitu zostanie przesunięta o niemal dwa miesiące, do 22 maja, ale pod warunkiem, że Izba Gmin zatwierdzi w końcu tę umowę. Uzgodniona data przypada na dzień przed rozpoczęciem serii krajowych głosowań w wyborach do Parlamentu Europejskiego, które odbędą się między 23 a 26 maja. Dalsze przedłużanie doprowadziłoby do konieczności przeprowadzenia przez Brytyjczyków wyborów albo do poważnych problemów prawnych dla całej Unii w wypadku, gdyby ich jednak nie przeprowadzili. Należy się jednak spodziewać, że Izba Gmin po raz trzeci odrzuci proponowaną umowę rozwodową – przywódcy postanowili więc przygotować się na taką okoliczność i podarowali Brytyjczykom dwa tygodnie na zorganizowanie prowizorki prawnej i logistycznej, by uniknąć kompletnego chaosu po wyjściu bez z Unii porozumienia. Wszystko więc wskazuje na to, że Wielka Brytania opuści Unię Europejską 12 kwietnia. I będzie to już ostateczne upokorzenie, bo okazało się, że nawet datę odzyskania wymarzonej suwerenności wyznaczyła Brytyjczykom Bruksela. Polecamy: POLITICO w oryginale - Live Blog z dwudniowego posiedzenia Rady Europejskiej w Brukseli 12 kwietnia Wielka Brytania stanie się państwem trzecim wobec Unii Europejskiej i nie będzie z nią miała żadnych umów – ani handlowych, ani finansowych, ani wizowych, ani o wymianie danych policyjnych, ani o zatrudnieniu cudzoziemców, ani o opiece medycznej… Można tak wymieniać jeszcze długo. Brexit bez umowy oznacza też, że Wielka Brytania nie zapłaci uzgodnionych alimentów w wysokości kilkudziesięciu miliardów euro. Można jeszcze dodać, że niemiecka Fundacja Bertelsmanna wyliczyła, że brexit bez umowy uderzyłby szczególnie w obywateli Wielkiej Brytanii, pozbawiając Zjednoczone Królestwo 57,3 mld euro dochodów rocznie i 40,4 mld euro w sumie w pozostałych 27 państwach członkowskich UE. Na krótko przed brukselskim posiedzeniem Rady, brytyjscy przeciwnicy brexitu podjęli jeszcze jedną dramatyczną próbę wpłynięcia na panią May, by doprowadziła do powtórnego referendum. Ale ich petycja on-line spowodowała tylko zablokowanie parlamentarnych serwerów, kiedy liczba głosujących zbliżyła się do miliona. Referendum nie będzie… choć głowy nikt za to nie da, bo tyle już było nagłych zwrotów akcji w tym dramacie, że niczego nie wolno wykluczać.",Theresa May na szczycie Rady Europejskiej,
https://wiadomosci.onet.pl/swiat/brexit-ue-podjela-decyzje-o-przesunieciu-daty-tusk-i-morawiecki-komentuja/4fret88,Unia Europejska podjęła decyzję o przesunięciu brexitu,"Przywódcy 27 państw pozostających w Unii Europejskiej zgodzili się na przesunięcie daty wyjścia Wielkiej Brytanii ze wspólnoty do 12 kwietnia bez stawiania warunków. - Uniknęliśmy tego, co było początkową propozycją, czyli postawienia Wielkiej Brytanii pod ścianą - skomentował w Brukseli premier Mateusz Morawiecki.","Porozumienie wypracowane na szczycie Rady Europejskiej w Brukseli zakłada dwa scenariusze. Jeśli w przyszłym tygodniu brytyjski parlament nie zaakceptuje umowy rozwodowej z UE, datą brexitu będzie 12 kwietnia. Jeśli deputowani w Londynie zaaprobują kontrowersyjną umowę, Wielka Brytania opuści Unię 22 maja. Z konkluzji przyjętych przez przywódców wynika, że w przypadku drugiego scenariusza unijna ""27"" oczekuje, że przed 12 kwietnia Zjednoczone Królestwo określi dalsze działania do rozważenia przez Radę Europejską. - Chciałbym bardzo, żeby Brytyjczycy przystąpili do wyborów europejskich i żeby na poważnie rozważyli wycofanie się z brexitu. Szanse na to są wciąż bardzo małe - skomentował szef Rady Europejskiej Donald Tusk. Tusk przedstawił na Twitterze najważniejsze punkty dzisiejszego porozumienia: odsunięcie brexitu do 22 maja przy akceptacji umowy w przyszłym tygodniu i do 12 kwietnia przy braku akceptacji, zgodę na ""porozumienie strasburskie"" i dalsze przygotowania do brexitu bez umowy. ""Porozumienie strasburskie"" to ograniczenia dotyczące backstopu, czyli mechanizmu awaryjnego dla granicy między Irlandią a Irlandią Północną. Zostały uzgodnione przez brytyjską premier Theresę May i szefa Komisji Europejskiej Jeana-Claude'a Junckera w poniedziałek w Strasburgu. Brytyjska premier Theresa May poparła nowe terminy dotyczące procesu wyjścia z UE, powtarzając jednak, że dłuższe opóźnienie brexitu i wzięcie udziału w wyborach do Parlamentu Europejskiego byłoby ""niewłaściwe"". Szefowa rządu podkreśliła, że posłowie, którzy w przyszłym tygodniu ponownie zagłosują nad projektem umowy regulującej warunki opuszczenia Wspólnoty, stoją w obliczu ""momentu podjęcia decyzji"" i wezwała ich do udzielenia poparcia dla proponowanego tekstu porozumienia, aby ""zakończyć ten okres niepewności"". - Rząd brytyjski nadal będzie miał wybór pomiędzy umową, brakiem umowy, znacznym wydłużeniem albo wycofaniem się z art. 50 (dotyczącego opuszczenia Unii Europejskiej - red.) - podkreślił Tusk na konferencji prasowej po szczycie. - Cały ten wielomiesięczny niepokój co do przyszłości naszych relacji jest głównie spowodowany niezdolnością zbudowania jakiejś większości w Wielkiej Brytanii na rzecz jakiegoś konstruktywnego rozwiązania. Tu nasi partnerzy, mówię o ""27"", wykazali cierpliwość, zrozumienie i gotowość do współpracy, nawet jeśli to kosztuje sporo nerwów i nawet jeśli to jest nie bardzo zrozumiałe dla ludzi - ocenił szef Rady Europejskiej. - Według naszego papieża piekło jest puste. Wciąż jest tam więc sporo miejsca - powiedział Tusk, pytany, czy podtrzymuje swoją kontrowersyjną wypowiedź z lutego, w której stwierdził, że ""w piekle jest specjalne miejsce dla zwolenników brexitu bez planu"". Szef Komisji Europejskiej Jean-Claude Juncker nie krył zniecierpliwienia postawą Londynu. - Byliśmy proszeni o wyjaśnienia w grudniu - daliśmy je, byliśmy proszeni o zapewnienia w styczniu - daliśmy je, byłem proszony o dalsze zapewnienia w miniony poniedziałek w Strasburgu, zwłaszcza jeśli chodzi o backstop, dałem je - mówił na konferencji prasowej po szczycie Juncker. - Bardzo ważne jest, aby to wyjście nastąpiło w sposób uporządkowany. Dla nas porządek jest absolutnie kluczowy. Decyzje, które podjęliśmy, dają możliwość wypracowania ostatecznego kształtu wyjścia do 22 maja, czyli jeszcze przed rozpoczęciem wyborczego cyklu - powiedział po szczycie polski premier Mateusz Morawiecki. Wybory do Parlamentu Europejskiego odbędą się w dniach 23-26 maja. - Uniknęliśmy tego, co było początkową propozycją, czyli postawienia Wielkiej Brytanii pod ścianą. (...) To daje lepszą perspektywę wyjścia z kryzysu ratyfikacyjnego przez Brytyjczyków - dodał. - Z mozołem wypracowaliśmy dobre, kompromisowe stanowisko - zaznaczył Morawiecki. - Chciałem przede wszystkim uniknąć kolejnego kryzysowego szczytu w przyszłym tygodniu. Bardzo ważne jest dla nas, aby eurowybory odbyły się w jasny sposób - skomentował prezydent Francji Emmanuel Macron. - Wielka Brytania stoi przed prawdziwym politycznym kryzysem. Nie może być tak, że jesteśmy zablokowani przez tę sytuację - dodał. - Naszym głównym celem było uniknięcie twardego brexitu w przyszłym tygodniu. Oczywiście jednak, jeśli brytyjski parlament nie zaakceptuje umowy, będziemy o krok bliżej twardego brexitu - stwierdził kanclerz Austrii Sebastian Kurtz. - Mogę tylko próbować stworzyć kontekst, w którym otworzymy brytyjskiemu rządowi drzwi tak szeroko, jak to tylko możliwe - powiedział premier Holandii Mark Rutte. - Nie możemy zrobić nic więcej. Robimy to od dwóch lat - zaznaczył. Czytaj także: Petycja dot. anulowania brexitu przeciążyła serwery brytyjskiego parlamentu",Theresa May w Brukseli,
https://wiadomosci.onet.pl/swiat/przywodcy-rozmawiaja-o-nowej-dacie-przesuniecia-brexitu/sd401lv,Przywódcy rozmawiają o nowej dacie przesunięcia brexitu,"Przeciągają się dyskusje szefów państw i rządów 27 krajów UE ws. przesunięcia brexitu. Według dyplomaty, z którym rozmawiało POLITICO, obecnie unijni przywódcy przygotowują rozwiązanie zakładające wyjście Wielkiej Brytanii 22 maja, o ile parlament w Londynie zaakceptuje umowę rozwodową.","- Unijni przywódcy i urzędnicy pracują nad nowym tekstem - powiedział w rozmowie z POLITICO unijny dyplomata. Ma on przywidywać, że brexit nastąpi 22 maja, jednak tylko pod warunkiem, że brytyjski parlament zaaprobuje umowę z Unią Europejską. Jeśli to nie nastąpi, Londyn będzie miał czas do 11 kwietnia, by przedstawić dalszy plan działań. - W ten sposób wszystkie możliwości pozostają otwarte i nie będzie nadzwyczajnego szczytu w przyszłym tygodniu - stwierdził dyplomata, na którego powołuje się POLITICO. Informacje o tym pomyśle potwierdził POLITICO przedstawiciel francuskiej administracji. - Przywódcy skłaniają się ku dacie 22 maja, ponieważ jest to tuż przed eurowyborami. (...) Wydaje się to możliwe, ponieważ daje to Wielkiej Brytani prawie dwa miesiące, by dokończyć proces legislacyjny - zaznaczył. - Tekst jest mniej więcej stabilny. Tusk rozmawia o nim z (premier Theresą - red.) May - powiedział dziennikarzom jeden z dyplomatów. - Rozmowy zmierzają do pozytywnego zakończenia - dodał inny. - Scenariusz się rozjechał. Przygotowywany jest nowy projekt wniosków - powiedział Polskiej Agencji Prasowej jeden z dyplomatów obserwujących z bliska rozmowy przywódców. Według wcześniejszych informacji nową proponowaną datą odroczonego brexitu był 7 maja. Jest ona wprawdzie bliższa niż chciała premier Theresa May, ale Wielka Brytania otrzymałaby od UE też prezent. Do tego dnia Izba Gmin miałaby czas na przegłosowanie umowy. Projekt wniosków przygotowany przez gabinet przewodniczącego Rady Europejskiej Donalda Tuska mówił o możliwości przedłużenia brexitu do 22 maja, ale tylko pod warunkiem, że w przyszłym tygodniu brytyjski parlament przyjąłby umowę rozwodową. Według relacji źródeł PAP premier Mateusz Morawiecki zaprotestował za zamkniętymi drzwiami przed stawianiem takiego warunku. Zresztą jeszcze wchodząc na szczyt mówił, że będzie przestrzegał przed ryzykownymi apelami, które bardzo mocno skracają termin na podjęcie decyzji do 29 marca. Podczas szczytu, według źródeł agencji, Morawiecki wskazywał, że stawianie warunku, by przegłosowanie umowy już przyszłym tygodniu było konieczne, tworzy sytuację ogromnej presji i może spowodować twardy brexit. W podobnym tonie wypowiedziało się następnie kilka innych krajów, ale kluczowe było to, że w tym duchu głos zabrał również premier Irlandii Leo Varadkar. W efekcie zapadła decyzja o konieczności zmiany zapisów. Według źródeł na stole są dwie daty, 7 i 22 maja, jako krótkie przedłużenie bezwarunkowe. W dyskusji pojawiła się też możliwość przedłużenia brexitu o rok, ale Brytyjczycy musieliby wówczas przeprowadzić eurowybory. Według źródeł Francja opowiada się za krótszym przedłużeniem, do 7 maja, ale nie wszyscy chcą się na to zgodzić. Początkowo część szczytu dotycząca brexitu miała się skończyć około godz. 19.",,
https://wiadomosci.onet.pl/swiat/w-unii-europejskiej-moze-dojsc-do-nowego-rozdania/z8twfhd,W Unii Europejskiej może dojść do nowego rozdania,"Porozumienie takich partii jak PiS, Liga i Vox jest pewnym przełomem w historii Unii Europejskiej. Ugrupowań nie łączy jasny program integracji, na ale na pewno mogą zmienić układ sił Wspólnoty - pisze Jędrzej Bielecki na łamach ""Rzeczpospolitej"".","układ rozpada się na naszych oczach. Od lat krytykowany przez europejskich konserwatystów za podważanie demokratycznych wartości ﻿Fidesz Viktora Orbána w środę na wniosek niemieckich chadeków został jedynie zawieszony w prawach członka Europejskiej Partii Ludowej, a nie z niej wyrzucony. Przewodniczący tej wciąż największej frakcji w europarlamencie Manfred Weber co prawda każdego dnia deklaruje przywiązanie do „europejskich wartości”, ale nie aż tak duże, aby przegrać walkę o przewodnictwo Komisji Europejskiej. A właśnie to stanie się bardziej prawdopodobne, jeśli Fidesz dołączy do bardziej sceptycznego wobec integracji klubu Europejskich Konserwatystów i Reformatorów (ECR), do tej pory pola działania PiS i brytyjskich torysów - pisze ""Rzeczpospolita"". To jeszcze nie jest zalążek nowej Unii. PiS, Liga i Vox nie mają konkretnego programu integracji, a już na pewno nie uzgodniły powołania przyszłego prezydenta Europy w powszechnych wyborach, co dałoby mu mandat do przejęcia większych uprawnień od władz narodowych. Ale na pewno jest to znak, że dawny układ we Wspólnocie odchodzi w przeszłość. Przeczytaj cały artykuł w ""Rzeczpospolitej"" Chcesz być na bieżąco z najważniejszymi informacjami dnia? Polub Onet Wiadomości na Facebooku!",Czy w UE może dojść do nowego rozdania?,
https://wiadomosci.onet.pl/swiat/theresa-may-wielka-brytania-wyjdzie-z-ue-najpozniej-30-czerwca/7jxctrx,Theresa May: Wielka Brytania wyjdzie z UE najpóźniej 30 czerwca,"- Jestem zdeterminowana, aby przeprowadzić brexit - mówiła Theresa May na wieczornej konferencji prasowej. Zadeklarowała, że nie chce drugiego referendum ws. opuszczenia UE przez Wielką Brytanię. Zaznaczyła także, że chce opóźnić brexit, jednak nie dłużej niż do końca czerwca tego roku.","- Będę pracować nad porozumieniem dniami i nocami. Ale nie zgodzę się na opóźnienie brexitu dalej niż do 30 czerwca - powiedziała May. Brytyjska premier przyznała, że żałuje przedłużenia terminu wyjścia kraju z UE. Za całe zamieszanie obwiniła parlamentarzystów. Brytyjska premier Theresa May wezwała posłów zasiadających w Izbie Gmin do zrealizowania podjętej w referendum z 2016 roku decyzji o wyjściu z Unii Europejskiej. Oceniła, że opinia publiczna jest zmęczona przeciągającymi się dyskusjami o brexicie. - Objęłam stanowisko na podstawie obietnicy, że zrealizuję ten werdykt - podkreśliła. Szefowa rządu powtórzyła także, że ""nie jest gotowa opóźnić brexitu poza 30 czerwca"", i podkreśliła, że zmiana oryginalnej daty wyjścia z UE z 29 marca jest dla niej źródłem jej ""znacznego, osobistego żalu"" wobec posłów. Jak podkreśliła, ""teraz nadszedł moment, w którym posłowie muszą podjąć decyzję"". - Czy chcą wyjść z UE na mocy porozumienia, które wprowadza w życie wynik referendum: odzyskuje kontrolę nad naszymi pieniędzmi, granicami i ustawodawstwem, jednocześnie chroniąc miejsca pracy i bezpieczeństwo narodowe? Czy chcą wyjść bez umowy, a może nie chcą wcale wyjść, niszcząc nieodwracalnie zaufanie opinii publicznej nie tylko do tego pokolenia polityków, ale też do całego procesu demokratycznego?. Bezpośrednio krytykując parlamentarzystów, szefowa rządu powiedziała, że ""dotychczas robili wszystko, co tylko możliwe, aby uniknąć wyboru"", decydując ""jedynie o tym, czego nie chcą"". - Jesteście zmęczeni tymi wewnętrznymi walkami, politycznymi gierkami, użyciem tajemnych procedur i tym, że posłowie nie mówią o niczym innym niż o brexicie, kiedy macie realne obawy dotyczące szkół dla swoich dzieci, publicznej służby zdrowia czy przestępstw popełnianych z użyciem noża. Chcecie, żeby ten etap się wreszcie skończył. Ja się z wami zgadzam i jestem po waszej stronie - powiedziała, zwracając się bezpośrednio do wyborców. Czytaj więcej: UE przyjęła awaryjne rozwiązania prawne na wypadek twardego brexitu May wykluczyła możliwość zorganizowania drugiego referendum ws. opuszczenia Wspólnoty. - Raz już wam zadaliśmy to pytanie i daliście nam swoją odpowiedź - mówiła. - Teraz chcecie, żebyśmy się za to wzięli, i jestem zdeterminowana, żeby to zrobić - dodała. Dziś przed południem May zwróciła się do przewodniczącego Rady Europejskiej Donalda Tuska z formalnym wnioskiem o wydłużenie procesu wyjścia Zjednoczonego Królestwa z UE do 30 czerwca. W opublikowanym przez Downing Street liście do Tuska May tłumaczyła, że krótkoterminowe opóźnienie brexitu jest niezbędne w związku z planami doprowadzenia do trzeciego głosowania w parlamencie nad projektem umowy regulującej opuszczenie Wspólnoty przez Zjednoczone Królestwo. Wcześniej brytyjscy posłowie dwukrotnie odrzucili przedstawioną propozycję porozumienia ze Wspólnotą: najpierw w połowie stycznia (różnicą 230 głosów), a następnie w ubiegłym tygodniu (różnicą 149 głosów). To oznacza, że May i jej ministrowie muszą przekonać 75 dodatkowych posłów eurosceptycznego skrzydła Partii Konserwatywnej i północnoirlandzkiej Demokratycznej Partii Unionistów (DUP), aby wygrać ponowne głosowanie w tej sprawie. Jakiekolwiek przedłużenie procesu opuszczenia UE wymaga jednomyślnej zgody 27 pozostałych państw członkowskich. Wniosek Londynu ma być omawiany podczas zaplanowanego na czwartek i piątek posiedzenia Rady Europejskiej w Brukseli. W razie braku jakichkolwiek ustaleń - przyjęcia porozumienia z UE lub przedłużenia procesu wyjścia z Unii - niezależnie od przyjętej w ubiegłym tygodniu opinii politycznej Izby Gmin przeciwko wyjściu z UE bez umowy, Wielka Brytania automatycznie opuści Wspólnotę o północy z 29 na 30 marca. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Theresa May,
https://wiadomosci.onet.pl/swiat/fidesz-zawieszona-w-epl-decyzja-europejskiej-partii-ludowej/zky0q21,EPL zdecydowało o zawieszeniu Fideszu,Zgromadzenie polityczne EPL zdecydowało o zawieszeniu Fideszu w prawach członka EPL po burzliwym posiedzeniu zgromadzenia politycznego Europejskiej Partii Ludowej. Premier Węgier Viktor Orban ostatecznie zaakceptował tekst rezolucji mówiącej o zawieszeniu jego partii w prawach członka EPL - podały źródła w Brukseli.,"Rozmówcy Polskiej Agencji Prasowej, relacjonowali, że najgłośniej Orbana krytykowali Niemcy, Szwedzi i Finowie. Rafał Trzaskowski, który jest wiceszefem EPL również namawiał w swoim przemówieniu do zawieszenia węgierskiego ugrupowania w prawach członka EPL. Orban powiedział, że Fidesz nie został dzisiaj zawieszony w prawach członka EPL, tylko sam jednostronnie zawiesił korzystanie ze swych praw w tej grupie do czasu przedstawienia raportu przez komisję ""trzech mędrców"". - EPL podjęła dobrą decyzję, bo zachowała jedność, podjęła dobrą decyzję pod tym względem, że możemy przystąpić do kampanii w jedności, że nadal możemy popierać wiodącego kandydata Webera i żadnego rozwiązania nie wykluczyliśmy. Po wyborach (do PE) swobodnie możemy zdecydować – Fidesz i EPL – o wzajemnych relacjach""- oświadczył Orban. Wcześniej szef węgierskiego rządu twierdził, że w przypadku zawieszenia jego partia opuści EPL. Jednak według nieoficjalnych informacji po burzliwym posiedzeniu zgromadzenia politycznego Europejskiej Partii Ludowej w sprawie przyszłości Fideszu, premier Węgier ostatecznie zaakceptował tekst rezolucji mówiącej o zawieszeniu jego partii w prawach członka EPL. Z dokumentu, który powstał w czasie posiedzenia kierownictwa EPL wynika, że Fidesz ma się dobrowolnie zgodzić na to, że nie będzie miał prawa udziału w spotkaniach partyjnych EPL, ani podejmowania żadnych decyzji. Partia Orbana nie będzie mogła również proponować kandydatów do zajmowania stanowisk w Europejskiej Partii Ludowej. Zobacz także: Fidesz poza EPL? Viktor Orban komentuje Deklaracja wspomina też o warunkach jakie przedstawił szef frakcji EPL w PE Manfred Weber: natychmiastowe zdjęcie plakatów z szefem KE Jean-Claude'em Junckerem, uznanie, że kampania Fideszu przyniosła szkody i rozwiązania problemu Uniwersytetu Środkowoeuropejskiego. Z dokumentu, który widziała Polska Agencja Prasowa wynika, że powstać ma też specjalny komitet oceniający w tej sprawie, składający się z byłego szefa Rady Europejskiej Hermana Van Rompuya, byłego szefa PE Hansa-Gerta Poetteringa oraz byłego kanclerza Austrii Wolfganga Schuessela. Mieliby oni monitorować wdrażanie przez Fidesz przedstawionych warunków oraz oceniać poszanowanie praworządności i wartości EPL. W odpowiednim czasie komitet ten miałby przygotować raport dla szefostwa EPL.",EPL zawiesza Fidesz,
https://wiadomosci.onet.pl/swiat/fidesz-zawieszona-w-epl-decyzja-europejskiej-partii-ludowej/nm8vckx,Rezolucja EPL: Fidesz będzie zawieszony. Viktor Orban zgodził się na warunki,"Po burzliwym posiedzeniu zgromadzenia politycznego Europejskiej Partii Ludowej w sprawie przyszłości Fideszu, premier Węgier Viktor Orban ostatecznie zaakceptował tekst rezolucji mówiącej o zawieszeniu jego partii w prawach członka EPL - podały źródła w Brukseli.","Formalnie deklaracja w tej sprawie została poddana pod głosowanie i jeszcze nie ma oficjalnego wyniku, ale wszystko wskazuje na to, że zostanie przyjęta. Rozmówcy Polskiej Agencji Prasowej, zbliżeni do spotkania, relacjonowali, że najgłośniej Orbana krytykowali Niemcy, Szwedzi i Finowie. Rafał Trzaskowski, który jest wiceszefem EPL również namawiał w swoim przemówieniu do zawieszenia węgierskiego ugrupowania w prawach członka EPL. Z dokumentu, który powstał w czasie posiedzenia kierownictwa EPL wynika, że Fidesz miałby się dobrowolnie zgodzić na to, że nie będzie miał prawa udziału w spotkaniach partyjnych EPL, ani podejmowania żadnych decyzji. Partia Orbana nie będzie mogła również proponować kandydatów do zajmowania stanowisk w Europejskiej Partii Ludowej. Zobacz także: Fidesz poza EPL? Viktor Orban komentuje Deklaracja wspomina też o warunkach jakie przedstawił szef frakcji EPL w PE Manfred Weber: natychmiastowe zdjęcie plakatów z szefem KE Jean-Claude'em Junckerem, uznanie, że kampania Fideszu przyniosła szkody i rozwiązania problemu Uniwersytetu Środkowoeuropejskiego. Z dokumentu, który widziała Polska Agencja Prasowa wynika, że powstać miałby też specjalny komitet oceniający w tej sprawie, składający się z byłego szefa Rady Europejskiej Hermana Van Rompuya, byłego szefa PE Hansa-Gerta Poetteringa oraz byłego kanclerza Austrii Wolfganga Schuessela. Mieliby oni monitorować wdrażanie przez Fidesz przedstawionych warunków oraz oceniać poszanowanie praworządności i wartości EPL. W odpowiednim czasie komitet ten miałby przygotować raport dla szefostwa EPL. Zobacz również - Sierakowski: Orban Niemców już nie potrzebuje, Kaczyński tak [OPINIA]",Fidesz poza EPL? Zgromadzenie polityczne Europejskiej Partii Ludowej decyduje,
https://wiadomosci.onet.pl/swiat/brexit-brytyjski-rzad-chce-przedluzenia-procesu-wyjscia-z-unii/52mcl1f,Theresa May: rząd złożył wniosek o wydłużenie procesu wyjścia z UE do 30 czerwca 2019 r.,"Co dalej z brexitem? Brytyjska premier Theresa May potwierdziła dziś w Izbie Gmin, że zwróciła się do przewodniczącego Rady Europejskiej Donalda Tuska z wnioskiem o wydłużenie procesu wyjścia z UE do 30 czerwca. Zaznaczyła, że sprzeciwia się dłuższemu opóźnieniu brexitu.","Szefowa rządu w szczególności wykluczyła udział Wielkiej Brytanii w majowych wyborach do Parlamentu Europejskiego. Podkreśliła, że ""nie wierzy, aby było to w czyimkolwiek interesie"", a zwrócenie się do elektoratu w celu wyboru 73 brytyjskich posłów ponad trzy lata po tym, jak wyrażono wolę opuszczenia Wspólnoty byłoby ""nieakceptowalne"". Nowi eurodeputowani obejmą swoje mandaty dopiero 2 lipca i jeśli Wielka Brytania miałaby wtedy nadal być państwem członkowskim UE, musiałaby wybrać swoich 73 przedstawicieli. Szef Komisji Europejskiej Jean-Claude Juncker w rozmowie telefonicznej z brytyjską premier Theresą May ostrzegł ją przed wydłużaniem procesu wyjścia Wielkiej Brytanii z UE na okres po wyborach do PE – poinformował rzecznik KE. - Przewodniczący Juncker oficjalnie ostrzegł premier przed włączeniem daty przedłużenia (brexitu - red.), która przypada na okres po wyborach do PE. Dlatego powtórzył jej swoją radę z listu z 11 marca, że proces wyjścia musi być zakończony przed 23 maja; w przeciwnym razie napotkamy trudności instytucjonalne i niepewność prawną” – powiedział rzecznik. - Wybory do Parlamentu Europejskiego muszą się odbyć, jeśli data przedłużenia (brexitu – red.) przypadnie po 23 maja – dodał. Juncker uważa jednocześnie – jak powiedział rzecznik - że dobrze, iż premier przedstawia swoje „przemyślenia” przywódcom unijnym przed szczytem UE zaplanowanym na czwartek i piątek. May potwierdziła dzisiaj w Izbie Gmin, że zwróciła się do przewodniczącego Rady Europejskiej Donalda Tuska z wnioskiem o wydłużenie procesu wyjścia z UE do 30 czerwca. Zaznaczyła, że sprzeciwia się dłuższemu opóźnieniu brexitu. Szefowa rządu w szczególności wykluczyła udział Wielkiej Brytanii w majowych wyborach do Parlamentu Europejskiego. Podkreśliła, że ""nie wierzy, aby było to w czyimkolwiek interesie"", a zwrócenie się do elektoratu w celu wyboru 73 brytyjskich posłów ponad trzy lata po tym, gdy wyrażono wolę opuszczenia Wspólnoty byłoby ""nieakceptowalne"". Nowi eurodeputowani obejmą swoje mandaty dopiero 2 lipca i jeśli Wielka Brytania miałaby wtedy nadal być państwem członkowskim UE, musiałaby wybrać swoich 73 przedstawicieli. Jakiekolwiek przedłużenie procesu opuszczenia UE wymaga jednomyślnej zgody 27 pozostałych państw członkowskich. Wniosek Londynu będzie prawdopodobnie omówiony podczas zaplanowanego na czwartek i piątek posiedzenia Rady Europejskiej w Brukseli. W razie braku jakichkolwiek ustaleń - przyjęcia porozumienia z UE lub przedłużenia procesu wyjścia z Unii - niezależnie od przyjętej w ubiegłym tygodniu opinii politycznej Izby Gmin przeciwko wyjściu z UE bez umowy, Wielka Brytania automatycznie opuści Wspólnotę o północy z 29 na 30 marca.",Brytyjski rząd chce przedłużenia procesu wyjścia z UE,
https://wiadomosci.onet.pl/swiat/jean-claude-juncker-chce-wykluczenia-fideszu-z-epl/erw47l0,Jean-Claude Juncker chce wykluczenia Fideszu z EPL,Przewodniczący Komisji Europejskiej Jean-Claude Juncker powtórnie opowiedział się za wykluczeniem prawicowo-narodowej partii Fidesz premiera Węgier Viktora Orbana z Europejskiej Partii Ludowej (EPL).,"W wywiadzie z niemiecką rozgłośnią Deutschlandfunk podkreślił, że już od dwóch lat jest zdania, że Fidesz odchodzi od chadeckich wartości i jeśli Orban ich nie podziela, to jego miejsce jest poza EPL. Przewodnicząca współrządzącej w Niemczech Unii Chrześcijańsko-Demokratycznej (CDU) Annegret Kramp-Karrenbauer zasugerowała w środę, że członkostwo Fideszu w EPL mogłoby zostać zawieszone do czasu przywrócenia zaufania do węgierskiej partii. - Dopóki Fidesz nie odbuduje całkowicie zaufania, nie może być normalnego, pełnego członkostwa - oświadczyła. Dzisiaj posiedzenie polityczne EPL ma omawiać sprawę Fideszu, którego wykluczenia lub zawieszenia domaga się 13 partii członkowskich EPL. Szef frakcji EPL w Parlamencie Europejskim Manfred Weber zażądał od Fideszu spełnienia trzech warunków: usunięcia wszystkich plakatów rządowych, w których Juncker i amerykański finansista George Soros są oskarżani o działania na rzecz sprowadzenia do Europy milionów imigrantów; uznanie, że kampania ta zaszkodziła wielu ugrupowaniom, a także wyjaśnienie sytuacji założonego przez Sorosa Uniwersytetu Środkowoeuropejskiego (CEU), który zapowiedział przeniesienie do Wiednia większości swoich kursów, ponieważ władze Węgier nie podpisały z nim odpowiedniego porozumienia.",Jean-Claude Juncker,
https://wiadomosci.onet.pl/kraj/manfred-weber-o-polsce-w-ue/8k76yhc,"Manfred Weber w ""Rzeczpospolitej"": praworządność jest kluczową zasadą","- Oczekiwałbym od polskiego rządu, że zacznie tłumaczyć, jak ważna jest Unia i pokaże, że instytucje europejskie to coś naszego, a nie obcego - powiedział w rozmowie z ""Rzeczpospolitą"" Manfred Weber, kandydat na szefa KE. Zapowiedział, że - jako przewodniczący KE, stworzy mechanizm kontroli praworządności w UE.","- W nadchodzących pięciu, może dziesięciu latach najważniejsze będzie wzmocnienie naszych zdolności do obrony europejskiego stylu życia - zaznaczył. Kluczowe w jego opinii ma być rozpoznanie trosk obywateli. - Zaproponuję konkretne inicjatywy. Jedna z nich dotyczy warunków życia - zapewnił, dodając, że trzeba uruchomić więcej funduszy strukturalnych dla biednych regionów. Weber zapowiedział też wzmocnienie mechanizmu zapewniającego rządy prawa w Unii. - Wystąpię o to, aby co roku niezależna instytucja publikowała raport o stanie praworządności - powiedział, dodając, że miałby on objąć wszystkie kraj członkowskie. Praworządność - jak stwierdził - jest kluczową zasadą w UE. Czytaj również: Manfred Weber potwierdza, że chce ubiegać się o szefostwo KE Manfred Weber odniósł się też do sytuacji Polski w Unii Europejskiej, mówiąc o ""pewnych obawach"" w związku z procedurą ws. naruszeniu rządów prawa. - Uważam, że politycy nie powinni przyjmować roli sędziów w tych sprawach, ale w przyszłości musimy znaleźć sposób, aby lepiej chronić podstawowe zasady, jakimi są obrona demokracji, wolność mediów czy niezawisłość sądów - wyliczał w rozmowie z ""Rzeczpospolitą"" - Jeśli politycy zaczną oceniać sędziów, skończy się to bardzo źle! - ostrzegł, pytany o daleko idące wyroki Trybunału Sprawiedliwości UE. - Oczekiwałbym od polskiego rządu, że zacznie tłumaczyć, jak ważna jest Unia - zaznaczył, dodając, że ""negatywne podejście do Unii musi się zmienić"". Podkreślił jednocześnie, że ""Polska powinna wrócić na czołowe miejsce"" i ""przedstawić propozycje na rzecz wzmocnienia Unii"". POLECAMY: Europejscy partnerzy – w tym również Niemcy – tracą cierpliwość do Orbána - Teraz bardziej niż kiedykolwiek konieczne jest zobowiązanie, że NATO jest dla nas podstawą - powiedział Weber w rozmowie z Bieleckim, tłumacząc, że ""problemem Unii jest struktura sił zbrojnych"", ponieważ mając w armiach w sumie tyle samo żołnierzy co Amerykanie, nasz potencjał bojowy jest pięciokrotnie niższy. Stwierdził jednak, że za wcześnie, by mówić o wspólnej armii. Przyszłość mają rozstrzygać nowe, drogie technologie. Naszą współpracę - jak twierdzi - musimy zacząć od instrumentów w cyberprzestrzeni czy dronów. Pytany o politykę migracyjną, odpowiedział, że ""musimy zagoić tę otwartą ranę"". - Byłem z premierem Bułgarii na granicy z Turcją, tam powstają wysokie na 5 metrów zasieki na długości 180 km. I ja to popieram! - zaznaczył. - Obiecują Europejczykom, że będziemy wiedzieć, kto znajduje się na terytorium Unii - powiedział, Źródło: ""Rzeczpospolita"" Chcesz być na bieżąco z najważniejszymi informacjami dnia? Polub Onet Wiadomości na Facebooku!",Manfred Weber,
https://wiadomosci.onet.pl/kraj/krs-przed-unijnym-trybunalem-w-luksemburgu/csy3em2,KRS przed unijnym Trybunałem w Luksemburgu,Czy nowa Krajowa Rada Sądownictwa zagraża niezależności sądów w Polsce? Jak zareagowałyby sądy z innych krajów Unii na stwierdzenie o jej nieprawomocności? M.in. tego dotyczyła dzisiejsza rozprawa przed TSUE.,"Polski Sąd Najwyższy w swych prośbach o wykładnię prawa UE podniósł wątpliwość, czy jego nowa Izba Dyscyplinarna może być uznana za sąd niezależny i niezawisły, skoro jej członkowie są wskazywani przez nową Krajową Radę Sądownictwa (i nominowani potem przez prezydenta). Sedno sporu to zatem prawowitość nowej KRS, a także - uparcie przypominane przez przedstawicieli władz Polski - pytanie, czy skoro rad sądownictwa nie mają nawet wszystkie kraje Unii (np. Niemcy), to czy można oceniać polską KRS wedle wspólnych kryteriów unijnych. I czy to w ogóle leży w kompetencjach instytucji UE. Sąd Najwyższy w swych pytaniach prejudycjalnych do TSUE wskazał, że przed – przeprowadzanymi od 2017 r. - zmianami aż 15 z 25 członków KRS było wybieranych spośród sędziów przez sędziów (zgromadzenia ogólne sądów różnych szczebli). Natomiast obecnie tych 15 członków KRS jest wybieranych przez Sejm, co oznacza, że w sumie aż 23 z 25 członków KRS nie jest obecnie desygnowana przez władzą sądowniczą. SN zwrócił uwagę, że zmiany w KRS skutkują naruszeniem równowagi między władzą ustawodawczą, władzą wykonawczą i władzą sądowniczą, choć ta- również wedle polskiej konstytucji- stanowi podstawę demokratycznego państwa prawa. Czytaj również: Wyrok Trybunału Konstytucyjnego ws. przepisów ustawy o KRS odroczony Na ten sam problem z KRS wskazywała już wcześniej Komisja Europejska w ramach postępowania z art. 7 Traktatu UE, a także Europejska Sieć Rad Sądownictwa, która w 2018 r. zawiesiła KRS w prawach członka. Ponadto Komisja Wenecka ostrzegała władze Polski, że przekazanie wyboru 15 sędziów-członków KRS w ręce Sejmu (i to w połączeniu ze skróceniem kadencji jej kilku dotychczasowych członków) jest sprzeczne z wytycznymi Rady Europy i grozi daleko idącym upolitycznieniem KRS. - TSUE nie powinien rozstrzygać w tych kwestiach. Gdyby się na to zdecydował, to przecież wszystkie kraje Unii trzeba by oceniać wedle wspólnych kryteriów niezależności rad sądownictwa. TSUE nie mógłby uciekać w wygodne milczenie – przekonywał prokurator Tomasz Szafrański. Natomiast Bogusław Majczyna ostrzegał przed „podwójnymi standardami” oraz „relatywizacją pojęcia sądu niezależnego w rozumieniu prawa unijnego” w przypadku, gdyby TSUE wypowiedział się na temat niezależności (lub jej braku) Izby Dyscyplinarnej SN w świetle roli KRS w jej wyłanianiu, a z tych standardów nie rozliczano by innych krajów UE. Zobacz również: Sędzia i członek KRS ""meldował się"" posłance Pawłowicz. Dyscyplinarka? Według rzecznika dyscypliny ""nie ma podstaw"" Polemiki z wysłannikami polskich władz podjął się Carsten Zatschler z Urzędu Nadzorczego EFTA, która zrzesza Norwegię, Islandię, Liechtenstein i Szwajcarię powiązane ze wspólnym rynkiem UE, a zatem uprawnione do zabierania głosu w TSUE. – Doszło do naruszenia niezależności Izby Dyscyplinarnej SN. Tu nie chodzi o porównywanie pojedynczych rozwiązań w poszczególnych krajach, lecz o ogólny efekt wszystkich zmian w wymiarze sprawiedliwości. I o zmiany w KRS w tym całościowym kontekście. A w Polsce doszło w kwestii wymiaru sprawiedliwości do rupture structurelle, systemowego złamania – powiedział Zatschler. Do argumentu o łącznym efekcie zmian w sądownictwie do 2016 r. nawiązała też Katarzyna Hermann z Komisji Europejskiej. – Sam fakt wpływu innych władz na wyłaniane izby SN nie oznaczałby sam z siebie, że nie jest niezależna. Ale jednak ta izba nie może zostać uznana za niezawisłą – powiedziała Hermann, Tłumaczyła, że jest tak ze względu na skład Izby Dyscyplinarnej SN (powołanie jej od zera) w połączeniu ze sposobem wyłaniania jej członków, zmianami w składzie KRS oraz rozwojem wypadków od grudnia 2017 r., kiedy w Polsce przyjęto cały pakiet ustaw o zmianach w sądownictwie. Przeczytaj również: Sprawa sędziego Łączewskiego. Sąd nie wyśle pytań prejudycjalnych do TSUE - Polskie władze powołują się na rozwiązania z Wielkiej Brytanii czy Francji. Ale każdy z tych systemów musi być oceniany całościowo, pod kątem istnienia lub braku całościowych gwarancji niezależności sądów i niezawisłości sędziów. A w Polsce mamy naruszenia konstytucji, zwiększenie zależności KRS od organów politycznych, równoległe reformy osłabiające sądownictwo w PL – przekonywała także Sylwia Gregorczyk-Abram z organizacji „Wolne Sądy” występująca jako pełnomocniczka sędziego NSA, którego sprawa zainicjowała jedno z pytań prejudycjalnych. Natomiast inny pełnomocnik Michał Wawrykiewicz polemizował z twierdzeniami prokuratora Szafrańskiego, że doniesienia o nękaniu polskich sędziów postępowaniami dyscyplinarnymi to „publicystyczne fantazmaty”. Jeśli TSUE w odpowiedzi na pytania prejudycjalne uzna, że nowa KRS nie wspomaga czy też po prostu zagraża niezależności sądownictwa w Polsce, to – nawet jeśli polski Trybunał Konstytucyjny wkrótce uznałby przeciwnie – może będzie to rzutować na odbiór decyzji polskich sądów na forum UE. Czy w innych krajach Unii mogłyby się pojawić pytania co do niezawisłości polskich orzeczeń? – Niewątpliwie tak. Już wcześniej działo się tak w sprawie polskich decyzji w zakresie europejskiego nakazu aresztowania – tłumaczy sędzia NSA Andrzej Kuba, którego dotyczy jedno z pytań prejudycjalnych. Niewykluczone, że kwestia prawowitości KRS zostanie poruszona również w wyroku co do czystki emerytalnej w SN i NSA. Już w tej sprawie TSUE rozpatruje skargę w bezpośrednim odniesieniu do traktatów UE w myśl nowatorskiej argumentacji, że „sędziowie polscy są zarazem sędziami UE”, więc instytucje Unii mają obowiązek strzec ich niezależności. Czytaj także: Sprawa sędziego Łączewskiego. Sąd nie wyśle pytań prejudycjalnych do TSUE Pytania prejudycjalne, które rozpoznawał dziś SN, są także związane z tą czystką emerytalną, bo zadaniem Izby Dyscyplinarnej jest m.in. rozpatrywanie sporów co do przechodzenia sędziów w stan spoczynku. Ta czystka została już cofnięta przez Polskę dzięki doraźnemu postanowieniu TSUE o środku tymczasowym (pełny wyrok jest spodziewany w maju). I dlatego, gdy już odrzucono dziś wniosek Tomasza Szafrańskiego z Prokuratury Generalnej (narzekał, że TSUE zbyt późno poinformował o składzie orzekającym), przedstawiciele władz Polski przekonywali w Luksemburgu, że postępowanie przed TSUE jest niecelowe. Zobacz także: Sędzia od niespełna miesiąca, za chwilę prezes sądu. Skąd to wyróżnienie? - Udzielenie odpowiedzi na pytania prejudycjalne jest już niepotrzebne – powiedział Majczyna. Ale Hermann z Komisji Europejskiej powołała się m.in. na zdanie SN, czyli autora pytań prejudycjalnych. - Tu chodzi o współpracę TSUE z sądem odsyłającym. Skoro SN pisze, że nadal potrzebuje odpowiedzi na pytania, TSUE powinien jej udzielić – przekonywała Hermann. Rzecznik generalny TSUE Jewgenij Tanczew ogłosi 23 maja swą opinię o pytaniach prejudycjalnych SN, a wyroku należy się spodziewać nie wcześniej niż na przełomie maja i czerwca.",Sedno sporu to prawowitość nowej KRS,
https://wiadomosci.onet.pl/swiat/theresa-may-napisze-do-donalda-tuska-ws-brexitu/w7302nr,Theresa May napisze do Donalda Tuska w sprawie opóźnienia brexitu,"Rzecznik brytyjskiej premier Theresy May zapowiedział, że szefowa rządu napisze jeszcze we wtorek lub w środę do przewodniczącego Rady Europejskiej Donalda Tuska w sprawie odłożenia w czasie planowanego wyjścia Zjednoczonego Królestwa z UE.","Źródła w unijnych instytucjach sygnalizowały w ostatnich dniach, że jeśli Wielka Brytania miałaby być krajem członkowskim UE po 2 lipca to musiałaby wybrać swoich europosłów. Wydłużenie procesu wyjścia z UE wymaga jednomyślnej zgody pozostałych 27 państw członkowskich UE. Decyzja w tej sprawie może być najwcześniej podjęta podczas zaplanowanego na czwartek i piątek posiedzenia Rady Europejskiej w Brukseli. POLECAMY. Mateusz Morawiecki: dokonamy analizy brytyjskiego wniosku o przełożenie brexitu Rzecznik brytyjskiej premier przypomniał także, że szefowa rządu ostrzegała przed ubiegłotygodniowym głosowaniem w Izbie Gmin nad projektem porozumienia w sprawie warunków wyjścia ze Wspólnoty, że porażka rządu doprowadziłaby do kryzysu politycznego. Relacjonując poranne posiedzenie rządu, dodał także, że May oraz jej ministrowie są ""zdeterminowani, aby znaleźć sposób, by parlament zagłosował w sprawie umowy dotyczącej brexitu"". Ostrzegł, że długie opóźnienie wyjścia z UE byłoby ""porażką polityków"". POLECAMY. Szef MSZ Niemiec o brexicie: im dłużej tym trudniej Wcześniej w poniedziałek spiker Izby Gmin John Bercow powiedział, że zgodnie z procedurami brytyjski rząd nie może zwrócić się do posłów o ponowne głosowanie nad dwukrotnie odrzuconym projektem umowy wyjścia z UE bez wprowadzenia w nim istotnych zmian. Bercow powołał się na parlamentarną konwencję z 1604 roku, która zapisana jest w podręczniku praktyki parlamentarnej Thomasa Erskine'a Maya, opublikowanym w 1844 roku. Zakłada ona, że w trakcie jednej sesji parlamentarnej (zwyczajowo trwającej rok) nie można ponownie poddać pod głosowanie projektu, który już raz został odrzucony przez posłów. POLECAMY: Lider Partii Pracy zapowiada wotum nieufności wobec rządu Theresy May Jednocześnie spiker doprecyzował, że drobna, techniczna zmiana w tekście umowy w sprawie brexitu lub nowa opinia głównego radcy rządu nie byłyby wystarczającymi korektami, aby ponownie głosować w parlamencie nad projektem porozumienia, które musiałoby ulec ""fundamentalnym"" zmianom. Decyzja spikera stanowi poważne wyzwanie dla brytyjskiego rządu, którego przedstawiciele mówili jeszcze w poniedziałek rano, że negocjacje z UE w sprawie tekstu umowy zostały zakończone i nie ma możliwości uzyskania dalszych ustępstw. Mimo tego przedstawiciele rządu kontynuowali w poniedziałek i wtorek rozmowy z przedstawicielami eurosceptycznego skrzydła rządzącej Partii Konserwatywnej i północnoirlandzkiej Demokratycznej Partii Unionistów (DUP), którzy w przeszłości głosowali przeciwko proponowanemu tekstowi porozumienia z UE, próbując przekonać ich do poparcia tego projektu umowy. Wśród osób, które dziś brały udział w dyskusjach na ten temat był m.in. wymieniany jako potencjalny następca May na stanowisku szefa rządu były szef brytyjskiej dyplomacji i były burmistrz Londynu Boris Johnson, który w 2016 roku był jednym z liderów kampanii za wyjściem z UE. Podczas porannej serii wywiadów brytyjski minister ds. brexitu Stephen Barclay zapowiedział, że rząd nadal będzie próbował uzyskać poparcie parlamentarzystów, podkreślając, że ""to jedyny tekst porozumienia, jaki jest dostępny"". - Przedstawiciele biznesu potrzebują jasności (dotyczącej statusu Wielkiej Brytanii w ramach UE - red.) i nadeszła pora, aby parlament zjednoczył się i poparł tę umowę - powiedział. Minister przyznał jednak, że decyzja Bercowa sprawiła, że jest ""mniej prawdopodobne"", aby do kolejnej próby głosowania w tej sprawie doszło jeszcze przed czwartkowym posiedzeniem Rady Europejskiej i wstępnym wnioskiem ze strony rządu w Londynie o przedłużenie brexitu. Barclay argumentował jednak, że projekt umowy powinien być ponownie dopuszczony pod głosowanie przez spikera Izby Gmin, bo - jak tłumaczył - ""fakt, że wielu posłów powiedziało, że (tym razem) zagłosują inaczej wskazuje na to, że sytuacja się zmieniła"". Jednocześnie w tekście umowy znalazłby się - w razie zgody ze strony UE - także nowy termin wyjścia z UE, który - w argumentacji rządu - również byłby ""fundamentalną"" zmianą wymaganą przez Bercowa. Wcześniej posłowie dwukrotnie odrzucili przedstawioną propozycję porozumienia z Wspólnotą: najpierw w połowie stycznia (różnicą 230 głosów), a następnie w ubiegłym tygodniu (różnicą 149 głosów). To oznacza, że May i jej ministrowie muszą przekonać 75 dodatkowych posłów, aby wygrać głosowanie w tej sprawie. W razie braku jakichkolwiek innych ustaleń - przyjęcia porozumienia z UE lub przedłużenia procesu wyjścia z Unii - niezależnie od przyjętej w ubiegłym tygodniu opinii politycznej Izby Gmin przeciwko bezumownemu wyjściu z UE Wielka Brytania automatycznie opuści Wspólnotę bez umowy o północy z 29 na 30 marca.","Według brytyjskich mediów, w tym BBC, brany jest pod uwagę scenariusz wstępnego opóźnienia brexitu",
https://wiadomosci.onet.pl/swiat/rosja-oskarza-zachod-o-sabotaz-systemu-energetycznego-w-wenezueli/p2x9rev,MSZ Rosji: awaria prądu w Wenezueli to dywersja Zachodu,"Rzeczniczka MSZ Rosji Maria Zacharowa oceniła, że awaria prądu na w Wenezueli, która na początku marca pozbawiła elektryczności znaczną część kraju, była aktem dywersji dokonanym z zagranicy. O stosowanie podobnych działań oskarżyła kraje zachodnie.","Rzeczniczka MSZ wskazała, że wyposażenie tych elektrowni było produkcji kanadyjskiej. - Jest jasne, że algorytmy działania (sprzętu) i jego słabe punkty były dobrze znane tym, którzy bezpośrednio organizowali agresję - zaznaczyła. - To właśnie na tych zleceniodawcach dywersji spoczywa odpowiedzialność za śmierć ludzi, w tym w szpitalach, które pozostały bez elektryczności - powiedziała Zacharowa. Wyraziła nadzieję, że ""prędzej czy później ta odpowiedzialność przybierze formę wyroku sądowego"". Rzeczniczka rosyjskiego MSZ zapewniła, że jeśli Moskwa otrzyma od Maduro oficjalną prośbę o pomoc rosyjskich specjalistów w zbadaniu ataku, to prośba ta ""zostanie rozpatrzona w jak najwnikliwszy sposób"". Zacharowa oceniła także, że tego rodzaju szkodliwe oddziaływanie na obiekty infrastruktury coraz częściej jest wykorzystywane przez kraje zachodnie jako metoda tak zwanej wojny hybrydowej. Wcześniej z oskarżeniem wobec USA o sabotaż systemu energetycznego wystąpiły władze Wenezueli. Minister komunikacji Jorge Rodriguez powiedział, że USA przypuściły na sieć energetyczną Wenezueli ""atak terrorystyczny"", a Maduro oskarżył USA o ""cybersabotaż"" sieci elektrycznej i nakazał amerykańskim dyplomatom opuszczenie kraju w ciągu 72 godzin. W piątek wszyscy dyplomaci wyjechali z Wenezueli. Zobacz także - Wenezuela: parlament zatwierdził stan wyjątkowy na terenie całego kraju Wenezuelscy eksperci twierdzą, że problemy z dostawami energii elektrycznej są rezultatem awarii, do której doszło w elektrowni wodnej w Guri, zbudowanej w latach 1963-1986 i zaspokajającej 80 proc. potrzeb energetycznych kraju. Niezależni eksperci zwracają uwagę na chroniczne niedoinwestowanie elektrowni i bardzo zły stan infrastruktury. Większość terytorium Wenezueli pozbawiona była prądu przez pięć dni. Od początku stycznia w kraju tym, pogrążonym w głębokim kryzysie politycznym i gospodarczym, trwa stan dwuwładzy. Na fali masowych wystąpień przeciwko Maduro lider opozycji Juan Guaido ogłosił się 23 stycznia tymczasowym prezydentem i uznał władzę Maduro za nielegalną. Wiele krajów, w tym USA i większość państw UE, uznało Guaido za prawowitego prezydenta. Rosja wspiera Maduro i uznaje jego rząd za legalny. Przeczytaj więcej - Wenezuela: Awaria systemu energetycznego. Szkoły, urzędy i firmy zamknięte",Większość terytorium Wenezueli pozbawiona była prądu przez pięć dni,
https://wiadomosci.onet.pl/tylko-w-onecie/wybory-do-parlamentu-europejskiego-znamy-liderow-list-ke/qpl6dh4,To oni mają pokonać PiS,"Onet prezentuje nazwiska liderów list wyborczych koalicji PO-PSL-SLD-N w wyborach europejskich. Te kandydatury zatwierdzi dziś zarząd Platformy, bo to ta partia przewodzi Koalicji Europejskiej.","Obóz władzy zaprezentował liderów swych list wyborczych już miesiąc temu. Pod tym względem Koalicja Europejska jest wyraźnie spóźniona. Tyle że stworzenie koalicji kilku ugrupowań, a potem układanie na listach kandydatów wszystkich partii jest nieporównanie trudniejsze. Zresztą, liderzy Koalicji Europejskiej się nie spieszą. Oficjalna prezentacja kandydatów planowana jest na przełom marca i kwietnia. Jednak Onet już dziś prezentuje nazwiska liderów list we wszystkich regionach. Tu już żadnych zmian nie będzie. Może jeszcze dojść do drobnych roszad między kandydatami PO na Mazowszu i w Warszawie, ale zmiany nie obejmą jedynek. Lider PO Grzegorz Schetyna chwalił się ostatnio, że na listach KE jest pięciu byłych premierów. Rzeczywiście, chodzi o polityków kierujących rządami PO i SLD. Czytaj również: Sondaż dot. wyborów do Parlamentu Europejskiego. Koalicja Europejska przed PiS Wybór okręgów dla nich jest zaskakujący. Ze swych mateczników startują tylko Marek Belka (Łódzkie) oraz Jerzy Buzek (Śląsk). Związany z Podlasiem Włodzimierz Cimoszewicz otworzy listę w Warszawie, zaś Ewa Kopacz wraz z Leszkiem Millerem wystartują z Wielkopolski, z którą nie mają żadnych związków. Na sensację w tym okręgu liczy PSL. Dopiero trzeci na liście Koalicji Europejskiej jest tu obecny europoseł ludowców Andrzej Grzyb. — Ale on pochodzi z Wielopolski, więc po cichu wierzymy, że może uda mu się przeskoczyć Kopacz i Millera - mówi Onetowi członek ścisłych władz PSL. Mimo poparcia dla Koalicji Europejskiej nie startuje były premier PiS Kazimierz Marcinkiewicz — wyeliminowały go głośne problemy z byłą żoną. Nie będzie kandydował także były premier z PSL Waldemar Pawlak — był przeciwnikiem przystąpienia ludowców do Koalicji Europejskiej. W wyborach do Parlamentu Europejskiego jest trzynaście okręgów wyborczych. To zazwyczaj odrębne województwa, przy czym w jeden okręg połączone zostały Małopolska ze Świętokrzyskiem, Lubuskie z woj. zachodniopomorskim, Dolny Śląsk z Opolszczyzną oraz Warmińsko-Mazurskie z Podlasiem. Za to z Mazowsza wydzielono Warszawę. Na te 13 jedynek aż sześć Platforma dała koalicjantom. Ludowcy otwierają listy na Mazowszu, Podkarpaciu i Lubelszczyźnie. Formalnie SLD też ma trzy jedynki — poza wspomnianymi Belką i Cimoszewiczem, listę w okręgu zachodniopomorsko-lubuskim otworzy obecny europoseł SLD Bogusław Liberadzki, były minister transportu. Szkopuł w tym, że — do czego lider SLD Włodzimierz Czarzasty nigdy się nie przyzna — Belce i Cimoszewiczowi w ostatnich latach bliżej było do PO niż do SLD. Swój akces do Koalicji Europejskiej zgłosili jeszcze, zanim oficjalnie zrobiło to SLD. Pozostałe ugrupowania Koalicji Europejskiej — Nowoczesna i Zieloni — praktycznie nie liczą się przy podziale miejsc na listach. W każdym regionie w pierwszej trójce musi być co najmniej jedna kobieta. Ludowcy swych kandydatek szukali w rodzinach — stąd choćby trzecie miejsce w Kujawsko-Pomorskiem dla Agnieszki Kłopotek, żony posła PSL Eugeniusza Kłopotka. — To też element przekonywania Gienka do Koalicji Europejskiej, bo był jednym z największych przeciwników współpracy z PO, SLD i Nowoczesną — mówi nam prominentny ludowiec. Największe zainteresowanie wzbudzi jednak zapewne kandydatura Magdaleny Adamowicz, wdowy po zamordowanym prezydencie Gdańska — wystartuje ona z poparciem PO z dwójki na Pomorzu. — Schetyna brał pod uwagę jedynkę dla niej, ale odmówiła. Nie chciała degradacji tradycyjnego lidera listy Janusza Lewandowskiego — mówi nam jeden z uczestników negocjacji. Na listach są także Małgorzata Szmajdzińska z SLD (trzecia na Dolnym Śląsku) oraz Barbara Dolniak z Nowoczesnej (piąta na Śląsku) — wdowy po Jerzym Szmajdzińskim i Grzegorzu Dolniaku, którzy zginęli w katastrofie smoleńskiej. Platforma ma największy kłopot z ułożeniem list w Warszawie i na Mazowszu. Co prawda liderzy obu list są znani (Cimoszewicz i były wicepremier Jarosław Kalinowski), to wciąż ważą się losy pozostałych kandydatów. W stolicy na dwójce znajdzie się prawdopodobnie Andrzej Halicki (PO), były minister cyfryzacji, zaś na trójce — Kamila Gasiuk-Pihowicz, była posłanka Nowoczesnej, która przeszła do Platformy. Na Mazowszu za Kalinowskim najprawdopodobniej znajdzie się europoseł PO Dariusz Rosati, były szef MSZ w rządach SLD-PSL lub też posłanka PO Jolanta Hibner. Taki kształt list wywołuje napięcia w Platformie. W terenie nie podoba się to, że w ramach handlu z koalicjantami partia oddała dobre miejsca na listach. W ten sposób np. w Łódzkiem w pierwszej dwójce nie ma nikogo z Platformy. Do tego dochodzą ogromne frustracje obecnych europosłów PO — dla większości z nich nie ma dobrych miejsc, więc niektórzy wcale nie wystartują. — Opowiadają, że są przez centralę partii traktowani strasznie. Twierdzą, że nikt z nimi nawet nie rozmawia — mówi Onetowi jeden z europosłów spoza Platformy. W czołówce list nie ma większości obecnych europosłów PO — Michała Boniego, Danuty Hübner, Danuty Jazłowieckiej, Agnieszki Kozłowskiej-Rajewicz, Barbary Kudryckiej, Elżbiety Łukacijewskiej, Julii Pitery, Marka Plury, Bogusława Sonika, Adama Szejnfelda, Jarosława Wałęsy, Bogdana Zdrojewskiego oraz Tadeusza Zwiefki. Inna rzecz, że PiS ma podobny kłopot — część obecnych europosłów nie znalazła się na ogłoszonych miesiąc temu czołówkach list i atakują swoich kolegów, których Jarosław Kaczyński chce wysłać do Parlamentu Europejskiego na ich miejsca. Okręg nr 1 - Pomorze 1. Janusz Lewandowski, europoseł PO i były minister prywatyzacji 2. Magdalena Adamowicz, wdowa po Pawle Adamowiczu, prezydencie Gdańska Okręg nr 2 - Kujawsko-Pomorskie 1. Radosław Sikorski (PO), były szef MSZ w rządzie Donalda Tuska 2. Janusz Zemke, europoseł SLD, były wiceminister obrony 3. Agnieszka Kłopotek, radna regionalna, żona posła PSL Eugeniusza Kłopotka Okręg nr 3 - Podlaskie - Warmińsko-Mazurskie 1. Tomasz Frankowski, były piłkarz, reprezentant Polski i zawodnik Jagiellonii Białystok 2. Urszula Pasławska, wiceszefowa PSL, była wiceminister skarbu państwa Okręg nr 4 - Warszawa 1. Włodzimierz Cimoszewicz, były premier koalicji SLD-PSL 2. Andrzej Halicki, szef PO na Mazowszu, były minister cyfryzacji 3. Kamila Gasiuk-Pihowicz, była posłanka Nowoczesnej, która przeszła do Platformy Okręg nr 5 - Mazowsze 1. Jarosław Kalinowski, europoseł PSL, były wicepremier i minister rolnictwa w rządach SLD-PSL 2. Dariusz Rosati, europoseł PO, były szef MSZ w rządach SLD-PSL lub Jolanta Hibner, posłanka PO Okręg nr 6 - Łódź 1. Marek Belka, były premier i prezes NBP 2. Paweł Bejda, poseł PSL Okręg nr 7 - Wielkopolska 1. Ewa Kopacz, była premier i minister zdrowia 2. Leszek Miller, były premier i szef SLD 3. Andrzej Grzyb, europoseł PSL Okręg nr 8 - Lubelskie 1. Krzysztof Hetman, były marszałek województwa lubelskiego z PSL 2. Joanna Mucha, posłanka PO, była minister sportu Okręg nr 9 - Podkarpackie 1. Czesław Siekierski, europoseł PSL 2. Krystyna Skowrońska, posłanka PO Okręg nr 10 - Małopolska - Świętokrzyskie 1. Róża Thun, europosłanka PO 2. Adam Jarubas, były marszałek województwa świętokrzyskiego z PSL 3. Andrzej Szejna, wiceszef SLD, były europoseł Okręg nr 11 - Śląsk 1. Jerzy Buzek, były premier 2. Marek Balt, lider SLD na Śląsku 3. Mirosława Nykiel, posłanka PO 4. Jan Olbrycht, europoseł PO 5. Barbara Dolniak, wicemarszałek Sejmu z Nowoczesnej, wdowa po Grzegorzu Dolniaku Okręg nr 12 - Dolnośląskie - Opolskie 1. Janina Ochojska, działaczka społeczna, założycielka Polskiej Akcji Humanitarnej 2. Jarosław Duda, senator PO, były wiceminister pracy 3. Małgorzata Szmajdzińska, była posłanka SLD, wdowa po Jerzym Szmajdzińskim Okręg nr 13 - Zachodniopomorskie - Lubuskie 1. Bogusław Liberadzki, europoseł SLD, były minister transportu 2. Bartosz Arłukowicz, były minister zdrowia w rządach PO Chcesz być na bieżąco z najważniejszymi informacjami dnia? Polub Onet Wiadomości na Facebooku!",,
https://wiadomosci.onet.pl/swiat/brexit-brytyjski-rzad-ma-projekt-ktory-otwiera-droge-do-opoznienia-wyjscia-z-ue/ccm4d53,"Brexit. Brytyjski rząd ma projekt, który otwiera drogę do opóźnienia wyjścia z UE",Przedstawiony dziś projekt rządowej uchwały przed jutrzejszymi głosowaniami ws. ewentualnego opóźnienia wyjścia Wielkiej Brytanii z UE zakłada opcję opóźnienia wyjścia ze Wspólnoty o trzy miesiące nawet w razie przyjęcia jakiejś formy umowy ws. brexitu.,"Wcześniej posłowie zagłosowali za uchwałą wyrażającą polityczny sprzeciw wobec bezumownego wyjścia Wielkiej Brytanii z UE. Za taką propozycją zagłosowało 321 posłów, a przeciwko 278 (różnica 43 głosów). Przedstawiona opinia parlamentu ma jedynie charakter polityczny i nie jest wiążąca prawnie, bo wykluczenie scenariusza bezumownego brexitu jest możliwe jedynie przez przyjęcie projektu umowy wyjścia z UE lub opóźnienie brexitu. Czytaj też: W sprawie brexitu same pytania bez odpowiedzi, a doszło jeszcze pytanie o przyszłość Theresy May [KOMENTARZ] W efekcie w razie braku jakichkolwiek innych ustaleń, niezależnie od opinii Izby Gmin, Wielka Brytania automatycznie opuści Wspólnotę bez umowy o północy z 29 na 30 marca. W odpowiedzi na przyjętą deklarację rząd Theresy May przedstawił jednak projekt uchwały, która nakreśla kroki niezbędne do wykluczenia bezumownego wyjścia z UE. Będzie on poddany pod głosowanie w czwartek późnym popołudniem. Proponowany tekst - który będzie jeszcze mógł być zmieniony za sprawą poprawek zgłaszanych przez posłów - zakłada wyznaczenie nowego terminu granicznego dla przyjęcia projektu porozumienia ws. opuszczenia Wspólnoty na 20 marca. Jeśli posłowie poparliby do tego czasu jakąś formę umowy z UE ws. warunków wyjścia - albo tę prezentowaną przez rząd, którą dotychczas dwukrotnie odrzucili, albo jakąkolwiek alternatywę - to brytyjski rząd zwróciłby się do pozostałych 27 państw członkowskich z prośbą o trzymiesięczne, techniczne wydłużenie procesu wyjścia z UE w celu przegłosowania niezbędnej legislacji wtórnej. Projekt uchwały ostrzega, że w razie nieprzyjęcia żadnej umowy i dalszej chęci parlamentu do uniknięcia bezumownego brexitu Rada Europejska będzie oczekiwała od rządu w Londynie przedstawienia ""jasnego powodu dla wydłużenia procesu"", a także odnotowuje, że ""jakiekolwiek opóźnienie (brexitu) wybiegające poza 30 czerwca 2019 roku będzie wymagało od Wielkiej Brytanii zorganizowania wyborów do Parlamentu Europejskiego w maju 2019 roku"". Rządowa propozycja - gdyby pozostała zachowana w proponowanym brzmieniu - ma na celu zwiększenie presji na posłów z eurosceptycznego skrzydła rządzącej Partii Konserwatywnej, którzy dotychczas sprzeciwiali się projektowi porozumienia ws. warunków wyjścia z UE, stawiając ich w obliczu realnego ryzyka znacznego opóźnienia lub odwrócenia decyzji o opuszczeniu Wspólnoty. Pomimo dwukrotnych porażek w Izbie Gmin Downing Street prawdopodobnie będzie próbowało doprowadzić do trzeciego głosowania nad proponowaną treścią umowy przed zakładanym terminem 20 marca w nadziei, że pod presją część deputowanych zmieni dotychczas zajmowane stanowisko.",Premier Theresa May,
https://wiadomosci.onet.pl/swiat/ke-unia-europejska-jest-przygotowana-na-brexit/g1v4qqe,KE: Unia Europejska jest przygotowana na brexit,"UE jest przygotowana na wyjście Wielkiej Brytanii z UE z umową lub bez. Aby jednak wykluczyć scenariusz brexitu bez umowy, nie wystarczy przeciw niemu głosować, trzeba zgodzić się na porozumienie - skomentował w rzecznik KE.","""Przyjmujemy do wiadomości głosowanie w Izbie Gmin dzisiejszego wieczoru. Istnieją tylko dwa sposoby opuszczenia UE: z umową lub bez. UE jest przygotowana na oba. Żeby wykluczyć scenariusz brexitu bez umowy, nie wystarczy głosować przeciwko scenariuszowi brexitu bez umowy - trzeba zgodzić się na umowę. Uzgodniliśmy umowę z premier (Wielkiej Brytanii - PAP), a UE jest gotowa ją podpisać"" - napisał rzecznik w informacji przesłanej PAP. Brytyjska Izba Gmin zagłosowała w środę wieczorem za uchwałą wyrażającą polityczny sprzeciw wobec bezumownego wyjścia Wielkiej Brytanii z Unii Europejskiej. Za taką propozycją zagłosowało 321 posłów, a przeciwko 278 (różnica 43 głosów).",,
https://wiadomosci.onet.pl/swiat/brexit-izba-gmin-odrzucila-mozliwosc-wyjscia-z-unii-europejskiej-bez-umowy/tmtry87,Brexit: Izba Gmin odrzuciła możliwość wyjścia z Unii Europejskiej bez umowy,"Brytyjska Izba Gmin przyjęła uchwałę wyrażającą sprzeciw wobec wyjścia Wielkiej Brytanii z Unii Europejskiej bez umowy. Za głosowało 321 posłów, przeciwko było 278 deputowanych. Jutro odbędzie się głosowanie ws. opóźnienia brexitu.","Na początku bloku głosowań parlament przyjął ponadpartyjną poprawkę Spelman/Dromey do uchwały, która zmieniała łagodniejszy zapis rządu o braku zgody na opuszczenie Wspólnoty bez porozumienia przy jednoczesnym uznaniu takiego ryzyka w razie nieprzegłosowania alternatywy na ostrzejszy, jednoznaczny sprzeciw wobec takiego rozwiązania. Za takim rozwiązaniem zagłosowało 312 posłów, a przeciwko było 308. Następnie posłowie odrzucili inną zmianę, zgłoszoną przez eurosceptycznych posłów rządzącej Partii Konserwatywnej, którzy chcieli doprowadzić do bezumownego brexitu w nowym terminie, 22 maja, przy jednoczesnym zaproponowaniu UE 21-miesięcznego okresu przejściowego, wpłat do unijnego budżetu i jednostronnego zagwarantowania praw obywateli UE mieszkających w Wielkiej Brytanii. W efekcie przyjęcia pierwszej poprawki posłowie ponownie musieli zagłosować nad projektem całej uchwały w zmienionym, zaostrzonym brzmieniu. Ta propozycja była zarysem alternatywnego rozwiązania impasu dotyczącego opuszczenia Wspólnoty, w którym zwolennicy brexitu pozbyliby się krytykowanego przez nich mechanizmu awaryjnego dla Irlandii Północnej (ang. backstop) i doszłoby do opuszczenia UE na innych warunkach niż w wypracowanym przez rząd porozumieniu. ZOBACZ RÓWNIEŻ: Donald Tusk otrzymał list od sześciolatki z Wielkiej Brytanii. ""Powinniśmy zostać przyjaciółmi"" Komentatorzy podkreślali, że przy pierwszym głosowaniu ministrowie rządu premier Theresy May mieli zgodę rzecznika dyscypliny Partii Konserwatywnej na wstrzymanie się od głosu wobec oczekiwań, że poprawka zostanie i tak odrzucona przez parlament. Po jej pierwszym przyjęciu członkowie administracji zostali jednak poinstruowani do głosowania przeciwko ostatecznej uchwale. Każde odejście od tej reguły jest zwyczajowo karane koniecznością rezygnacji z zajmowanego stanowiska w rządzie. Biorąc pod uwagę wynik głosowania, prawdopodobnie co najmniej kilku ministrów zagłosowało wbrew partyjnej linii, co może doprowadzić do roszad w gabinecie premier May. Przedstawiona opinia parlamentu ma jedynie charakter polityczny i nie jest wiążąca prawnie, bo wykluczenie scenariusza bezumownego brexitu jest możliwe jedynie przez przyjęcie projektu umowy wyjścia z UE lub opóźnienie brexitu. W razie braku jakichkolwiek innych ustaleń, niezależnie od opinii Izby Gmin, Wielka Brytania automatycznie opuści Wspólnotę bez umowy o północy z 29 na 30 marca. UE jest przygotowana na wyjście Wielkiej Brytanii z UE z umową lub bez. Aby jednak wykluczyć scenariusz brexitu bez umowy, nie wystarczy przeciw niemu głosować, trzeba zgodzić się na porozumienie - skomentował wynik głosowania rzecznik KE. ""Przyjmujemy do wiadomości głosowanie w Izbie Gmin dzisiejszego wieczoru. Istnieją tylko dwa sposoby opuszczenia UE: z umową lub bez. UE jest przygotowana na oba. Żeby wykluczyć scenariusz brexitu bez umowy, nie wystarczy głosować przeciwko scenariuszowi brexitu bez umowy - trzeba zgodzić się na umowę. Uzgodniliśmy umowę z premier (Wielkiej Brytanii - red.), a UE jest gotowa ją podpisać"" - napisał rzecznik w informacji przesłanej PAP. Chcesz być na bieżąco z najważniejszymi informacjami dnia? Polub Onet Wiadomości na Facebooku! (mba)",Theresa May,
https://wiadomosci.onet.pl/kraj/kaja-godek-pytana-o-unie-europejska/nmqjz82,"Kaja Godek w RMF FM sprawdzana z wiedzy o UE. ""Proszę nie robić ze mnie głupiej""","Kaja Godek, działaczka pro-life, była wczoraj pytana w audycji Roberta Mazurka o swoje kompetencje jako ewentualnego europarlamentarzysty. - Kierowałam przez lata organizacjami społecznymi - stwierdziła. Nie odpowiedziała jednak na pytanie prowadzącego, czym różni się Rada Europejska od Rady Unii Europejskiej.","Godek startuje w wyborach do Parlamentu Europejskiego z prawicowej Konfederacji KORWiN - Braun - Liroy - Narodowcy. W rozmowie z RMF FM została zapytana m.in. o to, ""czym się różni Rada Unii Europejskiej od Rady Europejskiej"". POLECAMY: Pozew przedstawicieli mniejszości seksualnych przeciwko Kai Godek - Tak, Rada Europy w ogóle nie jest organem unijnym - odpowiedziała. Mazurek wyjaśnił, że nie pyta o Radę Europy. - Jeżeli chodzi o moje kompetencje, to ja kierowałam przez lata organizacjami społecznymi, organizacjami, które zajmowały się oczywiście kampaniami społecznymi, ale również wchodziły w przestrzeń polityczną. POLECAMY: Kaja Godek wystartuje w wyborach do PE z list koalicji narodowo-wolnościowej Prowadzący powtórzył pytanie o to, czym jest Rada Unii Europejskiej, ale Godek już się do niego nie odniosła. Zaznaczyła za to, że trzy razy była pełnomocnikiem inicjatyw obywatelskich, ""co wiąże się z tym, że trzeba zmobilizować ludzi w terenie"". - Trzeba technicznie przeprowadzić projekt zbiórki podpisów. Wprowadzić projekty do Sejmu i tam przeprowadzać ich lobbing - skwitowała. - Proszę nie robić ze mnie głupiej kobiety, bo reaguję na to alergicznie - odpowiedziała zdenerwowana Godek. Źródło: RMF FM",Kaja Godek,
https://wiadomosci.onet.pl/politico/brexit-umowa-o-wyjsciu-z-unii-upadla-same-pytania-bez-odpowiedzi/sph9pxr,"W sprawie brexitu same pytania bez odpowiedzi, a doszło jeszcze pytanie o przyszłość Theresy May [KOMENTARZ]","Umowa o wyjściu z Unii, jaką Theresa May wynegocjowała z Brukselą, ostatecznie upadła w Izbie Gmin. Rozczarowana powtórną przegraną, pani premier zapytała posłów schrypniętym głosem, czy zaproponują teraz wycofanie się z brexitu albo może drugie referendum – odpowiedziało jej buczenie. I tak na 16 dni przed datą wyjścia z Unii wciąż nie wiadomo jak, nie wiadomo kiedy i nawet czy w ogóle do brexitu dojdzie.","Porażka pani May w kolejnym głosowaniu w sprawie umowy rozwodowej z Unią była spodziewana. Trudno się jednak cieszyć, że przewidywania się spełniły, bo teraz chaotyczny rozwód staje coraz bardziej prawdopodobny. Rozmiary porażki rządu znów są niebywałe – jego miesiącami negocjowana umowa z Brukselą tym razem przepadła 391 do 242, czyli 149 głosami. W poprzednim głosowaniu, w styczniu, przewaga głosów przeciwnych wyniosła rekordowe 230 głosów. Mimo desperackich wysiłków pani May nie skłoniła Brukseli przez minione dwa miesiące do zmiany czegokolwiek w umowie, co mogłoby ułatwić kolegom z jej własnej partii zmianę zdania. Zapewnienia o dobrej woli ze strony przewodniczącego Komisji Europejskiej Jean-Claude'a Junckera, jakie uzyskała od niego późnym wieczorem w przeddzień głosowania, przekonały tylko kilkudziesięciu zwolenników brexitu. Polecamy: POLITICO w oryginale - Unia zaostrza język wobec Chin i nazywa je ""systemowym przeciwnikiem"" Wyczerpana i ze zdartym gardłem pani premier zapowiedziała na dzisiaj poddanie pod głosowanie, czy członkowie parlamentu chcą brexitu bez umowy. A jeśli – co prawdopodobne – powiedzą, że nie, to poprosi ich o zgodę na zwrócenie się do Brukseli o odłożenie daty brexitu. I tu Theresa May nieoczekiwanie zadała Izbie pytanie, czy gotowi są wycofać się z brexitu, czyli odwołać tzw. artykuł 50 Traktatu Unijnego, na podstawie którego Wielka Brytania zgłosiła swój zamiar wystąpienia ze Wspólnoty. – Głosowanie przeciwko wyjściu bez umowy i przedłużeniu nie rozwiąże problemów, przed którymi stoimy – wychrypiała pani May. – UE będzie chciała wiedzieć, co zamierzamy uczynić z tym przedłużeniem, a ta izba będzie musiała na to pytanie odpowiedzieć. Czy chce odwołać artykuł 50, czy chce przeprowadzić drugie referendum, czy też chce wyjść z jakąś umową, ale już nie z tą umową. Odpowiedziało jej buczenie. Ale niezależnie od tego, jak bardzo takie alternatywy mogą się zwolennikom brexitu nie podobać, niewątpliwie swoim uporem przeciwko obecnej umowie o rozwodzie sami je sobie ściągnęli na głowę. – To są wybory nie do pozazdroszczenia, ale przez dzisiejszą decyzję tej izby są to wybory, które muszą przed nią teraz stanąć – zakończyła Theresa May. Wielka Brytania ma naprawdę duży kłopot: parlament, podobnie jak rząd – i cały kraj – są podzielone. Nie ma większości dla umowy rozwodowej; nie ma większości na wycofanie się z artykułu 50 i nie ma większości na drugie referendum. Przypomnijmy, że sprzeciw niemal jednej czwartej posłów Partii Konserwatywnej (a w pierwszym głosowaniu nawet jednej trzeciej) wynika z niezgody na umieszczoną w umowie rozwodowej gwarancję nieinstalowania granicy pomiędzy Republiką Irlandii a będącą częścią Zjednoczonego Królestwa Irlandią Północną – tzw. backstopu. Skutkiem tej gwarancji jest konieczność utrzymania Irlandii Północnej lub nawet całej Wielkiej Brytanii w unii celnej z Unią Europejską, a właśnie zerwanie takich związków było jednym z głównych celów pomysłodawców brexitu. Uparte domaganie się zmiany umowy nie ma jednak szans powodzenia. To już powinni Brytyjczycy wiedzieć. – Nie będzie nowych negocjacji. I tyle – powiedział Juncker po rozmowach z May w Strasburgu w przeddzień głosowania w Izbie Gmin. A stanowisko Londynu w sprawie umowy obrazowo skomentował w wywiadzie prasowym premier Danii Lars Løkke Rasmussen: ""Trudno podać pomocną dłoń komuś, kto stoi z rękami w kieszeniach"". Wygląda więc na to, że jeśli 27 unijnych krajów zgodzi się na ewentualną prośbę Londynu o odłożenie daty brexitu, to czas ten będzie wykorzystany jedynie dla lepszego przygotowania wyjścia bez umowy. Pani premier zapowiedziała, że przedstawi dzisiaj w Izbie Gmin szczegółowe plany na taką ewentualność, w tym na przykład propozycje stawek celnych, które trzeba będzie nagle nakładać na tony towarów w tysiącach ciężarówek zjeżdżających z promów na wybrzeżach kanału La Manche. I jest to tylko niewielki element bałaganu, jaki powstanie, jeśli nie będzie ustalonych zasad rozstania. Co do ewentualnego przesunięcia daty brexitu to i tak byłoby ono raczej niewielkie, bo każda dłuższa zwłoka wymuszałaby konieczność uczestnictwa Brytyjczyków w majowych wyborach do Parlamentu Europejskiego. A pani May ma jeszcze jeden poważny powód do zmartwień – jej pozycja słabnie i nie wiadomo, jak długo jeszcze buntujący się posłowie z jej partii będą sprzeciwiać się głosowaniu o wotum nieufności wobec jej rządu.",Theresa May,
https://wiadomosci.onet.pl/swiat/pierre-moscovici-brytyjski-parlament-stracil-ostatnia-szanse-na-umowe-w-sprawie/vj4beqf,"Pierre Moscovici: brytyjski parlament ""stracił ostatnią szansę"" na umowę w sprawie brexitu","Parlament Wielkiej Brytanii ""stracił swą ostatnią szansę"" na umowę w sprawie brexitu - powiedział dziś unijny komisarz ds. gospodarczych Pierre Moscovici. - Zrobiliśmy wszystko, co było można - podkreślił mając zapewne na myśli stronę unijną.","- Nadszedł czas, aby Brytyjczycy powiedzieli czego chcą teraz, kiedy powiedzieli już czego nie chcą - oświadczył unijny komisarz w telewizji France 2. Zobacz także: W sprawie brexitu same pytania bez odpowiedzi, a doszło jeszcze pytanie o przyszłość Theresy May [KOMENTARZ] Brytyjska Izba Gmin odrzuciła we wtorek wieczorem rządowy projekt umowy wyjścia Wielkiej Brytanii z Unii Europejskiej. Przeciwko jej przyjęciu zagłosowało 391 posłów, a za - 242 deputowanych. Dziś posłowie otrzymają szansę, by wypowiedzieć się, czy Wielka Brytania powinna zdecydować się na wyjście z UE bez umowy. W razie porażki również tego wniosku, kolejnego dnia, tzn. jutro, otrzymaliby szansę na przegłosowanie nowej instrukcji dla rządu, aby przedłużyć proces opisany w artykule 50. traktatu UE i w efekcie opóźnić brexit. Jeśli parlament nie poprze proponowanego przez rząd porozumienia lub opóźnienia brexitu, Wielka Brytania automatycznie opuści Wspólnotę bez umowy o północy z 29 na 30 marca. Zobacz także: Izba Gmin odrzuciła projekt umowy wyjścia z Unii Europejskiej",Pierre Moscovici,
https://wiadomosci.onet.pl/swiat/brexit-porazka-theresy-may-brytyjski-parlament-odrzucil-umowe/n4224pw,Izba Gmin odrzuciła projekt umowy wyjścia z Unii Europejskiej,"Kolejna porażka Theresy May ws. brexitu. Brytyjska Izba Gmin ponownie odrzuciła projekt umowy wyjścia Wielkiej Brytanii z Unii Europejskiej. Za umową było 242 posłów, przeciw - 391. Decyzję z zadowoleniem przyjęli posłowie eurosceptycznej frakcji rządzącej Partii Konserwatywnej i opozycyjnych ugrupowań. Brakuje jednak konsensusu ws. kolejnych kroków ws. brexitu.","Przegrana rządu w dzisiejszym głosowaniu jest niższa niż w styczniu, kiedy premier Theresa May odnotowała najwyższą porażkę urzędującego premiera w historii brytyjskiego parlamentaryzmu - przeciwko propozycji zagłosowało wtedy 432 posłów przy zaledwie 202 głosach poparcia (różnica 230 głosów). - Żarliwie wierzę we wprowadzenie w życie wyniku referendum. Równie gorąco wierzę jednak, że najlepszym sposobem jest wyjście w uporządkowany sposób, z porozumieniem, i wciąż jestem przekonana, że istnieje w tej izbie większość dla takiego sposobu działania - powiedziała May po głosowaniu. Jak mówiła, w szczególności obawia się ""potencjalnych szkód dla naszej unii”, czyli Zjednoczonego Królestwa Wielkiej Brytanii i Irlandii Północnej. Posłowie po odrzuceniu projektu umowy mają otrzymać jutro szansę, by wypowiedzieć się, czy Wielka Brytania powinna zdecydować się na wyjście z UE bez umowy. W razie porażki również tego wniosku, kolejnego dnia, tzn. w czwartek, otrzymają szansę na przegłosowanie nowej instrukcji dla rządu, aby przedłużyć proces opisany w artykule 50 traktatu UE i w efekcie opóźnić brexit. - Unia Europejska będzie chciała wiedzieć, w jaki sposób chcemy użyć takiego odroczenia, i ta izba będzie musiała odpowiedzieć na to pytanie. Czy chce cofnąć procedurę z artykułu 50? Czy chce zorganizować drugie referendum? Czy chce wyjścia z umową, ale inną niż ta? To wybór nie do pozazdroszczenia, ale za sprawą decyzji, którą izba podjęła dzisiejszego wieczoru, musimy się teraz z nim zmierzyć - powiedziała szefowa brytyjskiego rządu. Jeśli parlament nie poprze proponowanego przez rząd porozumienia lub opóźnienia brexitu, Wielka Brytania automatycznie opuści Wspólnotę bez umowy o północy z 29 na 30 marca. PRZECZYTAJ: Jean-Claude Juncker ws. brexitu: nie będzie trzeciej szansy Wśród głównych przeciwników porozumienia była m.in. eurosceptyczna grupa 75 deputowanych Partii Konserwatywnej, na której czele stali byli wiceminister ds. brexitu Steve Baker i ekscentryczny milioner Jacob Rees-Mogg. Twierdzenie, że parlament zdradzi wolę wyborców wyrażoną w referendum, jeśli nie zagłosuje za tym porozumieniem, które też jest przecież jego zdradą, ale rzekomo mniejszą, to ""najgorszy wyobrażalny powód, by głosować za tym koszmarnie złym projektem umowy"" - tłumaczył Baker, oceniając taką argumentację jako ""szaloną"". - Nie pozwolę na to, aby moje działanie było determinowane lękiem - dodał. Z kolei Rees-Mogg przyznał, że w wyniku wtorkowego głosowania wzrosła szansa przeprowadzenia miękkiej formy brexitu lub wręcz organizacji drugiego referendum, ale zaznaczył, że wciąż bardziej prawdopodobne jest - preferowane przez niego - opuszczenie Unii Europejskiej bez jakiegokolwiek porozumienia. - Ryzyko jest bardzo niskie, biorąc pod uwagę ciężar moralny decyzji podjętej przez 17,4 mln osób, które zagłosowały za wyjściem - argumentował. Obaj politycy, których głosy zdecydowały we wtorek o odrzuceniu rządowego projektu, będą prawdopodobnie w środę ponownie głosowali wbrew swojej administracji, tym razem popierając właśnie scenariusz bezumownego wyjścia z UE. Swoją gotowość do zagłosowania za takim rozwiązaniem zasugerował także m.in. wiceprzewodniczący Partii Konserwatywnej James Cleverly. Premier Theresa May zapowiedziała, że posłowie torysów - w tym ministrowie - zostaną wyjątkowo zwolnieni z dyscypliny partyjnej i rządowej kolektywnej odpowiedzialności, mając prawo wolnego głosu w tej sprawie. Sama szefowa rządu zasugerowała jednak, że zagłosuje przeciwko takiemu rozwiązaniu. Wcześniej podobną opinię sygnalizowali m.in. minister finansów Philip Hammond oraz minister pracy i emerytur Amber Rudd, a także większość z 235 posłów Partii Konserwatywnej, którzy we wtorek poparli proponowaną umowę. Przeciwko wyjściu z UE bez umowy planują także opowiedzieć się posłowie wszystkich opozycyjnych ugrupowań, co powinno pozwolić na jednoznaczne odrzucenie takiej propozycji. Przeciwnicy tego scenariusza nie zgadzają się jednak ws. dalszych kroków w procesie wyjścia z Unii Europejskiej. Lider Partii Pracy Jeremy Corbyn ocenił, że proponowane przez May porozumienie jest ""ewidentnie martwe"", a rząd powinien skupić się teraz ""na wykluczeniu bezumownego scenariusza, (...) wiedząc dobrze, jakie szkody wyrządziłby on brytyjskiej gospodarce"". Szef laburzystów podkreślił, że ""nadszedł czas, abyśmy zorganizowali wybory parlamentarne i by ludzie mogli wybrać, kto powinien być w rządzie"". Wbrew naciskom ze strony proeuropejskich aktywistów wewnątrz ugrupowania, nie wspomniał jednak opcji organizacji drugiego referendum ws. brexitu. Pierwsza minister Szkocji i liderka Szkockiej Partii Narodowej Nicola Sturgeon określiła wynik głosowania za ""całkowicie przewidywalny"", dodając, że May ""powinna zwiesić głowę z uczuciem wstydu"". - Wykluczenie brexitu bez umowy i przedłużenie (procedury wyjścia z UE) z artykułu 50 zatrzymałoby tykający zegar i pozwoliło na organizację kolejnego referendum ws. członkostwa w UE. Będziemy wspierali taki plebiscyt, jeśli na karcie do głosowania znalazłaby się opcja pozostania we Wspólnocie - powiedziała. Sturgeon dodała także, że ""szkockie potrzeby i głosy były ignorowane przez brytyjski parlament w trakcie całego procesu brexitu"", krytykując rząd za to, że ""głos grupki posłów (północnoirlandzkiej - PAP) Demokratycznej Partii Unionistów miał dla deputowanych większe znaczenie niż opinia całego naszego narodowego parlamentu"". Z kolei lider proeuropejskich Liberalnych Demokratów Vince Cable ocenił, że ""władza premier jest w ruinie, podobnie jak brexit jako projekt (polityczny)"". On także wezwał do poparcia drugiego referendum ws. wyjścia z Unii Europejskiej, podkreślając, że ""wygląda na to, iż opinia publiczna stanowczo popiera pozostanie we Wspólnocie nad przyjęcie tego porozumienia, które nie ma żadnych przyjaciół"". Krytycznie wypowiedzieli się także przedstawiciele biznesu i organizacji branżowych. Carolyn Fairbarn z Konfederacji Brytyjskiego Przemysłu (CBI) powiedziała, że ""konieczne jest nowe podejście"" i ""nadeszła pora, aby zatrzymać ten cyrk"". - Należy przedłużyć artykuł 50 z jasnym planem dalszego postępowania: Partia Konserwatywna musi odrzucić swoje czerwone linie, a Partia Pracy musi usiąść do stołu z prawdziwym zobowiązaniem do znalezienia rozwiązań - oceniła. W podobnym tonie wypowiedział się dyrektor generalny Brytyjskiej Izby Handlu Adam Marshall, który podkreślił, że jest ""absolutnie oczywiste, że ani rząd, ani wiele firm nie jest przygotowanych na nieuporządkowane wyjście z Unii Europejskiej"". - Firmy były raz po razie konfrontowane z rozczarowującymi działaniami Westminsteru (brytyjskiego parlamentu), ale dopuszczenie bałaganiarskiego wyjścia w dniu 29 marca wzniosłoby polityczne zaniedbanie na nowe rekordowe poziomy - dodał. ""UE zrobiła wszystko, co w jej mocy, aby pomóc w zawarciu umowy o wyjściu Zjednoczonego Królestwa z UE. Impas można rozwiązać tylko w Wielkiej Brytanii. Nasze przygotowania do scenariusza brexitu bez umowy są teraz ważniejsze niż kiedykolwiek wcześniej"" - napisał na Twitterze główny negocjator ds. brexitu z ramienia UE Michel Barnier. ""Żałujemy wyniku dzisiejszego głosowania i jesteśmy rozczarowani, że rząd Wielkiej Brytanii nie był w stanie zapewnić większości dla porozumienia o wyjściu Zjednoczonego Królestwa z UE uzgodnionego przez obie strony w listopadzie"" - napisał w przesłanym dziennikarzom oświadczeniu rzecznik szefa Rady Europejskiej Donalda Tuska. ""Po stronie UE zrobiliśmy wszystko, aby osiągnąć porozumienie. Biorąc pod uwagę dodatkowe zapewnienia udzielone przez UE w grudniu, styczniu i wczoraj, trudno jest stwierdzić, co jeszcze możemy zrobić. Jeśli istnieje rozwiązanie obecnego impasu, można je znaleźć tylko w Londynie"" - dodał Preben Aamann. Chcesz być na bieżąco z najważniejszymi informacjami dnia? Polub Onet Wiadomości na Facebooku! (mba)",Theresa May,
https://wiadomosci.onet.pl/tylko-w-onecie/polska-w-nato-jerzy-maria-nowak-o-kulisach-negocjacji/wsdpxzp,"Jerzy Maria Nowak: Usłyszeliśmy - ""macie to podpisać"". Bez tego nie bylibyśmy w NATO","12 marca 1999 roku Polska stała się członkiem NATO. Poprzedzające ten dzień rozmowy do łatwych nie należały. Dwa lata wcześniej w Madrycie delegacje Polski, Czech i Węgier zostały zaproszone na nieformalne spotkanie. - Postawiono nas pod ścianą. To było ultimatum – nie podpiszecie dokumentu, negocjacji nie będzie – wspomina w rozmowie z Onetem Jerzy Maria Nowak.","W ramach naszej nowej kampanii ""Prawda"" przypominamy wybrane teksty Onetu, które wpłynęły na otaczającą nas rzeczywistość. W najbliższych miesiącach na stronie głównej Onet.pl będą prezentowane kolejne artykuły z serii #WybieramyPrawdę.  *** Kamil Turecki: Kiedy dokładnie w głowach polskich polityków zakiełkowała myśl, że czas na nowe rozdanie na geopolitycznej mapie? Jerzy Maria Nowak*: Mieliśmy wizjonerów w stylu Jerzego Giedroycia, Krzysztofa Skubiszewskiego czy Bronisława Geremka. Byli przekonani, że system jałtańsko-poczdamski musi ulec zmianie. Uważali, że Polska musi wrócić do instytucji europejskich. I wejść do NATO? O sojuszu wtedy w ogóle nawet nie myślano. Dlaczego? Wydawało się to zbyt mało realistyczne. Z powodu naszego myślenia czy myślenia innych o nas? Polska tak naprawdę nigdy nie zagnieździła się mentalnie w Europie. Nawet po odzyskaniu niepodległości w 1918 roku. Zawsze traktowano nas jak twór na pograniczu Wschodu i Zachodu. Nie odczuwano, że możemy być krajem zachodnioeuropejskim. Między 1945 a 1989 rokiem w ogóle w ten sposób o naszym kraju nie myślano. POLECAMY: Gen. Radosław Kujawa: Tajemnice zdradza się tylko raz. Polskie służby tego nie zrobiły Po przemianach ustrojowych w Polsce światowi przywódcy zaczęli się zastanawiać, w jaki sposób ""zagospodarować"" Polskę i inne państwa, które wcześniej były w strefie wpływów ZSRR. Czyli świat był bardziej na to gotowy niż my? Nie był. W 1990 roku pojechałem do kwatery głównej NATO razem z ówczesnym szefem dyplomacji Krzysztofem Skubiszewskim. Witał nas sekretarz generalny Sojuszu Manfred Wörner. Miał myślenie wizjonerskie, ale i jemu nie przyszło do głowy, że Polska może w przyszłości zostać członkiem NATO. Pamiętam tę rozmowę. Mówił nam wówczas, że powinniśmy się maksymalnie zbliżać do Sojuszu, wiązać się z Zachodem, współpracować, być może nawet ustanowić przedstawicielstwo przy NATO. Dodał jednak od razu: o członkostwie nie ma mowy. Brzmi jak prztyczek w nos. Czego Zachód się obawiał? Wśród społeczności międzynarodowej panowało przekonanie, że skoro wygraliśmy zimną wojnę ze Wschodem, to po co cokolwiek zmieniać. Czyli lepiej nic nie robić niż drażnić lwa. Poważnie obawiano się też destabilizacji sytuacji w naszym kraju. Przecież dopiero co odzyskaliśmy pełną suwerenność. Europa nie podzielała polskiego entuzjazmu? Nie do końca wierzono, że przemiany w Polsce mogą ustabilizować się bez wewnętrznych tarć. Jeśli bylibyśmy w NATO, sojusz musiałby jakoś zareagować, a zatem opracować schemat działania. To druga przyczyna. Po trzecie - obawiano się ZSRR i niebezpieczeństwa wojny domowej w tym mocarstwie. Mimo że ten chylił się ku upadkowi? Tak. Nikt nie przewidywał, że upadek ZSRR nastąpi tak szybko. Wierzono w demokratyzację kraju, ale nikt nie miał wątpliwości, że na obszarze byłego Układu Warszawskiego Rosja będzie chciała utrzymać swoje wpływy. Nawet na rok przed rozwiązaniem UW nikt w to do końca nie wierzył. Dodajmy, że w tamtym czasie w Polsce stacjonowały radzieckie dywizje. Ciągle Rosja, Rosja, Rosja... Właśnie dlatego światowi decydenci chcieli, byśmy zadowolili się Partnerstwem dla Pokoju. Zastanawiano się, jakby tu Polaków udobruchać, ale bez członkostwa w NATO. Poza tym nie traktowano nas jak swoich. Prym w tym wiedli Francuzi, Włosi, w mniejszym stopniu Hiszpanie, Portugalczycy oraz Grecy. Dlaczego akurat przedstawiciele tych krajów mieli obiekcje? Po pierwsze – z powodu geopolitycznej sytuacji. Państwa te są przecież daleko od Rosji. Po drugie - bały się i miały rację, że w przypadku rozszerzenia NATO większa uwaga sojuszu skupi się na flance wschodniej, a nie południowej. To oznaczałoby dla tych krajów mniejsze fundusze. Mało kto o tym mówił, a przecież chodziło o duże pieniądze. Po trzecie – powszechnie uważano, że Rosja to porządny kraj, który nie będzie przecież sprawiał problemów.  Który moment przesądził o tym, że doszło do zmiany tego typu myślenia? W 1991 roku nastąpił pucz Janajewa (próba powstrzymania rozpadu systemu komunistycznego w ZSRR - red.), który ostudził oczekiwania demokratycznych przemian w Rosji. Zachód wyczuł też strategiczną słabość Rosji Borysa Jelcyna i że może wykorzystać nadarzającą się okazję. Kiedy to było? W 1993 roku. Wtedy Jelcyn przyjechał do Polski. Po paru kieliszkach obiecał prezydentowi Lechowi Wałęsie, że Rosja zgodzi się na to, by Polska została członkiem NATO pod warunkiem, że nie będzie agresywna. Trzy dni po powrocie Jelcyna do Moskwy kilka krajów otrzymało telefony z Kremla, że jednak nie ma zgody na wejście Polski do sojuszu. To był jawny sprzeciw wobec Jelcyna. Dwa tygodnie później Jelcyn wysłał list do przywódców kilku mocarstw. Rosjanie byli gotowi na współpracę i przyznanie Polsce i innym krajom byłego Układu Warszawskiego tzw. krzyżowych gwarancji. Co to dla nas oznaczało? Strona zachodnia i wschodnia miały gwarantować bezpieczeństwo pod warunkiem, że m.in. Polska nie zostanie przyjęta do NATO. Rosjanie zaproponowali też, by relacje z krajami NATO były zawsze o kilka stopni cieplejsze niż z pozostałymi krajami. Z psychologicznego punktu widzenia było to bardzo niebezpieczne. Właśnie dlatego Zachód uznał, że należy wykorzystać rozbieżności na linii Jelcyn – reszta kremlowskiej administracji i zacząć działać. Nie bez znaczenia była też rozmowa prezydenta Wałęsy z Billem Clintonem w 1994 w Pradze. Często mówi się o niej, że była punktem zwrotnym. Słusznie? Wałęsa podszedł do niej bardzo emocjonalnie. Mówił: ""Przecież szliśmy do was, jesteśmy Zachodem, a wy nie chcecie nas przyjąć. Chcecie nam wcisnąć Partnerstwo dla Pokoju, żeby nas uciszyć"". Godziliśmy się na to, ale nie na zasadzie przyjęcia alternatywy. Chcesz porozmawiać z autorem? Napisz! kamil.turecki@redakcjaonet.pl lub na Facebooku: ""Nie zatrzymacie nas. Mamy do tego historyczne prawo. Tymczasem wy pozwalacie rządzić Rosji. Jak traktujecie naszą ciężko wywalczoną suwerenność?"" - mówił Wałęsa, który zapowiedział, że jeśli negocjacje się nie rozpoczną, to Polska będzie szukać innych rozwiązań. To było znakomite posunięcie prezydenta, który prostym językiem trafił do Clintona. Jak zareagował prezydent USA? Wzruszył się. Był zaskoczony. Naprawdę. Powiedział, że on bezpośrednio nie ma wpływu na decyzję, ale po tym, co usłyszał, będzie przekonywał Kongres, wojsko i administrację, że Polska w NATO to dobry ruch. Jednak na początku lat 90. Wałęsa wysunął kontrowersyjną propozycję utworzenia organizacji ""NATO-bis"", która skupiałaby kraje byłego Układu Warszawskiego, a która to byłaby przedsionkiem do wejścia do sojuszu. I wprawił tym posunięciem większość polityków solidarnościowych, a przede wszystkim ministra Skubiszewskiego w zakłopotanie. Pamiętam spotkanie z szefem dyplomacji, który mówił wprost, że mamy kłopot. Nie chciał bowiem pokazać rozdźwięku między stanowiskiem prezydenta a MSZ. POLECAMY: Przez pięć kręgów. Jak Polska przekonała Amerykanów, że nadaje się do NATO Ostatecznie wypracowaliśmy strategię, która polegała na tym, że będziemy oficjalnie mówić, że propozycja prezydenta Wałęsy jest jedynie roboczą koncepcją. Nie chcieliśmy zaogniać sytuacji. Szacunek do instytucji prezydenta był naprawdę ogromny. Rozbieżności w Rosji i rozmowa z Clintonem to jedno. Jak Polska starała się przekonać do swoich racji? To nie było łatwe. Adwersarzy polskiego członkostwa było, jak już wspomnieliśmy, całkiem sporo. W latach 1994-96 przedstawialiśmy swoje stanowisko na forum wielu zagranicznych organizacji oraz ośrodków badawczych, analitycznych i przede wszystkim parlamentarnych. Dziś mało kto o tym pamięta, a była to wielka rzecz. Polska ""miękka siła"". Soft power, o której dziś często zapominamy. A nie mieliśmy na to w ogóle pieniędzy! Dziś można by przeznaczyć na to miliony. Wtedy wszystko bazowało na wielkiej idei, na entuzjazmie i zaproszeniu na skromny obiad. Człowiek i tak się trząsł, czy przypadkiem nie wyda na taki obiad zbyt dużo pieniędzy. To było niezwykłe, ale naprawdę dochodziło do takich sytuacji. Ogromny wpływ na rozwój wydarzeń miała także działalność ambasadora Jerzego Koźmińskiego, Andrzeja Towpika czy Adama Daniela Rotfelda. Nieocenionej pomocy i rad udzielali także Zbigniew Brzeziński czy Jan Nowak Jeziorański. W lipcu 1997 roku w Madrycie odbył się szczyt NATO. To tam otrzymaliśmy zaproszenie do negocjacji ws. członkostwa w sojuszu. Polskę reprezentował wtedy prezydent Aleksander Kwaśniewski, byłem też ja. Obrady były krótkie. Wiedzieliśmy, że ogłoszone zostanie zaproszenie Polski, Czech i Węgier do rozpoczęcia negocjacji. W pewnym momencie stała się jednak rzecz dla nas nieoczekiwana. Przedstawiciele wszystkich trzech krajów otrzymali zaproszenie na nieformalne spotkanie w ważnej sprawie poprzedzającej tę deklarację. Wiedzieliśmy, o co chodzi? Nie wiedzieliśmy. Pamiętam, że weszliśmy do niewielkiego pokoju. Po przeciwnej stronie siedział sekretarz generalny NATO Javier Solana, naczelny dowódca zjednoczonych sił zbrojnych, przedstawiciel strony amerykańskiej i brytyjskiej. ""Panowie, nie ma czasu na dyplomację. Musimy szybko załatwić tę sprawę. Jeśli się nie uda, to za dwie godziny nie możemy ogłosić zaproszenia do rozpoczęcia negocjacji ws. wejścia do NATO"" - mówił Solana. POLECAMY: Na lądzie, morzu i w powietrzu. Polscy żołnierze na misjach NATO Byliśmy zaskoczeni. Chodziło o podpisanie deklaracji tzw. 3xNIE - ""nie"" dla znaczących sił zbrojnych NATO na obszarze państw, które mogłyby wejść do Sojuszu, ""nie"" dla znaczących instalacji wojskowych i baz oraz ""nie"" dla ładunków jądrowych. Jak zareagowaliśmy? Zapadła cisza. ""Macie to podpisać"" - usłyszeliśmy. Najszybciej zareagował prezydent Aleksander Kwaśniewski: ""Panowie, chcemy wejść do NATO, ale od razu chcecie nas traktować jako kraje członkowskie drugiej kategorii"". Druga strona była na to przygotowana. ""Tak nie będzie. Gdyby coś złego działo się od strony wschodniej, natychmiast te zapisy zmienimy"" - słyszeliśmy. Jasne było to, że pierwszeństwo dano Rosji. To z jej władzami negocjowano w pierwszej kolejności. Dokument szybko podpisaliśmy i dopiero wtedy mogliśmy rozpocząć negocjacje. Postawiono nas pod ścianą. Oczywiście. To było ultimatum – nie podpiszecie, negocjacji nie będzie. Miejsce spotkania też oddawało atmosferę. Co pan chce przez to powiedzieć? Pokój był mały, było duszno, a nasze delegacje były ściśnięte w środku. Pokazano nam miejsce w szeregu i że Rosja ma tutaj znaczenie. Jak wyglądał dalszy proces negocjacji? Odbyło się ok. 6-7 spotkań negocjacyjnych. Zapraszano nas do kwatery głównej NATO na spotkanie z delegacją sojuszu, która zawsze składała się z Amerykanów, Niemców i Francuzów. Zdaliśmy sobie sprawę, że jeśli chcemy, by negocjacje potoczyły się po naszej myśli, musimy zmienić w naszym kraju ok. 100 aktów ustawodawczych. Na szczęście, po pewnych wahaniach doszło do konsensusu wszystkich sił politycznych w Polsce w tej kwestii. Do tego musieliśmy stale udowadniać realizowanie zasad liberalno-demokratycznych z kontrolą sił zbrojnych przez parlament i niezależnym sądownictwem na czele. Nie mieliśmy pojęcia, jak takie dokumenty dla naszych partnerów powinny wyglądać. Kierowaliśmy się jednak logiką i z wielu rozmów wiem, że wszyscy byli zadowoleni. Łatwo nie było. Nie mieliśmy wtedy do dyspozycji komputerów, nie mieliśmy też pieniędzy na dobrych tłumaczy. Wszystko robiliśmy po omacku, ale mieliśmy wyczucie. W końcu 12 marca 1999 roku w miasteczku Independence w stanie Missouri w Bibliotece Trumana podpisaliśmy akt wstąpienia Polski do Sojuszu Północnoatlantyckiego.   Gdybyśmy dziś starali się o członkostwo w NATO, byłaby to formalność? Dziś do NATO byśmy nie weszli. Jak to? Przecież płacimy dwa proc. PKB na obronność. Nie bylibyśmy w stanie udowodnić, że mamy niezależne sądownictwo. Powiem więcej - dziś wśród członków NATO jest niestety powrót do myślenia ""my i oni"" w odniesieniu do Polski. To objawia się w konkretnych sytuacjach, np. przy przyznawaniu pieniędzy. Decydenci widzą, że kupujemy węgiel z Rosji oraz z Donbasu, że rozbijamy nasz system obronny, sądownictwo itd. Zachód do końca nam nie ufa. Dla przykładu – sprzedaje nam systemy uzbrojenia, ale bez systemów rozpoznania i dowodzenia. Nie pozwala na to, byśmy w pełni suwerennie użytkowali ten sprzęt. To przerażające. W tym widzę niebezpieczeństwo dla nas... ...że w przypadku konfliktu NATO nas nie obroni? Odpowiedź nie jest taka prosta. Na konfrontację militarną na wielką skalę się nie zanosi. Gdyby jednak doszło do napaści, reakcja byłaby jednoznaczna. Problem może pojawić się w przypadku agresji podprogowej, czyli wojny hybrydowej. Uzgodnienie reakcji na podstawie art. 5 NATO zabrałoby wiele czasu. Podejrzewam, że nie wszystkie kraje byłyby przekonane, że należy natychmiast odpowiedzieć siłą. Nie wszyscy chcieliby ryzykować. Nie byłoby na to zgody. Czasu jednak by nie było, więc nie moglibyśmy sobie na to pozwolić. Po trzecie, brak kodów do pełnego działania naszych wojsk, o których wspominaliśmy, może sprawić, że nie będziemy na samym początku w stanie obronić naszego terytorium do momentu nadejścia pomocy.  Przecież będzie Fort Trump... Zapomnijmy o tym. Stałej, pełnowymiarowej bazy nie będzie. Przyczyn jest wiele - w tym zwłaszcza stan stosunków USA-Rosja oraz możliwe poważne problemy finansowe Polski związane z tym przedsięwzięciem. Wystarczająca jest symboliczna, ale stała obecność Amerykanów w naszym kraju. Ale zwiększenie amerykańskiej obecności wojskowej w Polsce jest przecież bardzo prawdopodobne. USA nie palą się do złamania porozumienia NATO-Rosja z 1997 roku. Być może będzie symboliczne zwiększenie zaangażowania. To nie ma jednak wielkiego znaczenia. Kongres nie zgodzi się na obecność dziesiątek tysięcy żołnierzy USA na terytorium Polski. Podsumowując, należy podkreślić, że rosnąca obecność USA na wschodniej flance NATO umacnia sojusz, neutralizuje neoimperialne tendencje prezydenta Putina i przyczynia się do stabilizacji strategicznej w Europie. Jerzy Maria Nowak - wieloletni dyplomata, były ambasador m.in. przy ONZ i NATO, profesor Akademii Finansów i Biznesu Vistula Chcesz być na bieżąco z najważniejszymi informacjami dnia? Polub Onet Wiadomości na Facebooku!",Jerzy Maria Nowak,
https://wiadomosci.onet.pl/tylko-w-onecie/polska-w-nato-operacja-ktora-uchylila-furtke-do-sojuszu/e41m66s,"Polowanie polskich komandosów na ""Rzeźnika z Vukovaru""","Komandosi GROM-u złapali w połowie 1997 roku Slavko Dokmanovicia, serbskiego zbrodniarza wojennego. Operacja ""Little Flower"" była pokazem skutecznego i szybkiego działania bez rozlewu krwi, który zadziwił świat i uchylił Polsce furtkę do NATO.","W październiku 1994 roku Polska została zaproszona do wsparcia misji ONZ na Haiti. Zadanie powierzono nowej jednostce specjalnej – komandosom GROM. Operacja ""Upholder Democracy"" była ich pierwszą misją poza Polską. POLECAMY: Na lądzie, morzu i w powietrzu. Polscy żołnierze na misjach NATO Polacy przejęli od amerykańskich legendarnych komandosów SEAL ochronę VIP-ów na wyspie – w tym sekretarza generalnego ONZ Boutrosa-Ghalego i ówczesnego sekretarza obrony USA Williama Perry'ego. Bronili też obywateli przed bandytami, a zwolenników obalonego dyktatora Haiti przed linczem. Zaangażowanie Polaków na Haiti zostało zauważone i docenione. W 1996 roku ONZ wezwała GROM na Bałkany, a konkretnie do wschodniej Slawonii. Głównym celem misji UNTAES (United Nations Transitional Administration for Eastern Slavonia) było odgrodzenie Serbów i Chorwatów, zwaśnionych po rozpadzie Jugosławii na początku lat 90. wskutek nacjonalistycznej polityki prezydenta Serbii Slobodana Miloševicia i prezydenta Chorwacji Franjo Tuđmana. W sierpniu 1991 roku rozpoczęły się walki obu stron. Serbowie zaatakowali wschodnią Slawonię, w tym Vukovar, wówczas liczące 50 tys. mieszkańców niewielkie miasteczko portowe przy rzece Dunaj na terenie Chorwacji. Vukovaru broniło 1800 lekko uzbrojonych chorwackich żołnierzy. Przeciwników było kilkanaście razy więcej. 36 tys. Serbów wyposażonych w ciężkie uzbrojenie wspierała ciężka artyleria. Przez 87 dni na miasto spadało 12 tys. pocisków i rakiet dziennie. Vukovar został zmieciony z powierzchni ziemi. 300 Chorwatów zostało wyciągniętych ze szpitali, 261 rozstrzelanych. Co najmniej 31 tys. cywilów zostało wywiezionych z miasta i jego okolic. Masakrą Chorwatów kierował Slavko Dokmanović, serbski mer Vukovaru. W październiku 1995 roku Międzynarodowy Trybunał Kryminalny ds. Byłej Jugosławii – ICTY (International Criminal Tribunal for The Former Yugoslavia) – wydał tajny akt oskarżenia przeciwko sprawcom masakry. Wśród nich był Dokmanović. Plan dowództwa UNTAES był prosty: schwytać go i przekazać wymiarowi sprawiedliwości. Na jednej z odpraw szef misji charyzmatyczny amerykański gen. Jacques Paul Klein zapytał Polaków, czy są w stanie aresztować zbrodniarza. To przełomowy moment misji, mimo że nie wiadomo było, kiedy, gdzie i jakimi środkami. Polacy podjęli wyzwanie. - Operacja musiała się odbyć po cichu. Mieszkańcy regionu nie mogli mieć o niczym pojęcia. Wcześniejsze misje ONZ w regionie kompromitowały organizację, dlatego mandat nowo powstałej misji był bardzo silny – wspomina w rozmowie z Onetem płk Piotr Gąstał, pełniący wtedy funkcję oficera rozpoznania. Najbardziej radykalny plan zakładał wyciągnięcie Dokmanovicia z Serbii siłą. Ćwiczone były też warianty ewakuacji przy użyciu helikopterów metodą ""na winogrono"": Dogmanović miał zostać przyczepiony do lin i wyciągnięty z dachu budynku. Pomysł szybko jednak odrzucono. Nikt nie chciał bowiem skandalu międzynarodowego. Nie było też pewności, czy ONZ wyda zgodę na tego typu operację. POLECAMY: Co wiesz o NATO? Rozwiąż quiz! Drugi wariant: Dokmanović miał zeznawać w procesie przeciwko Chorwatom, którzy mordowali Serbów. Nie wiedział jednak, że znajdował się w tajnym akcie oskarżenia. Chodziło o to, żeby przekroczył Dunaj. Tam miał zostać złapany i odtransportowany do Hagi do Trybunału Sprawiedliwości. Trzy mosty miały zostać obsadzone przez posterunki snajperskie Polaków i Belgów. Dokmanović mieszkał w miejscowości Sombor w Serbii. To GROM rozpoznał jego dokładne miejsce zamieszkania. Zbrodniarz wojenny nie chciał jednak pojawiać się na terytorium administrowanym przez UNTAES.   Pojawiło się kolejne rozwiązanie – aresztowanie w trakcie pracy komisji przesłuchującej świadków nt. zbrodni na Serbach w hotelu Dunaj w Vukovarze. - Uznaliśmy, że to nie jest najbardziej fortunne miejsce na przeprowadzenie operacji. Miasto było w dużej mierze zaludnione Serbami. Aresztowanie Dokmanovicia nie byłoby bezpieczne, podobnie jak jego ewakuacja z hotelu. Każda droga do Vukovaru jest na tyle widoczna, że każdy mógłby zobaczyć zasadzkę i mogło dojść do wybuchu niezadowolenia. Nie wiedzieliśmy też, ile sił go broniło. Niewiadomych było zbyt wiele – tłumaczy Onetowi płk Gąstał.  Ostatecznie ""Rzeźnik z Vukovaru"" został zaproszony do miasta w celu sprzedania jednej z jego nieruchomości. Pomiędzy miejscowością a granicą miał wpaść w zasadzkę zastawioną przez polskich komandosów. - To był element gry operacyjnej, którą prokuratorzy z Międzynarodowego Trybunału Sprawiedliwości prowadzili z Dokmanoviciem – mówi nam płk Gąstał. Zbrodniarz zgodził się przyjechać do Vukovaru, by rozmawiać o swojej nieruchomości i w imieniu Serbów, którzy stracili swoje majątki. 27 czerwca 1997 roku. O operacji, której nadano kryptonim ""Little Flower"", wiedzieli tylko Polacy i dowództwo misji. Pomogły w tym... międzynarodowe rozgrywki sportowe, w których uczestniczyli stacjonujący na Bałkanach żołnierze. Polacy też wystawili swoją ekipę. Wszystko po to, by uśpić czujność. Wywabiony ze swej kryjówki w Serbii Dokmanović pojawił się na granicznym ze wschodnią Slawonią moście w miejscowości Erdut. Mężczyźnie towarzyszył ochroniarz Milan Knežević. Obaj przesiedli się do opancerzonego pojazdu, którym kierował polski komandos. W samochodzie siedział też dowódca operacji mjr J. Zbrodniarz nie zdawał sobie sprawy, kim byli jego towarzysze. Za nimi w asyście podążało kolejne auto, z komandosami GROM-u w środku. O godzinie 15 trasę konwoju ""przypadkowo"" zagrodziła ciężarówka. Samochód z Dokmanoviciem na pokładzie, aby uniknąć czołowego zderzenia, gwałtownie skręcił w lewo w kierunku znajdującej się nieopodal bazy Polaków. Pojazd ostro zahamował. - To było celowe zagranie, mające zdezorientować zbrodniarza i jego ochroniarza na tyle, by nie zdążyli wyciągnąć broni – tłumaczy płk Gąstał. Drugi samochód błyskawicznie zablokował opancerzony pojazd. Komandosi wyciągnęli z niego zaskoczonych Serbów. Polacy zakuli Dokmanovicia w kajdanki. Problem pojawił się, gdy chcieli je założyć także ochroniarzowi. - Milan Knežević miał tak potężne i silne ręce oraz dłonie, że nie było to możliwe. Okazał się byłym mistrzem bokserskim Jugosławii – wspomina polski komandos. Konwój z Dokmanoviciem przypominał kawalkadę gen. Kleina, dlatego nie wzbudzał żadnych podejrzeń. Bez przeszkód został przewieziony przez posterunki rosyjskie na stronę chorwacką na lotnisko. Tam czekał na niego samolot podstawiony przez belgijskie siły powietrzne, którym Dokmanović miał udać się do Hagi. POLECAMY: Przez pięć kręgów. Jak Polska przekonała Amerykanów, że nadaje się do NATO Przed wylotem zbrodniarza zbadano, czy lot nie zagraża jego zdrowiu. Przez nierówne bicie serca samolot miał 20 minut opóźnienia. - Nasze działania, worek na głowie Serba i opóźnienie samolotu wzbudziło zainteresowanie Chorwatów, bo nagle na ich terenie smutni panowie z ONZ wsiadali do samolotu z człowiekiem z workiem na głowie – wspomina płk Gąstał. Zaczęły się przepychanki, Chorwaci nie wydali zgody dla ONZ na start z lotniska. - Zrobiła się bardzo nerwowa atmosfera, Chorwaci przy samolocie grozili bronią, my im również. Mówiliśmy, że ten samolot musi wylecieć. W międzyczasie Clint Williams, prokurator z Międzynarodowego Trybunału Karnego dla byłej Jugosławii, odbył rozmowę telefoniczną z wiceministrem spraw wewnętrznych Chorwacji, a gen. Klein z Franjo Tuđmanem. Przepychanki trwały pół godziny. Ostatecznie udało się przełamać opór Chorwatów i samolot wystartował. Cisza medialna trwała do późnego wieczora. Przerwał ją asystent Dokmanovicia. Polacy nie posiadali żadnych dowodów, że mężczyzna działał na rzecz zbrodniarza, dlatego został odwieziony na granicę. Po jej przekroczeniu zaczął rozpowiadać, że wraz z Dokmanoviciem zostali napadnięci przez siły ONZ - że mieli rozmawiać z UNTAES, a tymczasem zostali oszukani. Zadzwonił do niego gen. Klein. - Słuchaj stary, współpracowałeś z nami. Mogę ujawnić, że to dzięki twoim informacjom ujęliśmy Dokmanovicia – asystent usłyszał w słuchawce. Od tej pory milczał. Dopiero następnego dnia w serbskiej i chorwackiej prasie pojawiły się informacje o przeprowadzonej operacji. Biały Dom wydał oświadczenie. Bill Clinton z zadowoleniem przyjął wieść o aresztowaniu zbrodniarza. Operacja odbyła się bez zamieszek i rozruchów. - Była małym krokiem w stronę NATO. W lipcu 1997 roku, czyli dwa tygodnie po misji, prezydent Clinton przyleciał do Polski i na jego życzenie operatorzy z jednostki GROM wystąpili jako jedni z tych, którzy go witali na Okęciu. W ten sposób amerykański prezydent chciał podziękować za operację. Ówczesna sekretarz stanu Madeleine Albright też była zachwycona. Oboje wskazywali właśnie jednostkę GROM, która mogłaby wykonywać kolejne tego typu operacje – mówi nam płk Gąstał.   Misja odbiła się w środowisku szerokim echem. Na życzenie charyzmatycznego gen. Kleina jego osobistymi ochroniarzami w Bośni byli GROM-owcy. Z kolei amerykański dyplomata William Walker chciał, aby to Polacy uczestniczyli w kolejnej misji – tym razem OBWE w Kosowie. Na zlecenie polskiej dyplomacji powstał też tajny film z operacji GROM-u na Bałkanach. W ostatnim etapie negocjacji był on pokazywany opornym wejściu Polski do NATO amerykańskim senatorom. - Chciano ich przekonać, że Polska w NATO to dobry wybór i wartościowy sojusznik – ocenia nasz rozmówca. Ostatecznie 12 marca 1999 roku Polska wstąpiła do NATO. Operatorzy GROM na bojowo świętowali ten dzień już z Kosowa. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Slavko Dokmanović w towarzystwie strażnika ONZ w Hadze,
https://wiadomosci.onet.pl/tylko-w-onecie/20-lat-polski-w-nato-gen-radoslaw-kujawa-o-procesie-akcesyjnym-do-nato/q4s2s5v,Były szef polskiego wywiadu: Tajemnice zdradza się tylko raz. Polskie służby tego nie zrobiły,"– W trakcie procesu akcesyjnego Polski do NATO pojawił się temat ujawnienia przyszłym sojusznikom źródeł polskiego wywiadu z okresu PRL. Ta sprawa była przez niektórych stawiana jako warunek naszego wejścia do NATO. Wiele państw Europy Środkowej ubiegających się o akcesję ujawniało archiwa. Polska nigdy tego nie zrobiła, zdecydowana większość wrażliwych danych wywiadu trafiła do zbioru zastrzeżonego IPN – mówi gen. Radosław Kujawa, były szef Służby Wywiadu Wojskowego, wcześniej oficer cywilnego wywiadu.","W jaki sposób służby specjalne przyczyniły się do wejścia Polski do NATO? Na początek, żeby było jasne: są lepsi świadkowie epoki, którzy byli bliżej najważniejszych wydarzeń niż ja. W latach 90. byłem jednym z wielu młodych oficerów, którzy z marzeniami wyniesionymi z opozycji i walki przeciw komunie przyszli do służb specjalnych. Natomiast, aby zrozumieć, jak wyglądał proces wejścia Polski do NATO z perspektywy wywiadu i kontrwywiadu trzeba wyjaśnić i przypomnieć, czym były te lata. To niezwykle skomplikowany okres. Upadek systemu socjalistycznego i koniec zimnej wojny wywróciły logikę funkcjonowania kończącej się epoki. Blok wschodni przestawał istnieć. Polska, dumna z pokonania komunizmu aspirowała do bycia częścią innego, lepszego świata. Siłą rzeczy zmieniła się również perspektywa zainteresowań służb specjalnych. Dotychczasowi wrogowie mieli stać się partnerami, a byli sojusznicy stawali się źródłem zagrożeń. Był to czas przełomu, który jest zawsze skomplikowany dla służb. Warto wspomnieć, że polscy oficerowie wywiadu za granicą byli nadal celem dla zachodnich wywiadów, ponieważ mieli bardzo atrakcyjną dla nich wiedzę. Byli celem? Byli werbowani? To był czas chaosu, zmiany władzy, zmiany ustroju. Trudny dla tworzących się państw, ale dobry dla służb wywiadowczych, które mają do czynienia ze sporą grupą zdezorientowanych ludzi, niewiedzących, co ich czeka po powrocie w kraju. W Polsce na początku lat 90. zaczęła się weryfikacja w służbach. Tymczasem Polacy mieli swoje aktywa operacyjne na Zachodzie, a Zachód miał swoje u nas. Mówimy o oficerach, agentach i osobach rozpracowywanych przez służby specjalne? Dokładnie tak. Nasze wejście do NATO to był długi proces trwający niemal dekadę. Jednak na początku lat 90. ani po jednej, ani po drugiej stronie nikt nie wiedział, jak on się zakończy. O ile my mieliśmy w pewnym stopniu wyidealizowany obraz Zachodu, to tamte służby patrzyły na nas trzeźwo i pragmatycznie. Jak się okazało, miały też u nas nie najgorsze rozpoznanie. Lata 90. to okres, kiedy UOP zatrzymywał w Polsce osoby współpracujące z rosyjskim, ale też z niemieckim i amerykańskim wywiadem. Niektóre pozyskane zostały w latach wcześniejszych i niejako z rozpędu zostały na naszym terenie. W tym przejściowym okresie nie obowiązywały jasne reguły, ponieważ byliśmy jako Polska w swoistej szarej strefie. W kontekście naszych starań o członkostwo w Sojuszu pojawiła się przecież zarówno sprawa płk. Kuklińskiego, jak i tzw. afera Olina. Świat służb reaguje wolniej niż świat polityki czy dyplomacji? Rządzi się innymi zasadami. Dobrą ilustracją jest trochę zapomniana operacja „Rosenholz” przejęcia przez CIA akt wywiadu Stasi, będącego – w dużej części - zbiorem źródeł osobowych aktywnych na terenie Niemiec Zachodnich. Amerykanie zdobyli to archiwum i długo nie zamierzali go przekazać Niemcom, co było źródłem napięć w ramach, jednak sojuszniczych, państw NATO. Wspominam o tym, ponieważ w trakcie procesu akcesyjnego Polski do NATO pojawił się temat ujawnienia przyszłym sojusznikom źródeł polskiego wywiadu z okresu PRL. Ta sprawa była przez niektórych stawiana jako warunek naszego wejścia do NATO. Wiele państw Europy Środkowej ubiegających się o akcesję ujawniało archiwa. Polska nigdy tego nie zrobiła, zdecydowana większość wrażliwych danych wywiadu trafiła do zbioru zastrzeżonego IPN. Co zresztą przez długi czas miało swoje, niekiedy kłopotliwe, konsekwencje. Taka postawa buduje etos i profesjonalizm służby, ale czy została doceniona przez sojuszników? Dodałbym więcej: taka postawa buduje powagę państwa. Nie przeszkodziło nam to w uzyskaniu członkostwa w NATO, a w branży służb specjalnych wzbudziło szacunek. Było to jednak ryzykowne posunięcie. W końcu na szali leżało nasze wejście do NATO. Wyobrażam sobie, że ta decyzja nie była łatwa. Dla ówczesnego kierownictwa służb specjalnych była łatwa, a wręcz oczywista. We wszystkich poważnych służbach na świecie obowiązuje żelazna zasada, której uczy się w szkołach wywiadu, i której przestrzeganie jest fundamentem prawidłowego funkcjonowania: nie zdradza się źródeł. Przecież trzeba później pozyskiwać następne, a one muszą wierzyć, że są bezpieczne. Każdą tajemnicę zdradza się tylko raz. Tej zasady u nas pilnowano, bo miała bezpośredni wpływ na skuteczność działania służb. POLECAMY: Przez pięć kręgów. Jak Polska przekonała Amerykanów, że nadaje się do NATO Jednocześnie nasza klasa polityczna, służby, wojsko chciały dostosowywać się do standardów zachodnich. Poczynając od takich wartości, jak wolność słowa, po – niezwykle poważne, również w wymiarze prawnym - definiowanie tego, czym mają być służby specjalne w demokratycznym świecie. W PRL-u były one fundamentem ustroju, jednocześnie odrębnym światem, będącym swoistą sferą bezkarności. Po upadku komunizmu należało je osadzić w systemie demokratycznym. De facto, to wówczas zaczął się proces naszego wchodzenia do NATO. W 1990 r. powstał Urząd Ochrony Państwa, w 1991 r. Wojskowe Służby Informacyjne. O tych zmianach mówimy? Tak. W dodatku nowe, reformowane służby od razu przeszły chrzest bojowy. UOP powstał w sierpniu 1990 r., dokładnie wtedy, gdy Saddam Husajn zajął Kuwejt. Wówczas miała też miejsce pierwsza, głośna operacja polskich służb wywiadowczych po upadku komunizmu, związana z wyprowadzeniem oficerów CIA z Iraku. Zakończona spektakularnym sukcesem, była zawsze symbolicznie oceniania w kategoriach uwiarygodniania nas w oczach sojuszników z NATO, przyniosła też wymierne korzyści dla budżetu zadłużonego państwa. Mówimy o tej znanej z filmu „Operacja Samum”? Ta operacja nigdy tak się nie nazywała. Film nadał jej kolorów i mocno osadził w epoce. Ujawnili ją Amerykanie. Z czasem narosło wokół niej sporo mitów i dopiero w 2012 r. jej kulisy nieźle opisał Bartosz Węglarczyk. Pokazał przy okazji bardzo ciekawe - w kontekście tego, o czym teraz rozmawiamy – emocje, jakie wywoływała ona wówczas w centrali w Warszawie. Rzeczywiście było sporo sprzecznych decyzji i brak pewności, jak bardzo należy ryzykować w trakcie jej realizacji. Zresztą gen. Gromosław Czempiński – od którego znam tę relację – wspomina, zdawkowo pomimo upływu lat, swoje działania w Iraku, jako bardzo dynamiczne, co oznaczało poruszanie się na pograniczu łamania otrzymanych rozkazów. Tego typu operacje mają zawsze swoją dramaturgię. Wówczas wszystko dobrze się skończyło. Przy tej okazji warto wspomnieć, że nielicznym żyjącym bohaterom tamtej operacji na podstawie tzw. ustawy dezubekizacyjnej, w 2017 r. odebrano emerytury. Sojusznicy z NATO zaufali nam wówczas i docenili polski wywiad? „Zaufali”, „docenili”, to nie te pojęcia. Służby nie są od tego, aby ufać. Amerykanie - a oni byli najważniejsi - zrozumieli, że wywiad UOP potrafi działać, jest skuteczny, ma doświadczenie i aktywa, może być pomocny. W dodatku rzemiosło, które jest podstawowym warunkiem skutecznego działania służb specjalnych, również było na wysokim poziomie. Zdolności takich nie buduje się z dnia na dzień. To suma doświadczeń służby - instytucji, ludzi operujących na konkretnym terenie i znajomość tego czy innego państwa. Pamiętam problemy, jakie wynikały z potoku informacji napływających z Rosji w latach 90. Możliwości ich weryfikowania i wartościowania mieliśmy wówczas bardzo ograniczone. Dlaczego? Z prostej przyczyny. Przez lata Polska nie miała aktywów w Związku Radzieckim. O ile polskie służby znały się nieźle na Bliskim Wschodzie i Zachodzie, to Wschodu musiały się uczyć. Co prawda rozumieliśmy Rosjan, znaliśmy ich język i mentalność – co dawało nam pewną przewagę nad kolegami z NATO - ale nie mieliśmy głębokiego rozeznania w procesach, które tam zachodziły. Był to poważny kłopot, zważywszy że lata 90. były złożonym okresem w historii Rosji. Miał wtedy miejsce pucz Janajewa, konflikt – de facto zbrojny - między prezydentem a parlamentem, wojna czeczeńska i cała masa innych zdarzeń, które oddziaływały również na nasz kraj. Jednocześnie w sąsiedztwie powstały nowe państwa z Białorusią i Ukrainą na czele, które też zmieniły geografię polityczną w naszym regionie. Potrzebowaliśmy wsparcia sojuszników? Nie tyle wsparcia, co koncepcji, jak wypełnić treścią realną współpracę. Odbywało się wówczas wiele spotkań na różnych szczeblach. W służbach ramy i zakres współpracy ustalają szefowie, dopiero potem zadania schodzą na poziom operacyjny i analityczny. Zresztą sojusznicy byli żywo zainteresowani, jak od środka funkcjonują służby z ich dotychczas wrogiego obozu. Nastąpiło coś w rodzaju konfrontowania metod i wzajemnej wymiany doświadczeń. Towarzyszyły im też dyskusje, na ile można być otwartym wobec partnerów z Zachodu. Odpowiedzi były różne… To wtedy jednak nabraliśmy przekonania, że nasz system szkolenia czy przygotowania ludzi do pracy nie muszą ulegać specjalnym modyfikacjom, ponieważ standardy pracy w świecie służb wywiadu na całym świecie są uniwersalne. Zmiana systemu na zachodni nie oznaczała więc rewolucji w przygotowaniu i funkcjonowaniu naszych służb wywiadu i kontrwywiadu zarówno cywilnego, jak i wojskowego. Do roboty w terenie byliście przygotowani. Pewne sprawy musiały się jednak zmienić. Czy musiała się też zmienić mentalność ludzi służb specjalnych? Jednym z najbardziej wyrazistych śladów po stronie służb związanych z wejściem Polski do NATO była ustawa o ochronie informacji niejawnych. Nigdy wcześniej, w tak całościowy sposób, nie regulowano tych kwestii. Ona porządkowała i podnosiła na poziom państwowy to, co dotąd było opisane tylko w wewnętrznych instrukcjach. Wprowadzała proces certyfikacji dostępu do informacji niejawnych dla osób funkcyjnych w państwie. Wcześniej nie było jasnych kryteriów przyznawania certyfikatów. Powstał osobny Departament Ochrony Informacji Niejawnych w UOP, który był częścią Zarządu Kontrwywiadu. POLECAMY: Na lądzie, morzu i w powietrzu. Polscy żołnierze na misjach NATO Na początku lat 90. intelektualiści wieścili koniec historii. Niektórzy stawiali więc pytanie, po co nam służby, skoro odtąd cały demokratyczny świat będzie zgodnie współpracował? W UOP-ie powołano wówczas Biuro Analiz i Informacji. Chciano w ten sposób zerwać z tradycją represyjnych i twardych służb, które potrafiły werbować źródła, przesłuchiwać czy szantażować, na rzecz analizy informacji ze źródeł otwartych. Po latach Biuro zlikwidowano, choć nie dlatego, że źle działało. Zrozumiano, że są lepsze miejsca i sposoby do analizowania jawnych informacji, a służby powinny pozostać służbami. Ta konkluzja przyszła już po wejściu do NATO? To był proces. Ta sprawa do dziś jest przedmiotem dyskusji wewnątrz samych służb. Wielu analityków jest przekonanych, że nawet bez specyficznej wiedzy ze źródeł wywiadowczych można dobrze opisywać rzeczywistość. Ja mam jednak inne doświadczenia. Uważam, że w czasach, kiedy w przestrzeni publicznej pojawia się tyle zakłóceń, sposobów oddziaływania na media, zorganizowanych metod rozpowszechniania nieprawdziwych informacji, rola służb specjalnych rośnie. To one muszą zbadać, jak jest naprawdę: ustalić fakty i intencje tych, którzy realizują politykę w miejscach ważnych z punktu widzenia interesów państwa. Czy służby identyfikowały zagrożenia związane z naszą drogą do Sojuszu? Oczywiście. Działalność wywiadów jest pochodną polityki państwa. Dobierają one metody i środki adekwatnie do celów wyznaczanych przez władzę polityczną, co zresztą wynika z ustawy. Nie twierdzę, że za pomocą bezpośrednich działań służb zdobywaliśmy większą przychylność tych, którzy decydowali o naszej akcesji do NATO. Natomiast priorytetowym zadaniem służb było identyfikowanie i przeciwdziałanie zagrożeniom związanych z tym, by ten proces postępował harmonijnie oraz zgodnie z intencjami i interesami naszego państwa. W tym obszarze monitorowaliśmy sporo zagrożeń. Jakich? Płynęły zwłaszcza z Rosji, która postrzegała rozszerzenie NATO w kategoriach własnej porażki. Ale Rosja była wówczas bardzo osłabiona i niejako pogodziła się z tym, że ten proces będzie postępował. Proszę zauważyć, że Akt NATO—Rosja z 1997 r. był przygotowaniem gruntu pod wejście Polski i pozostałych państw Europy Środkowowschodniej do Sojuszu. Zapadły wtedy decyzje, dotyczące m.in. zasad militarnej obecność Zachodu na terenach, które były częścią Układu Warszawskiego. Proces dyplomatyczny się toczył, równocześnie służby cały czas trzymały rękę na pulsie. Na szczęście dla nas to był trudny okres dla Rosji. Wspominałem już wojnę czeczeńską, ale nie można zapomnieć o wojnie na terenie byłej Jugosławii. Wywiad przeprowadził tam w latach 90. wiele operacji, które również torowały Polsce drogę do NATO. Dziś już możemy powiedzieć, że właśnie na Bałkanach polskie służby – zwłaszcza wojskowe - odegrały pozytywną rolę, budując potencjał Sojuszu w tej części świata. Mieliśmy wtedy dużą łatwość operowania na tym obszarze. Dlaczego? Ponieważ nie byliśmy przez strony tamtych konfliktów traktowani jako przeciwnik. Dzięki temu docieraliśmy do wszystkich uczestników sporu. Mogliśmy więc weryfikować wiele ważnych informacji i nadawać im właściwą wagę. Możemy powiedzieć o jednej z takich operacji? Mówienie o szczegółach operacji nie jest zasadne. Po drugiej stronie są konkretne podmioty, ludzie i emocje… Mówimy o wojnie. Takie opowieści zawsze są szkodliwe. W latach 90. kontynuowana była logika rywalizacji dwóch światów. Amerykanie, którzy wygrali zimną wojnę, myśleli w kategoriach promowania demokracji, pozyskiwania sojuszników i łączyli to z rozszerzaniem swoich wpływów. Było to myślenie zwycięzców, które zaniknęło stopniowo na początku XXI w. Ale wówczas to, że nowe państwa, które wchodzą do NATO, rozszerzały potencjał Sojuszu i Stanów Zjednoczonych w Europie było oczywiste. Na szczęście dla nas zbiegło się to też z naszymi oczekiwaniami. Chcieliśmy być częścią Zachodu. Z drugiej strony Niemcy, Francuzi czy Amerykanie mieli oczywiście własne motywacje. Może nie de facto, ale de iure, przy jednoczeniu się Niemiec rozstrzygano także kwestię naszej zachodniej granicy. Zatem proces naszego integrowania się z demokratycznym światem łączył się również z zamykaniem spuścizny II wojny światowej. Gen. Mieczysław Cieniuch, były szef Sztabu Generalnego WP, mówił o entuzjazmie wojska dla wejścia Polski do NATO. W służbach też panował taki nastrój? Służby są mało entuzjastyczne, a raczej krytyczne i sceptyczne, ale dla wielu oficerów, zwłaszcza młodych, było to domknięcie pewnego procesu, który wiązał się z zakończeniem komunizmu. NATO przez całe lata 90. pojawiało się w kontekście naszych głównych działań. Polska w Sojuszu to był nasz cel. POLECAMY: Co wiesz o NATO? Rozwiąż quiz! To właśnie członkostwo w NATO umożliwiło Polsce szybki rozwój gospodarczy u progu XXI w. Z punktu widzenia banków czy zachodnich firm to Sojusz dostarczał tak ważnej wartości, jaką jest bezpieczeństwo. Kiedy zostaliśmy jego członkiem, w świat poszedł sygnał, że można u nas bez ryzyka inwestować i lokować pieniądze, że jesteśmy bezpiecznym krajem. Przez pierwsze lata w NATO wojsko polskie miało kompleksy związane z wyposażeniem, uzbrojeniem. Czuło się jak młodszy i biedniejszy brat. Służby specjalne też tak się czuły? Kiedy w 1992 r. przyszedłem do wywiadu, mówiono nam: „Jesteście najlepsi z najlepszych, a na dodatek żyjecie w ciekawych czasach. Macie szansę zmieniać struktury państwa pod kątem wymogów zachodniej demokracji”. To poczucie uczestniczenia w czymś wyjątkowym towarzyszyło mi zawsze w służbie. Na początku duża w tym była zasługa nowego kierownictwa UOP-u z ministrami Krzysztofem Kozłowskim i Andrzejem Milczanowskim na czele. Bardzo dbali o etos i morale służby. Nie mieliśmy więc kompleksów, lecz przekonanie, że odgrywamy istotną rolę w państwie. Wojsko takiego przekonania nie miało. Dlaczego? Jesteśmy armią o największym potencjale na wschodniej flance NATO. Mamy niewątpliwie najsilniejsze wojska lądowe w regionie. I taka pozytywna narracja jest nam potrzebna. Nie da się niczego dobrego zbudować na zakompleksionej armii. Niestety wczesne lata 90. nie były dobre dla wojska. Stała redukcja sprzętu, zmniejszanie liczby jednostek, chaos w planowaniu i działaniu. Wojsko było w procesie pewnego bezwładu, a na dodatek nie miało szczęścia do kierownictwa, które mogłoby ten stan zmienić. Do tego pierwsza wojna iracka fatalnie zadziałała na nastroje wojskowych w Europie Środkowowschodniej. Był to ogromny triumf zachodniej sztuki wojennej i uzbrojenia nad armią ukształtowaną według sowieckiego modelu, a taką była armia iracka. Mieliśmy wówczas ciężką armię, dość dobrze przygotowaną do konfrontacji lądowej. Natomiast reszta często szwankowała. Po naszym wejściu do NATO wydarzył się 11 września, a potem misje w Iraku i Afganistanie. Rola polskiego wywiadu wojskowego rosła? Sojusz nie ma własnego systemu pozyskiwania informacji wywiadowczych. Wywiad NATO tworzą komórki analityczne, które opierają się na wywiadach narodowych. Podobnie jest na misjach, gdzie - pomimo intensywnej wymiany informacji - polskie komórki wywiadowcze działają przede wszystkim na rzecz polskiego kontyngentu. Logika systemu sojuszniczego jest taka, że zdolności wywiadowcze to domena narodowa i są one dobrem chronionym. Nawet uczestniczenie we wspólnych operacjach nie oznacza więc szczególnej otwartości. NATO to rozumie i respektuje. Wiem, że sojusznicy wielokrotnie gratulowali panu skutecznych operacji na misjach. Tymczasem objął pan kierownictwo nad wywiadem wojsk w czasie, po opublikowaniu tzw. raportu Macierewicza, w którym ujawniono nazwiska oficerów oraz dane osób, które z nim współpracowały. To absolutnie ponura historia. Niezrozumiała z punktu widzenia każdego, kto przynajmniej trochę poznał funkcjonowanie służb. Wszystkie cele, które ówcześni politycy chcieli zrealizować w związku z rozwiązaniem WSI, mogły zostać osiągnięte bez ujawniania ich metod pracy oraz źródeł. Nie zachowano przede wszystkim szacunku dla oficerów, ludzi, którzy tworzyli wywiad wojskowy, i służąc w nim, często narażali życie. Pogarda, jaka towarzyszyła procesowi rozwiązania WSI, była dla nich ogromnym zaskoczeniem. Ten sposób działania uważam za absolutnie zły i szkodliwy. Odbudowanie ludzkiej motywacji, kiedy państwo zawodzi swoich funkcjonariuszy, oficerów to zadanie niezwykle trudne. A tylko odpowiednio zmotywowani ludzie pracują dobrze. Kariera człowieka w mundurze kształtowana jest w szacunku do państwa, któremu ma służyć. Gdy państwo wywraca jego świat do góry nogami, niszczy też fundamenty całego dotychczasowego funkcjonowania. Jak „Raport Macierewicza” został odebrany przez sojuszników z NATO? Nie mogli w to uwierzyć. Sądzili, że jest jakieś drugie dno, np. dezinformacja czy odwrócenie uwagi od prawdziwych operacji. Przecież żadne poważne państwo, dbające o swój wizerunek w czasach pokojowych, z własnej woli nie doprowadza do sytuacji, w której publikuje wrażliwe dane. Nie ma żadnego powodu, by to robić. Powtórzę raz jeszcze: cele ustawowe związane z likwidacją WSI można było osiągnąć takimi metodami, aby ograniczyć poziom szkód. Czy sojusznicy stracili do nas zaufanie? Jak już mówiłem, zaufanie to trudne słowo… Oczywiście na początku przyglądali się, czy znowu jest normalnie. Musieliśmy – w jakimś zakresie – znowu udowadniać, że pracujemy sprawnie, merytorycznie i zgodnie z rzemiosłem. Kiedy udało się panu przekonać sojuszników, że nasz wywiad działa już normalnie? Zadaniem naszego wywiadu nie jest przekonywanie sojuszników, tylko sprawne działanie na rzecz bezpieczeństwa państwa. Był problem, ale dynamika sytuacji międzynarodowej stawiała przed nami nowe wyzwania. W 2008 r., kiedy zostałem szefem Służby Wywiadu Wojskowego, Rosja, za sprawą inwazji na Gruzję, znalazła się ponownie w centrum zainteresowania. Ta wojna była kamieniem milowym, rozpoczynając nową epokę, niosąc nowe zagrożenia na Wschodzie. Dodatkowo jesienią 2008 r. Polska przejęła wojskową odpowiedzialność za prowincję Ghazni w Afganistanie. Oczywiście problemy związane z likwidacją WSI towarzyszyły nam przez lata, choćby z powodu procesów będących skutkiem opublikowania raportu. Bałagan prawny, związany z niedokończoną weryfikacją, wpływał na sytuację konkretnych ludzi, którzy nie byli pewni swojego statusu i przyszłości w służbie. Te okoliczności w znacznym stopniu utrudniały organizację pracy. Natomiast nowe wyzwania wymuszały niejako rutynowe wejście w bieżące zadania, w oparciu o standardy służb i spowodowały, że ten dziwny epizod z miesiąca na miesiąc tracił na znaczeniu. Dlatego tak istotne było, aby ponownie nie zatrząść służbą. Ona potrzebowała normalności i spokoju. Nie byłoby tak skutecznego wywiadu wojskowego w Afganistanie, gdyby np. rozpoczął się jakiś nowy proces weryfikacji. Selekcja i dobór właściwych ludzi odbywały się, ale na podstawie kryteriów merytorycznych. Afganistan ma tutaj w dużej mierze wymiar symboliczny - realizowaliśmy wówczas wiele innych bardzo ważnych zadań. Potem zaczęła się wojna na Ukrainie… Wojna w Gruzji była ostrzeżeniem. Sami Rosjanie też tak ją traktowali. To była wojna, która miała zdestabilizować i zdezintegrować państwo aspirujące do NATO. Po reformach Putnia Rosja wychodziła z cienia i chciała pokazać, że jest państwem, które okrzepło i jest zdolne do realizowania swoich celów politycznych przy użyciu armii. Zdawaliśmy sobie sprawę, że traktuje współpracę z Zachodem państw będących niegdyś częścią imperium, jako poważne zagrożenie dla siebie i chce temu skutecznie przeciwdziałać. Jakie, po 20 latach w NATO, są polskie służby specjalne? Zawsze były najbardziej profesjonalną częścią administracji. Chciałbym wierzyć, że nadal tak jest. Wiele informacji napływających z nich budzi jednak niepokój. Służby nie lubią dyletantów. Politycy powinni bardzo rozważnie podejmować decyzje ich dotyczące. Wbrew temu, co się znacznej części z nich wydaje, służby nie zajmują się polityką wewnętrzną w Polsce. Natomiast z racji swoich zadań często są w nią wciągane. Dziś bezrefleksyjna polityka odciska niestety silne piętno na niektórych służbach, ale być może mniejsze niż na innych wrażliwych sferach funkcjonowania państwa, na przykład armii czy dyplomacji. Gen. Mieczysław Gocuł, były szef Sztabu Generalnego, podczas konferencji w ramach Forum Bezpieczeństwa powiedział: „Jednym z efektów szczytu NATO w Warszawie miało być utworzenie w Polsce Centrum Wywiadowczego Sojuszu. Nie wyszło. Ale trudno się dziwić, skoro kilka miesięcy wcześniej pruto sejfy nowo utworzonego Centrum Eksperckiego Kontrwywiadu NATO”. Wierzy pan, że takie centrum w Polsce powstanie? NATO ma swoje centrum wywiadu. Jest to Departament Wywiadu i Bezpieczeństwa przy Komitecie Wojskowym i komórka przy sekretarzu generalnym NATO, istnieją też stosowne struktury w SHAPE. Gen. Gocuł mówił zapewne o lokalnym, zintegrowanym centrum rozpoznania wojskowego, które miało być związane z obecnością dodatkowych sił Sojuszu na wschodzie Europy. Chodziło o powołanie autonomicznej komórki zajmującej się sytuacją wojskową w naszym regionie. Takie centrum jednak nie powstało… NATO tworzą doświadczeni wojskowi i dyplomaci, którzy bardzo wnikliwie i z uwagą analizują to, co się dzieje w Polsce. Problemy, które są u nas podnoszone w debacie publicznej, tam są rozpisane na czynniki pierwsze. Oznacza to, że przedstawiciele Sojuszu znają szczegółowo sytuację w polskim lotnictwie, marynarce wojennej czy wojskach lądowych. Wiedzą, jakie są realne zdolności jednostek wojskowych, ich gotowość do wykonywania zadań. Mamy więc poważny problem - prymitywna propaganda za granicą nie działa. Ponadto sposób kierowania armią, zwłaszcza w okresie Antoniego Macierewicza, to nie są standardy zachodniego świata. Mam tu na myśli szereg chaotycznych, nieprzemyślanych decyzji, nieuwzględniających realiów i naszych zobowiązań sojuszniczych, podejmowanych wbrew opiniom wojskowych oraz - co chyba najbardziej odległe od norm - zwalnianie dowódców za mówienie prawdy. Odbudujemy naszą pozycję w NATO? Bardzo łatwo się psuje, odbudowuje się powoli. Ale jestem dobrej myśli. W polskim wywiadzie i kontrwywiadzie cywilnym i wojskowym służy wielu odpowiedzialnych i rozważnych ludzi. Trzeba im tylko stworzyć warunki do pracy. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Gen. Radosław Kujawa,
https://wiadomosci.onet.pl/swiat/brexit-porozumienie-z-eu-w-sprawie-zmian-w-umowie/gd5p1mm,Osiągnięto porozumienie ws. zmian dotyczących brexitu,"Jest porozumienie ws. zmian dotyczących brexitu. Szef KE Jean-Claude Juncker i brytyjska premier Theresa May poinformowali, że porozumieli się ws. ""prawnie wiążących"" zapisów w projekcie porozumienia ws. wyjścia Wielkiej Brytanii z Unii Europejskiej. Na dziś zaplanowana jest publikacja szczegółowej analizy prawnej proponowanych zmian dot. brexitu.","- Nasza umowa zawiera istotne wyjaśnienia i gwarancje prawne w odniesieniu do umowy o wyjściu Wielkiej Brytanii z UE i backstopu. Wybór jest jasny: albo ta umowa albo brexit może się w ogóle nie wydarzyć. Sprawmy, że wyjście Wielkiej Brytanii z UE będzie uporządkowanym procesem do końca. Jesteśmy to winni historii – powiedział Juncker. Podczas wspólnej konferencji z May, po ich spotkaniu w Strasburgu, Juncker stwierdził, że nie są planowane dalsze rozmowy na ten temat i podkreślił, że brytyjscy posłowie, którzy będą dziś głosowali nad zaakceptowaniem projektu umowy będą ryzykować bezumownym brexitem lub wręcz odwróceniem decyzji o wyjściu z UE, jeśli ponownie zdecydują się na odrzucenie przedstawionej propozycji. May powiedziała z kolei, że wczorajsza umowa jest dodatkiem do zawartego w listopadzie ubiegłego roku porozumieniu o wyjściu Wielkiej Brytanii z UE. Jak wskazywała, nikt nie ma wątpliwości, że potrzebna jest „polisa ubezpieczeniowa”, która zagwarantuje, że nie będzie twardej granicy pomiędzy Irlandią a Irlandią Północną. Brytyjska premier podkreśliła jednak, że jeśli kiedykolwiek będzie trzeba skorzystać z tej „polisy ubezpieczeniowej”, nie może ona stać się stałym instrumentem i „szablonem” dla przyszłych relacji, co potwierdzono w wynegocjowanych w poniedziałek zapisach. Czytaj również: Wielka Brytania: polscy wiceministrowie ostrzegają rodaków przed skutkami brexitu Juncker opublikował też wczoraj późnym wieczorem na Twitterze list, który wysłał do przewodniczącego Rady Europejskiej Donalda Tuska. Rekomenduje w nim przyjęcie przez przywódców zawartej umowy z May na zaplanowanym na 21-22 marca unijnym szczycie. Wskazuje w nim również, że Wielka Brytania musi opuścić Unię Europejską, zanim Europejczycy wybiorą deputowanych do nowego Parlamentu Europejskiego w dniach 23-26 maja. Jeśli tak się nie stanie – podkreśla - Brytyjczycy będą musieli wybrać własnych deputowanych. - Jeśli Zjednoczone Królestwo nie opuści Unii Europejskiej do tego czasu, będzie prawnie zobowiązane do przeprowadzenia tych wyborów – wskazuje w liście. Krótko przed konferencją liderów w brytyjskim parlamencie w Londynie wystąpił w imieniu rządu de facto wicepremier David Lidington, który przedstawił posłom zarys ustaleń pomiędzy Wielką Brytanią a Unią Europejską. Odnosząc się do wcześniejszej krytyki ze strony eurosceptycznego skrzydła rządzącej Partii Konserwatywnej i koalicyjnej Demokratycznej Partii Unionistów, polityk podkreślił, że w wyniku uzyskanych zapewnień - Unia Europejska nie może bezterminowo zatrzasnąć Wielkiej Brytanii w mechanizmie awaryjnym (ang. backstop), bo byłoby to bezpośrednim naruszeniem prawnie wiążących zobowiązań obu stron. W projekcie uchwały przed wtorkowym głosowaniem nad projektem umowy, brytyjski rząd wskazał, że wypracowany ""prawnie wiążący wspólny instrument prawny (...) redukuje ryzyko, że Wielka Brytania może być celowo utrzymywana w północnoirlandzkim mechanizmie awaryjnym i zobowiązuje obie strony do pracy nad zastąpieniem backstopu do końca grudnia 2020 roku"". POLECAMY: Premier o brexicie: prawa naszych obywateli w W. Brytanii są niezagrożone Dodatkową formą gwarancji ma być złożona ""jednostronna deklaracja"" Wielkiej Brytanii, przedstawiająca jakie działania podjąłby brytyjski rząd w razie uznania, że Unia Europejska narusza swoje zobowiązanie do wypracowania alternatywnego rozwiązania, de facto sugerując zdolność jednostronnego wycofania się z mechanizmu awaryjnego. Taka jednostronna forma rozwiązania tej kwestii wzbudzi jednak prawdopodobnie wątpliwości prawników specjalizujących się w prawie międzynarodowym i miałoby negatywne konsekwencje dla przyszłych relacji z Unią Europejską. Jednocześnie zaznaczono, że stanowiący nowy załącznik do deklaracji politycznej ws. przyszłej relacji z UE ""wspólne oświadczenie (...) nakreśla zobowiązania Wielkiej Brytanii i Unii Europejskiej, aby usprawnić negocjacje i wprowadzić w życie model przyszłych relacji"". Pierwsze reakcje eurosceptycznego skrzydła Partii Konserwatywnej i wspierającej rząd północnoirlandzkiej Demokratycznej Partii Unionistów (DUP), które w przeszłości krytykowały projekt umowy i doprowadziły do jego wysokiej porażki w pierwszym głosowaniu w tej sprawie w styczniu bieżącego roku, były bardzo ostrożne. Rzecznik DUP zaznaczył, że ""opublikowane dokumenty wymagają ostrożnej analizy"" i zapewnił, że partia ""uzyska niezbędnej porady prawnej, analizując tekst linijka po linijce i wypracowując sobie swoją opinię"". W podobnym tonie wypowiedział się były wiceminister ds. brexitu, a obecnie jeden z liderów krytycznej wobec premier May eurosceptycznej grupy European Research Group Steve Baker, który zapowiedział, że zajmie stanowisko w sprawie zmian dopiero po zapoznaniu się ze szczegółami analizy prawnej. Inny z deputowanych Partii Konserwatywnej, Mike Penning, ogłosił jednak, że w obliczu uzyskanych zmian jest gotów poprzeć przedstawiony projekt umowy. Czytaj również: Doradca Theresy May podsłuchany w barze. Mówił o brexicie Jednym z kluczowych elementów przy podejmowaniu przez posłów decyzji w tej sprawie będzie najprawdopodobniej analiza niezależnego od rządu szefa prokuratorii generalnej Geoffreya Coxa, który w przeszłości ostrzegał przed bezterminowym charakterem mechanizmu awaryjnego ws. Irlandii Północnej. Jego opinia będzie przedstawiona deputowanym dziś rano, przed rozpoczęciem wielogodzinnej debaty w tej sprawie z udziałem szefowej rządu, po której posłowie będą musieli ponownie zdecydować o losach umowy. Backstop zakłada, że w razie braku porozumienia z UE Zjednoczone Królestwo byłoby zmuszone do pozostania w unii celnej i w elementach wspólnego rynku, aby nie dopuścić do powrotu tzw. twardej granicy pomiędzy Irlandią Płn. a pozostającą w UE Irlandią, co mogłoby zagrozić procesowi pokojowemu na wyspie. Lider opozycyjnej Partii Pracy Jeremy Corbyn odrzucił proponowane zmiany uznając je za ""nic, co byłoby choćby zbliżone do zmian, które May obiecała parlamentowi"" i wezwał posłów do ponownego odrzucenia projektu umowy wyjścia z UE. Parlamentarzyści zagłosują ponownie nad przedstawionym tekstem dziś. Gdyby nie poparli treści porozumienia to dzień później głosowaliby nad tym, czy Wielka Brytania powinna zdecydować się na wyjście z UE bez umowy. W razie porażki również takiego wniosku, kolejnego dnia, tzn. w czwartek, otrzymaliby szansę na poinstruowanie rządu, aby przedłużyć proces opisany w artykule 50. traktatu UE i w efekcie opóźnić brexit. Jeśli parlament nie poprze proponowanego przez rząd porozumienia lub opóźnienia brexitu, Wielka Brytania automatycznie opuści Wspólnotę bez umowy o północy z 29 na 30 marca. Chcesz być na bieżąco z najważniejszymi informacjami dnia? Polub Onet Wiadomości na Facebooku!",,
https://wiadomosci.onet.pl/swiat/konrad-szymanski-wyjscie-wielkiej-brytanii-z-ue-zakloci-polityczna-rownowage/w55hrsd,Wiceszef MSZ nt. brexitu: stawka jest naprawdę wysoka,"Polska jest zdeterminowana, aby uratować porozumienie ws. brexitu - powiedział wiceminister spraw zagranicznych Konrad Szymański. Ostrzegł też, że w przeciwnym razie doszłoby do ""toksycznego"" wzajemnego obwiniania się za niepowodzenie w negocjacjach.","Szymański wypowiedział się na ten temat podczas konferencji Polish Economic Forum w Londynie, gdzie wystąpił w panelu obok historyka Adama Zamoyskiego, analityka Polskiego Instytutu Spraw Międzynarodowych (PISM) Przemysława Biskupa oraz lobbysty Marka Matraszka. Przemawiając w Londynie na zaledwie trzy dni przed planowanym na wtorek drugim głosowaniem w Izbie Gmin nad projektem umowy wyjścia Wielkiej Brytanii z Unii Europejskiej, wiceminister spraw zagranicznych podkreślał, że rząd w Warszawie jest jednym z tych, które ""najgłośniej domagają się elastycznego, kreatywnego podejścia ze strony Komisji Europejskiej, głównego negocjatora UE Michela Barniera i w końcu Rady Europejskiej, aby uniknąć bezumownego brexitu, bo to leży w strategicznym interesie Polski"". - Brak umowy oznaczałby, że znaleźlibyśmy się w bezprecedensowej sytuacji. Powrót do zasad Światowej Organizacji Handlu z dniem 30 marca byłby tragedią dla brytyjskiej gospodarki, ale także dla unijnej gospodarki. To ważne przesłanie ze strony Warszawy: to nie jest wyłącznie problem Wielkiej Brytanii - ostrzegał. Szymański dodał, że ""w relacjach handlowych przegrani są po obu stronach stołu negocjacyjnego"", i przyznał, że ""jeśli przedłużenie (procesu wyjścia z UE - red.) pomogłoby nam dojść do tego rezultatu, uniknąć bezumownego scenariusza, to byłoby to mile widziane przez Warszawę"". Jednocześnie zastrzegł, że musiałoby to się odbyć w ramach wspólnego mandatu negocjacyjnego ustalonego przez 27 pozostałych państw członkowskich UE, a Wielka Brytania musiałaby przedstawić jasny powód, dla którego potrzebowałaby takiego przedłużenia. - Zaczyna się już przerzucanie winy (za brak porozumienia - red.). Jeśli to niepowodzenie negocjacji stałoby się rzeczywistością, to skala wzajemnych oskarżeń po obu stronach kanału byłaby olbrzymia. To byłoby stratą czasu i toksycznym rozwojem wydarzeń, biorąc pod uwagę nasze przyszłe relacje, których odnowienie - a uważamy, że powinny one być tak bliskie, jak to możliwe - byłoby utrudnione, nawet bardziej niż dzisiaj - mówił wiceminister. Dodał, że ""stawka jest naprawdę wysoka"", i wezwał wszystkie rządy biorące udział w negocjacjach ws. brexitu do ""pragmatycznego i wizjonerskiego podejścia do tej sytuacji"". - Bezumowny scenariusz sprawiłby, że kontekst polityczny (dla relacji unijno-brytyjskich) byłby katastrofalny - ostrzegł minister ds. europejskich, tłumacząc, że właśnie dlatego Polska jest ""tak zdeterminowana, aby uratować to porozumienie za pomocą wszystkich dostępnych instrumentów"". Szymański ocenił także, że wyjście Wielkiej Brytanii z Unii Europejskiej zakłóci ""polityczną równowagę"" w ramach Wspólnoty w takich obszarach, jak np. relacje transatlantyckie, przyszłość wspólnego rynku i handlu międzynarodowego. - To ryzykowne dla UE, bo prawdopodobieństwo błędnych decyzji rośnie bez Wielkiej Brytanii przy stole - tłumaczył, podkreślając, że Warszawa pracuje nad stworzeniem nowego bloku - który nazwał ""północną osią UE"" - który zrzeszałby ""bardziej rynkowo nastawione kraje Europy Środkowej, nordyckie i regionu Morza Bałtyckiego, a także do pewnego stopnia Beneluksu i Irlandii"" w obliczu ""olbrzymiej fali protekcjonizmu z, powiedziałbym, tradycyjnych źródeł"". W tym kontekście wiceminister przypomniał opublikowany pod koniec lutego br. podpisany przez 17 premierów - w tym polskiego szefa rządu Mateusza Morawieckiego - wspólny list dotyczący przyszłości Unii Europejskiej, który nazwał ""silnym przesłaniem dla przyszłej Komisji Europejskiej: chcemy, aby wspólny rynek i rozwój rynkowy był w samym centrum następnego cyklu politycznego w UE"". Organizowane przez polskich studentów z prestiżowej uczelni London School of Economics and Political Science (LSE) Polish Economic Forum to jedna z największych konferencji poświęconych Polsce na świecie. W tegorocznej, ósmej edycji wzięli udział także m.in.: Rafał Milczarski (Polskie Linie Lotnicze LOT), Sławomir Sikora (Citi), Krzysztof Krawczyk (CVC Capital Partners), Piotr Wetmański (Pekao SA) i Marta Krupińska (Google Campus London). Chcesz być na bieżąco z najważniejszymi informacjami dnia? Polub Onet Wiadomości na Facebooku!",Konrad Szymański,
https://wiadomosci.onet.pl/kraj/konwencja-pis-w-jasionce-deklaracja-europejska-co-zawiera/8z62wz9,"Deklaracja europejska - nowa ""dwunastka PiS"" na wybory do PE","Podczas dzisiejszej konwencji PiS przedstawiono tzw. Deklarację europejską - 12 punktów, określających program Prawa i Sprawiedliwości w wyborach do Europarlamentu. Co zawiera nowa ""dwunastka PiS""?","- Będziemy działać na rzecz powrotu UE do wartości, zabiegać o interesy polskich rolników, bronić prawa rodziców do wychowania dzieci, bronić równego traktowania polskich firm, wynegocjujemy korzystny dla Polski budżet - mówił szef sztabu PiS Tomasz Poręba. Czytaj też: Konwencja regionalna PiS. Co zapamiętamy z wystąpień polityków? - Dzisiaj na naszej konwencji chcemy przedstawić nasze cele, nasze dążenia, pomysły, propozycje, z którymi chcemy iść w tych wyborach. Chcemy zaproponować Polakom deklarację programową, deklarację europejską PiS - oświadczył Poręba. Jak dodał, składa się ona z 12 punktów, tak jak ""12 gwiazd we fladze UE"". Oto, co zawiera deklaracja PiS: Podczas konwencji swoje podpisy na deklaracji złożyli liderzy list PiS do PE. Czytaj też: Komentarze po konwencji PiS w Jasionce",Konwencja PiS w Jasionce,
https://wiadomosci.onet.pl/swiat/tajani-brexit-moze-zostac-opozniony/vwj7p62,Tajani: brexit może zostać opóźniony,"Brexit może zostać opóźniony, ale tylko o kilka tygodni - powiedział przewodniczący Parlamentu Europejskiego Antonio Tajani w wywiadzie dla niemieckiej grupy medialnej Funke. Jego zdaniem należy zapobiec ""chaotycznej katastrofie"" w Unii Europejskiej.","- Teraz chodzi o uniknięcie największego błędu - chaotycznego brexitu bez ustaleń. Brexit bez konstruktywnych decyzji byłby katastrofą dla brytyjskiej gospodarki, a także zaszkodziłby Unii - podkreślił Tajani, dodając, że byłby szczęśliwy, gdyby Wielka Brytania pozostała w UE. - Jestem przekonany, że datę wyjścia Wielkiej Brytanii z UE można opóźnić o maksymalnie kilka tygodni - do początku lipca - stwierdził Tajani i wyjaśnił, że w takim wypadku Londyn musiałby podać mocny powód do odroczenia wyjścia z UE, którym mógłby być np. plan przeprowadzenia nowych wyborów lub nowego referendum. Zobacz również: Theresa May: Wielka Brytania może nigdy nie opuścić Unii Europejskiej Pod koniec zeszłego miesiąca brytyjska premier Theresa May przedstawiła plany przeprowadzenia w marcu trzech kluczowych głosowań ws. przyjęcia projektu umowy wyjścia z UE, obrania kursu na brexit bez umowy lub złożenia wniosku o krótkoterminowe opóźnienie opuszczenia Wspólnoty. Według planu May posłowie zagłosują ponownie nad tekstem porozumienia z Unią Europejską najpóźniej we wtorek 12 marca. Gdyby nie poparli porozumienia, dzień później - najpóźniej w środę 13 marca - głosowaliby nad tym, czy Wielka Brytania powinna zdecydować się na wyjście ze Wspólnoty bez umowy. W razie ponownej porażki takiego wniosku, kolejnego dnia - najpóźniej w czwartek 14 marca - otrzymaliby szansę na poinstruowanie rządu, aby przedłużyć proces opisany w artykule 50. traktatu UE i w efekcie opóźnić brexit. Wielka Brytania powinna opuścić Unię Europejską o północy z 29 na 30 marca. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Antonio Tajani,
https://wiadomosci.onet.pl/swiat/jeremy-hunt-o-porozumieniu-w-sprawie-brexitu/jdr70n2,Jeremy Hunt o porozumieniu w sprawie brexitu: pozostało jeszcze trochę do zrobienia,"- Historia źle oceni obie strony, jeśli nie zrobimy tego jak należy - powiedział Minister spraw zagranicznych Wielkiej Brytanii na temat sporu w kwestii brexitu. Jeremy Hunt podkreślił, że Wielkiej Brytanii zależy na pozostaniu w przyjaźni z Unią Europejską i osiągnięciu porozumienia.","Wielka Brytania ma opuścić UE 29 marca, ale Izba Gmin odrzuciła porozumienie w sprawie brexitu wynegocjowane z Unią przez premier Theresę May. Szefowa brytyjskiego rządu zabiega obecnie o prawnie wiążące zmiany w tym ""porozumieniu rozwodowym"", zanim ponownie podda je pod głosowanie w parlamencie, co ma nastąpić do 12 marca. Polecamy: Trzecie polsko-brytyjskie Forum Belwederskie - Historia źle oceni obie strony, jeśli nie zrobimy tego jak należy - powiedział Hunt w radiu BBC. - Chcemy pozostać najlepszym z przyjaciół UE - podkreślił i wskazał, że oznacza to potrzebę osiągnięcia porozumienia w taki sposób, ""by nie zatruło to naszych relacji na wiele lat"". Zdaniem ministra osiągnięcie takiego porozumienia jest możliwe. W ciągu ostatnich kilku dni osiągnięto pewien postęp, ale ""pozostało jeszcze trochę do zrobienia"" - powiedział Hunt. Wielka Brytania domaga się gwarancji prawnych w sprawie kontrowersyjnego mechanizmu awaryjnego dotyczącego Irlandii (ang. backstop). Backstop zakłada, że w razie braku porozumienia z UE Zjednoczone Królestwo byłoby zmuszone do pozostania w unii celnej i w elementach wspólnego rynku, aby nie dopuścić do powrotu tzw. twardej granicy między Irlandią Płn. a pozostającą w UE Irlandią, co mogłoby zagrozić procesowi pokojowemu na wyspie. Czytaj również: Brexit. Opozycja zarzuca Theresie May próbę przekupstwa Jednak na skutek wprowadzenia backstopu mogłoby dojść do powstania tzw. granic regulacyjnych między Wielką Brytanią a wchodzącą w jej skład Irlandią Północną, czemu sprzeciwia się wspierająca rząd May północnoirlandzka Demokratyczna Partia Unionistów (DUP). Strona unijna odrzuca możliwość wznowienia rozmów o porozumieniu w sprawie brexitu, a zamiast tego oferuje dodatkowe zapisy w deklaracji politycznej.",Jeremy Hunt,
https://wiadomosci.onet.pl/swiat/orban-chce-budowac-nowy-sojusz-w-parlamencie-europejskim-z-pis-em/lcndnr0,Orban: Chcę budować nowy sojusz w Parlamencie Europejskim z PiS-em,Taką deklarację premier węgierskiego rządu złożył dziś w wywiadzie dla radia publicznego w Budapeszcie.,"Viktor Orban zapowiedział, że jego partia Fidesz może sama wyjść z Europejskiej Partii Ludowej, klubu w Parlamencie Europejskim, w którym węgierska partia rządząca zasiada razem m.in. z PO i PSL-em. Większość partii zgromadzonych w EPL chce usunięcia Fideszu w związku z pogarszającym się stanem demokracji na Węgrzech. Orban zapowiadając wyjście swej partii z EPL chce po prostu wyprzedzić ten ruch.",Viktor Orban,
https://wiadomosci.onet.pl/swiat/szef-msz-niemiec-mozliwe-sa-kolejne-sankcje-ue-wobec-rzadu-nicolasa-maduro/whdfzvr,Szef MSZ Niemiec: możliwe są kolejne sankcje UE wobec rządu Nicolasa Maduro,"Nie wykluczone, że Unia Europejska będzie musiała nałożyć kolejne sankcje na reżim prezydenta Wenezueli Nicolasa Maduro - powiedział dziś wieczorem szef niemieckiej dyplomacji Heiko Maas w niemieckiej telewizji publicznej ZDF.","- Unia Europejska będzie nadal monitorować sytuację w Wenezueli i reagować na rozwój wydarzeń w tym kraju - stwierdził Maas. Podkreślił, że podczas swego ostatniego spotkania ministrowie spraw zagranicznych UE ""rozmawiali o tym, że może nadejść czas, kiedy Unia Europejska będzie musiała nałożyć kolejne sankcje na reżim Maduro"". Maas wyraził ubolewanie, że nie wszystkie kraje Unii Europejskiej uznały przywódcę wenezuelskiej opozycji Juana Guaido za tymczasowego prezydenta Wenezueli, choć - jak dodał - wspiera go zdecydowana większość państw UE. ""Chcemy, żeby był on (Guaido - PAP) w stanie przeprowadzić w Wenezueli wolne, uczciwe i demokratyczne wybory"" - powiedział szef niemieckiej dyplomacji. Heiko Maas odrzucił zarzut władz w Caracas, że Niemcy wtrącają się w wewnętrzne sprawy Wenezueli. Rząd tego kraju uznał w środę ambasadora Niemiec Daniela Krienera za persona non grata i zażądał by w ciągu 48 godzin opuścił Wenezuelę. Rząd Nicolasa Maduro oskarżył niemieckiego dyplomatę o mieszanie się w sprawy wewnętrzne kraju.",Nicolas Maduro,
https://wiadomosci.onet.pl/swiat/trzecie-polsko-brytyjskie-forum-belwederskie/rdw9j4f,Trzecie polsko-brytyjskie Forum Belwederskie,"- Mamy doskonałe relacje w wielu dziedzinach, ale chcemy tę więź uczynić jeszcze lepszą, mocniejszą i bardziej wielowymiarową – powiedział wiceminister Szymon Szynkowski vel Sęk podczas III edycji Forum Belwederskiego w Warszawie - informuje MSZ.","Tegoroczna edycja Forum odbyła się w dniach 6-7 marca 2019 r. na Zamku Królewskim pod hasłem ""Najważniejsze tematy. Przyszłość partnerstwa polsko-brytyjskiego"". W ceremonii otwarcia wydarzenia, w którym uczestniczyło ponad 300 gości, udział wzięli również współprzewodniczący Komitetu Sterującego Forum – prof. Zdzisław Krasnodębski i Sir Malcolm Rifkind. Wiceszef polskiej dyplomacji wyraził przekonanie, że oba kraje, bez względu na kształt przyszłych relacji Wielkiej Brytanii z UE, będą nadal współdziałać w wielu obszarach z agendy politycznej i ekonomicznej. - Polska wierzy w dialog strategiczny ze Zjednoczonym Królestwem, a nasze stosunki wychodzą daleko poza obszar Unii Europejskiej – podkreślił wiceminister Szynkowski vel Sęk. - Brexit nie zmieni tej szczególnej więzi między Polską a Wielką Brytanią, która opiera się na historii i kontaktach międzyludzkich, które to Forum wspiera – dodał. W ramach III Forum Belwederskiego jego uczestnicy dyskutowali na tematy z zakresu spraw społecznych, gospodarczych czy politycznych, m.in. wpływu brexitu i zmian zachodzących w UE na polsko-brytyjskie partnerstwo, kwestii dotyczących energetyki czy ochrony środowiska. Omówiono również wyzwania wynikające z postępu technologicznego w obszarze informacji. Ważnym tematem obrad była ponadto kwestia tożsamości narodowej - uczestnicy Forum rozważali, czy faktycznie występuje zjawisko podwójnej tożsamości, jakie są jej przejawy i czy może być ona źródłem trudności w życiu społecznym. Podczas wydarzenia wręczono pierwszą w historii Nagrodę Belwederską za zasługi dla współpracy polsko-brytyjskiej. Laureata Nagrody, którym został w tym roku prof. Norman Davies, wyłoniono w drodze otwartego głosowania wśród uczestników III Forum Belwederskiego. Na zakończenie obrad moderatorzy poszczególnych sesji panelowych przedstawili propozycje tematów i inicjatyw możliwych do podjęcia przez rządy obu państw. Ogłoszono także, że za realizację kolejnych edycji Forum Belwederskiego odpowiedzialne będą dwie uznane na arenie międzynarodowej instytucje ekspercko-analityczne: Polski Instytut Spraw Międzynarodowych (PISM) i Królewski Instytut Spraw Międzynarodowych w Londynie (Chatham House). Inicjatywa organizacji corocznego Forum została przyjęta przez rządy Polski i Wielkiej Brytanii podczas pierwszych w historii polsko-brytyjskich konsultacji międzyrządowych w Londynie w listopadzie 2016 r. Inauguracyjne posiedzenie odbyło się w dniach 8-9 marca 2017 r. w Pałacu Belwederskim w Warszawie, zaś II edycja Forum miała miejsce w Londynie w lutym 2018 r. Kwestiami programowymi i merytorycznymi zajmuje się Komitet Sterujący, w którego skład weszli polscy i brytyjscy przedstawiciele z różnych obszarów życia społecznego, zaangażowani we współpracę dwustronną. Założeniem wydarzenia jest nadanie nowej dynamiki współpracy środowisk pozarządowych, eksperckich oraz Polonii, co z kolei ma przyczyniać się do wzmocnienia relacji między społeczeństwami Polski i Wielkiej Brytanii. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Szymon Szynkowski vel Sęk,
https://wiadomosci.onet.pl/swiat/rada-ue-nie-zgodzila-sie-na-rozszerzenie-czarnej-listy-krajow-pioracych-brudne/52ejjet,Rada UE nie zgodziła się na rozszerzenie czarnej listy krajów piorących brudne pieniądze,"Przedstawiciele 28 krajów członkowskich w Radzie UE odrzucili propozycję Komisji Europejskiej z 13 lutego, by rozszerzyć czarną listę krajów, gdzie istnieją warunki do prania brudnych pieniędzy. Na liście 23 krajów miała się znaleźć Arabia Saudyjska.","Zgodnie z propozycją Komisji Europejskiej na liście miało od 14 lutego figurować siedem nowych państw, które nie angażują się wystarczająco w walkę z praniem brudnych pieniędzy lub gdzie istnieją luki prawne umożliwiające taki proceder. Oprócz Arabii Saudyjskiej Komisja chciała umieścić na liście Panamę, Samoę i cztery terytoria amerykańskie – Wyspy Dziewicze Stanów Zjednoczonych, Samoa Amerykańskie, Terytorium Guamu i Portoryko. - Unijna 28-ka straciła okazję, by zademonstrować światu swoje zaangażowanie w walkę z praniem brudnych pieniędzy i światową korupcją - ocenił Carl Dolan z Transparency International, organizacji zaangażowanej w działalność antykorupcyjną, która wraz z innymi NGO optowała za wpisaniem nowych państw na unijną czarną listę. W liście przesłanym w przededniu głosowania do rządów państw organizacja kierowana przez Dolana przypomniała szereg skandali korupcyjnych, które zostały szczegółowo opisane w opublikowanym niedawno raporcie OCCRP – stowarzyszenia łączącego media i banki domagające się wyjaśnienia przypadków korupcji i zorganizowanej przestępczości (Organised Crime and Corruption Reporting Project). Jak zaznaczają media, kroki podjęte przez organizacje pozarządowe okazały się słabsze niż presja, jaką na państwa członkowskie starały się wywrzeć Stany Zjednoczone i Arabia Saudyjska. Jak przypomina AFP, cztery terytoria amerykańskie, podobnie jak Panam i Arabia Saudyjska, które nie figurują też na liście międzynarodowej Grupy Specjalnej ds. Przeciwdziałania Praniu Pieniędzy (GAFI), nie ryzykowały wiele. Wpisanie ich na unijną czarną listę nie pociągnęłoby za sobą jakichkolwiek sankcji, a jedynie zobowiązałoby banki w Europie do stałego kontrolowani związanych z nimi operacji finansowych. Ambasador USA przy UE, Gordon Sandland powitał decyzję Rady z radością. Jak podkreślił, zdrowy rozsądek państw członkowskich przeważył, ""zwyciężając nad dogmatycznym stanowiskiem Komisji Europejskiej"". Decyzja Rady UE spotkała się też z przychylnym przyjęciem władz Arabii Saudyjskiej. Pozytywnie odniosło się do niej też kierownictwo międzynarodowej Grupy Specjalnej ds. Przeciwdziałania Praniu Pieniędzy (GAFI), które obawiały się podważenia centralnej roli tej struktury w walce z praniem brudnych pieniędzy. Oprócz wymienionej siódemki państw, które ostatecznie nie zostały uznane za kraje, gdzie istnieją warunki sprzyjające praniu brudnych pieniędzy, na czarnej liście UE znajdują się już m.in.: Afganistan, Bahamy, Botswana, Koreańska Republika Ludowo-Demokratyczna, Etiopia, Ghana, Iran, Irak, Libia, Nigeria, Pakistan, Sri Lanka, Syria, Trynidad i Tobago, Tunezja i Jemen. KE od dawna alarmuje o ""strategicznych brakach w ramach prawnych"" w tych krajach. Celem wykazu jest ochrona systemu finansowego UE poprzez skuteczniejsze zapobieganie praniu pieniędzy i finansowaniu terroryzmu. W wyniku przyjęcia listy banki i inne podmioty objęte unijnymi przepisami dotyczącymi przeciwdziałania praniu pieniędzy będą miały obowiązek przeprowadzania większej liczby kontroli operacji z udziałem klientów i instytucji finansowych pochodzących z tych państw. Komisja oszacowała stopień zagrożenia w przypadku każdego z tych państw oraz oceniła ramy prawne i kontrole wprowadzone w celu zapobiegania praniu pieniędzy i finansowaniu terroryzmu, a także skuteczność ich wdrożenia. Uwzględniła też prace Grupy Specjalnej ds. Przeciwdziałania Praniu Pieniędzy – międzynarodowego organu wyznaczającego standardy w tej dziedzinie. Zastosowana przez KE metodologia była krytykowana przez grupy interesu jako mała przekonująca.",,
https://wiadomosci.onet.pl/kraj/grzegorz-schetyna-polska-wroci-na-swoje-miejsce-w-nato-i-ue/b5tt2hl,Grzegorz Schetyna: Polska wróci na swoje miejsce w NATO i UE,"Składam obietnicę w imieniu środowisk, które 20 lat temu głosowały za NATO, a tej jesieni stworzą nowy, w pełni zachodni, polski rząd - powiedział lider PO Grzegorz Schetyna.","Dziś Warszawie z inicjatywy Platformy Obywatelskiej odbyła się konferencja poświęcona 20. rocznicy wstąpienia Polski do NATO. POLECAMY: Schetyna szuka prezydenta innego niż Tusk Otwierając konferencję Schetyna wskazywał, że droga Polski do NATO była długa. - Po 1945 r. Polacy marzyli o tym, czego pozbawiła nas Jałta - by być częścią Zachodu. O to walczyli żołnierze podziemia antykomunistycznego z Witoldem Pileckiem na czele, po to także działali aktywnie wybitni opozycjoniści - od Władysława Bartoszewskiego, przez Jacka Kuronia do Lecha Wałęsy. Treścią wielkiej rewolucji Solidarności lat 80. było wielkie marzenie i jego realizacja - być na Zachodzie, być częścią zachodniej wspólnoty - mówił lider Platformy. POLECAMY: Czy Schetyna pójdzie śladami Kaczyńskiego? - Dlatego ten polski wybór strategiczny po wygranej z komunizmem po 1989 r. - wybór demokracji, wolnego rynku, rządów prawa, członkostwa w głównych instytucjach zachodnich, czyli NATO i UE, był absolutnie naturalny dla nas wszystkich, co nie oznaczało, że łatwa była jego realizacja - dodał Schetyna. Lider PO oddał hołd i pamięć tym wszystkim, którzy skutecznie wprowadzali Polskę do struktur Zachodu, przełamując przeszkody wewnętrzne i opór wielu na Zachodzie. - Ten szlak do NATO i UE wytyczyli ludzie różnych środowisk politycznych: Lech Wałęsa, Władysław Bartoszewski, Krzysztof Skubiszewski, Aleksander Kwaśniewski, Bronisław Geremek, Andrzej Olechowski, Włodzimierz Cimoszewicz, Jerzy Buzek, czy Leszek Miller. Warto to powtarzać, bo dzisiaj są tacy, którzy próbują pisać własną wersję historii, zastępując prawdziwych architektów Polski w NATO i UE, statystami, którzy wówczas retorykę brali za czyny, a chciejstwo i oczekiwania za strategię - podkreślił Schetyna. Członkostwo w NATO i UE to - jak mówił lider PO - najlepsze środowisko bezpieczeństwa, jakie Polska miała w całej swojej historii. ""NATO i UE usuwają ostre konflikty ze stosunków państw Zachodu, wmontowują potęgę Ameryki w bezpieczeństwo Europy, odstraszają Rosję"" - przekonywał. Schetyna ocenił, że Polacy 20 lat temu nie dołączali jedynie do sojuszu wojskowego, ale przede wszystkim ""wracali do wspólnoty zachodnich wartości"". Jego zdaniem, pozycja Polski w NATO i UE byłaby dziś znacznie mocniejsza, gdyby nie ostatnie trzy lata rządów PiS. - O tym, że Sojusz Północnoatlantycki, to przede wszystkim wspólnota wartości, zapomina wielu nie tylko w Polsce, ale także po obu stronach Atlantyku - dodał. - Dlatego złożę trzy obietnice w imieniu środowisk, które 20 lat temu głosowały za NATO, a tej jesieni stworzą - wierzę w to głęboko - nowy, w pełni zachodni, polski rząd - oświadczył Schetyna. - Po pierwsze Polska wróci na swoje miejsce w Sojuszu i w Unii Europejskiej, wśród państw współdecydujących o przyszłości świata zachodniego - zadeklarował Schetyna. Ponadto polityk PO zapowiedział ""ciężką pracę, która pozwoli zmniejszać różnice narastające dziś między USA a Europą"". - Po trzecie, wszystkim, po obu stronach Atlantyku, będziemy przypominać, że jesteśmy wspólnotą wartości, mamy wspólne dziedzictwo i cywilizację, oparte na zasadach demokracji, wolności jednostki i rządów prawa - oświadczył Schetyna.a",Grzegorz Schetyna,
https://wiadomosci.onet.pl/tylko-w-onecie/slawomir-sierakowski-manifest-emmanuela-macrona-jak-zostal-przyjety/fgxck0l,Sierakowski: manifest Macrona rząd przyjął milczeniem [OPINIA],"Manifest Emmanuela Macrona opublikowany oryginalnie w Project Syndicate i przedrukowany w 28 gazetach w Europie (u nas w „Rzeczpospolitej”) nie wzbudził w Polsce większego zainteresowania. Jakby już nas w tej Europie nie było. Ciągniemy jeszcze gotówkę, ale reszta nas nie obchodzi. To pokazuje jak bardzo cofnęliśmy się w rozwoju. I nie należy się spodziewać powrotu do europejskich spraw przynajmniej do wyborów parlamentarnych.","Gdy w środku się pali, nie ma czasu na dyskusje o sprawach zagranicznych, szczególnie tak trudnych, jak reforma Unii Europejskiej (trudniejszy do rozwiązania jest chyba tylko konflikt bliskowschodni). Polska wojna o populizm, uczyniła nas państwem wsobnym, zaparkowanym na poboczu europejskich dyskusji i procesów zmian. Smutny to widok. Możemy się bogacić, korzystając z dobrej koniunktury i przy okazji idiocieć. To się nie wyklucza. POLECAMY. Sierakowski: niemiecka CDU wraca na prawicę, SPD na lewicę Jeszcze niedawno, trudno byłoby sobie wyobrazić, że Polski rząd nie ma nic do powiedzenia, gdy przywódcy Francji czy Niemiec formułują pomysły gruntownych zmian w Europie. Dziś rząd nie tylko milczy, ale nawet nikt od niego nie oczekuje, ani sam nie czuje się zobowiązany, żeby się w sprawie pomysłów europejskiego reformatora Macrona odezwać. Mamy prezydenta, którego trudno sobie nawet wyobrazić, jak mówi coś ważnego o reformie Unii Europejskiej. Mamy lidera partii rządzącej Jarosława Kaczyńskiego, który do Unii Europejskiej pasuje jak pięść do oka. Spróbujmy jednak propozycje Macrona przeanalizować, nawet jeśli w kontekście obecnych polskich ambicji to czysta abstrakcja. Co też proponuje Macron?  Najogólniej mówiąc, po raz kolejny zgłasza szereg pomysłów na posunięcie integracji politycznej Europy do przodu. Próbuje odwrócić obojętność albo zniechęcenie ideą Unii Europejskiej wśród obywateli. I po trzecie, proponuje, jak zabezpieczyć kontynent przed atakami z zewnątrz. I to są rzeczywiście trzy najważniejsze wyzwania stojące przed Unią. Jeśli nic nie zrobimy, to Unia się będzie dalej renacjonalizować, będzie dalej osłabiana z zewnątrz i zniechęcenie będzie postępować.  POLECAMY: Niemiecka CDU wraca na prawicę, SPD na lewicę [OPINIA] Rewolucja Macrona także ma mieć trzy kolory: wolność, opieka i postęp. Wolność uważa za zagrożoną tam, gdzie proces demokratyczny może być wypaczony. Dziś to oznacza między innymi ochronę przed cyberatakami i innymi obcymi (czytaj rosyjskimi, ale bywa, że i chińskimi) ingerencjami w debatę publiczną i w wybory. Wiemy, co się wydarzyło w USA i w Wielkiej Brytanii, gdzie bez Rosjan nie doszłoby być może do wyboru Trumpa i brexitu. Widzimy, co się dzieje w Polsce, choć wciąż to temat bagatelizowany. Jeszcze więcej roboty antyunijnej i osłabiającej polskie bezpieczeństwo rząd robi z własnej woli gratis. Macron proponuje stworzenie Europejskiej Agencji Ochrony Demokracji, która dostarczałaby rządom ekspertów do walki z cyberprzestępczością. Nie wiem, która to już agencja zaproponowana przez Macrona. To jest w ogóle jedna z głównych słabości jego pomysłów: co problem, to jakaś agencja. Tylko w tym jednym tekście francuski prezydent proponuje jeszcze: Europejski Bank Klimatyczny w celu finansowania przemiany ekologicznej; Europejską Inspekcję Sanitarną w celu wzmocnienia kontroli naszej żywności, a także Europejską Radę ds. Innowacji. Agencje rozbudowują biurokrację i najczęściej mają charakter międzyrządowy, słabo więc licują z zamiarem wzmocnienia integracji i przenoszeniem kolejnych porcji suwerenności na wspólny poziom unijny.  Inna propozycja to odnowa strefy Schengen w celu wzmocnienia granic i zagwarantowania solidarnego radzenia sobie z napływem uchodźców. Tylko, że to jest wyciąganie się samemu za włosy z bagna. Problem wziął się z odmowy współpracy przy alokacji uchodźców ze strony państw rządzonych przez populistów (Polska, Włochy, Węgry, Czechy i Austria), jak więc je przekonać, żeby zaakceptowały politykę wymierzoną w nich samych? Wydaje się, że Macronowi chodzi raczej o pogrożenie populistom wyrzuceniem z Schengen, choć bardzo nie wprost. W ogóle w całym tekście Macron nie wspomina ani o Kaczyńskim, ani nawet o Orbanie, który ostatnio antysemicką kampanią przeciw Sorosowi i atakiem na Jean-Claude’a Junckera zraził już do siebie wszystkich cokolwiek poważnych polityków w Unii.  Macron zawsze był pierwszy do konfrontacji z populistami, tym razem nie chciał, zapewne dlatego, że manifest inicjuje kampanię wyborczą i ma się podobać. POLECAMY: Udana zemsta Michnika na Kaczyńskim [OPINIA] Dalej francuski prezydent proponuje traktat obrony i bezpieczeństwa, coś na kształt europejskiego NATO, choć nie wykluczający się z NATO. Ma dojść do zwiększenia wydatków wojskowych, wprowadzenia w życie klauzuli wzajemnej obrony, a także utworzenia Europejskiej Rady Bezpieczeństwa. Zaproszona jest Wielka Brytania, choć nie wiadomo, czy tylko w konsultacyjnym charakterze, czy także decyzyjnym. Ciekawy jest pomysł ubezpieczeń społecznych dla każdego pracownika oraz opieki społecznej gwarantującej takie samo wynagrodzenie w tym samym miejscu pracy i europejską pensję minimalną dostosowaną do każdego kraju i negocjowaną zbiorowo co roku. Pomysł wyjątkowo ambitny i zupełnie nierealistyczny, znając rozbieżność opinii na temat konieczności stworzenia prawdziwej polityki socjalnej w Unii Europejskiej. Nie mniej ciekawe jest to, czego w tekście Macrona nie ma. Nie ma przede wszystkim nic na temat reformy Eurozony, wspólnego budżetu, euroobligacji, wspólnego ministra finansów. To był główny temat manifestów Macrona wcześniej. Czyżby pogodził się raz na zawsze z niemieckim „nein”, a właściwie niemieckim unikaniem dyskusji na ten temat? Przed wyborami Macron nie chce się kłócić nie tylko z Kaczyńskim i Orbanem, ale przede wszystkim z Niemcami. Zależy mu na odzyskaniu doskonałej opinii w Europie. To ma ułatwić odbudowę pozycji w samej Francji, a następnie budowę silnej frakcji w Europarlamencie.  Z polską obojętną recepcją kontrastują reakcje w Europie. Prasa brytyjska, francuska i niemiecka poświęciła ideom Macrona wiele uwagi. „Financial Times” w odredakcyjnym komentarzu wyraża jednoznaczne poparcie dla francuskiego prezydenta. Niemiecka prasa cytuje krajowych polityków uradowanych wystąpieniem Macrona i ich apele do Angeli Merkel, żeby zachowała się podobnie i zaproponowała coś Europie. Francja oczywiście nie stoi cała za Macronem, ale jego polityka zagraniczna spotyka się ze znacznie większym uznaniem niż krajowa, choć w tej ostatniej Macron odzyskuje pole i stwarza sobie tym samym okazję do podjęcia na nowo inicjatywy w Europie.  Sierakowski: udana zemsta Michnika na Kaczyńskim Jeszcze niedawno wydawało się, że protest żółtych kamizelek go pogrąży. Pokutna inicjatywa objazdowej ogólnokrajowej debaty z Francuzami pokazała, że społeczeństwo ceni sobie odwagę i wychodzenie wprost do ludzi. Macron zaczął podnosić się z dna sondaży. Znowu wyprzedza Zjednoczenie Narodowe Marine Le Pen i może liczyć na zwycięstwo w eurowyborach. Sylvie Kaufmann, naczelna „Le Monde”, zdumiona brakiem Macrona na niedawnej konferencji bezpieczeństwa w Monachium, dostrzega mniej konfrontacyjny i inkluzywny charakter propozycji Macrona. Przypomina przy okazji, że francuski prezydent w kwietniu odwiedzi z oficjalną wizytą Polskę. A jednak mimo rzeczywistego wysiłku wymyślenia, jak wreszcie przezwyciężyć marazm w Europe, manifest Macrona należy ocenić jako raczej chybiony. Zasadniczym błędem jest uderzający technokratyzm byłego bankowca. Ciągle tylko agencje, traktaty i konferencje. Macron zdradza swój sposób myślenia w jednym ze zdań: „Europa nie jest tylko rynkiem, jest projektem”. Tyle, że już nawet rynek jest żywszy i bardziej ludzki niż jakikolwiek „projekt”, nawet jeśli rynek jest często krzywdzący. Jak powiedziała pewna mądra terapeutka: Życie to nie projekt. Nie bez powodu mówi się o tożsamości państw tak, jak się mówi o tożsamości człowieka. Nie ożywimy Unii Europejskiej wymieniając się projektami. Unii potrzeba zainteresowania, tożsamości, wspólnotowości, a nie kolejnych agencji. Unia nigdy nie będzie sexy, jeśli będzie miała taki biurowy charakter. Mimo to Macronowi należy się duży szacunek za walkę i za kreatywność. Nikt dziś w Unii nie jest mądry, a bez Macrona debaty o reformie Unii nie byłoby w ogóle. ",Emmanuel Macron,
https://wiadomosci.onet.pl/kraj/gdansk-kacper-plazynski-tlumaczy-dlaczego-poszedl-na-bezrobocie-i-wzial-unijna/ch4n0kw,"Kacper Płażyński na bezrobociu i z unijną dotacją. ""Co w tym dziwnego?""","Kacper Płażyński zarejestrował się jako osoba bezrobotna i z unijnych funduszy otrzymał ok. 20 tys. zł na własną działalność gospodarczą - podała dziś ""Gazeta Wyborcza"". W internecie od razu pojawiło się mnóstwo krytycznych komentarzy pod adresem gdańskiego szefa PiS. - To jest robienie tematu z niczego. Jak pracowałem dla jednej ze spółek skarbu państwa to źle, jak zakładam własną działalność gospodarczą to też źle - mówi Płażyński Onetowi.","W drugiej turze listopadowych wyborów prezydenckich Kacper Płażyński przegrał z Pawłem Adamowiczem. Ten ostatni został prezydentem, a jego konkurent stał się szefem gdańskiej opozycji. Ostatnio jednak - jak informuje ""Gazeta Wyborcza"" - Płażyński zarejestrował się w Powiatowym Urzędzie Pracy w Gdańsku jako osoba bezrobotna i starał się o dofinansowanie z unijnych funduszy. Jak podaje GW, takie dofinansowanie w wysokości ok. 20 tys. zł otrzymał. Pieniądze miały zostać przeznaczone na start kancelarii prawnej Płażyńskiego. Po artykule ""Wyborczej"" w internecie od razu pojawiło się mnóstwo krytycznych i ironicznych komentarzy pod adresem gdańskiego szefa PiS. Płażyńskiemu zarzucano, że nie powinien starać się o środki unijne, bo - zdaniem przynajmniej niektórych - są bezrobotni, którzy takiego finansowego wsparcia potrzebują bardziej niż lokalny szef rządzącej w Polsce partii. Szef redakcji lokalnych ""Gazety Wyborczej"" Mikołaj Chrzan napisał dzisiaj na Twitterze ironiczny komentarz pod adresem Płażyńskiego. W odpowiedzi Płażyński zamieścił na Twitterze krótki i ironiczny komentarz pod adresem ""Wyborczej"". A w rozmowie z Onetem szef klubu radnych Prawa i Sprawiedliwości w Radzie Miasta Gdańska mówi, że przed listopadowymi wyborami (m.in. podczas kampanii prezydenckiej) przez pół roku nigdzie nie pracował. - Chciałem być fair w kampanii i nie łączyć jej z moją pracą w Enerdze w związku z czym jeszcze w kwietniu zrezygnowałem z tej współpracy. Przez kilka miesięcy nie miałem żadnych dochodów, tylko wydatki. Po wyborach - zgodnie z moim planem na wypadek, gdybym nie został prezydentem - zarejestrowałem własną działalność gospodarczą - relacjonuje. - Zgodnie z procedurą złożyłem wcześniej wniosek o unijne fundusze na rozpoczęcie pierwszej działalności gospodarczej, tak jak co roku robią tysiące młodych przedsiębiorczych Polaków, również adwokatów. De facto byłem bezrobotny i starałem się o środki unijne. Co w tym dziwnego? - komentuje Płażyński. Rozmówca Onetu nie ukrywa emocji. - Czy nie wolno korzystać mi ze środków unijnych? Z innych programów unijnych też nie mogę korzystać? Może z małego ZUS też nie mogę korzystać? To jest robienie tematu z niczego. Jak pracowałem dla jednej ze spółek skarbu państwa to było źle, jak z tej pracy zrezygnowałem to źle, jak zakładam własną działalność gospodarczą to też źle - dodaje. Płażyński na tym nie poprzestaje. Łączy krytyczne komentarze pod swoim adresem z jego działalnością polityczną. - To zwykłe szczucie spowodowane tym, że realizuję swoją rolę radnego opozycji w sposób twardy i odpowiedzialny. Nie boję się zadawać pani prezydent Dulkiewicz takich pytań, jak: ""dlaczego toleruje osoby z ciężkimi zarzutami karnymi w radach nadzorczych miejskich spółek jak np. Teresę K. w Międzynarodowych Targach Gdańskich"" - dopowiada. Płażyński podkreśla, że nie zna osoby ze swoich studiów, która zakładając swoją pierwszą kancelarię adwokacką, nie aplikowała o środki unijne. W rozmowie z nami zwraca też uwagę, że z informacji, które uzyskał w Urzędzie Pracy, wynikało, że nie wszystkie środki unijne na wsparcie przedsiębiorców zostały w zeszłym roku wykorzystane.  - Zrezygnowałem z pracy w Enerdze. Zgodnie z moją obietnicą złożoną w trakcie kampanii wyborczej, że nie zamierzam pracować w spółkach skarbu państwa. Wystąpiłem o środki unijne na rozpoczęcie pierwszej działalności gospodarczej. Rozumiem, że jakbym ukradł, to dla ""Wyborczej"" byłoby ok, albo jakbym nie mógł doliczyć się swoich mieszkań, to też byłoby ok. Natomiast jak człowiek wykonuje wszystko zgodnie z prawem, to dla ""Wyborczej"" sensacja. Nie dziwi mnie to, widząc jakie środowisko polityczne wspiera ta gazeta - w ostrych słowach puentuje nasz rozmówca. O komentarz poprosiliśmy też Mikołaja Chrzana, szefa lokalnych redakcji ""Gazety Wyborczej"". - Jestem zdumiony kolejnym atakiem radnego Kacpra Płażyńskiego na ""Gazetę Wyborczą"". Takich sytuacji było bowiem więcej, przypomnę tylko wyproszenie naszych dziennikarek z wieczoru wyborczego Płażyńskiego, ówczesnego kandydata PiS na prezydenta, w listopadzie 2018 r - mówi dziennikarz. - Wyborcy mają pełne prawo znać źródła dochodu polityków, operacje finansowe, w które są zaangażowani, szczególnie, gdy odbywają się one z wykorzystaniem publicznych środków. Kacper Płażyński zarejestrował się jako osoba bezrobotna i skorzystał z dofinansowania na aktywizację zawodową - to fakty opisane przez red. Krzysztofa Katkę na łamach trójmiejskiej ""Wyborczej"". Płażyński nie odpowiedział na nasze pytanie, nie prostuje faktów zawartych w tekście, ucieka natomiast w niedorzeczne insynuacje. ""Wyborcza” w tej sprawie nie ma sobie nic do zarzucenia - podkreśla Chrzan. (mt)","Radni PiS w Gdańsku, w środku Kacper Płażyński",
https://wiadomosci.onet.pl/swiat/bialorus-podpisanie-porozumienia-z-ue-blokuje-jeden-kraj-czlonkowski/57x74dv,Białoruś: podpisanie porozumienia z UE blokuje jeden kraj członkowski,"Minister spraw zagranicznych Białorusi Uładzimir Makiej oświadczył, że Mińsk gotowy jest do podpisania porozumienia z Unią Europejską ""choćby jutro"". Wyjaśnił, że podpisanie przez UE dokumentu o tzw. priorytetach partnerstwa jest blokowane przez jeden kraj.","- Białoruś jest gotowa do podpisania kluczowych dokumentów choćby jutro – powiedział Makiej. - Niestety, z powodu stanowiska niektórych krajów, a dokładniej – jednego kraju, UE staje się zakładnikiem polityki tego kraju. To państwo przenosi niuanse i problemy w relacjach dwustronnych na całą politykę Unii Europejskiej – oznajmił Makiej. Najprawdopodobniej chodzi o Litwę, która niechętnie patrzy na rosnącą współpracę Białorusi z UE ze względu na budowę białoruskiej elektrowni atomowej w Ostrowcu. Litwa jest przeciwna budowie elektrowni, twierdząc, że stanowi ona zagrożenie dla jej bezpieczeństwa (siłownia powstaje zaledwie kilkadziesiąt km od Wilna). Wilno nazywa budowaną przez Rosatom elektrownię ""rosyjskim projektem geopolitycznym"". Białoruś i UE planują podpisanie umów o readmisji i ułatwieniach wizowych, dokumentu o priorytetach partnerstwa do 2020 r., a także – w dalszej perspektywie - porozumienia ramowego dotyczącego współpracy między Mińskiem a Brukselą. Obecnie podstawą wzajemnych relacji jest umowa z 1989 roku, podpisana jeszcze przez ZSRR. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Uładzimir Makiej,
https://wiadomosci.onet.pl/kraj/byly-dziennikarz-tvp-prosi-o-pomoc-prawna-unie-europejska/tpms1ch,Były dziennikarz TVP prosi o pomoc prawną Unię Europejską,Były dziennikarz Telewizji Polskiej Piotr Owczarski zwrócił się do komisji petycji Parlamentu Europejskiego o zapewnienie mu unijnej pomocy prawnej. TVP w przedsądowym wezwaniu żąda od Owczarskiego przeprosin i 75 tys. zł - czytamy na portalu branżowym Press.pl.,"""Zostałem zaszczuty przez władzę, której interesy reprezentuje dziś Telewizja Polska S.A. Czuję się zagrożony, zastraszony i obawiam się, że władza zrobi wszystko, by zamknąć mi usta"" - pisze w liście do komisji petycji PE Owczarski.  Były dziennikarz TVP o kulisach pracy u publicznego nadawcy opowiadał w styczniu na forum Parlamentu Europejskiego. Udzielał też licznych wywiadów w mediach, ostatnio dla ""Gazety Wyborczej"". Przekonywał m.in. że dziennikarze w telewizji publicznej nie są niezależni i często działają na zlecenie ludzi z Nowogrodzkiej, gdzie mieści się siedziba Prawa i Sprawiedliwości.  Jarosław Olechowski, szef Telewizyjnej Agencji Informacyjnej TVP na Twitterze napisał: ""Pan Piotr Owczarski jest mitomanem i konfabulantem - takie wrażenie odniosłem po lekturze ostatniego wywiadu @OwczarskiPiotr z @A_Kublik w @gazeta_wyborcza. Bardzo proszę dziennikarzy o ostrożne podchodzenie do ""rewelacji"" Owczarskiego i weryfikowanie przekazywanych informacji"". Owczarski zapewnia, że jego informacje są rzetelne i ma świadków, które je potwierdzą. W rozmowie z ""Presserwisem"" przekonywał, że nie ma zamiaru przepraszać Telewizji Polskiej. Źródło: Press.pl",Były dziennikarz TVP prosi o pomoc prawną Unię Europejską,
https://wiadomosci.onet.pl/swiat/artykul-emmanuela-macrona-prezydent-francji-chce-rewizji-traktatow/l0yzv33,"Emmanuel Macron wzywa do ""europejskiego renesansu"" i rewizji traktatów","W artykule ""Europejski renesans"" prezydent Francji Emmanuel Macron wzywa do zwołania przed końcem roku europejskiej konferencji, by przedyskutować polityczne zmiany w Europie, w tym rewizję traktatów - informuje Reuters.","Reuters podaje, że artykuł Macrona jutro opublikują m.in. brytyjski ""Guardian"", niemiecki ""Die Welt"" oraz hiszpański ""El Pais"". W artykule Macron ma opowiedzieć się również za nowym traktatem dotyczącym obronności i bezpieczeństwa, który definiowałby obowiązki państw UE w koordynacji z NATO. Poprze stworzenie europejskiej agencji, której zadaniem byłaby ochrona demokracji przed wyborczymi manipulacjami. Macron ocenia w nim, że majowe wybory do Parlamentu Europejskiego ""będą decydujące dla przyszłości naszego kontynentu"". ""Europa nigdy nie była tak potrzebna jak teraz od czasu II wojny światowej i nigdy nie była w takim niebezpieczeństwie"" - ostrzega. W artykule, którego treść przytacza Reuters, Macron proponuje, by każdy pracownik na Starym Kontynencie miał zagwarantowaną europejską płacę minimalną dostosowaną do każdego państwa. Zobacz także - ""Sueddeutsche Zeitung"": dysfunkcyjny związek Berlina i Paryża Opowiada się też za zakazem finansowania europejskich partii politycznych przez podmioty spoza Starego Kontynentu i sugeruje rewizję funkcjonowania strefy Schengen. Jego propozycje dotyczą też utworzenia służb granicznych UE, europejskiego biura zajmującego się polityką azylową oraz banku klimatycznego, by osiągnąć zeroemisyjną gospodarkę w 2050 roku. ""W takiej Europie ludzie naprawdę odzyskają kontrolę nad swoim przeznaczeniem; w takiej Europie Wielka Brytania, jestem pewien, znajdzie swoje miejsce"" - dodaje francuski przywódca. Francuski przywódca ma też skrytykować nacjonalizm, uznając, że jest on ""projektem negacji"". Czytaj również: ""Internationale Politik"": Niemcy – bezradny hegemon",Prezydent Francji chce zwołania konferencji i dyskusji m.in. o rewizji traktatów,
https://wiadomosci.onet.pl/swiat/kiedy-zniesienie-zmiany-czasu-w-ue/mrk2lhg,Komisja PE za zniesieniem zmiany czasu w UE od 2021 roku,"Zmiana czasu na letni i zimowy w UE powinna zostać zniesiona w 2021 roku. Państwa członkowskie będą mogły zadecydować, który czas - letni czy zimowy - wprowadzą na swoim terytorium. Jest to wynik poniedziałkowego głosowania w komisji transportu PE.","Projekt został poparty w komisji transportu przez 23 europosłów. 11 było przeciw. Następnie trafi pod głosowanie na sesję plenarną PE w marcu lub kwietniu. Po jego przyjęciu stanie się mandatem do negocjacji z Radą UE (krajami członkowskimi) nad ostatecznym kształtem regulacji. - Dlaczego UE powinna zrezygnować ze zmian czasu? Tak jest zdrowiej i lepiej dla gospodarki. Wyniki badań naukowych, w tym noblistów, pokazują, że zmiany rytmu dobowego tzw. biorytmów, zwiększają ryzyko zawałów i innych chorób, są szczególnie obciążające dla dzieci, osób starszych lub chorych. Jednocześnie przy dzisiejszych technologiach nie przynosi to żadnych korzyści gospodarczych, a wręcz generuje koszty, m.in. w transporcie - skomentował wyniki głosowania europoseł Andrzej Grzyb (PSL). Czytaj także: Europejskie kraje niezadowolone z planu likwidacji zmiany czasu Parlamentarzysta podkreśla, że gdy przed ośmioma laty zawiązała się grupa robocza posłów do PE, która chciała zniesienia zmian czasu w UE, mimo racjonalnych, popartych wynikami badań naukowych, argumentów, było wiadomo, że czeka ją trudne zadanie. - Nawet w przypadkach oczywistych trudno o zmianę, gdy ta dotyczy kwestii tak mocno przenikających naszą codzienność jak czas. Dziś w UE nie ma dylematu, czy zmiana czasu zostanie zniesiona, a tylko kiedy. Niektóre państwa członkowskie wolałyby więcej czasu na zsynchronizowanie tego procesu. PE odpowiada na te postulaty. Uważam, że lepiej wcześniej niż później, ale lepiej później niż wcale - dodał Grzyb. Zobacz także: Likwidując przestawianie zegarów, Unia naraża się na chaos Państwa członkowskie będą zobowiązane powiadomić Komisję Europejską do kwietnia 2020, w jakim czasie chcą pozostać na stałe. W celu znalezienia najbardziej optymalnego rozwiązania dla każdego państwa członkowskiego komisja transportu i turystyki zaproponowała utworzenie tzw. zespołu koordynacyjnego składającego się z przedstawiciela danego państwa i wysokiego rangą urzędnika z KE. Ich zadaniem będzie omówienie i ocena potencjalnego wpływu decyzji danego kraju na funkcjonowanie rynku wewnętrznego. Z decyzji zadowolony jest też europoseł Kosma Złotowski (PiS). - 2021 rok to dobry moment, żeby zacząć wprowadzać te zmiany tak, aby dać państwom czas na przygotowanie się do nich. Inną sprawą jest to, jak ta kwestia ułoży się w Radzie UE, bo różnice w podejściu są bardzo duże. Pytanie, czy ten kompromis uda się utrzymać – mówi europoseł. Ustalenia dotyczące czasu letniego zostały wprowadzone przez państwa europejskie w ubiegłym wieku. Celem było oszczędzanie energii, w szczególności w czasie wojny i podczas kryzysu naftowego w latach 70. XX wieku. Od 1980 roku stopniowo przyjmowano przepisy znoszące rozbieżne harmonogramy krajowych zmian czasu. KE przyznaje, że obecnie cel zmiany czasu jest jednak znacznie mniej oczywisty: badania sugerują, że oszczędności energii są obecnie marginalne, a obywatele coraz bardziej narzekają na negatywny wpływ tych zmian na zdrowie. Zmiany czasu są coraz częściej kwestionowane przez obywateli, Parlament Europejski i coraz większą liczbę państw członkowskich. W przeprowadzonych w wakacje przez KE konsultacjach publicznych, w których zebrano 4,6 mln odpowiedzi (największa liczbę w historii), 84 proc. respondentów opowiedziało się za zniesieniem zmian czasu.",Kiedy zniesienie zmiany czasu w UE?,
https://wiadomosci.onet.pl/kraj/jaroslaw-walesa-nie-bedzie-kandydowal-z-ke-do-pe/nt8pl6w,"""Rzeczpospolita"": Jarosław Wałęsa nie będzie kandydatem na listach KE do Parlamentu Europejskiego","Pewna swojego miejsca na liście może być za to Magdalena Adamowicz - informuje ""Rzeczpospolita"". Jarosław Wałęsa, jak wynika z informacji gazety, nie będzie kandydatem KE do PE, ale sam Wałęsa na Twitterze oświadczył, że ta informacja to ""bzdury"".","Syn Lecha Wałęsy jest w Parlamencie Europejskim od 2009 roku, wcześniej był posłem w polskim parlamencie. - Wałęsa nie wystartuje, ale będzie miał inną propozycję - twierdzi informator ""Rzeczpospolitej"" z PO. ""Do pory spekulowało się, że europoseł otrzyma ostatnie miejsce na liście. Na pierwszym ma znaleźć się europoseł i były komisarz europejski Janusz Lewandowski"" - czytamy. Sam Jarosław Wałęsa na Twitterze napisał w komentarzu pod publikacją ""Rzeczpospolitej"", że informacje gazety to ""bzdury"". Jarosław Wałęsa ubiegał się o prezydenturę Gdańska. W czerwcu 2018 roku został wystartował w wyborach jako kandydat PO i Nowoczesnej. Zdobył 27, 8 proc. głosów, nie dostał się do II tury. Wybory na prezydenta Gdańska rozpisano ponownie w tym roku, po tragicznej śmierci prezydenta Pawła Adamowicza. Wybory te wygrała Aleksandra Dulkiewicz wygrała wybory na prezydenta Gdańska. Czytaj więcej w materiale Michała Kolanko na stronie internetowej ""Rzeczpospolitej""",Jarosław Wałęsa nie dostanie miejsca na listach KE do Parlamentu Europejskiego?,
https://wiadomosci.onet.pl/politico/rosnie-wewnetrzna-presja-na-wyrzucenie-fideszu-z-epl/m8pq7hj,Rośnie wewnętrzna presja na wyrzucenie Fideszu z EPL,"Cztery partie krajowe należące do Europejskiej Partii Ludowej wezwały we czwartek przewodniczącego tej grupy politycznej, żeby albo usunął węgierski Fidesz albo przynajmniej zawiesił jego członkostwo – piszą dla POLITICO Lili Bayer i Hanne Coeklaere.","Wspólny list do przewodniczącego EPL Josepha Daula zawierający postulat usunięcia Fideszu podpisały trzy partie: Chrześcijańscy Demokraci i Flamandowie (CD&V), Centrum Demokratyczno-Humanistyczne z Walonii oraz Chrześcijańsko-Społeczna Partia Ludowa z Luksemburga. Potwierdził to w rozmowie z POLITICO europoseł Frank Engel.  Czwarte ugrupowanie – Partia Ludowa z Portugalii – wystosowało list do prezydium EPL z żądaniem, by usunąć albo przynajmniej zawiesić Fidesz.  Jest to pośredni skutek decyzji węgierskiego rządu, żeby rozpocząć kampanię społeczną skierowaną przeciwko przewodniczącemu Komisji Europejskiej Jean-Claude Junckerowi, który należy do władz EPL.    Zobacz również: Kraje UE buntują się przeciwko brudnej liście Komisji (materiał w oryginale) ""Nie ma u nas miejsca dla tego, kto nieustannie działa wbrew chadeckim ideom i wartościom"" – napisał na twitterze lider CD&V Wouter Beke, ogłaszając podpisanie listu.  Jak twierdzi portugalska gazeta ""Expresso"", list Partii Ludowej wskazuje na wewnętrzne problemy w EPL wywoływane przez Fidesz, który ""świadomie i jawnie rozbija spójność"" politycznej rodziny i podważa jej wspólne cele.   Różnice, które dzielą partie ""są zbyt istotne, żeby dało się je przetrwać"". Dlatego też, jak wskazują portugalscy chadecy, potrzebna jest reakcja ze strony wszystkich członków EPL. Zobacz również: Niemcy oczekują od Huawei lepszych kontroli (materiał w oryginale) Jak podała również we czwartek holenderska partia Apel Chrześcijańsko-Demokratyczny, jej przewodniczący zakomunikował Daulowi, iż w grupie powinna się odbyć dyskusja o sytuacji Fideszu.  - Z uwagi na ostatnie wydarzenia, musimy dojść do wniosku, że nieformalne dyskusje z Fideszem nie prowadzą do pożądanych skutków – stwierdził jej przewodniczący Rutger Ploum.  Napięcia i niesnaski wokół obecności partii Viktora Orbana narastały w łonie centroprawicowego bloku od wielu miesięcy. Teraz jednak czołowi członkowie EPL publicznie kwestionują dalszą przyszłość Fideszu w tej grupie.  Szwedzka Umiarkowana Partia Koalicyjna niedawno oświadczyła, że będzie dążyć do usunięcia Fideszu. Lider fińskiej Narodowa Partia Koalicyjnej Petri Orpo napisał w lutym na twitterze: ""członkowie EPL rozważą dalsze kroki w kwestii oceny członkostwa Fideszu w EPL"". Współpraca Ivo Oliveira. ",Viktor Orban,
https://wiadomosci.onet.pl/swiat/ke-odpowiada-na-kampanie-wegierskiego-rzadu-w-sprawie-migracji/hlz0y0b,KE odpowiada na kampanię węgierskiego rządu w sprawie migracji,"Komisja Europejska odpowiedziała na kampanię informacyjną węgierskiego rządu, w której zarzucił on Brukseli działania na rzecz sprowadzenia do Europy milionów migrantów.","- Komisja Europejska zgadza się, że obywatele zasługują na poznanie prawdy o tym, co robi UE. Uważamy jednak, że obywatele zasługują na fakty, a nie na fikcję. Kampania węgierskiego rządu zniekształca prawdę i kreśli ciemny obraz tajnego spisku mającego na celu przyspieszenie migracji do Europy - powiedziała na konferencji prasowej w Brukseli rzeczniczka KE Mina Adreewa. Kampania węgierskiego rządu była omawiana na środowym posiedzeniu kolegium komisarzy. Pełny tekst odpowiedzi na poszczególne zarzuty Budapesztu dotyczące polityki migracyjnej został opublikowany przez KE na jej stronach internetowych. Czytaj więcej informacji o Węgrzech",Kampania węgierskiego była omawiana na posiedzeniu kolegium komisarzy,
https://wiadomosci.onet.pl/swiat/sueddeutsche-zeitung-dysfunkcyjny-zwiazek-berlina-i-paryza/nmdz6c8,"""Sueddeutsche Zeitung"": europejski wózek nie jedzie pełną parą w przyszłość, tylko turkoce bez celu po okolicy","Niemiecko-francuski tandem, który kiedyś decydował o najważniejszych sprawach w UE jest coraz mniej wydajny - ocenia ""Sueddeutsche Zeitung"". Lewicowo-liberalna gazeta podsumowuje spotkanie kanclerz Angeli Merkel z prezydentem Emmanuelem Macronem.","""Europejski wózek nie jedzie pełną parą w przyszłość, tylko turkoce bez celu po okolicy. Powód? Francuskie koło zamachowe po jednej stronie uzupełnia jedynie rozklekotane kółko niemieckie"" - pisze publicysta ""SZ"" Nico Fried. Zwraca uwagę, że Berlinowi i Paryżowi najtrudniej jest się porozumieć w kwestiach związanych z obronnością. Macron domaga się większego zaangażowania Niemiec w budowę ""strategicznej autonomii"" Europy i liberalizacji zasad eksportu broni. Czytaj również: ""Internationale Politik"": Niemcy – bezradny hegemon ""Merkel wskazała ostatnio na konieczność brania pod uwagę zdania innych członków Unii. Zwłaszcza jeśli chodzi o pieniądze. UE złożona (wciąż jeszcze) z 28 członków nie jest taką Europą jak kiedyś, kiedy francusko-niemiecki konsensus był równoznaczny z porozumieniem europejskim"" - zauważa ""SZ"". Stąd - jej zdaniem - Niemcy są skłonne do mitygowania swojego entuzjazmu dla zapału Macrona dotyczącego unijnych reform i rozwoju współpracy wojskowej. Zwłaszcza, że jednego jej aspektu - handlu bronią - nie da się zredukować jedynie do kwestii gospodarczych. ""Eksport broni jest dla Francji instrumentem służącym do wywierania politycznych wpływów - np. sprzedawanie myśliwców autorytarnym krajom, w których Paryż chce zachować swoją pozycję. Takie myślenie jest raczej obce Niemcom"" - konkluduje monachijski dziennik. W środę w Paryżu kanclerz Merkel spotkała się z prezydentem Macronem. Przywódcy rozmawiali głównie o kwestiach gospodarczych. Francuzi od dawna krytykują RFN za zbyt restrykcyjne - ich zdaniem - zasady eksportu broni, co uniemożliwia sprzedaż w niektóre regiony świata uzbrojenia produkowanego przez niemiecko-francuskie firmy. Oprócz tego Niemcy naciskają na Komisję Europejską, żeby rozpoczęła jak najszybciej negocjacje handlowe z USA i zapobiegła wprowadzeniu ceł na niemieckie samochody. Francuzi wolą przeciągać sprawę, ponieważ prezydent Donald Trump chce podczas negocjacji zająć się też rolnictwem. Lobby agrarne nad Loarą obawia się w związku z tym o swoje interesy. Zobacz także: Niemiecka Lewica chce radykalnej przebudowy UE","""Sueddeutsche Zeitung"": dysfunkcyjny związek Berlina i Paryża",
https://wiadomosci.onet.pl/swiat/financial-times-rosyjscy-hakerzy-nasilaja-ataki-przed-wyborami-do-pe/791s8vb,"""Financial Times"": rosyjscy hakerzy nasilają ataki przed wyborami do PE","Eksperci ostrzegają przed nasilonymi atakami rosyjskich hakerów sponsorowanych przez władze rosyjskie. Celem hakerów jest osiągnięcie wpływu na majowe wybory do Parlamentu Europejskiego, tymczasem Unia Europejska z trudem stara się przygotować na wrogie działania - pisze ""Financial Times"".","""Są to w większości złośliwe ataki na ministrów spraw zagranicznych i obrony państw NATO, ale też np. na niemieckie media"" - podkreśla Ben Read z amerykańskiej firmy zajmującej się cyberbezpieczeństwem FireEye, komentując nagły wzrost sponsorowanej przez Rosję działalności hakerskiej. W opinii unijnych urzędników z powodu wzrostu popularności nacjonalistycznych, skrajnie prawicowych i radykalnych organizacji w UE kampanie dezinformacyjne w mediach społecznościowych mają większy potencjał oddziaływania, a przez osłabienie tradycyjnych sojuszy politycznych, które od dekad dominowały w europejskiej polityce, wybory do PE stały się ""kluczowym głosowaniem w sprawie przyszłości Unii"". Rozbudowa unijnego systemu wczesnego ostrzegania przed atakami dezinformacyjnymi w krajach członkowskich UE postępuje z oporami, a wielu dyplomatów sceptycznie ocenia jego skuteczność, wskazując m.in. na rozbieżność stanowisk wśród państw UE wobec Rosji. Czytaj również: Ciemna strona internetu Cytowany przez ""FT"" ekspert Fabrice Pothier zaznacza, że zeszłoroczne referendum w sprawie nazwy Macedonii uważane jest za przykład tego, co może czekać UE podczas majowych wyborów. Przypisywane Rosji wrogie działania obejmowały wówczas m.in. płacenie ludziom za udział w protestach i organizowanie internetowych kampanii nawołujących do bojkotu plebiscytu. ""FT"" podkreśla, że specjaliści ds. obrony i bezpieczeństwa od dawna ostrzegają, że Rosja wykorzystuje Ukrainę i konflikt w Donbasie jako ""laboratorium dla nowych (metod) wojny cybernetycznej i operacji psychologicznych"". Ben Read z FireEye podkreśla, że dla Kremla hakerzy - np. z grupy APT28, łączonej z cyberatakami na Demokratów w USA czy wyciekiem e-maili sztabu Emmanuela Macrona przed wyborami prezydenckimi we Francji - są jak agencja wywiadowcza, ""gromadząca dane geopolityczne i informacje pomagające w kształtowaniu rosyjskiej polityki"". Według FireEye nasiloną działalność prowadzi w ostatnim czasie też inna rosyjska grupa hakerów Sandworm Team, podobnie jak APT28 powiązana z rosyjskim wywiadem wojskowym. ""Są bardziej dyskretni niż APT28, ale atakują wiele rządów i władz lokalnych w Europie za pomocą spersonalizowanych ataków (spear phishing), zwłaszcza w Polsce"" - podkreśla Read. Zobacz także - Premier Australii: hakerzy włamali się do systemów informatycznych największych partii politycznych Spear phishing polega na wysyłaniu e-maili od rzekomo zaufanego nadawcy, których celem jest uzyskanie od nadawcy poufnych informacji, takich jak hasła dostępowe. Na kampanie hakerskie podczas wyborów do PE przygotowują się także internetowi giganci, tacy jak Facebook, Google czy Twitter. Przedstawiciel Facebooka Nathaniel Gleicher powiedział, że w ostatnim czasie jego firma usunęła facebookowe konta sieci hakerskich z Iranu, Rosji i Ukrainy.",Eksperci: nasilono ataki hakerów sponsorowane przez władze Rosji,
https://wiadomosci.onet.pl/swiat/polska-weszla-w-sojusz-ktory-moze-zablokowac-postulaty-francji-i-niemiec-w-radzie-ue/1lr2nct,"Polska weszła w sojusz, który może zablokować postulaty Francji i Niemiec w Radzie UE","To zasadnicza zmiana układu sił w Unii Europejskiej - donosi dzisiejsza ""Rzeczpospolita"". Gazeta uzyskała dostęp do listu 17 przywódców państw unijnych, którzy sprzeciwiają się ograniczeniom wolnej konkurencji, forsowanym przez Francję i Niemcy.","List to zapowiedź ""wolnorynkowej krucjaty, która pozwoli polskim eksporterom towarów i usług rozwinąć skrzydła na wspólnym rynku"" - czytamy w dzisiejszej ""Rzeczpospolitej"". W koalicji, obok tradycyjnych sojuszników Polski czyli Słowacji, Czech czy krajów bałtyckich, znalazły się również państwa do niedawna mocno krytykujące rząd PiS: Holandia, Belgia, Dania, Szwecja, Irlandia i Portugalia - informuje ""Rzeczpospolita"". Gazeta przypomina dyrektywę o pracownikach delegowanych, która uderza m.in. w polskie firmy budowlane, czy projekt innej dyrektywy, bardzo niekorzystnej dla polskich przewoźników drogowych. ""Nowa koalicja będzie w stanie zablokować w Radzie UE wszystkie takie groźne inicjatywy"" - donosi ""Rzeczpospolita"". Jednocześnie zaznacza, że nie będzie mieć wystarczającej liczby głosów, by przeforsować własne propozycje. Koalicja chce m.in. powrotu do rokowań o wzajemnym uznaniu norm towarów, kwalifikacji zawodowych i swobody wymiany usług, a także zbudować wspólny rynek energetyczny, kapitałowy i cyfrowy.",,
https://wiadomosci.onet.pl/swiat/rosja-zarzuca-usa-przygotowywanie-interwencji-militarnej-w-wenezueli/kgds56s,Kreml: USA szykują interwencję w Wenezueli,"Szef Rady Bezpieczeństwa Rosji Nikołaj Patruszew zarzuca USA przygotowywanie interwencji militarnej w Wenezueli. - USA wzmacniają siły w regionie w celu użycia ich w operacji odsunięcia od władzy Nicolasa Maduro - stwierdził Patruszew, jeden z najbliższych doradców prezydenta Władimira Putina.","- USA przygotowują inwazję wojskową na niepodległe państwo - powiedział Patruszew. Zauważył, że doszło do przerzucenia amerykańskich sił specjalnych do Puerto Rico oraz desantu wojsk USA w Kolumbii. Wraz z ""innymi faktami"" - dodał - ""jednoznacznie świadczy to o tym, że Pentagon wzmacnia grupę wojsk w regionie w celu użycia ich w operacji odsunięcia od władzy legalnie wybranego urzędującego prezydenta Nicolasa Maduro"". Szef kremlowskiej Rady Bezpieczeństwa powiedział, że USA zaproponowały Moskwie konsultacje w sprawie Wenezueli, ale po tym, jak Rosja wyraziła zgodę, USA zaczęły uchylać się od rozmów. Patruszew zaznaczył, że ""uzgodnione terminy są codziennie przesuwane"" i oświadczył, że dzieje się to ""pod zmyślonymi pretekstami"". Zobacz także: Masowa dezercja w wenezuelskiej policji politycznej Już od miesiąca w Wenezueli trwa stan dwuwładzy. Na fali masowych wystąpień przeciwko Maduro lider opozycji wenezuelskiej i szef parlamentu Juan Guaido ogłosił się 23 stycznia tymczasowym prezydentem kraju. Prezydenturę Maduro uznał za nielegalną. Wiele krajów, w tym Stany Zjednoczone i większość państw Unii Europejskiej, uznało Guaido za prawowitego prezydenta. Rosja uznaje, że prezydentem Wenezueli pozostaje Maduro. Przeczytaj również - Mike Pompeo: dni Nicolasa Maduro są policzone",Rosja zarzuca USA przygotowywanie interwencji militarnej w Wenezueli,
https://wiadomosci.onet.pl/swiat/pierwszy-w-historii-szczyt-krajow-unii-europejskiej-i-ligi-panstw-arabskich/f6k7bj3,Premier Morawiecki: szczyt w Egipcie wpisuje się w nasze strategie dot. polityki migracyjnej,"- Szczyt UE-Liga Państwa Arabskich w Egipcie wpisuje się w nasze plany i strategie dotyczące zarówno polityki migracyjnej, jak i współpracy dwustronnej - mówił premier Mateusz Morawiecki podczas briefingu w Szarm El-Szejk.","- To tutaj są bardzo bogate państwa, z których liderami rozmawiałem o potencjalnych inwestycjach w Polsce, ale są również państwa, które wymagają troski, wsparcia – powiedział. Morawiecki podkreślił, że przywódcy państw UE i Ligi Państw Arabskich wyrazili zadowolenie ze stabilizacji sytuacji w Syrii, jednak – jak dodał – starają się doprowadzić do współpracy instytucji unijnych i instytucji Ligi Państw Arabskich, by złagodzić napięcie migracyjne. - Widać, że ta nasza pozycja, stanowisko, czyli pomoc na miejscu, powodowanie, żeby ludzie nie wyjeżdżali z tego regionu do Europy, nie tylko się przebija, ale jest pozycją zasadniczą, dzieloną przez ogromną większość innych państw członkowskich UE i znajdującą zrozumienie wśród państw Ligii Państw Arabskich – powiedział. Jako kolejny temat rozmów wymienił przeciwdziałanie terroryzmowi. - Tu także Polska ma swoje bardzo jednoznacznie określone stanowisko – bronimy się przed jakimkolwiek ryzykiem transferu terroryzmu do Europy, do Polski – mówił. Premier relacjonował, że podczas swojego wystąpienia na jednej z sesji szczytu podkreślał stanowisko Polski, m.in. w sprawie polityki klimatycznej, a także mówił o współpracy gospodarczej, handlowej, turystycznej. - Wspomniałem także o konferencji, która się odbyła niedawno w Polsce i tutaj też bardzo pozytywne głosy (słyszałem) na temat tej konferencji, która przyczynia się do postępu procesu pokojowego na Bliskim Wschodzie, a o to nam właśnie chodziło i cieszę się, że tak to zostało tutaj odebrane – powiedział Morawiecki. Zobacz także: Egipski dziennikarz TV trafi do więzienia, bo zrobił wywiad z gejem Poinformował, że na marginesie szczytu odbył wiele spotkań bilateralnych, w tym z premierami: Holandii, Czech, Słowacji i W. Brytanii, które dotyczyły zarówno brexitu, jak i relacji handlowych czy budżetu. Pytany o to, jak zintensyfikować relacje gospodarcze z krajami arabskimi, odpowiedział, że Polska oczekuje inwestorów, którzy chcą inwestować długoterminowo w Polsce. - Są zaangażowani nasi ambasadorowie w bogatych krajach arabskich i kapitał inwestycyjny jest zawsze potrzebny. Działamy w kierunku dywersyfikacji źródeł pochodzenia kapitału - mówił Morawiecki. Wśród omawianych na szczycie kwestii miały znaleźć się, m.in. migracja, bezpieczeństwo, sytuacja w regionie, a także handel i inwestycje. Spotkaniu współprzewodniczy szef Rady Europejskiej Donald Tusk oraz prezydent Egiptu Abd el-Fatah es-Sisi. Forum zakończy się w poniedziałek po południu. Szef polskiego rządu w niedzielę wziął udział w sesji plenarnej zatytułowanej ""Wzmacnianie partnerstwa euro-arabskiego oraz debata nad wyzwaniami globalnymi"". Wieczorem Morawiecki ma uczestniczyć w uroczystej kolacji dla szefów państw i rządów. Donald Tusk podkreślił, że celem szczytu jest potwierdzenie, iż współpraca Unii z Ligą Państw Arabskich jest ważniejsza niż kiedykolwiek i że w dzisiejszym świecie potrzebne jest jeszcze silniejsze partnerstwo. Donald Tusk mówił o potrzebie wykorzystania możliwości, stwarzanych przez bliskość geograficzną, wspólną historię i podobne interesy. ""To są obiektywne powody, dla których musimy być bliżej siebie"" - zaakcentował, wskazując zarazem, że ""jesteśmy świadomi, iż są między nami różnice"". Wskazując na dwie możliwości relacji między sąsiadami - współpracę bądź konflikt, podkreślił: ""my wybieramy współpracę"". Wśród obszarów współpracy wymienił finansowanie edukacji, redukcję bezrobocia, pobudzanie inwestycji i handlu. Zaakcentował też, że egzystencjalnym zagrożeniem dla wszystkich jest zmiana klimatu i ostrzegł, że bez pilnych i kolektywnych działań sytuacja tylko się pogorszy. Zaapelował o ścisłą współpracę, by osiągnąć cele określone w paryskim porozumieniu klimatycznym. Czytaj również - Egipt: sąd nakazał aresztowanie synów byłego prezydenta Mubaraka Tusk mówił też o rozwijaniu dialogu międzykulturowego, podkreślał znaczenie społeczeństwa obywatelskiego, o tworzeniu pokojowych i stabilnych społeczeństw ""mniej podatnych na przesłania agresywnego ekstremizmu"" i o przeciwdziałaniu ""negatywnemu wpływowi, jaki populistyczne narracje mogą mieć na stabilność naszych społeczeństw"". Część wystąpienia Tusk poświęcił problematyce migracji. Wyraził uznanie tym, którzy biorą na siebie ciężar migracji, pomagają uchodźcom i walczą z przemytem ludzi. Podkreślił potrzebę współpracy państw, z których ludzie migrują, państw tranzytowych i docelowych, a także zajęcia się podstawowymi przyczynami migracji i wysiedleń. Mówił o potrzebie powstrzymania ""nieuregulowanej migracji"", ułatwiania powrotów, readmisji i reintegracji. Wskazywał też na konieczność zapewniania ochrony uchodźcom, zgodnie z prawem międzynarodowym. - Zdaję sobie sprawę, że są między nami różnice. Nie jesteśmy tutaj po to, by udawać, że we wszystkim się zgadzamy. Ale stoimy w obliczu wspólnych wyzwań i mamy wspólne interesy. Dziś jesteśmy tutaj, by umacniać naszą współpracę dla dobra naszych narodów. Musimy robić to razem, a nie pozostawiać tego globalnym mocarstwom daleko od naszego regionu - powiedział Tusk na zakończenie, dodając, że oczekuje na szczycie w Szarm el-Szejk otwartej i uczciwej dyskusji.",Na zdjęciu m.in. Angela Merkel i Mateusz Morawiecki,
https://wiadomosci.onet.pl/swiat/niemiecka-lewica-chce-radykalnej-przebudowy-ue/44qh3nk,Niemiecka Lewica chce radykalnej przebudowy UE,"Niemiecka Lewica (die Linke) rusza do wyborów do Parlamentu Europejskiego pod hasłami radykalnej przebudowy Unii Europejskiej. W przyjętym w sobotę programie wyborczym Lewica podkreśliła na zjeździe w Bonn, że ""Unia Europejska potrzebuje nowego startu"".","Program tej partii przewiduje zwiększenie opodatkowania przedsiębiorstw, całkowity zakaz eksportu broni, wprowadzenie unijnych referendów. Jest zatytułowany ""Dla solidarnej Europy milionów, przeciwko Unii Europejskiej milionerów"". Podkreślono w nim, że UE musi się stać ""prawdziwie demokratyczną, socjalną, ekologiczną i pokojową Unią"". Niemiecka Lewica domaga się w swym programie m.in. płacy minimalnej na poziomie 60 proc. średniego wynagrodzenia, odejścia w całej Europie od węgla do 2030 r., przy czym proces ten miałby się rozpocząć natychmiast, a także podróżowania bez biletów autobusami i koleją, co miałoby być finansowane z podatków lub w formie abonamentu podobnego do abonamentu RTV. Lewica opowiada się też za zajmowaniem i wywłaszczaniem pustostanów przez ""podmioty publiczne"", aby takie mieszkania mogły być przeznaczane na wynajem, co miałoby poprawić sytuację na rynku mieszkaniowym. Zobacz również: Rekordowa nadwyżka budżetowa w Niemczech Agencja dpa pisze, że Lewica wybrała ""drogę środka między dwoma ekstremalnymi pozycjami"". Radykalnie lewicowe skrzydło nie zdołało przeforsować swego żądania ostrego kursu antyunijnego, ale do programu nie weszła też proponowana przez niektórych wizja ""Republiki Europy"", mającej wyraźnie większe kompetencje niż UE. Gregor Gysi, szef Partii Europejskiej Lewicy (PEL) podkreślał, że niemiecka Lewica nie powinna traktować Unii Europejskiej jako ""zła koniecznego"". - Możemy i musimy zachwycić ludzi naszą drogą do lewicowej Europy - mówił na zjeździe w Bonn. Dpa pisze, że sondaże przewidują ok. 50 miejsc dla PEL w nowym Parlamencie Europejskim, w którym zasiądzie 705 eurodeputowanych. Czytaj także: ""Internationale Politik"": Niemcy – bezradny hegemon",Die Linke na zjeździe w Bonn,
https://wiadomosci.onet.pl/kraj/oszustwa-przy-zawieraniu-umow-na-pozyczki-z-ue-cbsp-rozbilo-grupe/b0l534m,Wyłudzali pożyczki z Unii Europejskiej na sprzęt elektroniczny. Oszustwo na 80 mln zł,"Funkcjonariusze CBŚP rozbili grupę przestępczą, zajmującą się oszustwami przy zawieraniu umów o pożyczki ze środków Unii Europejskiej. Zatrzymali w tej sprawie już ponad 30 osób. Zabezpieczyli też mienie o wartości 20 mln zł. Straty spowodowane działalnością grupy, która działała m.in. w Poznaniu i Warszawie, szacowane są na ok. 80 mln zł.","Śledztwo w tej sprawie od kilku miesięcy prowadzą funkcjonariusze CBŚP z Poznania, pod nadzorem tamtejszej prokuratury. To oni wpadli na trop zorganizowanej grupy przestępczej, której członkowie podejrzani są o przestępstwa gospodarcze. - Z ustaleń śledczych wynika, że grupa ta działała na przełomie 2017 i 2018 roku w Poznaniu, w Warszawie i innych miastach Polski. Sprawa ma początek we wrześniu 2018 roku, kiedy do śledczych dotarła informacja, z której wynikało, że mogło dojść do popełnienia przestępstw przy zawieraniu umów o pożyczki ze środków Unii Europejskiej. Jak ustalono, ich przedmiotem były pieniądze na zakup specjalistycznego sprzętu elektronicznego – poinformowała Onet komisarz Iwona Jurkiewicz, rzeczniczka CBŚP. Zakwestionowano udzielenie 130 takich pożyczek dla 100 firm. W ostatnich dniach mundurowi przeprowadzili kolejną akcję w tej sprawie. Zatrzymano dziewięć osób. Policjanci zabezpieczyli dokumentację, komputery i zewnętrzne nośniki pamięci. Jak już pisaliśmy w Onecie, podczas poprzedniej akcji w grudniu ubiegłego roku, w której wzięło udział blisko 300 funkcjonariuszy, przeszukano ponad 140 obiektów, w tym siedziby firm i mieszkania podejrzanych. Zatrzymano 22 osoby. Jak szacują śledczy, łączne straty spowodowane działalnością grupy sięgają 80 mln zł. - Ujawniono majątek należący do podejrzanych w postaci kilkudziesięciu nieruchomości, kilkunastu samochodów i pieniędzy na rachunkach bankowych. Zabezpieczono mienie o łącznej wartości ponad 20 mln zł. Ma to na celu naprawienie szkód i pokrycie ewentualnych grzywien. Policjanci odzyskali również towary będące przedmiotami pożyczek zawartych przez tzw. słupy, których wartość szacowana jest na kilka mln zł – wylicza Iwona Jurkiewicz. Łącznie w sprawie występuje już 31 podejrzanych. Planowane są kolejne zatrzymania. Podejrzanym grozi do 10 lat więzienia. Chcesz być na bieżąco z najważniejszymi informacjami dnia? Polub Onet Wiadomości na Facebooku!",CBŚP rozbiło grupę przestępczą wyłudzającą kredyty z UE,
https://wiadomosci.onet.pl/swiat/unia-europejska-wstepnie-zgodzila-sie-na-nalozenie-dodatkowych-sankcji-na-rosje/6y51znh,Unia Europejska wstępnie zgodziła się na nałożenie dodatkowych sankcji na Rosję,Zielone światło ws. sankcji dali dziś ministrowie spraw zagranicznych krajów UE na spotkaniu w Brukseli. Sankcje mają zostać nałożone w związku z agresją Rosji na Ukrainę w rejonie Morza Azowskiego - poinformowało źródło dyplomatyczne Polskiej Agencji Prasowej.,"- Unia Europejska dała wstępną zgodę na nałożenie sankcji na Rosję za atak na ukraińskie okręty w rejonie Morza Azowskiego - poinformowało źródło. Sankcjami ma zostać objętych osiem osób zaangażowanych w agresję wobec Ukrainy. Decyzja ministrów jest porozumieniem politycznym, a szczegóły techniczne sankcji mają zostać wypracowane w ciągu najbliższych tygodni. Chcesz być na bieżąco z najważniejszymi informacjami dnia? Polub Onet Wiadomości na Facebooku!",,
https://wiadomosci.onet.pl/swiat/niemcy-wstrzymaja-ekstradycje-do-wielkiej-brytanii-po-brexicie/fllx793,"""Financial Times"": Niemcy wstrzymają ekstradycje do Wielkiej Brytanii natychmiast po brexicie","Niemcy wstrzymają ekstradycje do Wielkiej Brytanii natychmiast po brexicie, nawet jeśli Zjednoczone Królestwo wyjdzie z Unii w sposób uporządkowany - podaje brytyjski dziennik ""Financial Times"", powołując się na unijne źródła.","- Berlin wysłał stosowną, formalną notę w tej sprawie do Brukseli, i nie było to dla unijnych urzędników zaskoczeniem - powiedział rozmówca ""FT"". Jak podkreślił unijny dyplomata w rozmowie z ""FT"", decyzja Berlina daje pojęcie o tym, jak trudne będzie utrzymanie niemiecko-brytyjskiej współpracy w kwestiach bezpieczeństwa, ponieważ niemiecka konstytucja zezwala na ekstradycję bardzo rzadko, a wyjątki robi wyłącznie dla krajów unijnych. Zobacz także: Co brexit oznacza dla polskich pracowników na walijskiej prowincji? - To zapowiedź nadchodzących problemów - podkreśla rozmówca dziennika. Od 2010 roku Wielka Brytania złożyła w UE wnioski o ekstradycje 1,8 tys. podejrzanych. Wśród nich było 15 Niemców, którym postawiono takie zarzuty, jak wykorzystywanie seksualne dzieci, defraudacje, pranie pieniędzy i handel narkotykami.","""FT"": decyzja Berlina daje pojęcie o tym, jak trudne będzie utrzymanie niemiecko-brytyjskiej współpracy",
https://wiadomosci.onet.pl/swiat/szef-msz-hiszpanii-mozemy-uznac-guaido-tylko-jako-prezydenta-tymczasowego/2bqbztb,Szef MSZ Hiszpanii: możemy uznać Guaido tylko jako prezydenta tymczasowego,"Szef hiszpańskiego MSZ Josep Borrell oświadczył, że Hiszpania nie może uznać Juana Guaido za jedynego prawomocnego prezydenta Wenezueli, jak domagają się USA od swych europejskich sojuszników, ponieważ nie pozwala na to wenezuelska konstytucja.","Borrell wyjaśnił na spotkaniu z dziennikarzami zorganizowanym podczas Monachijskiej Konferencji Bezpieczeństwa, że kraje europejskie uznały Guaido jako prezydenta do czasu zwołania wyborów w Wenezueli. - Uznajemy go za prezydenta, ale prezydenta tymczasowego. To jest zgodne z konstytucją Wenezueli. Nie możemy uczynić nic innego - oświadczył. Wcześniej wiceprezydent USA Mike Pence apelował w Monachium do Unii Europejskiej o jedność i uznanie Juana Guaido za ""jedynego prawowitego prezydenta Wenezueli"". Czytaj też: Najważniejsze fakty z drugiego dnia Monachijskiej Konferencji Bezpieczeństwa Borrell przypomniał, że każdy kraj - a nie Unia Europejska jako blok - podejmuje indywidualnie decyzję o uznaniu prezydenta innego kraju. Nie oczekuje się, aby państwa członkowskie podjęły w poniedziałek na spotkaniu ministrów spraw zagranicznych w Brukseli wspólną decyzję w sprawie Wenezueli. - Kraje członkowskie mogą przyjąć wspólne stanowisko wymagające jednomyślności, ale nie było to możliwe, ponieważ niektóre kraje nie chciały go uznać - dodał hiszpański minister. Większość państw UE - przypomniał - uznała Guaido jako tymczasowego prezydenta Wenezueli, a niektóre, jak Hiszpania, Francja, Niemcy, Holandia, Portugalia i W. Brytania, podpisały ""wspólną deklarację"" w tej sprawie, ale pewne kraje, zwłaszcza Włochy, nadal się od tego powstrzymują. Borrell dodał, iż nie sądzi, aby miały one do poniedziałku zmienić stanowisko.",Josep Borrell,
https://wiadomosci.onet.pl/swiat/joe-biden-unia-europejska-to-cos-wiecej/mx6zqhf,Joe Biden: Unia Europejska to coś więcej,"Były amerykański wiceprezydent rozpoczął swoje wystąpienie na Monachijskiej Konferencji Bezpieczeństwa, podkreślając, że ""zdecydowanie popiera NATO"". - I mocno, zdecydowanie wierzę w poparcie dla Unii Europejskiej - dodał.","- Unia Europejska to coś więcej niż unia gospodarcza. To organizacja niezbędna dla stabilności i bezpieczeństwa - podkreślał Joe Biden. - Chociaż nie mogę dziś mówić jako urzędnik państwowy, to mogę mówić jako obywatel. Mogę zaoferować wgląd w mój kraj. Ameryka, którą widzę, nie chce odwrócić się od świata i naszych sojuszników - podkreślił Biden. - Ameryka, którą widzę i mam na myśli, z głębi serca ceni sobie wolną prasę, demokrację i rządy prawa - dodał. Biden obiecał amerykańskim sojusznikom na całym świecie, że Stany nie odetną związków z nimi. - Potrzebujemy was i mam nadzieję, że wy potrzebujecie nas - przyznał. Biden nazywał obecne napięcia w stosunkach międzynarodowych ""jednym z tych punktów zwrotnych w historii"" i powiedział, że nadal spotyka ludzi w Stanach Zjednoczonych, którzy wierzą ""w podstawowe wartości zapisane w naszych sojuszach i wierzą, że warto ich bronić"". - Powinniśmy uznać wprost - Rosja jest wrogim aktorem. Nie powinniśmy jednak zaniedbywać okazji, żeby zawierać z Rosją porozumienia tam, gdzie jest to w obopólnym interesie - mówił Joe Biden, który pełnił funkcję wiceprezydenta USA w latach 2009-2017. - Nie powinniśmy jednak rezygnować ze zwykłych Rosjan - dodał. Według polityka Partii Demokratycznej Rosja używa wszelkich dostępnych narzędzi, by siać niezgodę i destabilizować demokracje w Europie, w tym Ukrainę, gdzie toczy aktywną wojnę. Biden uważa, że stawką konfrontacji, której jesteśmy świadkami nie są jedynie korzyści geopolityczne, ale też wyznawane wartości. - Powinniśmy być zdecydowani w naszej odpowiedzi i musimy uświadomić Rosji, że zapłaci cenę za przekroczenie międzynarodowych norm. Powinniśmy być gotowi podjąć odpowiednie kroki - powiedział. Wśród konkretnych działań wymienił m.in. wzmocnienie wschodniej flanki NATO i konieczność udzielenia wsparcia partnerom spoza Sojuszu: Gruzji i Ukrainie, by były odporne na wrogie działania Rosji. - Nie obawiam się jednak wpływów Rosji tylko w Europie. Niepokoi mnie też oddziaływanie Rosji w USA - zaznaczył Joe Biden. - Jest ono rzeczywiste. Konsekwentne. Niepowstrzymywane powoduje duże trudności - stwierdził. Monachijska Konferencja Bezpieczeństwa (MSC) to największe światowe spotkanie ekspertów od spraw międzynarodowego bezpieczeństwa. W obradach bierze udział 35 szefów państw i rządów, a także ok. 80 ministrów spraw zagranicznych i obrony. Polskę reprezentują minister spraw zagranicznych Jacek Czaputowicz i minister obrony narodowej Mariusz Błaszczak.",Joe Biden,
https://wiadomosci.onet.pl/swiat/premier-morawiecki-rozmawial-z-theresa-may-o-brexicie/jlqtt7p,Premier Morawiecki rozmawiał z Theresą May o brexicie,"W dzisiejszej rozmowie telefonicznej zapewniłem premier Wielkiej Brytanii Theresę May, że Polska opowiada się za rozwiązaniem ws. brexitu, które będzie dobre i dla UE, i dla Wielkiej Brytanii - przekazał premier Mateusz Morawiecki. Najważniejsze to uniknąć ""twardego brexitu"" - podkreślił.","O rozmowie z May szef polskiego rządu poinformował na Twitterze. ""W dzisiejszej rozmowie (telefonicznej) zapewniłem Premier Theresę May, że Polska opowiada się za takim rozwiązaniem ws. brexitu, które będzie dobre i dla UE, i dla Wielkiej Brytanii. Najważniejsze to uniknąć +twardego Brexitu+ i rozwiązać tę sprawę w oparciu o umowę przyjętą przez UE i Wielką Brytanię"" - napisał. Wczoraj brytyjska Izba Gmin odrzuciła projekt uchwały ws. poparcia dla rządowego stanowiska wobec brexitu. Za projektem głosowało 258 posłów; przeciw - 303. Parlament pozostaje głęboko podzielony na 43 dni przed terminem wyjścia Wielkiej Brytanii z UE. Wynik głosowania zwiększa prawdopodobieństwo wyjścia Wielkiej Brytanii z UE bez żadnego porozumienia. Przedstawiciele biznesu ostrzegają od miesięcy, że taki scenariusz miałby katastrofalne skutki dla brytyjskiej i unijnej gospodarki. Jeszcze we wtorek szefowa rządu zapowiedziała na 27 lutego kolejną rundę głosowań nad niewiążącymi uchwałami dotyczącymi brexitu, dającymi posłom szansę na wyrażenie jasnej opinii na temat negocjacji z UE. Gdyby rządowi nie udało się uzyskać żadnych ustępstw ze strony Wspólnoty, May musiałaby doprowadzić do kolejnego głosowania w parlamencie, w którym dokonano by wyboru między powrotem do wynegocjowanej umowy w sprawie brexitu - odrzuconej już raz przez posłów w połowie stycznia - a opuszczeniem Wspólnoty bez porozumienia.",Morawiecki i May podczas spotkania w Londynie w grudniu 2018 r.,
https://wiadomosci.onet.pl/tylko-w-onecie/podsumowanie-tygodnia-najwazniejsze-wydarzenia-na-swiecie/mk3mp6g,Podsumowanie tygodnia. Najważniejsze wydarzenia na świecie,"Miniony tydzień przyniósł kolejną polityczną porażkę Theresie May. Izba Gmin nie poparła projektu uchwały ws. poparcia rządu dla brexitu. Ogranicza to pole działania May w sprawie opuszczenia przez Wielką Brytanię Unii Europejskiej. W USA największe opady śniegu od 70 lat paraliżują część kraju. We Francji gwałtowne protesty ""żółtych kamizelek"". Co jeszcze przyniosły ostatnie dni?",,,
https://wiadomosci.onet.pl/swiat/szefowa-cdu-rosja-chce-destabilizacji-europy/7r88jwq,Szefowa CDU: Rosja chce destabilizacji Europy,"- Wyzwaniem dla nas jest zachowanie sojuszu i przyjaźni z USA. To prawdziwy znak ostrzegawczy, gdy sondaż przeprowadzony wśród obywateli niemieckich wskazuje, że mają oni teraz większe zaufanie do prezydenta Rosji, a nawet lidera Chin, niż do prezydenta Stanów Zjednoczonych - mówi w wywiadzie dla Berlin Policy Journal przewodnicząca niemieckiej CDU Annegret Kramp-Karrenbauer.","- Rosja stwarza problemy - przyznaje liderka CDU. - Jej plan działania ewidentnie obejmuje próbę destabilizacji Europy, a w konsekwencji także Niemiec. Kreml stara się wykorzystać swoich słabszych sąsiadów do wzmocnienia własnej siły. Jest to sprzeczne z interesami europejskimi i niemieckimi - podkreśliła. - Wyzwaniem dla nas jest zachowanie sojuszu i przyjaźni z USA. To prawdziwy znak ostrzegawczy, gdy sondaż przeprowadzony wśród obywateli niemieckich wskazuje, że mają oni teraz większe zaufanie do prezydenta Rosji, a nawet lidera Chin, niż do prezydenta Stanów Zjednoczonych - wskazuje Kramp-Karrenbauer. Zobacz także: Urodzony w Polsce Paul Ziemiak nowym sekretarzem generalnym CDU Mówiąc o wizji Niemiec, przewodnicząca CDU wskazuje, że rolą Niemiec nie jest wyłącznie budowanie silnej gospodarki, zwracając uwagę na podjęcie się odpowiedzialności politycznej za losy m.in. UE. - Niemcy muszą przejąć większą odpowiedzialność. Jesteśmy teraz bardzo silnym ośrodkiem w Europie, to coś, co zauważyłem w Brukseli - mówi w trakcie wywiadu. - Niemcy mają jednak zdolność do zapewnienia równowagi w świecie różnorodnych interesów mniejszych partnerów europejskich. Tego się od nas oczekuje. Musimy odgrywać większą rolę w kwestiach obronnych. Debata ""Two Percent"" [chodzi o wydawanie 2 proc. PKB na obronność, czego wymaga NATO - red.] to coś więcej niż kwestia pieniędzy, to także kwestia jakości. Musimy omówić bezpieczeństwo cybernetyczne, infrastrukturę i jej ochronę. (...) Nie ma sensu zwiększanie liczby wojsk NATO, jeśli nie można ich przemieszczać po Europie w sytuacjach awaryjnych, ponieważ ulice i mosty nie są przystosowane do tej pracy - zwraca uwagę Kramp-Karrenbauer. Czytaj więcej: Sławomir Sierakowski o tym, kim jest następczyni Merkel - My, Europejczycy, jesteśmy na rozdrożu - mówi, odnosząc się do dominacji USA i Chin w świecie. - Jeśli nie będziemy już w stanie zapewnić naszej własnej polityki i wartości, ryzykujemy, że staniemy się pionkiem w grach jednego narodu lub drugiego. Aby temu zapobiec, potrzebujemy zjednoczonej Europy, która ma moc działania - podkreśla. Annegret Kramp-Karrenbauer oświadczyła również, jak podała we wtorek agencja dpa, że nie wyklucza zamknięcia granic, gdyby miało dojść do kryzysu migracyjnego, jak w 2015 roku. Do Niemiec trafiło wówczas około miliona migrantów. - Jako ostateczny środek, jest to jak najbardziej możliwe - mówiła szefowa współrządzącej partii w wywiadzie dla niemieckiej telewizji publicznej ARD pytana o ewentualne wprowadzenie kontroli na granicach, gdyby miało ponownie dojść do analogicznej sytuacji, jak w roku 2015. Przewodnicząca CDU zastrzegła jednocześnie, że obecne uwarunkowania są zupełnie inne wskazując, że kanclerz Angeli Merkel udało się osiągnąć porozumienie z sąsiadami i na ich podstawie można negocjować ewentualne rozwiązania. Kramp-Karrenbauer podsumowała w ten sposób dwudniowe spotkanie przedstawicieli swojej partii i ekspertów, którzy debatowali nad polityką migracyjną rządu Merkel. Dokument opracowany na zakończenie spotkania zawiera szereg postulatów mających na celu usprawnienie istniejących procedur. Znalazła się wśród nich propozycja wprowadzenia ""systemu wczesnego ostrzegania"", który wskazywałby na potencjalne ruchy migracyjne i punkty zapalne. Kramp-Karrenbauer nie ukrywa, że celem spotkania było wysłanie jasnego sygnału wyborcom. - Powinniśmy dobitnie stwierdzić: wyciągnęliśmy wnioski - mówiła na zakończenie spotkania w poniedziałek, w którym wzięło udział około 100 osób. Konsekwencje kryzysu migracyjnego wciąż są odczuwane w RFN na poziomie politycznych, gospodarczym i społecznym. Decyzje kanclerz Merkel w dziedzinie migracji doprowadziły do wzrostu znaczenia narodowo-konserwatywnej partii Alternatywa dla Niemiec (AfD), która od 2017 roku zasiada w Bundestagu, a od 2018 roku jest reprezentowana we wszystkich landtagach Niemiec. Czytaj więcej o tym, co dzieje się w Niemczech",Kramp-Karrenbauer zastąpiła w CDU Angelę Merkel,
https://wiadomosci.onet.pl/swiat/po-brexicie-trudniej-bedzie-sciagnac-przestepcow-do-polski/c40yx0e,Po brexicie trudniej będzie ściągnąć przestępców do Polski,"Po brexicie Wielka Brytania może stać się idealnym miejscem dla ukrywających się przestępców. Jeśli po 29 marca Londyn nie zawrze odpowiednich umów z innymi krajami, zamiast ENA będzie trzeba korzystać z ekstradycji, a to długa procedura - czytamy w dzisiejszej ""Rzeczypospolitej"".",   ,,
https://wiadomosci.onet.pl/swiat/jest-porozumienie-ws-dyrektywy-gazowej-dot-nord-stream-2/4dpkq03,Jest porozumienie ws. dyrektywy gazowej dot. Nord Stream 2,"Przedstawiciele PE, Rady UE i KE porozumieli się w Strasburgu ws. projektu nowelizacji dyrektywy gazowej, który dotyczy gazociągu Nord Stream 2. Według źródeł Polskiej Agencji Prasowej, kompromis w sprawie dyrektywy jest zbliżony do mandatu ustalonego przez ambasadorów państw członkowskich w ubiegły piątek.",         ,,
https://wiadomosci.onet.pl/swiat/niemcy-zakaz-dzialalnosci-dwoch-wydawnictw-powiazanych-z-pkk/e3nf886,Niemcy: zakaz działalności dwóch wydawnictw powiązanych z PKK,"Jak podało niemieckie ministerstwo spraw wewnętrznych, jego szef Horst Seehofer zakazał działalności dwóch kurdyjskich wydawnictw, które organizacyjnie podlegają zdelegalizowanej w Niemczech Partii Pracujących Kurdystanu (PKK).",  ,,
https://wiadomosci.onet.pl/swiat/co-z-polaczeniem-kolejowym-pod-kanalem-la-manche-po-brexicie-ke-ma-plan/zbw6m5y,Co z połączeniem kolejowym pod kanałem La Manche po brexicie? KE ma plan,Komisja Europejska przedstawiła plan utrzymania na obecnych warunkach połączenia kolejowego tunelem pod kanałem La Manche przez trzy miesiące po ewentualnym brexicie bez porozumienia ze Zjednoczonym Królestwem.,   ,,
https://wiadomosci.onet.pl/tylko-w-onecie/elmar-brok-usa-nie-traktuja-juz-europy-jak-sojusznika/gblbm6p,Elmar Brok: USA nie traktują już Europy jak sojusznika,"- Obecnie przeżywamy okres wielkiego znaku zapytania jeśli chodzi o Polskę. Szkoda, bo przy jej potencjale, znaki na jej europejskiej drodze powinny być jasne. Ale mój obraz prawdziwej Polski ukształtował się wiele wcześniej i niełatwo go zastąpić innym - mówi w rozmowie z Markiem Orzechowskim Elmar Brok, niemiecki polityk, który po 39 latach odchodzi z Parlamentu Europejskiego.",                                    ,,
https://wiadomosci.onet.pl/opinie/nadchodza-zle-czasy-dla-usa-i-europy-stawimy-im-czola-tylko-razem-felieton-bartosza/00jsx4n,Nadchodzą złe czasy dla USA i Europy. Stawimy im czoła tylko razem [FELIETON],"USA potrzebują dziś Europy jak nigdy wcześniej od zakończenia zimnej wojny. Europa potrzebuje dziś Ameryki silnej i zdecydowanej, a do tego potrzebuje prezydenta USA rozumiejącego siłę sojuszy.",      ,,
https://wiadomosci.onet.pl/swiat/welt-am-sonntag-bruksela-europejska-stolica-szpiegow/qerwx5f,"""Welt am Sonntag"": Bruksela europejską stolicą szpiegów","W Brukseli działa obecnie kilkuset chińskich i rosyjskich szpiegów. Stolica UE stała się w ten sposób nowym centrum działalności agenturalnej w Europie - informuje ""Welt am Sonntag"".",     ,,
https://wiadomosci.onet.pl/politico/amerykanski-ambasador-straszy-ze-technologii-5g-huaweia-bedzie-mozna-uzyc-do/7lfpzve,"Amerykański ambasador straszy, że technologii 5G Huaweia będzie można użyć do zabójstwa na odległość","Amerykański ambasador przy Unii Europejskiej Gordon Sondland, który w ciągu pół roku pracy w Brukseli pokazał, że nie lubi owijać w bawełnę, postraszył w wywiadzie dla POLITICO, że chińscy przywódcy będą mogli wykorzystywać telekomunikacyjną technologię 5G produkcji Huawei do podsłuchiwania rozmów telefonicznych, a nawet i zabijania na odległość, piszą Ryan Heath i Hans Von Der Burchard.",                 ,,
https://wiadomosci.onet.pl/swiat/kraje-unii-europejskiej-porozumialy-sie-w-sprawie-regulacji-prawa-autorskiego/wql3gd2,Kraje Unii Europejskiej porozumiały się w sprawie regulacji prawa autorskiego,Wczoraj późnym wieczorem w Brukseli przedstawiciele krajów UE porozumieli się ws. kontrowersyjnych regulacji dot. prawa autorskiego. Dotyczy ona treści w internecie.,             ,,
https://wiadomosci.onet.pl/swiat/nord-stream-2-francja-i-niemcy-proponuja-kompromis-dla-ue/tt3b43c,Co dalej z Nord Stream 2? Francja i Niemcy zaproponowały kompromis ws. dyrektywy gazowej,Francja i Niemcy przedstawiły dziś partnerom w Unii Europejskiej propozycję kompromisu w sprawie dyrektywy gazowej dotyczącej nowych zasad transportu gazu. Kompromis ten miałby nie spowodować zablokowania realizacji gazociągu Nord Stream 2.,     ,,
https://wiadomosci.onet.pl/kraj/skandal-z-miesem-z-polski-ue-11-lutego-informacje/06cdfpt,UE: Polska ma 11 lutego przedstawić informację ws. skandalu mięsnego,"- Polska ma przedstawić w przyszłym tygodniu w Brukseli informacje dotyczące nielegalnego uboju krów - informuje rzeczniczka Komisji Europejskiej Anca Paduraru. Od poniedziałku, 4 lutego, grupa audytorów Komisji Europejskiej ocenia sytuację, wizytując ubojnie w Polsce.",     ,,
https://wiadomosci.onet.pl/swiat/dgp-o-unii-panstw-rownych-i-rowniejszych/yqk108v,"""DGP"" o Unii państw równych i równiejszych","Francja i Niemcy są zdecydowanie rzadziej karane za niedozwoloną pomoc publiczną niż państwa południa Unii lub jej nowi członkowie - podał ""Dziennik Gazeta Prawna"". Wśród państw, które nie mogą liczyć na specjalne względy jest Polska.",     ,,
https://wiadomosci.onet.pl/swiat/traktat-inf-rosja-wstrzymuje-swoj-udzial/yjf13pt,Władimir Putin: Rosja wstrzymuje swój udział w traktacie INF,"Reakcja Kremla, by wstrzymać udział w układzie INF o całkowitej likwidacji pocisków rakietowych pośredniego i średniego zasięgu jest, jak podkreślił Władimir Putin, ""odpowiedzią na działania USA"". Dziś USA mają oficjalnie notyfikować Moskwę, że same zawieszają przestrzeganie INF. Władimir Putin zapowiedział prace nad stworzeniem pocisków bazowania naziemnego.",               ,,
https://wiadomosci.onet.pl/tylko-w-onecie/wybory-do-parlamentu-europejskiego-sondaz-dla-onetu-pis-wygrywa/6jym1te,"Sondaż IBRiS dla Onetu. PiS na czele w wyborach do PE, partia Biedronia na podium","Prawo i Sprawiedliwość może liczyć na zwycięstwo w wyborach do Parlamentu Europejskiego - wynika z sondażu IBRiS dla Onetu. Drugie miejsce zajęła Platforma Obywatelska, za nią znalazła się nowa formacja Roberta Biedronia.",      ,,
https://wiadomosci.onet.pl/kraj/vytenis-andiurkaitis-o-eksporcie-wolowiny-z-nielegalnego-uboju/nm7kv25,Komisarz UE skomentował handel nielegalnym mięsem,"Unijny komisarz ds. zdrowia i bezpieczeństwa żywności Vytenis Andiurkaitis ostro skomentował aferę dotyczącą handel mięsem pochodzącym z nielegalnego uboju. - Eksport podejrzanej wołowiny z Polski na Litwę i do innych krajów UE to przestępstwo, w którym uczestniczyło nie tylko przedsiębiorstwo, ale też dostawcy i pośrednicy – powiedział polityk.",    ,,
https://wiadomosci.onet.pl/politico/unijne-dotacje-polska-i-wegry-na-cenzurowanym-w-debacie-ambasadorow/5ym532z,Polska i Węgry na cenzurowanym przed debatą o przyszłych unijnych dotacjach,"Unijni ambasadorzy ostro starli się w sprawie zwołania kolejnej formalnej debaty na temat przestrzegania rządów prawa w Polsce i na Węgrzech. Oba kraje sprzeciwiły się przeglądowi prowadzonego przeciwko nim postępowania z Artykułu 7, obawiając się, by nie zaszkodził negocjacjom na temat przyszłego wieloletniego budżetu Unii, czyli wysokości dotacji, jakie mogą uzyskać, pisze Florian Eder w biuletynie POLITICO Playbook.",       ,,
https://wiadomosci.onet.pl/swiat/ujawniono-prywatna-rozmowe-angeli-merkel-z-premierem-wloch/zncqd2y,Ujawniono prywatną rozmowę Angeli Merkel z premierem Włoch,"Włoska telewizja wyemitowała nagranie wideo, przedstawiające prywatną rozmowę premiera Giuseppe Contego z kanclerz Niemiec Angelą Merkel. W trakcie rozmowy, do której doszło na forum ekonomicznym w Davos, Conte tłumaczył Merkel zawiłości włoskiej polityki.",          ,,
https://wiadomosci.onet.pl/kraj/walka-z-falszywymi-lekami-uderzy-w-pacjentow/rn2v39n,Walka z fałszywymi lekami uderzy w pacjentów?,"Kontrola farmaceutyków może spowodować, że apteka nie wyda nawet bardzo ważnego leku - czytamy w dzisiejszym wydaniu ""Rzeczypospolitej"".",    ,,
https://wiadomosci.onet.pl/swiat/19-lutego-ue-omowi-sytuacje-praworzadnosci-w-polsce/8g3sjef,19 lutego UE omówi sytuację praworządności w Polsce?,"Większość krajów członkowskich UE opowiedziała się za omówieniem sytuacji praworządności w Polsce podczas najbliższego posiedzenia ministrów ds. europejskich w dniu 19 lutego – poinformowała korespondentka RMF FM Katarzyna Szymańska-Borginion, powołując się na słowa jednego z unijnych dyplomatów.",   ,,
https://wiadomosci.onet.pl/swiat/twardy-brexit-ke-przedstawia-nowe-propozycje/ffk35kg,KE przedstawia nowe propozycje na wypadek twardego brexitu,"Komisja Europejska przyjęła na dzisiejszym posiedzeniu nowe propozycje awaryjne dotyczące programu Erasmus+, zasad koordynacji zabezpieczenia społecznego oraz budżetu UE na wypadek twardego brexitu.",             ,,
https://wiadomosci.onet.pl/swiat/izba-gmin-symbolicznie-przeciwko-bezumownemu-brexitowi/7yznw3k,Izba Gmin symbolicznie przeciwko bezumownemu brexitowi,"Brytyjska Izba Gmin zagłosowała we wtorek za poprawką wyrażającą poparcie dla umowy wyjścia z Unii Europejskiej, jeśli rządowi uda się zamienić kontrowersyjny mechanizm awaryjny dla Irlandii Płn. na nowy, alternatywny zapis.",          ,,
https://wiadomosci.onet.pl/swiat/brexit-unia-nie-bedzie-renegocjowac-umowy-z-wielka-brytania/5k9xmng,Nie będzie renegocjacji umowy o brexicie?,"Unia Europejska nie ma zamiaru renegocjować umowy o brexicie - powiedział agencji Reutera anonimowy dyplomata unijny, gdy brytyjska premier Theresa May zapowiedziała podjęcie próby wznowienia negocjacji.",      ,,
https://wiadomosci.onet.pl/kraj/polska-przedstawia-swoja-liste-reform-ue/ltqv2y8,Polska przedstawia swoją listę reform UE,"Najwyższa pora, żeby takie kraje jak Polska, Szwecja czy Rumunia zaproponowały zmiany, które złamią monopol Niemiec i Francji na reformowanie Unii Europejskiej - pisze dziś w serwisie EUObserver szef rządowego Polskiego Instytutu Ekonomicznego.", ,,
https://wiadomosci.onet.pl/swiat/kryzys-w-wenezueli-juan-guaido-zadowolony-z-reakcji-ue/10j0141,Juan Guaido: Europa dała mocną odpowiedź,"- Europa udzieliła mocnej odpowiedzi (...), bardzo pozytywnej, bardzo produktywnej dla Wenezueli, która daje czas władzy cywilnej i wojskowej na utorowanie drogi do przyszłości - ocenił Juan Guaido, odnosząc się do reakcji UE na sytuację w Wenezueli. Juan Guaido w środę ogłosił się tymczasowym prezydentem Wenezueli.",             ,,
https://wiadomosci.onet.pl/swiat/el-pais-polska-poza-eurosceptyczna-grupa-w-ue/vpldj7g,"""El Pais"": Polska poza eurosceptyczną grupą w UE","Polska nie jest, w przeciwieństwie do Hiszpanii i innych unijnych państw z południa Europy, krajem eurosceptycznym - pisze dziś madrycki dziennik “El Pais” w artykule pt. “Dlaczego północ Europy bardziej ufa UE niż południe?”.",        ,,
https://wiadomosci.onet.pl/swiat/timothy-snyder-dla-die-welt-brexitu-nie-bedzie/21zs2j8,"Timothy Snyder dla ""Die Welt"": brexitu nie będzie","Amerykański historyk specjalizujący się w dziejach Europy Środkowej i Wschodniej Timothy Snyder uważa, że do brexitu nie dojdzie. Ponadto brexit pokazuje, że Unia Europejska działa - ocenił Snyder w rozmowie z konserwatywnym dziennikiem ""Die Welt"".",           ,,
https://wiadomosci.onet.pl/swiat/ke-wszczela-postepowanie-o-naruszenie-prawa-ue-przeciwko-austrii-ws-zasilkow/xhez1j9,KE wszczęła postępowanie o naruszenie prawa UE przeciwko Austrii ws. zasiłków rodzinnych,"KE wszczęła postępowanie dotyczące naruszenia unijnego prawa przeciwko Austrii w sprawie zasiłków rodzinnych w tym kraju. Chodzi o nowe przepisy, zgodnie z którymi świadczenia rodzinne i ulgi rodzinne obywateli UE pracujących w Austrii, których dzieci mieszkają za granicą, podlegają indeksacji.",               ,,
https://wiadomosci.onet.pl/swiat/nord-stream-2-usa-chce-zablokowac-gazociag-bruksela-zwieksza-presje-na-inwestycje/623yt14,Handelsblatt: Bruksela zwiększa presję na Nord Stream 2,Stany Zjednoczone chcą zablokować budowę gazociągu Nord Stream 2. Coraz większą presję na inwestorów wywiera też Bruksela. Czy uda się przełamać opór Niemiec i innych zwolenników rosyjskiego gazu?,        ,,
https://wiadomosci.onet.pl/swiat/ke-wzywa-polske-do-wdrozenia-przepisow-o-walce-z-praniem-pieniedzy/q7py6nr,KE wzywa Polskę do wdrożenia przepisów o walce z praniem pieniędzy,"Komisja Europejska wezwała 10 państw UE, w tym Polskę, do pełnego wdrożenia unijnych przepisów dotyczących walki z procederem prania brudnych pieniędzy i finansowaniem terroryzmu.",       ,,
https://wiadomosci.onet.pl/swiat/polka-stanela-na-czele-agencji-dostaw-euratomu/39fms1w,Polka stanęła na czele Agencji Dostaw Euratomu,Pracująca w Komisji Europejskiej od 2005 roku była polska urzędniczka Agnieszka Kaźmierczak stanęła na czele unijnej Agencji Dostaw Euratomu - poinformowała Komisja Europejska., ,,
https://wiadomosci.onet.pl/swiat/wenezuela-lider-opozycji-oglosil-sie-prezydentem-tusk-apeluje/eph578l,"Donald Tusk o Wenezueli: w przeciwieństwie do Maduro, Guaido ma mandat dyplomatyczny","""Mam nadzieję, że cała Europa zjednoczy się i poprze siły demokratyczne w Wenezueli. W przeciwieństwie do Maduro, Parlament, w tym Juan Guaido, mają mandat demokratyczny od obywateli Wenezueli"" - napisał Donald Tusk na Twitterze.",  ,,
https://wiadomosci.onet.pl/opinie/brexit-jak-polska-gra-dwie-bramki-i-dlaczego-tak-sie-nie-da/s2esbe8,Brexit. Jak Polska gra na obie bramki i dlaczego tak się nie da [OPINIA],Polska nie może grać jednocześnie na osłabienie i umocnienie Unii Europejskiej. Ale próbuje.,             ,,
https://wiadomosci.onet.pl/swiat/timmermans-nie-porzucimy-irlandii/z63kwge,Timmermans: nie porzucimy Irlandii,"Unijna 27 zgodziła się, że będziemy wspierać Irlandię, żeby nie powróciła twarda granica z Irlandią Płn. Dla nas backstop jest taką częścią porozumienia, którego nie możemy wykreślić z umowy z rządem brytyjskim - powiedział dziś w Krakowie wiceszef KE Frans Timmermans.",           ,,
https://wiadomosci.onet.pl/swiat/raport-komisji-europejskiej-polowa-europejczykow-uwaza-ze-antysemityzm-jest-problemem/g88mkkk,"Raport Komisji Europejskiej: połowa Europejczyków uważa, że antysemityzm jest problemem w ich kraju","Komisja Europejska opublikowała badanie Eurobarometru na temat antysemityzmu w Europie. Polacy stwierdzili, że antysemityzm nie jest problemem w naszym kraju.",          ,,
https://wiadomosci.onet.pl/swiat/unijny-negocjator-brexitu-wsluchiwalem-sie-w-niepokoje-ministra-czaputowicza/znbtk3m,Unijny negocjator brexitu: wsłuchiwałem się w niepokoje ministra Czaputowicza,"Stabilność i pokój na irlandzkiej wyspie są ważne również dla Polski - stwierdził w wywiadzie dla ""Rzeczpospolitej"" negocjator Komisji Europejskiej ds. brexitu Michel Barnier. Powiedział też, że wielokrotnie rozmawiał z szefem polskiego MSZ. - Wsłuchiwałem się w jego niepokoje dotyczące gwarantowania praw Polaków na Wyspach - zapewnił.",       ,,
https://wiadomosci.onet.pl/swiat/zakazu-plastikowych-sztuccow-i-slomek-w-ue-zatwierdzony/77w8d3r,Ambasadorowie UE zatwierdzili porozumienie ws. zakazu plastikowych sztućców i słomek,"Ambasadorowie krajów UE zatwierdzili porozumienie PE i państw unijnych w sprawie nowych przepisów, które mają ograniczyć ilość plastikowych śmieci trafiających do mórz. W UE zakazane będą m.in. plastikowe talerze, słomki czy patyczki higieniczne.",     ,,
https://wiadomosci.onet.pl/swiat/europoslowie-za-zasada-pieniadze-za-praworzadnosc/19k3lmh,"Nie będzie pieniędzy bez praworządności? Europosłowie poparli zasadę ""pieniądze za praworządność""","Parlament Europejski poparł nowe przepisy UE, które od 2021 r. wiążą wypłatę funduszy unijnych z przestrzeganiem praworządności. Teraz kolej na decyzję Rady UE. Projekt jest wynikiem kłopotów Unii z Polską i Węgrami.",         ,,
https://wiadomosci.onet.pl/swiat/jak-sledzic-glosowanie-w-sprawie-brexitu-jak-profesjonalista/cqtlftz,Jak śledzić głosowanie w sprawie brexitu jak profesjonalista,"Wielkie głosowanie w sprawie porozumienia o brexicie uzgodnionego przez premier Theresę May z Brukselą zbliża się i wszyscy stawiają na to, że posłowie powiedzą ""nie"". Doprowadzi to do wielodniowych przepychanek o to jak, kiedy i czy może nawet w ogóle Wielka Brytania opuści Unię - piszą Charlie Cooper i David M. Herszenhorn z POLITICO.",                         ,,
https://wiadomosci.onet.pl/swiat/the-economist-publikuje-ranking-stanu-demokracji-w-krajach-swiata-niektore-panstwa/6n8yzy6,"""The Economist"" publikuje ranking stanu demokracji w krajach świata. Niektóre państwa zaskakują","W rankingu Democracy Index 2018 Polska zajęła 54. miejsce (ex aequo z Gujaną) spośród 167 krajów uszeregowanych pod względem stanu demokracji. Opracowanie przygotował zespół badawczy Economist Intelligence Unit dla brytyjskiego tygodnika ""The Economist"".",             ,,
https://wiadomosci.onet.pl/nauka/nowe-badania-najazd-obcych-gatunkow-zwierzat-i-roslin-na-europe-zagrazaja-naturalnym/pwyxdqn,Nowe badania. Najazd obcych gatunków zwierząt i roślin na Europę; zagrażają naturalnym ekosystemom,"Niewystępujące dotąd w Europie gatunki, m.in. ryby, raki czy wiewiórki - zaliczono do najgroźniejszych inwazyjnych gatunków obcych, które mogą zagrozić przyrodzie UE. Większość pochodzi ze strefy tropikalnej, w Polsce miałyby małe szanse na przetrwanie - ocenia biolog z IOP PAN w Krakowie. To jednak nie znaczy, że wszystkie rodzime gatunki są bezpieczne.",                      ,,
https://wiadomosci.onet.pl/swiat/rumunia-zaczyna-prezydencje-w-ue-tusk-przemawia-po-rumunsku/f3pq6rk,Rumunia zaczyna prezydencję od prztyczka w nos Junckera,Rumunia zainaugurowała dzisiaj swoją prezydencję w Unii Europejskiej. Obecny na ceremonii w Bukareszcie Donald Tusk wygłosił całe swoje przemówienie po rumuńsku. Na uroczystości nie zabrakło złośliwości pod adresem szefa Komisji Europejskiej.,               ,,
https://wiadomosci.onet.pl/kraj/eurowybory-2019-data-i-zasady-wybierania-poslow/cpmmkm3,Wybory do europarlamentu 2019 w Polsce. Kiedy pójdziemy głosować?,Co pięć lat mieszkańcy Europy wybierają swoich przedstawicieli do Parlamentu Europejskiego. W jakim terminie odbędą się tegoroczne wybory i jakie są zasady głosowania w naszym kraju?,     ,,
https://wiadomosci.onet.pl/swiat/matteo-salvini-o-swojej-wizji-europy-i-sankcjach-wobec-rosji/ejkcrg1,Matteo Salvini o swojej wizji Europy i sankcjach wobec Rosji,"Europa wartości i tożsamości, a nie biurokracji i banków. Tak o swojej wizji Unii Europejskiej mówi w rozmowie z Polskim Radiem wicepremier Włoch Matteo Salvini, który wczoraj spotkał się w Warszawie z Jarosławem Kaczyńskim. Jednocześnie polityk, znany ze swojej sympatii do Władimira Putina, wyraził przekonanie o braku skuteczności unijnych sankcji wobec Rosji.",      ,,
https://wiadomosci.onet.pl/swiat/ke-jestesmy-w-kontakcie-z-polskimi-wladzami-ws-ustawy-o-pradzie/3wxkwq4,KE: jesteśmy w kontakcie z polskimi władzami ws. ustawy o prądzie,"Komisja Europejska jest w kontakcie z polskimi władzami w sprawie ustawy obniżającej ceny energii elektrycznej w Polsce - poinformowała dziś, rzeczniczka KE. Zaznaczyła, że Komisja chce uzyskać pełen obraz skutków nowej ustawy.",        ,,
https://wiadomosci.onet.pl/swiat/malta-przyjela-49-migrantow-blokowanych-na-morzu-srodziemnym/k66lb7s,"Malta przyjęła 49 migrantów, blokowanych na Morzu Śródziemnym","Dwa statki niemieckich organizacji pozarządowych z 49 migrantami, które od kilkunastu dni pływały po Morzu Śródziemnym, zawinęły dziś na Maltę po osiągnięciu porozumienia w sprawie rozdziału migrantów z Malty między osiem państw Unii Europejskiej.",         ,,
https://wiadomosci.onet.pl/kraj/dobromir-sosnierz-komentuje-sondaz-dotyczacy-wyjscia-polski-z-ue/7f4kk75,"Ponad 34 proc. badanych: Polska może wyjść z UE, bo więcej pieniędzy już nie dostanie","Polska może już wyjść UE, bo „więcej pieniędzy już od niej nie dostaniemy, a jeśli dostaniemy, to w zamian będą oczekiwać zbyt wiele” - tak uważa prawie 34 proc. badanych w sondażu Estymatora przedstawionym przez partię Wolność i Ruch Narodowy. - Ten odsetek będzie rósł - komentuje europoseł Dobromir Sośnierz.",                ,,
https://wiadomosci.onet.pl/kraj/grzegorz-schetyna-spotkanie-salvini-kaczynski-absurdalne-i-szokujace/fps00nx,Grzegorz Schetyna: spotkanie Salvini-Kaczyński - absurdalne i szokujące,"Spotkanie wicepremiera Włoch Matteo Salviniego - który jest z ""nacjonalistycznej, radykalnej oraz prorosyjskiej partii"", ""agresywnej"" wobec UE - z prezesem PiS jest czymś absurdalnym i szokującym - ocenił lider PO Grzegorz Schetyna. Według niego politycy będą rozmawiać o tym, jak ""rozbijać"" Unię.",         ,,
https://wiadomosci.onet.pl/kraj/mateusz-morawiecki-wielu-brukselskich-urzednikow-chce-zrobic-z-polski-kozla-ofiarnego/4836w22,Mateusz Morawiecki: wielu brukselskich urzędników chce zrobić z Polski kozła ofiarnego,Wielu brukselskich urzędników chce zrobić z Polski kozła ofiarnego i narzucić własną wizję współpracy centralnych urzędów UE i poszczególnych krajów członkowskich Unii - powiedział premier Mateusz Morawiecki. Według niego konflikt z Brukselą podlega ciągłemu procesowi upolitycznienia.,        ,,
https://wiadomosci.onet.pl/tylko-w-onecie/kim-jest-i-co-planuje-wicepremier-wloch-matteo-salvini/e7d2x4k,Matteo Salvini zbiera drużynę do marszu na Brukselę,"Wicepremier Włoch przyjeżdża dzisiaj do Warszawy rozmawiać z Jarosławem Kaczyńskim o możliwym sojuszu w majowych wyborach do Europarlamentu. Matteo Salvini po tym jak wstrząsnął Rzymem chce stanąć na czele populistycznej fali, która zmiecie brukselskie elity. Kim jest i jakie szanse na poprowadzenie europejskiej rewolucji ma najbardziej wpływowy polityk we Włoszech?",                                 ,,
https://wiadomosci.onet.pl/tylko-w-onecie/katarzyna-pelczynska-nalecz-stosunki-z-ukraina-nigdy-nie-byly-tak-zle-wywiad/79sqccj,Katarzyna Pełczyńska-Nałęcz: stosunki z Ukrainą nigdy nie były tak złe [WYWIAD],"Nasze stosunki są w stanie tak złym, jak nie były chyba nigdy od momentu powstania niezależnej Ukrainy - mówi Katarzyna Pełczyńska-Nałęcz w rozmowie z Onetem. - Ułudą jest myślenie, że da się efektywnie współpracować w wymiarze strategicznego bezpieczeństwa - bo o tym mówimy, nie o jakichś dwustronnych projekcikach - bez kontaktów na najwyższym szczeblu - ostrzega.",                                                      ,,
https://wiadomosci.onet.pl/kraj/matteo-salvini-spotka-sie-z-kaczynskim-jan-dziedziczak-to-pokazuje-z-jaka-powaga/2ccbwlj,"Matteo Salvini spotka się z Kaczyńskim. Jan Dziedziczak: to pokazuje, z jaką powagą traktuje się Polskę","- O tym spotkaniu mówi się w całej Unii Europejskiej. To pokazuje, z jaką powagą traktuje się Polskę i jaka jest nasza realna pozycja - uważa Jan Dziedziczak z PiS. - Wszyscy się spodziewają, że w maju układ sił w Parlamencie Europejskim się zmieni - dodaje w rozmowie z ""Gazetą Polską Codziennie"".",    ,,
https://wiadomosci.onet.pl/swiat/ponad-polowa-poslow-partii-may-przeciw-umowie-ws-brexitu/s5e5xb2,Ponad połowa posłów partii May przeciw umowie ws. brexitu,"Ponad połowa członków Partii Konserwatywnej wolałaby opuścić Unię Europejską bez porozumienia niż w ramach planu premier Theresy May - wynika z sondażu, który opublikowała stacja Sky News.", ,,
https://wiadomosci.onet.pl/swiat/alternatywa-dla-niemiec-reforma-unii-albo-dexit/shqj7tk,Alternatywa dla Niemiec: reforma Unii albo dexit,"Partia Alternatywa dla Niemiec (AfD) domaga się w projekcie programu przed wyborami do europarlamentu radykalnej reformy UE. W przeciwnym razie Niemcy powinny jej zdaniem opuścić Wspólnotę - relacjonuje dziennik ""Die Welt"".",  ,,
https://wiadomosci.onet.pl/kraj/sad-najwyzszy-do-tsue-wplynely-uwagi-polski-oraz-panstw-i-instytucji-europejskich-ws/m20e4b9,Sąd Najwyższy: do TSUE wpłynęły uwagi Polski oraz państw i instytucji europejskich ws. ustawy o SN,"Do Trybunału Sprawiedliwości UE wpłynęły uwagi pięciu państw i instytucji europejskich, Polski oraz Prokuratora Generalnego w związku z pytaniami prejudycjalnymi dot. ustawy o Sądzie Najwyższym - poinformował dziś w komunikacie Sąd Najwyższy.",   ,,
https://wiadomosci.onet.pl/tylko-w-onecie/swiat-w-2019-roku-prof-kozerawski-wazny-rok-dla-polski-i-ue/1gg6njw,Prof. dr hab. Dariusz Kozerawski: to będzie ważny rok dla Polski i przyszłości UE,- Wyniki majowych wyborów do Parlamentu Europejskiego będą miały olbrzymie znaczenie dla przyszłości Unii. To będzie też bardzo ważny rok dla Polski – mówi w rozmowie z Onetem prof. dr hab. Dariusz Kozerawski z Uniwersytetu Jagiellońskiego.,                                  ,,
https://wiadomosci.onet.pl/swiat/jacek-czaputowicz-polska-jest-celowo-kreowana-na-kraj-wichrzycielski/7lxxbch,Jacek Czaputowicz: Polska jest celowo kreowana na kraj wichrzycielski,"- Prawdziwe problemy są w innych krajach. Oskarża się Polskę, podczas gdy to we Francji nie udają się reformy. Oskarża się Polskę po to, żeby odwrócić uwagę od problemów z imigracją we własnym kraju - powiedział Jacek Czaputowicz w wywiadzie dla niemieckiego dziennika ekonomicznego ""Handelsblatt"".",        ,,
https://wiadomosci.onet.pl/kraj/michal-dworczyk-ustawa-dotyczaca-cen-energii-nie-narusza-prawa-ue/1b69kgd,Michał Dworczyk: ustawa dotycząca cen energii nie narusza prawa UE,"Przewidziane w nowej ustawie dot. cen energii w Polsce rekompensaty dla spółek, to nie jest pomoc publiczna; w tej sprawie nie zostało złamane prawo UE - zapewnił dziś szef kancelarii premiera Michał Dworczyk.",        ,,
https://wiadomosci.onet.pl/kraj/podlaskie-w-2019-roku-670-mln-zl-z-ue-do-zdobycia-w-29-konkursach/r73xknr,Podlaskie: w 2019 roku 670 mln zł z UE do zdobycia w 29 konkursach,W tym roku w Podlaskiem w 29 konkursah z Regionalnego Programu Operacyjnego 2014-2020 będzie do zdobycia 670 mln zł z UE. Nowościami będą konkurs na usługi doradcze dla firm i pilotaż na tworzenie inkubatorów przedsiębiorczości w małych ośrodkach.,           ,,
https://wiadomosci.onet.pl/kraj/wywiad-premiera-rp-mateusza-morawieckiego-dla-financial-times/56h4kq9,"Mateusz Morawiecki w ""Financial Times"": po eurowyborach dojdzie do głębokich zmian w Brukseli","- Bruksela oraz Komisja Europejska muszą być bardzo otwarte na to, co dzieje się w różnych państwach. Głos poszczególnych krajów, a szczególnie państw środkowoeuropejskich, będzie musiał być słyszany wyraźniej - mówi premier RP w wywiadzie dla ""Financial Times"".",        ,,
https://wiadomosci.onet.pl/swiat/bardzo-trudny-polski-rok-w-brukseli/9ngmcx7,Bardzo trudny polski rok w Brukseli,"Polska kończy 2018 rok z niedobrą pozycją startową do rokowań o budżecie UE. Bruksela wciąż nie ma pewności, czy idzie na dłuższą odwilż co do praworządności. Ale projekty relokacji uchodźców trafiły do szuflady.",           ,,
https://wiadomosci.onet.pl/swiat/rok-2018-polska-niemcy-stosunki-miedzynarodowe/fywl5se,Jak układały się stosunki polsko-niemieckie w 2018 roku?,"Mijający rok obfitował w spotkania polskich i niemieckich polityków. Ale czy był udany dla dwustronnych stosunków? - pyta ""Deutsche Welle"".",             ,,
https://wiadomosci.onet.pl/swiat/peter-szijjarto-juncker-juz-nie-jest-chrzescijanskim-demokrata/lkm5dmf,"Szef węgierskiego MSZ: Juncker nie jest już chadekiem, tylko liberałem","Szef węgierskiej dyplomacji Peter Szijjarto ocenił, że szef Komisji Europejskiej Jean-Claude Juncker nie jest już chrześcijańskim demokratą. To reakcja na wypowiedź Junckera, że wartości chrześcijańskie są nie do pogodzenia z polityką Fideszu.",      ,,
https://wiadomosci.onet.pl/swiat/jean-claude-juncker-nie-ma-powodu-by-rozpaczac-nad-europa/z9xf54s,"Jean- Claude Juncker: nie ma powodu, by rozpaczać nad Europą","- Wystarczy iść na cmentarz wojenny, by zdać sobie sprawę z tego, jaka jest alternatywa dla jedności europejskiej- powiedział przewodniczący Komisji Europejskiej Jean - Claude Juncker w wywiadzie dla włoskiego dziennika ""La Repubblica"".",       ,,
https://wiadomosci.onet.pl/swiat/co-musi-zrobic-europa-zeby-stawic-czola-ameryce-chinom-i-rosji/19gk6hx,"Co musi zrobić Europa, żeby stawić czoła Ameryce, Chinom i Rosji?","Europa musi sama zadbać o swoje przyszłe bezpieczeństwo, bo jej transatlantycki sojusz ze Stanami Zjednoczonymi nieuchronnie osłabnie, kiedy Amerykanie zajmą się bardziej problemami z potęgą Chin niż ochroną tzw. wschodniej flanki przed Rosją. Jest co najmniej sześć tabu, jakie Europejczycy muszą pokonać, by stawić czoła temu nowemu wyzwaniu, piszą dla POLITICO polityczni stratedzy François Heisbourg i Maximilian Terhalle.",                         ,,
https://wiadomosci.onet.pl/swiat/sluzba-w-obcej-armii-zasady-w-usa-rosji-i-unii-europejskiej/23hdkvk,Służba w obcej armii. Jak to wygląda w praktyce,"Wiadomość, że Niemcy rozważają przyjęcie do służby w Bundeswehrze obywateli innych państw UE, wzbudziła duże zainteresowanie. W innych krajach jest to już możliwe i łączy się z różnymi udogodnieniami dla kandydatów.",              ,,
https://wiadomosci.onet.pl/kraj/wlodzimierz-cimoszewicz-rok-2018-byl-zly-dla-polski/ysjtwed,Włodzimierz Cimoszewicz: kompromitacja radykałów z PiS,"- Jeśli opozycja zjednoczy się w obronie europejskości Polski, praworządności i demokracji, to może wygrać wybory. W wyborach do PE powinien wystąpić wspólnie blok wyborczy ""Europa"" a w sejmowych blok ""Konstytucja""- mówi w rozmowie z ""Rzeczpospolitą"" Włodzimierz Cimoszewicz.",    ,,
https://wiadomosci.onet.pl/swiat/w-2018-roku-ponad-700-migrantow-zginelo-starajac-sie-dotrzec-do-hiszpanii/dv1zfqv,"W 2018 roku ponad 700 migrantów zginęło, starając się dotrzeć do Hiszpanii","Co najmniej 769 migrantów straciło w tym roku życie, usiłując dotrzeć do wybrzeży Hiszpanii. To największa liczba ofiar od 2006 roku - ogłosiła Hiszpańska Komisja Pomocy Uchodźcom (CEAR).",     ,,
https://wiadomosci.onet.pl/swiat/jest-decyzja-rady-europy-sankcje-wobec-rosji-przedluzone/4h3db58,Jest decyzja Rady Europy. Sankcje wobec Rosji przedłużone,Kraje członkowskie w ramach Rady UE przyjęły dziś formalną decyzję o przedłużeniu sankcji gospodarczych wobec Rosji do 31 lipca 2019 roku. Wcześniej taką decyzję podjęli na szczycie unijnym przywódcy UE.,   ,,
https://wiadomosci.onet.pl/swiat/hakerzy-wykradli-depesze-dyplomatyczne-ue-trop-prowadzi-do-chin/n541lbb,Hakerzy wykradli korespondencję dyplomatyczną UE. Trop prowadzi do Chin,"Sieć łączności Unii Europejskiej przez lata była infiltrowana przez hakerów, którzy wykradli z niej tysiące depesz dyplomatycznych, dotyczących m.in. relacji UE z USA, Rosją i Chinami. Wiele wskazuje na to, że za kradzieżą stoją grupy związane z chińskim wojskiem - pisze ""NYT"".",              ,,
https://wiadomosci.onet.pl/swiat/niemcy-przyjeto-projekt-ustawy-o-pracownikach-spoza-ue/yzgxy6w,Pracownicy spoza UE z łatwiejszym dostępem do miejsc pracy w Niemczech. Rząd przyjął ustawę,"Projekt ustawy ws. pracowników spoza Unii Europejskiej został dziś przyjęty przez niemiecki rząd. Ustawa ma ułatwiać wykwalifikowanym pracownikom spoza UE imigrację do tego kraju. Proponowane rozwiązanie ma zmniejszyć niedobór rąk do pracy, na który narzekają niemieccy przedsiębiorcy.",        ,,
https://wiadomosci.onet.pl/swiat/ue-wprowadzi-zakaz-uzywania-plastikowych-slomek/4rb9eep,Zakaz plastikowych sztućców i słomek zostanie wprowadzony,"Negocjatorzy z Parlamentu Europejskiego i państw członkowskich porozumieli się dziś w sprawie ochrony środowiska. Nowe przepisy mają ograniczyć liczbę plastikowych śmieci trafiających do mórz. W UE zakazane będą m.in. plastikowe talerze, słomki, czy patyczki higieniczne.",             ,,
https://wiadomosci.onet.pl/swiat/porozumienie-komisji-europejskiej-z-wlochami-ws-budzetu/6yd9dnf,Porozumienie Komisji Europejskiej z Włochami ws. budżetu,"Włochy osiągnęły porozumienie z Komisją Europejską w sprawie swojego spornego budżetu na 2019 rok - poinformowała dzisiaj rzeczniczka ministerstwa gospodarki w Rzymie. Dodała, że umowa zostanie zawarta w środę w Brukseli.",  ,,
https://wiadomosci.onet.pl/kraj/nyt-polska-cofa-czystki-w-sn-ustepuje-w-sporze-z-ue/5d52xxk,"""NYT"": Polska cofa czystki w SN, ustępuje w sporze z UE","Wycofując się z konfrontacji z Brukselą, polskie władze cofnęły czystki w Sądzie Najwyższym - pisze dziś ""New York Times"", komentując podpisanie przez prezydenta Andrzeja Dudę nowelizacji ustawy o SN. Może być to próba zmiany wizerunku przed wyborami - oceniono.",          ,,
https://wiadomosci.onet.pl/swiat/faz-armia-europejska-jest-calkowicie-nierealna/5hkr7e5,"""FAZ"": armia europejska jest całkowicie nierealna","Dziennik ""Frankfurter Allgemeine Zeitung"" krytykuje dziś w komentarzu przychylny stosunek niemieckich polityków do idei armii europejskiej. Pomysł nie ma szans na realizację, póki UE nie ma jednego rządu, a to jest absolutnie wykluczone – czytamy.",       ,,
https://wiadomosci.onet.pl/swiat/komisja-europejska-nie-zgadza-sie-z-parlamentem-europejskim-ws-martina-selmayra/xcyc4hj,Komisja Europejska nie zgadza się z wezwaniem do rezygnacji Martina Selmayra,"Komisja Europejska nie zgadza się z fragmentem przyjętej przez Parlament Europejski rezolucji, który wzywa Martina Selmayra do rezygnacji ze stanowiska Komisji i zarzuca KE złamanie zasady praworządności. Sekretarz generalny jest bliskim współpracownikiem szefa Komisji Europejskiej Jean-Claude'a Junckera.",              ,,
https://wiadomosci.onet.pl/swiat/departament-stanu-usa-popiera-stanowisko-ue-pociagnac-rosje-do-odpowiedzialnosci-za/fhe9pgr,"Departament Stanu USA popiera stanowisko UE. ""Pociągnąć Rosję do odpowiedzialności za agresję na Ukrainę""","USA z aprobatą przyjęły niedawne kroki podjęte przez UE i jej państwa członkowskie, aby pociągnąć Rosję do odpowiedzialności za jej agresję na Ukrainę - głosi komunikat, jaki Departament Stanu USA zamieścił na swych stornach internetowych.",      ,,
https://wiadomosci.onet.pl/swiat/donald-tusk-z-tytulem-doktora-honoris-causa-uniwersytetu-technicznego-w-dortmundzie/k6c9db9,Donald Tusk z tytułem doktora honoris causa Uniwersytetu Technicznego w Dortmundzie,"Bez solidarności i wzajemnego szacunku stracimy to, co mamy - mówił Donald Tusk, odbierając dziś tytuł doktora honoris causa Uniwersytetu Technicznego w Dortmundzie. - Gdy byłem młody wydawało mi się, że przezwyciężenie to zniszczenie przeciwnika. Wydawało mi się, że jedyną odpowiedzią na przemoc władzy jest właśnie stosowanie przemocy. Prawdziwe zwycięstwo, jak pokazał czas, nie ma z tym nic wspólnego - podkreślał.",          ,,
https://wiadomosci.onet.pl/swiat/polska-pogodzila-sie-z-eurobudzetem/32837fw,Polska pogodziła się z eurobudżetem,"Przywódcy krajów euro zgodzili się wczoraj na powołanie budżetu eurostrefy. To pomysł, który od lat zwalczały polskie rządy. Teraz Warszawa pociesza się, że ma być dopraszana do niektórych decyzji o eurobudżecie.",            ,,
https://wiadomosci.onet.pl/swiat/wielka-brytania-7-euro-za-wjazd-do-krajow-ue-po-brexicie/nq75wz4,7 euro za wjazd do krajów UE po brexicie,W wyniku planowanego wyjścia Wielkiej Brytanii z UE europejski system informacji o podróży oraz zezwoleń na podróż (ETIAS) obejmie w przyszłości również obywateli Zjednoczonego Królestwa - potwierdziła KE. Koszt wpisu do rejestru wyniesie siedem euro.,       ,,
https://wiadomosci.onet.pl/swiat/pelnomocniczka-premiera-wegier-bedziemy-blokowac-integracje-ukrainy/2ns66p1,Pełnomocniczka premiera Węgier: będziemy blokować integrację Ukrainy,"- Węgry będą blokować integrację euroatlantycką Ukrainy, dopóki nie zapewni ona praw mniejszościom – stwierdziła dziś pełnomocniczka premiera Węgier ds. autonomii w państwach ościennych.",        ,,
https://wiadomosci.onet.pl/tylko-w-onecie/gunter-verheugen-na-warsaw-economic-hub-mowi-o-akcesji-polski-do-unii-europejskiej/grzb68m,"Günter Verheugen o wejściu Polski do UE: do końca swojego życia będę dumny, że udało się nam to osiągnąć",,        ,,
https://wiadomosci.onet.pl/tylko-w-onecie/gunter-verheugen-na-warsaw-economic-hub-pyta-polakow-o-zachodniego-sasiada/gryjblm,"Günter Verheugen do Polaków: czy naprawdę chcecie sąsiada na zachodzie, który ma dostęp do broni atomowej?",,           ,,
https://wiadomosci.onet.pl/swiat/ue-uchwali-wspolny-budzet-jesienia-2019-r/ztk33pc,UE uchwali wspólny budżet jesienią 2019 r.,"Przywódcy unijni potwierdzili na szczycie UE w Brukseli, że chcą, by porozumienie ws. nowego, wieloletniego budżetu UE zostało osiągnięte jesienią 2019 r., a nie - jak wcześniej zapowiadała Komisja Europejska - jeszcze przed majowymi wyborami do PE.",       ,,
https://wiadomosci.onet.pl/swiat/ue-27-ustalila-zasady-mechanizmu-awaryjnego-na-irlandzkiej-granicy/35x1nkx,UE-27 ustaliła zasady mechanizmu awaryjnego na irlandzkiej granicy,"Na szczycie UE-27 potwierdzono, że mechanizm awaryjny dotyczący granicy irlandzkiej ma być tymczasowy. Przywódcy ""27"" podkreślili w przyjętym dokumencie, że zawarte z Londynem w listopadzie porozumienie ws. brexitu nie podlega renegocjacji.",     ,,
https://wiadomosci.onet.pl/swiat/tusk-sankcje-wobec-rosji-przedluzone/q461gqq,Unia Europejska jednogłośnie zdecydowała o przedłużeniu sankcji gospodarczych wobec Rosji,"Donald Tusk poinformował, że UE na szczycie jednogłośnie zdecydowała o przedłużeniu sankcji gospodarczych wobec Rosji.",     ,,
https://wiadomosci.onet.pl/swiat/bruksela-brexit-tematem-pierwszego-dnia-szczytu-unii-europejskiej/22y3t1p,Unijny szczyt w Brukseli. Pierwszy dzień zdominowany przez brexit,"Dwudniowy szczyt Unii Europejskiej rozpoczął się dziś po południu w Brukseli. Ma on przynieść odpowiedź UE na wątpliwości Londynu ws. brexitu. Brytyjska premier Theresa May ma przekazać unijnym przywódcom, jakich dodatkowych gwarancji oczekuje od Brukseli.",                     ,,
https://wiadomosci.onet.pl/swiat/dwudniowy-szczyt-ue-morawiecki-timmermans-eskaluje-swoje-stanowisko/fdlyl9t,Mateusz Morawiecki przed szczytem UE w Brukseli: jesteśmy optymistycznie nastawieni co do rezultatów,"- Coraz więcej państw członkowskich zauważa, że Frans Timmermans jest w tzw. trybie wyborczym, a więc eskaluje swoje stanowisko. Nie służy to porozumieniu - powiedział Mateusz Morawiecki przed rozpoczęciem dwudniowego szczytu Unii Europejskiej w Brukseli. Szef polskiego rządu dodał, że strona polska jest ""pozytywnie nastawiona co do rezultatów szczytu"".",     ,,
https://wiadomosci.onet.pl/swiat/tomasz-pietryga-liderzy-ue-nie-chca-kaczynskiego-i-orbana/1s8byw5,Tomasz Pietryga: liderzy UE nie chcą Kaczyńskiego i Orbana,"Wczoraj wiceprzewodniczący Komisji Europejskiej Timmermans dał jasno do zrozumienia, że na razie nie zamierza wycofać skargi do TSUE, jako że „nowela ciągle nie weszła w życie"". Jak by nie zauważył, że mimo to sędziowie wrócili do orzekania. To oznacza, że Timmermans ewidentnie szuka dziury w całym - pisze ""Rzeczpospolita"".",    ,,
https://wiadomosci.onet.pl/swiat/brytyjscy-muzycy-apeluja-o-alternatywe-dla-brexitu/p9g24ep,Brytyjscy muzycy apelują o alternatywę dla Brexitu,"Angielscy muzycy - m.in. Annie Lennox, Billy Bragg, Jamie Cullum i Paloma Faith - ostrzegają przed niebezpieczeństwem, jakie dla brytyjskiego rynku muzycznego stanowi Brexit. ""Wyjście z ujednoliconego rynku Unii Europejskiej, z unii celnej i ram prawnych stanowi zagrożenie dla rodzimej branży muzycznej"" - alarmują w liście otwartym. Apelują o wypracowanie alternatywy dla Brexitu.",   ,,
https://wiadomosci.onet.pl/swiat/w-brukseli-rozpoczelo-sie-trzecie-wysluchanie-polski-w-ramach-art-7/v6l5jbf,W Brukseli zakończyło się trzecie wysłuchanie Polski w ramach art. 7,Po dwóch godzinach późnym popołudniem w Brukseli zakończyło się wysłuchanie Polski na Radzie ds. Ogólnych w ramach procedury z art. 7 unijnego traktatu. Według źródeł Polskiej Agencji Prasowej zróżnicowane pytania zadawało dwanaście państw członkowskich.,    ,,
https://wiadomosci.onet.pl/swiat/frans-timmermans-ke-nie-wycofa-sie-ze-skargi-do-tsue-przeciw-polsce/c3g9nt9,Frans Timmermans: KE nie wycofa się ze skargi do TSUE przeciw Polsce,"Skarga do TSUE dotyczy ustawy o Sądzie Najwyższym. Dziś wiceszef Komisji Europejskiej oświadczył, że KE nie wycofa się z niej. W Brukseli ministrowie ds. europejskich przeprowadzą dziś trzecie wysłuchanie Polski w ramach prowadzonej od grudnia 2017 r. procedury z art. 7 unijnego traktatu.",                 ,,
https://wiadomosci.onet.pl/tylko-w-onecie/onet-rano-boguslaw-chrabota-musimy-chronic-jakosciowe-dziennikarstwo/sdc9h9w,"ACTA 2? Bogusław Chrabota w ""Onet Rano"": To bzdura. Nie ma cenzury internetu","- To jest kompletna bzdura. Nie ma żadnego podatku od linków. Chodzi wyłącznie o to, że ci, którzy korzystają z treści prasowych, powinni za to uiścić niewielką opłatę - wyjaśnił w programie ""Onet Rano"" Bogusław Chrabota, redaktor naczelny ""Rzeczpospolitej"" i prezes Izby Wydawców Prasy, tłumacząc, że nowe prawo dot. prawa autorskiego to nie ""ACTA 2"".",          ,,
https://wiadomosci.onet.pl/swiat/dyrektywa-ws-praw-autorskich-przedstawiciele-mediow-pisza-do-europejskich-rzadow/57sfzmr,Przedstawiciele mediów piszą do europejskich rządów ws. praw autorskich,"Unia Europejska zajmuje się projektem dyrektywy, która ma umożliwić tradycyjnym mediom pobieranie opłat od cyfrowych gigantów za wykorzystywanie autorskich treści. Największe stowarzyszenia wydawców prasy na kontynencie wystosowały w tej sprawie list do europejskich rządów.",      ,,
https://wiadomosci.onet.pl/swiat/raport-komisji-europejskiej-w-unii-europejskiej-rosnie-antysemityzm/frcg04f,Raport Komisji Europejskiej: w Unii rośnie antysemityzm,"Dziewięciu na dziesięciu europejskich Żydów uważa, że antysemityzm w Unii Europejskiej nasilił się w ciągu ostatnich pięciu lat - wynika z raportu opublikowanego dziś przez Komisję Europejską.",            ,,
https://wiadomosci.onet.pl/swiat/premier-theresa-may-potwierdzila-opoznienie-glosowania-ws-brexitu/c3lrfpk,Premier Theresa May potwierdziła w Izbie Gmin opóźnienie głosowania ws. Brexitu,"Brytyjska premier Theresa May potwierdziła, że rząd zdecydował o przełożeniu planowanego na jutro głosowania nad projektem umowy wyjścia Wielkiej Brytanii z Unii Europejskiej. Zapowiedziała próbę dalszych dyskusji na ten temat ze Wspólnotą.",      ,,
https://wiadomosci.onet.pl/swiat/ue-sankcje-w-zwiazku-z-wyborami-w-donbasie-brak-restrykcji-za-atak-na-okrety/h0xjy56,"UE: sankcje w związku z wyborami w Donbasie, brak restrykcji za atak na okręty",Ministrowie spraw zagranicznych państw UE zdecydowali dziś o objęciu unijnymi sankcjami dziewięciu osób za zorganizowanie listopadowych wyborów w Donbasie na wschodzie Ukrainy. Na razie nie ma szans na restrykcje za rosyjski atak na ukraińskie okręty.,             ,,
https://wiadomosci.onet.pl/kraj/dgp-dwa-razy-wiecej-fotoradarow-na-polskich-drogach/pr7jbwx,"""DGP"": dwa razy więcej fotoradarów na polskich drogach","Już pod koniec 2020 r. na naszych drogach zaroi się od nowych urządzeń rejestrujących, lwia część środków na ich zbudowanie będzie pochodzić z Brukseli – informuje dzisiejszy ""Dziennik Gazeta Prawna"".",    ,,
https://wiadomosci.onet.pl/swiat/decyzja-ue-ws-rodzin-zastepczych-zbigniew-ziobro-komentuje/7x4pp66,Zbigniew Ziobro: UE musi gwarantować dzieciom zachowanie tożsamości kulturowej,"- Dzieci w UE w sytuacjach konfliktowych będą miały możliwość przebywać w rodzinach, które gwarantują im tożsamość kulturową, językową i narodową - powiedział dzisiaj minister sprawiedliwości Zbigniew Ziobro odnosząc się do decyzji państw UE ws dzieci w rodzinach zastępczych.",          ,,
https://wiadomosci.onet.pl/swiat/ue-za-walka-z-tresciami-terrorystycznymi-w-sieci-polska-ma-obawy/cyjn4qp,UE za walką z treściami terrorystycznymi w sieci. Polska ma obawy,Unijni ministrowie ds. wewnętrznych przyjęli stanowisko w sprawie zapobiegania rozpowszechnianiu w internecie treści o charakterze terrorystycznym. Polska głosowała przeciw m.in. ze względu na obawy o wpływ tych przepisów na małe firmy internetowe.,           ,,
https://wiadomosci.onet.pl/swiat/dzihadysci-w-greckich-obozach-dla-uchodzcow-bija-stalowymi-pretami/pw9md05,"Dżihadyści w greckich obozach dla uchodźców. ""Biją stalowymi prętami""",,,,
https://wiadomosci.onet.pl/swiat/raport-niemcy-wyzyskuja-pracownikow-z-zagranicy/ld2hpef,Raport: Niemcy wyzyskują pracowników z zagranicy,Raport Niemieckiego Instytutu Praw Człowieka DIMR piętnuje m.in. wyzysk obcokrajowców na niemieckim rynku pracy. Problem dotyczy też obywateli Unii Europejskiej.,      ,,
https://wiadomosci.onet.pl/swiat/koniec-traktatu-rozbrojeniowego-co-europa-zrobi-bez-inf/q6439zd,Koniec traktatu rozbrojeniowego. Co Europa zrobi bez INF?,NATO zaczyna się szykować do końca amerykańsko-rosyjskiego traktatu rozbrojeniowego INF. Niemcy bardzo boją się eskalacji. Z kolei Londyn i Warszawa popierają twardą linię Ameryki wobec Kremla - pisze dla Deutsche Welle Tomasz Bielecki.,           ,,
https://wiadomosci.onet.pl/kraj/komisja-europejska-mateusz-morawiecki-nie-informuje-o-unijnych-dotacjach/k2revc0,Komisja Europejska skarży się w liście na premiera Morawieckiego,"Mateusz Morawicki otwierając nowe drogi nie podaje informacji o o unijnym wkładzie w ich powstanie. Skarży się na to Komisja Europejska, która przesłała list do ministra inwestycji i rozwoju Jerzego Kwiecińskiego - informuje ""Rzeczpospolita"".",     ,,
https://wiadomosci.onet.pl/kraj/wyludzili-68-mln-zl-z-ue-cbsp-rozbilo-grupe-oszustow/c4pklwp,Wyłudzili 68 mln zł z funduszy UE. CBŚP rozbiło grupę oszustów,"Brali pożyczki z funduszy Unii Europejskiej na zakup specjalistycznego sprzętu elektronicznego. Okazało się, że nie miało to pokrycia w rzeczywistości. Blisko 300 funkcjonariuszy z CBŚP i KWP w Poznaniu brało udział w rozbiciu grupy przestępczej, której członkowie są podejrzani o wyłudzenie 68 mln zł. Zatrzymano 22 osoby.",     ,,
https://wiadomosci.onet.pl/swiat/ukraina-donbas-sankcje-ue-wobec-separatystow/mxw9rys,Unia przychyla się do polskiej propozycji. Będą sankcje wobec separatystów z Donbasu,Dziewięć osób ma zostać objętych sankcjami w związku z organizacją wyborów na wschodzie Ukrainy. Unijną akcję zainicjowała Polska - dowiedziała się Polska Agencja Prasowa od polskiego dyplomaty. Ostateczna decyzja w tej sprawie prawdopodobnie zapadnie w środę.,     ,,
https://wiadomosci.onet.pl/kraj/roza-thun-w-programie-tomasz-lis-slowa-premiera-maja-straszne-skutki/t1mjv97,Róża Thun w programie Tomasz Lis.: słowa premiera mają straszne skutki,"- Pan Morawiecki znowu podkreśla, że są lepsi i gorsi Polacy. Czy oni mają to w genach, żeby dzielić Polskę? Cały rząd demonstrował w miniony weekend przywiązanie do instytucji o. Rydzyka. Upolitycznienie Kościoła i uzależnienie się duchownych od polityków jest czymś bardzo szkodliwym - mówiła europosłanka PO, odnosząc się do przemówienia premiera na urodzinach Radia Maryja.",         ,,
https://wiadomosci.onet.pl/swiat/budzet-unii-europejskiej-komisja-europejska-naciska-ws-negocjacji/37p3q1k,"Budżet UE nie dość że skąpy, to i mocno opóźniony","Unijna prezydencja Niemiec z 2020 r. uchodzi w Brukseli za „bezpiecznik” negocjacji budżetowych na okres do 2027 r. Szanse na ich znacznie szybsze sfinalizowanie czy też na poprawienie koperty dla Polski wydają się małe - pisze w ""Deutsche Welle"" Tomasz Bielecki.",               ,,
https://wiadomosci.onet.pl/tylko-w-onecie/czeczeni-w-polsce-sytuacja-uchodzcow-odsylanych-z-unii-europejskiej/2hp0tdn,Odsyłani do Polski uchodźcy zostają w lesie,"Kilka tysięcy ludzi utknęło w procedurach azylowych w Polsce i Niemczech. To głównie Czeczeni, którzy w obu krajach są coraz mniej mile widziani.",                        ,,
https://wiadomosci.onet.pl/swiat/der-spiegel-jak-politycy-pis-zatrudniaja-swoje-rodziny-w-brukseli/qm38zj0,"""Der Spiegel"": jak politycy PiS zatrudniają swoje rodziny w Brukseli","Politycy PiS ""hojnie zaopatrują krewnych i znajomych w Parlamencie Europejskim"" - pisze ""Der Spiegel"". Tygodnik wskazuje, że wśród asystentów i pracowników europosłów PiS znajdują się lub znajdowali się m.in. córka Jacka Czaputowicza, syn Mariusza Kamińskiego, a także aktorka z filmu ""Smoleńsk"".",              ,,
https://wiadomosci.onet.pl/swiat/podsumowanie-tygodnia-najwazniejsze-wydarzenia-na-swiecie/5etjqtw,Podsumowanie tygodnia: najważniejsze wydarzenia na świecie,,,,
https://wiadomosci.onet.pl/kraj/prezydent-na-twitterze-o-polexicie-schetyna-partia-antyeuropejska-jest-pis/w918bp6,Grzegorz Schetyna do Andrzeja Dudy: proszę oszczędniej gospodarować nieprawdą,"""Partią antyeuropejską jest PiS, a łamanie przez prezydenta konstytucji przyczynia się do wypychania Polski z Europy"" - napisał na Twitterze Grzegorz Schetyna. To odpowiedź na wcześniejszy wpis prezydenta Andrzeja Dudy, który stwierdził, że ""»polexit« staje się chyba jedynym znanym elementem programu PO"".",      ,,
https://wiadomosci.onet.pl/swiat/prawnicy-rady-ue-maja-watpliwosci-ws-propozycji-ke-powiazania-budzetu-ue-z/ft2t20q,Prawnicy Rady UE mają wątpliwości ws. propozycji KE powiązania budżetu UE z praworządnością,"Prawnicy Rady UE mają wątpliwość ws. propozycji KE powiązania budżetu UE z praworządnością. Ich zdaniem ten mechanizm nie powinien być uznaniowy i powinien opierać się na konkretnych definicjach i kryteriach, których brakuje w propozycji KE - wynika z dokumentu Rady UE, do którego dotarli dziennikarze Polskiej Agencji Prasowej.",            ,,
https://wiadomosci.onet.pl/kraj/skarga-ke-do-trybunalu-sprawiedliwosci-ue-jest-aktualna/leqs80j,Jourova: KE nie wycofuje skargi przeciw Polsce z TSUE,"Mimo spełniających oczekiwania Brukseli zmian w ustawie o Sądzie Najwyższym, KE nie wycofuje na razie skargi w tej sprawie z Trybunału Sprawiedliwości UE. Nie rezygnuje również z procedury z art 7. - wynika ze słów komisarz ds. sprawiedliwości Viery Jourovej.",           ,,
https://wiadomosci.onet.pl/tylko-w-onecie/ambasador-ukrainy-andrij-deszczyca-w-onet-rano-sytuacja-na-ukrainie-jest-bardzo/pnt4tvx,Ambasador Ukrainy w Onet Rano: sytuacja jest bardzo poważna,"- Rosja pierwszy raz użyła broni przeciwko marynarzom Ukrainy. Moskwa to przyznała, nie kryje się już. Sytuacja jest bardzo poważna. W dodatku wczoraj w Rosji wydano wyroki na naszych marynarzy, uznając, że nielegalnie przekroczyli granicę rosyjską. Tymczasem ta granica jest nielegalna. Rosja okupuje przecież Krym - mówił w Onet Rano ambasador Ukrainy w Polsce Andrij Deszczyca.",      ,,
https://wiadomosci.onet.pl/tylko-w-onecie/slawomir-sierakowski-polka-szefowa-pe-jesli-wygra-opozycja/8bybs6x,"Polka szefową PE, jeśli wygra opozycja? [KOMENTARZ]","Jest pewien sposób na to, żeby Bruksela utarła nosa PiS-owi. Prawdopodobny rozkład sił w Parlamencie Europejskim pokazuje, że jeśli wygra opozycja, to Polska może dostać szefa Parlamentu Europejskiego. Europejska Partia Ludowa, do której należy Platforma Obywatelska i PSL, mogłaby już dziś ogłosić, że jej kandydatem jest np. Róża Thun i tym samym pomóc zwyciężyć opozycji.",        ,,
https://wiadomosci.onet.pl/swiat/strategiczne-znaczenie-morza-azowskiego-o-czym-nie-myslal-zachod-gdy-putin-budowal/pl4skte,"Strategiczne znaczenie Morza Azowskiego. O czym nie myślał Zachód, gdy Putin budował swój most na Krym","Choć ukraińskie okręty pływały wcześniej przez wąski przesmyk w zbudowanym w błyskawicznym tempie i ogromnym nakładem sił i środków Moście Krymskim, dopiero wczoraj Rosja zdecydowała się na bezpośredni atak. - Rosjanie wybrali dobry moment - mówi w rozmowie z Onetem Marek Świerczyński, ekspert centrum analitycznego Polityka Insight. Dokonali też ważnej demonstracji - pokazali, że w każdej chwili mogą odciąć Morze Azowskie. I zagłodzić Mariupol.",                        ,,
https://wiadomosci.onet.pl/swiat/brexit-szczyt-w-brukseli-donald-tusk-i-jean-claude-juncker-zabieraja-glos/4t0kfhh,Donald Tusk: pozostaniemy przyjaciółmi do końca świata i jeden dzień dłużej,"- Przed nami trudny proces ratyfikacji i dalszych negocjacji z Londynem. Ale niezależnie od tego, jak to się skończy, pozostaniemy przyjaciółmi do końca świata i jeden dzień dłużej - powiedział dzisiaj przewodniczący Rady Europejskiej Donald Tusk. Dzisiaj na szczycie w Brukseli przywódcy 27 państw pozostających w Unii Europejskiej zatwierdzili porozumienie z Wielką Brytanią dotyczące jej wyjścia ze wspólnoty.",           ,,
https://wiadomosci.onet.pl/swiat/brexit-mateusz-morawiecki-mamy-plan-b-spotkanie-morawiecki-juncker/c1mderd,"Mateusz Morawiecki: mamy ""plan B"" w sprawie brexitu","Jeśli porozumienie nie zostanie ratyfikowane przez brytyjski parlament, mamy również plan awaryjny. Od roku się do niego przygotowujemy w poszczególnych branżach, również w budżecie państwa - zapewnił dzisiaj w Brukseli premier Mateusz Morawiecki. Deklaracja szefa rządu nastąpiła po szczycie, na którym przywódcy państw unijnych zatwierdzili porozumienie Brukseli z Londynem ws. brexitu. Morawiecki odniósł się także do swojej rozmowy z szefem Komisji Europejskiej.",               ,,
https://wiadomosci.onet.pl/swiat/witold-waszczykowski-mrzonki-o-europejskiej-armii-opinia/74s5g2d,Witold Waszczykowski: Mrzonki o europejskiej armii [OPINIA],"Zapewne w najbliższym czasie nie powstanie europejska armia. Jednak Europa powinna wzmocnić swoje wysiłki obronne. Polska zawsze uważała, iż im więcej zabezpieczeń wojskowych tym lepiej. Nikt tak jak my nie potrzebuje zwiększenia bezpieczeństwa Europy – pisze dla Onetu były szef dyplomacji Witold Waszczykowski.",                           ,,
https://wiadomosci.onet.pl/swiat/brexit-donald-tusk-wzywa-do-akceptacji-porozumienia/kvedtwl,Donald Tusk wzywa do akceptacji porozumienia ws. brexitu,"Przewodniczący Rady Europejskiej Donald Tusk zabrał głos w sprawie jutrzejszego szczytu Unii Europejskiej, na którym liderzy państw członkowskich mają zaakceptować umowę ws. brexitu. Wezwał do akceptacji porozumienia, choć ""nikt nie ma powodów, by się cieszyć"". Dziś swoje zastrzeżenia do umowy wycofała Hiszpania.",              ,,
https://wiadomosci.onet.pl/swiat/angela-merkel-panstwa-narodowe-powinny-byc-gotowe-do-oddania-suwerennosci/zg31dlj,Angela Merkel: państwa narodowe powinny być gotowe do oddania suwerenności,"Państwa narodowe powinny być obecnie gotowe do oddania suwerenności - zaapelowała kanclerz Niemiec Angela Merkel w niedawnej debacie w Berlinie. Zastrzegła jednak, że powinno to się odbyć w sposób uporządkowany i z niezbywalną rolą krajowych parlamentów.",       ,,
https://wiadomosci.onet.pl/tylko-w-onecie/sedzia-laskowski-dla-onetu-nowelizacja-ustawy-o-sn-to-chec-uregulowania-stosunkow-z/spnzkqx,Sędzia Laskowski dla Onetu: nowelizacja ustawy o SN to chęć uregulowania stosunków z KE i UE,,           ,,
https://wiadomosci.onet.pl/kraj/bruksela-elzbieta-bienkowska-o-zmianach-w-sadzie-najwyzszym/jkxjvyq,"Elżbieta Bieńkowska o zmianach w SN: jest absolutnie za wcześnie, by formułować jakiekolwiek oceny",Cześć przyjętych przez Sejm zmian w ustawie o Sądzie Najwyższym jest czymś bardzo pozytywnym podkreśliła unijna komisarz ds. rynku wewnętrznego i przemysłu Elżbieta Bieńkowska w czasie konferencji prasowej.,  ,,
https://wiadomosci.onet.pl/kraj/manfred-weber-w-polsce-spotkal-sie-z-grzegorzem-schetyna-i-liderem-psl/g23bfx4,Lider PSL i lider PO rozmawiali z Manfredem Weberem,"Prezes PSL Władysław Kosiniak-Kamysz spotkał się z przebywającym z wizytą w Polsce niemieckim europosłem Manfredem Weberem, kandydatem na przyszłego szefa KE. Wcześniej z Weberem rozmawiał m.in. lider PO Grzegorz Schetyna. Weber zapewnił, że rolnicy i samorządy wciąż mogą liczyć na unijne fundusze.",         ,,
https://wiadomosci.onet.pl/swiat/frans-timmermans-w-pe-wniosek-ziobry-podwaza-podstawy-istnienia-unii-europejskiej/cbq3765,Frans Timmermans w PE: wniosek Ziobry podważa podstawy istnienia Unii Europejskiej,"Polski prokurator generalny i minister sprawiedliwości poprosił Trybunał Konstytucyjny o decyzję ws. niekonstytucyjności decyzji TSUE, w odniesieniu do stanu i organizacji polskiego sytemu sądowego. Ten wniosek ministra sprawiedliwości podważa podstawy istnienia Unii Europejskiej - powiedział dzisiaj wiceszef Komisji Europejskiej Frans Timmermans. W Parlamencie Europejskim odbyło się spotkanie poświęcone praworządności w Polsce.",                     ,,
https://wiadomosci.onet.pl/swiat/postanowienie-tsue-ws-sadow-timmermans-polska-i-ke-maja-rozne-zdania/py3zpt7,Jak wykonać postanowienie TSUE? Różne zdania polskiego rządu i Komisji Europejskiej,"Polski rząd oświadczył, że musi przeprowadzić zmiany legislacyjne, aby zrealizować środki wykonawcze Trybunału Sprawiedliwości Unii Europejskiej ws. Sądu Najwyższego - powiedział dzisiaj wiceszef KE Frans Timmermans. Komisja jest zdania, że postanowienie stosuje się bezpośrednio.",   ,,
https://wiadomosci.onet.pl/swiat/powstaje-unijna-szkola-szpiegow-a-zalozy-ja-grecja-bliski-partner-rosji/vj2dcxw,"Powstaje unijna szkoła szpiegów. Założy ją Grecja, bliski partner Rosji",,                      ,,
https://wiadomosci.onet.pl/swiat/budzet-ue-na-2019-fiasko-negocjacji/f7ybnxf,Budżet UE na 2019. Fiasko negocjacji,Fiaskiem zakończyły się w Brukseli pierwsze negocjacje w sprawie budżetu UE na rok 2019. Wczoraj wieczorem negocjatorzy z krajów UE i Parlamentu Europejskiego nie doszli do porozumienia w sprawie budżetu Unii na przyszły rok – poinformowała austriacka prezydencja w UE.,      ,,
https://wiadomosci.onet.pl/swiat/w-szwecji-mikrochipy-bija-rekordy-popularnosci-szwedzi-nie-widza-zagrozenia/44zjwdg,W Szwecji mikrochipy biją rekordy popularności. Szwedzi nie widzą zagrożenia?,,,,
https://wiadomosci.onet.pl/kraj/sondaz-cbos-53-proc-za-uwzglednieniem-zalecen-ue/hexqxxh,"CBOS: 53 proc. uważa, że Polska powinna uwzględniać zalecenia organów UE dot. reformy sądownictwa","53 proc. badanych uważa, że Polska powinna uwzględniać zalecenia i postanowienia organów Unii Europejskiej dotyczące reformy sądownictwa. Przeciwnego zdania jest 31 proc. badanych, a 16 proc. nie ma zdania na ten temat - wynika z sondażu CBOS.",      ,,
https://wiadomosci.onet.pl/kraj/braun-pisze-do-czabanskiego-ws-spalenia-flagi-ue-na-antenie-tvp-info/ejp4w2v,Braun pisze do Czabańskiego ws. spalenia flagi UE na antenie TVP Info,"""Spalenie flagi Unii Europejskiej nie jest przestępstwem w rozumieniu przepisów kodeksu karnego, jest jednak niewątpliwie manifestacją poglądów skrajnie niechętnych, czy wręcz wrogich Unii Europejskiej. Prezentowanie tego rodzaju działań w audycji telewizji publicznej jest szkodliwe dla wizerunku i interesów naszego kraju"" - napisał Juliusz Braun, członek Rady Mediów Narodowych w liście otwartym do Krzysztofa Czabańskiego, przewodniczącego rady. Spalenia flagi Unii na antenie TVP Info dopuścił się prawicowy publicysta Wojciech Cejrowski.",       ,,
https://wiadomosci.onet.pl/tylko-w-onecie/niemcy-po-wyborach-i-przyszlosc-ue-orzechowski-prace-ue-moga-byc-sparalizowane/rt9hnd6,Marek Orzechowski: Silna grupa może sparaliżować prace UE. Nasz wspólny dorobek wystawi na pośmiewisko,"- Istnieje uzasadniona obawa, że w Parlamencie Europejskim znajdzie się silna grupa, która sparaliżuje jego pracę, a nasz wspólny dorobek wystawi na pośmiewisko - mówi w rozmowie z Onetem Marek Orzechowski, mieszkający na co dzień w Brukseli dziennikarz i pisarz, autor książki ""Chaos. Nowy porządek świata"".",                                  ,,
https://wiadomosci.onet.pl/swiat/mateusz-morawiecki-o-pogorszeniu-relacji-transatlantyckich-bardzo-zly-fenomen/d0wpxdc,Mateusz Morawiecki o pogorszeniu relacji transatlantyckich: bardzo zły fenomen,"- Polska jest jednocześnie bardzo proamerykańska i bardzo proeuropejska - oświadczył Mateusz Morawiecki podczas konferencji FOTAR w Hamburgu dot. relacji transatlantyckich. Ich pogorszenie premier nazwał ""bardzo złym fenomenem"".",                 ,,
https://wiadomosci.onet.pl/kraj/jerzy-kwiecinski-negocjacje-nad-nowym-budzetem-ue-beda-najtrudniejsze-w-historii/fy9gzff,Jerzy Kwieciński: negocjacje nad nowym budżetem UE będą najtrudniejsze w historii,Negocjacje nowej perspektywy finansowej Unii Europejskiej na lata 2021-2027 będą jednymi z najtrudniejszych w historii – uważa minister inwestycji i rozwoju Jerzy Kwieciński. Jego zdaniem nowy budżet zostanie uzgodniony dopiero pod koniec 2020 r.,          ,,
https://wiadomosci.onet.pl/swiat/w-tsue-dzis-rozprawa-nt-sadu-najwyzszego-w-polsce/n8kqyh7,"Dziś rozprawa w Trybunale Sprawiedliwości Unii Europejskiej ws. SN. TSUE zdecyduje, czy utrzymać środki tymczasowe","W Trybunale Sprawiedliwości w Luksemburgu trwa dziś rozprawa ws. środków tymczasowych dotyczących ustawy o Sądzie Najwyższym. To Trybunał Sprawiedliwości UE podjął w październiku decyzję o zastosowaniu tzw. środków tymczasowych i zawieszeniu stosowania przepisów ustawy o SN dot. przechodzenia w stan spoczynku sędziów SN, którzy ukończyli 65. rok życia.",                ,,
https://wiadomosci.onet.pl/swiat/porozumienie-ws-brexitu-antonio-tajani-komentuje/jtnd7ce,Antonio Tajani komentuje porozumieniem w sprawie brexitu,"Antonio Tajani, szef Parlamentu Europejskiego, oświadczył dziś w PE w Strasburgu, że jest zadowolony z głównych elementów osiągniętego porozumienia w sprawie wyjścia Wielkiej Brytanii z UE. Wskazał na kwestię ochrony praw obywateli i granicy irlandzkiej.",   ,,
https://wiadomosci.onet.pl/swiat/konrad-szymanski-o-proponowanym-porozumieniu-ws-brexitu/l3m6t7f,Konrad Szymański: fakt porozumienia ws. Brexitu jest obiecujący,"Brytyjska premier Theresa May oświadczyła, że brytyjski rząd kolektywnie poparł przyjęcie proponowanego tekstu umowy wyjścia Wielkiej Brytanii z Unii Europejskiej. - To, że doszło do porozumienia między Brukselą a Londynem ws. warunków Brexitu, jest faktem bardzo pozytywnym i bardzo obiecującym. To jest sukces zespołów negocjacyjnych Michela Barniera i Theresy May - mówi wiceszef MSZ Konrad Szymański.",     ,,
https://wiadomosci.onet.pl/swiat/nicola-sturgeon-projekt-porozumienia-ws-brexitu-zly-dla-szkocji/vzk9xy7,Pierwsza minister Szkocji krytykuje projekt porozumienia ws. Brexitu,"Nicola Sturgeon skrytykowała projekt umowy wyjścia Wielkiej Brytanii z Unii Europejskiej, oceniając, że takie ustalenia byłyby ""złe dla Szkocji"" i ""stanowiłyby zagrożenie dla miejsc pracy, inwestycji i standardów życia"".",       ,,
https://wiadomosci.onet.pl/swiat/opublikowano-wersje-robocza-umowy-wyjscia-wielkiej-brytanii-z-ue/pnvqvy8,Opublikowano wersję roboczą umowy wyjścia Wielkiej Brytanii z UE,Komisja Europejska opublikowała dziś wieczorem 585-stronicową wersję roboczą umowy wyjścia Wielkiej Brytanii z Unii Europejskiej oraz stanowiącą załącznik do niej 15-stronicową deklarację polityczną o przyszłości relacji między obiema stronami. W związku z tym może dojść do zwołania specjalnego szczytu UE w tej sprawie.,      ,,
https://wiadomosci.onet.pl/swiat/rada-ds-ogolnych-kolejny-raz-zajmie-sie-polska-w-grudniu/bln1wm7,Rada ds. Ogólnych kolejny raz zajmie się Polską w grudniu,Ministrowie ds. europejskich państw UE zajmą się Polską na swoim kolejnym posiedzeniu w grudniu - taką informację według źródeł dyplomatycznych podczas dzisiejszej spotkania Rady ds. Ogólnych przekazała austriacka prezydencja.,     ,,
https://wiadomosci.onet.pl/kraj/tomasz-rzymkowski-fakt-ze-nie-powitano-donalda-tuska-to-taki-maly-skandalik/2y34y98,"Tomasz Rzymkowski: fakt, że nie powitano Donalda Tuska to taki ""mały skandalik polityczny""","- Bardzo duże faux pas, mały skandalik polityczny, że Donald Tusk nie został przywitany jako członek jednego z najważniejszych organów Unii Europejskiej – mówi o uroczystościach na placu Piłsudskiego w Warszawie Tomasz Rzymkowski w wywiadzie dla Radia Zet.",      ,,
https://wiadomosci.onet.pl/swiat/ukraina-separatysci-przeprowadzaja-wybory-na-donbasie/9b0dq4j,Ukraina: separatyści przeprowadzają wybory na Donbasie,"W tzw. Donieckiej i Ługańskiej Republice Ludowej dziś odbywają się wybory, nieuznawane tak przez władze Ukrainy, jak przez państwa zachodnie. Wczoraj prezydent Petro Poroszenko zaapelował o bojkot wyborów. - Przeprowadzane są one pod lufami rosyjskich karabinów na okupowanym terytorium - powiedział. Przeprowadzenie wyborów separatyści ogłosili po tym, gdy pod koniec sierpnia w zamachu zginął przywódca DRL Ołeksandr Zacharczenko.",          ,,
https://wiadomosci.onet.pl/kraj/donald-tusk-o-wyborach-do-pe-napisany-zostanie-kolejny-optymistyczny-lub-ponury/f0rv2k9,"Donald Tusk o wyborach do PE: napisany zostanie kolejny, optymistyczny lub ponury, rozdział integracji europejskiej",,,,
https://wiadomosci.onet.pl/kraj/donald-tusk-o-polexicie-boje-sie-brytyjskiego-scenariusza/bc0h886,Donald Tusk o polexicie: boję się brytyjskiego scenariusza,,,,
https://wiadomosci.onet.pl/kraj/donald-tusk-kto-wystepuje-przeciwko-polsce-w-zjednoczonej-europie-wystepuje-przeciwko/m9nq6fn,"Donald Tusk: kto występuje przeciwko Polsce w Zjednoczonej Europie, występuje przeciwko niepodległości",,,,
https://wiadomosci.onet.pl/swiat/raport-unii-europejskiej-coraz-mniej-atakow-antysemickich-w-polsce/syt1nsc,Raport UE: w Polsce coraz mniej ataków antysemickich,"Spadek liczby incydentów antysemickich został zanotowany w Polsce w 2017 roku. Doszło wtedy do 73 takich przypadków, podczas gdy w 2016 r. było ich 101, a w 2015 roku 167 - pisze Agencja Praw Podstawowych Unii Europejskiej w opublikowanym dzisiaj raporcie.",         ,,
https://wiadomosci.onet.pl/swiat/donald-tusk-atakuje-tych-ktorzy-jego-zdaniem-falszywie-mienia-sie-chrzescijanskimi/v2g1rmy,Donald Tusk: wtedy nie jesteś chrześcijańskim demokratą,"Donald Tusk wygłosił dziś przemowę na kongresie Europejskiej Partii Ludowej w Helsinkach. Odwołał się w niej do fundamentów światopoglądowych Unii Europejskiej, wytykając niektórym przywódcom europejskim ich, jego zdaniem, przewinienia. Choć przewodniczący Rady Europejskiej nie wymienił żadnego nazwiska, w sieci zawrzało od przypuszczeń.",                ,,
https://wiadomosci.onet.pl/kraj/beata-szydlo-w-parlamencie-europejskim-byla-premier-komentuje/2zs6e5w,Beata Szydło: poważnie biorę pod uwagę start do europarlamentu,"- Pojawiła się propozycja, żebym startowała w wyborach do Parlamentu Europejskiego. Bardzo poważnie biorę to pod uwagę - przyznała dziś rano w wywiadzie dla RMF FM wicepremier Beata Szydło.",   ,,
https://wiadomosci.onet.pl/swiat/kraje-ue-potepily-wybory-planowane-w-republikach-ludowych-na-ukrainie/sms9byb,"Kraje UE potępiły wybory planowane w ""republikach ludowych"" na Ukrainie","Kraje Unii Europejskiej, w tym pięć zasiadających w Radzie Bezpieczeństwa, potępiło wczoraj zapowiadane na 11 listopada wybory na terytoriach tzw. ""Ługańskiej Republiki Ludowej"" (ŁPR) i ""Donieckiej Republiki Ludowej"" (DPR). Uznały te wybory za nielegalne.",                 ,,
https://wiadomosci.onet.pl/kraj/jacek-czaputowicz-polska-gotowa-do-zwiekszenia-skladki-do-budzetu-ue/tvms3pm,Jacek Czaputowicz: Polska gotowa do zwiększenia składki do budżetu UE,"Mając na uwadze potrzeby finansowe wynikające z brexitu oraz nowe priorytety, deklarujemy gotowość do zwiększenia składki do budżetu UE - pisze minister spraw zagranicznych w dzisiejszej ""Rzeczpospolitej"". Wskazuje jednocześnie, że ""realne cięcia w polityce spójności i wspólnej polityce rolnej proponowanej przez Komisję Europejską są zbyt głębokie"".",        ,,
https://wiadomosci.onet.pl/tylko-w-onecie/radoslaw-sikorski-dla-onetu-jestem-kuszony-by-wrocic-do-polityki/f25fmj7,"Radosław Sikorski dla Onetu: jestem kuszony, by wrócić do polityki","Po ujawnieniu afery taśmowej w 2014 roku Radosław Sikorski zrezygnował z funkcji marszałka Sejmu. Usunął się w cień. Dziś nie wyklucza powrotu do polityki. – Jestem kuszony, by wrócić – mówi Onetowi. Były minister spraw zagranicznych napisał też książkę ""Polska może być lepsza"". – Pokazuję w niej, jak należy zreformować polską dyplomację, bo to, co jest dziś, nie nazwałbym wstawaniem z kolan.",                                                                                      ,,
https://wiadomosci.onet.pl/opinie/wojciech-laczewski-polska-ma-miesiac-by-wypelnic-postanowienie-tsue/ym6xvw8,"Robienie z siebie durnia nie ma sensu. Polska ma miesiąc, by wypełnić postanowienie TSUE [OPINIA]","Trybunał Sprawiedliwości Unii Europejskiej wprost uznał, że nawet jeśli środek zabezpieczający nie został stworzony w prawie krajowym, to prawo unijne wymaga jego ustanowienia i zastosowania przez sąd krajowy. Jak wiadomo do chwili obecnej polski ustawodawca takiego środka nie stworzył – pisze dla Onetu sędzia Wojciech Łączewski.",                      ,,
https://wiadomosci.onet.pl/swiat/zmiana-czasu-z-letniego-na-zimowy-2018/5ks0r4e,Zmieniliśmy czas z letniego na zimowy,W nocy zmieniliśmy czas z letniego na zimowy. Celem zmiany czasu ma być efektywniejsze wykorzystanie światła dziennego i oszczędności energii. Być może jednak to już ostatnia taka zmiana w Europie.,    ,,
https://wiadomosci.onet.pl/swiat/geopolityka-czyli-przekaz-rodem-z-kremla-opinia/9t92dsw,Geopolityka czyli przekaz rodem z Kremla? [Opinia],"Jeśli przyjrzeć się modom intelektualnym na polskiej prawicy, to po modzie na Budapeszt, Ankarę i w końcu Pekin, dziś tryumfy święci moda na geopolitykę. Niestety, być może wbrew intencjom tych, którzy głoszą, że geopolityka to idealne narzędzie do analizy stosunków międzynarodowych, ta ostatnia moda coraz częściej współgra z melodią do tej pory graną przez Kreml.",                       ,,
https://wiadomosci.onet.pl/swiat/rmf24-wielka-izba-tsue-wyznaczona-do-rozprawy-ws-srodkow-tymczasowych/nwp9qnk,Wielka Izba TSUE wyznaczona do rozprawy ws. środków tymczasowych,"Trybunał Sprawiedliwości UE przeprowadzi 16 listopada wysłuchanie stron w sprawie decyzji dotyczącej zawieszenia stosowania przepisów ustawy o Sądzie Najwyższym. Ze względu na wagę sprawy, rozpatrzy ją Wielka Izba TSUE, złożona z 15 sędziów - informuje RMF FM.",,,
https://wiadomosci.onet.pl/swiat/dyrektor-wykonawcza-youtube-decyzja-ue-zagraza-internetowi/ked8dj2,Dyrektor wykonawcza YouTube: decyzja UE zagraża internetowi,"- Ta regulacja stanowi zagrożenie zarówno dla możliwości utrzymywania się, jak i dzielenia się głosem ze światem - przestrzega Susan Wojcicki, dyrektor wykonawcza YouTube. Apeluje do twórców o sprzeciwienie się wprowadzeniu nowych regulacji o prawie autorskim na jednolitym rynku cyfrowym. Wprowadzenie nowej dyrektywy zostało przegłosowane we wrześniu w Parlamencie Europejskim.",            ,,
https://wiadomosci.onet.pl/swiat/praworzadnosci-w-polsce-i-na-wegrzech-tematem-dla-rady-ue-na-12-listopada/b8fmj05,Temat praworządności w Polsce i na Węgrzech w programie Rady UE na 12 listopada,"W trakcie dzisiejszego spotkania ambasadorów krajów UE w Brukseli zdecydowano, że temat praworządności w Polsce i na Węgrzech pojawi się na spotkaniu unijnych ministrów do spraw europejskich, które zaplanowano na 12 listopada - poinformowały Polską Agencję Prasową źródła dyplomatyczne w Brukseli.",       ,,
https://wiadomosci.onet.pl/swiat/verhofstadt-krytykuje-przywodcow-ue-i-tuska-za-brak-postepow-na-szczycie-ue/gt8jhbf,Guy Verhofstadt skrytykował liderów UE i Donalda Tuska,"Lider Liberałów w PE skrytykował dziś w trakcie debaty w PE liderów unijnych i szefa Rady Europejskiej. Krytyka odnosiła się do braku zdaniem Verhofstadta postępów w rozwiązaniu kwestii migracji, Brexitu oraz w reformie unii gospodarczej i walutowej. - Postawa pana kolegów w Radzie (Europejskiej) to lekceważenie obowiązków. Jak lunatycy maszerujemy prosto w kierunku nowej katastrofy - mówił, zwracając się do obecnego na sali Donalda Tuska.",       ,,
https://wiadomosci.onet.pl/swiat/zakaz-plastikowych-opakowan-i-sztuccow-w-unii-europejskiej/s6mynpp,PE poparł zakaz plastikowych opakowań i sztućców w UE,"Parlament Europejski poparł wprowadzenie w UE zakazu sprzedaży przedmiotów jednorazowego użytku, takich jak plastikowe sztućce, talerze, polistyrenowe pojemniki fast food czy patyczki do uszu.", ,,
https://wiadomosci.onet.pl/tylko-w-onecie/byly-szef-nato-anders-fogh-rasmussen-dla-onetu-putin-szanuje-jedna-rzecz/rrtld6t,"Anders Fogh Rasmussen dla Onetu: wiele razy rozmawiałem z Putinem i wiem, że szanuje jedną rzecz","- Polska wykazuje prawdziwe przywództwo w polityce energetycznej UE. Inicjatywa Trójmorza i współpraca z dwunastoma zaangażowanymi w to krajami jest tego dowodem – mówi w rozmowie z Onetem Anders Fogh Rasmussen. Zdaniem byłego sekretarza generalnego NATO ""Berlin powinien brać z Warszawy przykład"", bo gazociąg Nord Stream 2 to rosyjski sposób na rozbicie jedności europejskiej i transatlantyckiej.",                                                                   ,,
https://wiadomosci.onet.pl/kraj/zmiana-czasu-na-zimowy-czy-to-juz-ostatni-raz/6bk0h6p,Zmiana czasu w nocy z soboty na niedzielę. Czy to już po raz ostatni?,"Zbliża się ten moment roku, w którym - tak, jak w całej Unii Europejskiej - zmienimy czas z letniego na zimowy. W zeszłym miesiącu Komisja Europejska przedstawiła projekt w sprawie zniesienia zmiany czasu we wspólnocie. Czy oznacza to, że tej jesieni ostatni raz przestawimy zegarki?",    ,,
https://wiadomosci.onet.pl/swiat/unia-europejska-wybory-2019-komisja-proponuje-sankcje-za-manipulacje-w-internecie/zyt6zey,Unia Europejska szykuje się do wyborów. Chce kar za manipulację w internecie,"Komisja Europejska ostrzega przed wrogą ingerencją w przyszłoroczne wybory do Parlamentu Europejskiego. Komisarz ds. sprawiedliwości Viera Jourova proponuje, żeby na sprawców takich działań nakładać wspólne sankcje.",           ,,
https://wiadomosci.onet.pl/tylko-w-onecie/wybory-samorzadowe-2018-sierakowski-komentuje/g4x6b30,Sławomir Sierakowski: Morawiecki tajną bronią opozycji [KOMENTARZ],"Late poll, czyli sondaż z całego dnia wyborczego, pokazuje jeszcze lepszy wynik opozycji, która zdobywa większość sejmików widowiskowo i najważniejsze miasta. Koalicja Obywatelska dogania PiS i brakuje jej już tylko 6 proc. Lider kampanii PiS Mateusz Morawiecki okazuje się jej wielkim przegranym. PiS jest w odwrocie. Zachód dostał ważny argument, żeby o nas walczyć.",           ,,
https://wiadomosci.onet.pl/kraj/spoleczenstwo-polski-na-tle-unii-europejskiej-infografika/8jvfy4b,Społeczeństwo Polski na tle Unii Europejskiej [Infografika],Różnica wynagrodzeń między kobietami i mężczyznami jest w naszym kraju jedną z najniższych w Europie. Jednocześnie proporcja kobiet do mężczyzn w Polsce jest wyższa niż średnia w Unii Europejskiej. Prezentujemy wybrane statystyki dotyczące Polaków na tle innych narodów UE.,,,
https://wiadomosci.onet.pl/swiat/macedonia-zmienia-nazwe-rozpoczeto-procedure/r4rqtw2,Macedonia: zainicjowano procedurę zmiany nazwy kraju,"Parlament w Macedonii rozpoczął procedurę wprowadzenia poprawek do ustawy zasadniczej, w tym zmiany nazwy kraju na Republika Macedonii Północnej, których przyjęcie ma umożliwić mu wejście do Unii Europejskiej i NATO.",    ,,
https://wiadomosci.onet.pl/kraj/premier-w-polityce-migracyjnej-polska-osiagnela-wszystko-co-zakladalismy/6bvqyhe,Mateusz Morawiecki: w polityce migracyjnej Polska osiągnęła wszystko,"Premier podsumował dwudniowe obrady Rady Europejskiej, które były poświęcone głównie Brexitowi i migracji. Wskazał, że Polska w kwestii negocjacji dotyczących Brexitu proponuje ""pewne bardziej kreatywne rozwiązania, jak najbardziej elastyczne podejście i elastyczny mandat dla Komisji Europejskiej"".",               ,,
https://wiadomosci.onet.pl/kraj/donald-tusk-chce-by-tablica-z-przedstawicielstwa-rp-trafila-na-cele-charytatywne/ms13hqd,"Donald Tusk chce, by tablica z przedstawicielstwa RP trafiła na cele charytatywne","Donald Tusk poprosił ambasadora Polski przy UE Andrzeja Sadosia, by zdjętą przez niego tablicę ze Stałego Przedstawicielstwa Polski w Brukseli przekazać na cele charytatywne. Na tablicy widnieje m.in. imię i nazwisko Donalda Tuska. O sprawie informowało POLITICO.",    ,,
https://wiadomosci.onet.pl/kraj/donald-tusk-komentuje-opinie-o-polexit-i-pomysl-wspolnego-marszu-niepodleglosci-2018/bbnzxcp,"Donald Tusk: przestrzegam wszystkich przed ""pochodem lunatyków""","- Boję się takiego scenariusza, gdy brak kompetencji i emocjonalność doprowadza do politycznej katastrofy. Przestrzegam wszystkich przed takim ""pochodem lunatyków"", czyli osób które nie mają świadomości konsekwencji swoich działań - mówił dziś Donald Tusk, odnosząc się do działań rządu i ministra Zbigniewa Ziobry.",    ,,
https://wiadomosci.onet.pl/tylko-w-onecie/ziobro-tk-ue-dr-kowalski-minister-wybiera-to-co-dla-niego-wygodne/eq4059y,"Ziobro składa wniosek do TK. Dr Paweł Kowalski: minister wybiera to, co dla niego wygodne","Do Trybunału Konstytucyjnego wpłynęło zapytanie Zbigniewa Ziobry, dotyczące zgodności art. 267 Traktatu o Funkcjonowaniu UE z polską konstytucją. Prokurator Generalny powiedział, że w 2009 roku podobny wniosek do niemieckiego Trybunału skierowali Niemcy. Sprawdziliśmy, czy słowa ministra są prawdziwe. – Tak, ale to tylko fragment całości. Ziobro wybiera to, co dla niego wygodne - tłumaczy w rozmowie z Onetem dr Paweł Kowalski, prawnik i specjalista w zakresie prawa międzynarodowego.",            ,,
https://wiadomosci.onet.pl/swiat/ue-dodatkowy-szczyt-tylko-jesli-bedzie-postep-w-negocjacjach/l0g4gm4,Szczyt w Brukseli bez przełomu ws. brexitu,"Trzy godziny rozmów nie przyniosły rezultatu. Dziś, krótko po godzinie 22, zakończył się pierwszy dzień szczytu w sprawie brexitu. Unijni przywódcy nie zdecydowali, czy zwołają dodatkowy szczyt w listopadzie. Wszystko zależy od postępu w rozmowach.",              ,,
https://wiadomosci.onet.pl/kraj/zbigniew-ziobro-to-nieprawda-ze-rzad-chce-wyprowadzic-polske-z-unii/5skp4fw,Ziobro: Polska należy i będzie należeć do UE,"""Polska należy i będzie należeć do Unii Europejskiej. Jej unijny status musi być silny, nie gorszy niż innych państw. Nie możemy mieć mniej praw niż Niemcy czy inne kraje członkowskie"" - napisał dzisiaj w oświadczeniu minister sprawiedliwości Zbigniew Ziobro. Dodał, że nie kwestionuje kompetencji Trybunału Sprawiedliwości Unii Europejskiej.",                     ,,
https://wiadomosci.onet.pl/swiat/odkrecona-tabliczka-w-brukseli-donald-tusk-komentuje/lzbvpe1,Donald Tusk o odkręceniu tablicy z jego imieniem w Brukseli,"""Ważne, żeby Polski nie odkręcili od Unii Europejskiej' - napisał dzisiaj na Twitterze przewodniczący Rady Europejskiej Donald Tusk. Odniósł się w ten sposób do informacji o usunięciu pamiątkowej tablicy z siedziby polskiego stałego przedstawicielstwa przy Unii Europejskiej.",     ,,
https://wiadomosci.onet.pl/swiat/trzy-czwarte-polakow-zaglosowalaby-za-pozostaniem-w-unii/lz9kbd0,Trzy czwarte Polaków zagłosowałaby za pozostaniem w Unii,,,,
https://wiadomosci.onet.pl/tylko-w-onecie/zbigniew-ziobro-ws-niekonstytucyjnosci-przepisow-traktatu-ue/kwy158n,Czy rząd PiS dąży do polexitu? Ziobro pyta TK o artykuł z Traktatu o Funkcjonowaniu UE,"5 października do Trybunału Konstytucyjnego wpłynęło zapytanie Prokuratora Generalnego, dotyczące zgodności art. 267 Traktatu o Funkcjonowaniu UE z polską konstytucją - ustalił Onet. Kwestionowany przez Zbigniewa Ziobrę artykuł pozwala sądom krajowym zadawać pytania prejudycjalne do unijnego Trybunału Sprawiedliwości.",      ,,
https://wiadomosci.onet.pl/swiat/konrad-szymanowski-domaga-sie-wyzszych-stanowisk-w-administracji-ue-dla-polakow/k6gpjlk,Polska chce większej liczby wyższych stanowisk w administracji unijnej,"- Polska, podobnie jak wiele krajów Europy środkowej, wciąż jest słabiej (...) reprezentowana w szczególności na wyższych stanowiskach w instytucjach unijnych - ocenia minister ds. europejskich Konrad Szymański. W ramach negocjacji ws. przyszłego wieloletniego budżetu UE Polska domaga się więc większej liczby wyższych stanowisk - oświadczył w Luksemburgu minister.",     ,,
https://wiadomosci.onet.pl/kraj/wykorzystanie-srodkow-unijnych-w-wojewodztwie-lubelskim/9tj2erz,Jak lubelskie wykorzystuje unijne środki?,"Okazuje się, że region dobrze wypada w kwestii podpisanych umów o unijną dotację. Drugie miejsce wśród samorządów w prestiżowym rankingu potwierdza, że Lubelszczyzna zmierza we właściwym kierunku.",              ,,
https://wiadomosci.onet.pl/swiat/szefowa-dup-brexit-bez-porozumienia-lepszy-niz-zle-porozumienie/89ez3g2,Szefowa DUP: Brexit bez porozumienia lepszy niż złe porozumienie,"Arlene Foster, szefowa wspierającej brytyjski rząd północnoirlandzkiej Demokratycznej Partia Unionistów (DUP), oceniła dziś, że brexit bez porozumienia z UE byłby lepszy niż niekorzystne porozumienie, które równałoby się ""aneksji"" Irlandii Północnej.",        ,,
https://wiadomosci.onet.pl/swiat/zbigniew-ziobro-zawetowal-stanowisko-rady-ue-ws-stosowania-karty-praw-podstawowych/j00wnp4,Zbigniew Ziobro zawetował stanowisko Rady UE ws. stosowania Karty Praw Podstawowych,"Weto ministra sprawiedliwości do corocznego stanowiska Rady oznacza, że decyzja nie zostanie przyjęta, ponieważ wymaga jednomyślności wszystkich państw członkowskich. Jak podaje resort, powodem takiego działania było nieuwzględnienie polskiej poprawki dot. ochrony Chrześcijan i Żydów przed dyskryminacją religijną.",      ,,
https://wiadomosci.onet.pl/kraj/ryszard-czarnecki-o-tasmach-morawieckim-tusku-i-i-pe/32q4rpz,Ryszard Czarnecki: nikogo nie prosiłem o pracę dla syna,"- Na pewno te taśmy nie zaszkodzą ani Mateuszowi Morawieckiemu ani PiS - mówi w wywiadzie dla ""Rzeczpospolitej"" europoseł PiS Ryszard Czarnecki odnosząc się do ujawnionych przez Onet nagrań z restauracji ""Sowa i Przyjaciele"".",    ,,
https://wiadomosci.onet.pl/tylko-w-onecie/pis-odzyskalo-wiecej-pieniedzy-niz-dala-ue-sprawdzamy-slowa-premiera-morawieckiego/0kk2f3q,PiS odzyskało więcej pieniędzy niż dała UE? Sprawdzamy słowa premiera Morawieckiego,"- Środki unijne są ważne, cieszymy się z nich, one nam pomagają odnawiać chodniki, ale dużo więcej dobra przynosi rząd Prawa i Sprawiedliwości - przekonywał mieszkańców podkarpackiej Dębicy Mateusz Morawiecki. Według premiera rządzący odzyskali więcej środków z uszczelnienia systemu podatkowego, niż otrzymujemy z Unii Europejskiej. Postanowiliśmy sprawdzić prawdziwość tych słów.",                ,,
https://wiadomosci.onet.pl/swiat/george-friedman-o-ue-polsce-reformie-sadownictwa-i-usa/12yxhph,"George Friedman: UE jest podmiotem, który sam ze sobą jest w stanie wojny","UE się rozpada i trzeba myśleć, co będzie później. Polacy są odporni, wiedzą jak przetrwać trudne czasy – mówił dziś w Krakowie politolog z USA George Friedman. Ocenił też, że Polska musi iść własną drogą i ""jak każdy inny kraj wyruszyła swoim kursem"". Podkreślał także przyjazne stosunki pomiędzy Polską, a USA.",           ,,
https://wiadomosci.onet.pl/kraj/rzeczpospolita-zamieszanie-wokol-europejskiego-nakazu-aresztowania-moze-pomoc-pis/07ykk4g,"""Rzeczpospolita"": zamieszanie wokół europejskiego nakazu aresztowania może pomóc PiS","Zamieszanie trwające wokół europejskiego nakazu aresztowania może, paradoksalnie, pomóc Prawu i Sprawiedliwości w przekonywaniu unijnych partnerów, że forsowanie reformy wcale nie szkodzą niezależności i niezawisłości sędziów. A nawet pokazać, że te wartości mają się u nas dobrze - pisze Tomasz Pietryga w ""Rzeczpospolitej"".",       ,,
https://wiadomosci.onet.pl/swiat/trump-kpi-z-junckera-i-chwali-sie-ze-sama-grozba-narzucenia-cel-sklonila-europe-do/vmthr7h,"Trump kpi z Junckera i chwali się, że sama groźba narzucenia ceł skłoniła Europę do ustępstw",,            ,,
https://wiadomosci.onet.pl/kraj/die-welt-rzady-partii-autorytarnych-naturalne-dla-europy-wschodniej/54psrt9,Die Welt: antyliberalizm stanem naturalnym Europy Wschodniej?,"Czy tendencje antyliberalne i autorytarne, obserwowane nie tylko w Polsce i na Węgrzech, ale także w b. NRD, są stanem naturalnym w tej części Europy? – zastanawia się Thomas Schmid w „Die Welt”.",                 ,,
https://wiadomosci.onet.pl/swiat/brytyjski-minister-spraw-zagranicznych-porownuje-unie-do-zwiazku-radzieckiego/dm3eqnc,Brytyjski minister spraw zagranicznych porównuje Unię do Związku Radzieckiego,,    ,,
https://wiadomosci.onet.pl/tylko-w-onecie/podsumowanie-tygodnia-najwazniejsze-wydarzenia-w-polsce/zjh3wnh,Podsumowanie tygodnia: najważniejsze wydarzenia w Polsce,"W mijającym tygodniu jednym z najważniejszych wydarzeń była decyzja Komisji Europejskiej. Zdecydowała ona o skierowaniu do Trybunału Sprawiedliwości UE skargi przeciwko Polsce w związku z przepisami ustawy o Sądzie Najwyższym. KE występuje o rozpatrzenie sprawy w trybie przyspieszonym. Co jeszcze wydarzyło się w ostatnich dniach? Przebywający w tym tygodniu w USA prezydent RP spotkał się z premierem Izraela. Jednocześnie w Polsce prawdziwą burzę wywołuje premiera filmu ""Kler"".",,,
https://wiadomosci.onet.pl/tylko-w-onecie/wystapienie-ludmily-kozlowskiej-w-parlamencie-europejskim/3l4hhww,"""Pod rządami PiS Polska przyjmuje postsowieckie standardy"". Wystąpienie Ludmiły Kozłowskiej w Parlamencie Europejskim","Podczas wystąpienia w Parlamencie Europejskim wydalona z Polski i UE ukraińska szefowa Fundacji Otwarty Dialog (FOD) Ludmiła Kozłowska w mocnych słowach opowiadała o naruszeniach praworządności, cenzurze i propagandzie w kontrolowanych przez rząd mediach i prześladowaniach ruchów obywatelskich. Do tego odniósł się europoseł PiS Ryszard Czarnecki: - Środowisko, w którym ona funkcjonuje w Brukseli jest powszechnie oskarżane, że pełni rolę rosyjskich lobbystów. Ich działalność jest bardzo dwuznaczna – powiedział Onetowi.",                  ,,
https://wiadomosci.onet.pl/kraj/stanowisko-polskiego-msz-ws-wizy-dla-ludmily-kozlowskiej/zjb9g51,MSZ: Polska zaniepokojona wydaniem przez Belgię wizy wjazdowej Ludmile Kozłowskiej,Decyzja władz Belgii o wydaniu wizy wjazdowej Ludmile Kozłowskiej - osobie wpisanej na listę osób niepożądanych w strefie Schengen - godzi w bezpieczeństwo strefy; Polska przyjęła tę decyzję z zaniepokojeniem - czytamy w komunikacie opublikowanym przez polskie MSZ.,        ,,
https://wiadomosci.onet.pl/swiat/wielka-brytania-minister-w-gabinecie-cieni-o-ewentualnym-drugim-referendum/czyjzqx,Wielka Brytania: minister w gabinecie cieni o ewentualnym drugim referendum,"Minister ds. Brexitu w gabinecie cieni opozycyjnej Partii Pracy Keir Starmer powiedział dziś, że w razie fiaska rządowych negocjacji ws. porozumienia z UE jest gotów poprzeć organizację drugiego referendum i nie wykluczył opcji pozostania we Wspólnocie.",             ,,
https://wiadomosci.onet.pl/tylko-w-onecie/ewa-kopacz-pis-niszczy-polske/n45mw5l,Ewa Kopacz: PiS niszczy Polskę,"Obecna władza w Polsce nie szanuje niezawisłości polskiego sądownictwa i sędziów, którzy są także sędziami europejskimi. Dlatego zajęła się tym Unia Europejska - tak była premier Ewa Kopacz skomentowała w programie ""Onet Rano."" skargę Komisji Europejskiej przeciwko Polsce do Trybunału Sprawiedliwości Unii Europejskiej.",    ,,
https://wiadomosci.onet.pl/swiat/ft-rzad-wielkiej-brytanii-ustalil-zarys-polityki-migracyjnej-po-brexicie/06km78w,"""Financial Times"": brytyjski rząd ustalił zarys polityki migracyjnej po wyjściu z UE","Brytyjski rząd ustalił dziś zarys polityki migracyjnej po wyjściu kraju z Unii Europejskiej - poinformował ""Financial Times"". Przepisy mają preferować wykwalifikowanych migrantów, ale utrzymać także dostęp dla pracowników niewykwalifikowanych.",        ,,
https://wiadomosci.onet.pl/kraj/komisja-europejska-skarzy-polske-do-tsue-lech-walesa-ostrzega/yb7bfzr,Lech Wałęsa ostrzega: nierespektowanie wyroku TSUE może skutkować przywróceniem kontroli na granicach,"Nierespektowanie wyroku TSUE przez rząd PiS wprowadzi anarchię, bo UE nie musi respektować polskiego prawa. Skutkiem może być przywrócenie kontroli na granicach - ostrzega Lech Wałęsa. Były prezydent skomentował dzisiejszą decyzję KE o skierowaniu do Trybunału Sprawiedliwości UE skargi przeciwko Polsce.",     ,,
https://wiadomosci.onet.pl/kraj/pawel-kukiz-przyznaje-walka-kukiz15-o-prezydentury-wielkich-miast-pro-forma/9xx9pqe,Paweł Kukiz przyznaje: walka Kukiz'15 o prezydentury wielkich miast pro forma,"Lider Kukiz'15 w porannej ""Rozmowie Piaseckiego"" przyznał, że walka przedstawicieli jego ugrupowania o prezydentury w największych polskich miastach jest ""pro forma"". Paweł Kukiz skomentował również sytuację w polskim sądownictwie i konflikt polskiego rządu z Unią Europejską.",   ,,
https://wiadomosci.onet.pl/swiat/sueddeutsche-zeitung-kaczynski-i-orban-daza-do-innej-europy/shz5knl,"""Sueddeutsche Zeitung"": Kaczyński i Orban dążą do innej Europy","Prawicowi populiści w rodzaju Orbana czy Kaczyńskiego chcą innej Europy, w której ton nadawałyby państwa narodowe. Siły proeuropejskie muszą pomyśleć o stworzeniu nowej Europy, w mniejszym gronie – pisze ""SZ"".",      ,,
https://wiadomosci.onet.pl/swiat/mateusz-morawiecki-o-kompromisie-z-ke-ws-reformy-sadownictwa/t5zyz9c,Mateusz Morawiecki o kompromisie z KE ws. reformy sądownictwa,"Podkreślam konieczność reformowania sądownictwa i odnoszę wrażenie, że szef KE stara się znaleźć w sprawie kompromis - mówił dziś premier Mateusz Morawiecki, który podczas szczytu UE w Salzburg rozmawiał z Jean-Claude'em Junckerem.",        ,,
https://wiadomosci.onet.pl/kraj/lubelskie-awantura-podczas-konferencji-pis/f0k89xp,"Awantura podczas konferencji polityków PiS. Urzędnicy marszałka skandowali w ich stronę: ""Tchórze! Kłamcy!""","Kilkuset urzędników podległych marszałkowi województwa lubelskiego przyszło na konferencję polityków PiS, którzy zarzucali samorządowcom słabe wykorzystywanie funduszy unijnych. Przedstawiciele partii rządzącej usłyszeli, że są ""tchórzami"" i ""kłamcami"".",        ,,
https://wiadomosci.onet.pl/swiat/polska-zrywa-jednosc-unii-w-sprawie-brexitu/k2xnl8x,Polska zrywa jedność Unii w sprawie brexitu,"Polska uczyniła w tym tygodniu wyłom w jednolitym jak dotąd stanowisku Unii w kwestii wspólnej strategii w negocjacjach brexitowych z Londynem. Na posiedzeniu unijnych ministrów Warszawa zasugerowała, że wytyczne negocjacyjne wspólnoty mogą wymagać ponownego napisania, jeśli w październiku porozumienie w sprawie brexitu nadal będzie nieosiągalne, pisze Jacopo Barigazzi z POLITICO.",                   ,,
https://wiadomosci.onet.pl/swiat/polska-zrywa-jednosc-unii-w-sprawie-brexitu/k2xnl8x,Polska zrywa jedność Unii w sprawie brexitu,"Polska uczyniła w tym tygodniu wyłom w jednolitym jak dotąd stanowisku Unii w kwestii wspólnej strategii w negocjacjach brexitowych z Londynem. Na posiedzeniu unijnych ministrów Warszawa zasugerowała, że wytyczne negocjacyjne wspólnoty mogą wymagać ponownego napisania, jeśli w październiku porozumienie w sprawie brexitu nadal będzie nieosiągalne, pisze Jacopo Barigazzi z POLITICO.",                   ,,
https://wiadomosci.onet.pl/tylko-w-onecie/waldemar-skrzypczak-ostrzega-polska-nie-jest-gotowa-na-wojne/nd7bb3n,Waldemar Skrzypczak ostrzega: Polska nie jest gotowa na wojnę,"Polska leży na przecięciu przeciwstawnych układów politycznych i militarnych. Jesteśmy krajem frontowym, gdy miałoby dojść do otwartego konfliktu, na naszym terytorium może dojść do starć. Na razie to czysto teoretyczny scenariusz - Moskwa ma dziś zbyt wiele kłopotów wokół siebie, by targnąć się na wojnę z Polską czy z NATO. A co jeśli taka wojna wybuchnie? Czy jesteśmy na taki scenariusz gotowi? Przedstawiamy fragmenty książki Edyty Żemły i Waldemara Skrzypczaka ""Jesteśmy na progu wojny"".",                            ,,
https://wiadomosci.onet.pl/swiat/ke-zaprzecza-doniesieniom-o-roznicy-zdan-ws-polski-miedzy-junckerem-a-timmermansem/e8qmrcq,Różnica zdań między Timmermansem i Junckerem w sprawie Polski? Rzeczniczka KE dementuje,"""Doniesienie prasowe wskazujące, że wiceszef KE Frans Timmermans i szef KE Jean-Claude Juncker różnią się w sprawie Polski, są nieprawdziwe. Mają takie samo zdanie, a komisarze całkowicie popierają Timmermansa, kiedy podejmuje on decyzje o kolejnym kroku względem Polski"" - napisała rzeczniczka KE Mina Andreeva.",    ,,
https://wiadomosci.onet.pl/tylko-w-onecie/polska-litwa-i-rumunia-o-brexicie/h0r6ste,"Dr hab. Mieńkowska-Norkiene: Polska, Litwa i Rumunia mają jasny cel","Ministrowie spraw zagranicznych Polski, Litwy i Rumunii opublikowali w POLITICO wspólne oświadczenie, w którym wzywają do kontynuowania ścisłej współpracy Brukseli z Londynem w dziedzinie bezpieczeństwa po wyjściu Wielkiej Brytanii z Unii Europejskiej. - To kraje, które z Wyspami mają szczególne relacje. Stąd ten apel – mówi Onetowi dr hab. Renata Mieńkowska-Norkiene.",     ,,
https://wiadomosci.onet.pl/swiat/may-blisko-porozumienia-ws-brexitu-ale-ue-musi-pojsc-na-ustepstwa/v8c16tg,"Theresa May: porozumienie ws. brexitu bliskie, ale UE musi pójść na ustępstwa","Wielka Brytania i Unia Europejska są bliskie osiągnięcia porozumienia ws. brexitu, ale Unia musi pójść na ustępstwa - napisała brytyjska premier Theresa May w artykule opublikowanym dziś na łamach niemieckiego dziennika ""Die Welt"".",       ,,
https://wiadomosci.onet.pl/swiat/dodatkowy-szczyt-ue-ws-brexitu-propozycja-donalda-tuska/l8hqjg6,Będzie dodatkowy szczyt ws. Brexitu? Donald Tusk złoży propozycję liderom UE,"Przewodniczący Rady Europejskiej Donald Tusk chce zaproponować przywódcom państw Unii Europejskiej zorganizowanie dodatkowego szczytu w listopadzie, który miałby się zająć negocjacjami z Wielką Brytanią ws. Brexitu.",      ,,
https://wiadomosci.onet.pl/swiat/sz-polska-narusza-praworzadnosc-niemcy-ostrozne-z-krytyka/cfq9r41,"""Sueddeutsche Zeitung"": Polska narusza praworządność, Niemcy ostrożne z krytyką","Korespondent ""Sueddeutsche Zeitung"" zarzuca polskiemu rządowi, że demontuje państwo prawa, a Jarosławowi Kaczyńskiemu, że traktuje UE jak bankomat. Rząd Niemiec wstrzymuje się jednak z krytyką, gdyż nie chce zakłócić relacji handlowych.",                ,,
https://wiadomosci.onet.pl/kraj/dyrektywa-ue-o-prawie-autorskim-w-samorzadowej-strategii-wyborczej/mevyd40,PiS wykorzystuje dyrektywę UE o prawie autorskim w strategii wyborczej,"PiS potraktował nową dyrektywę UE jako narzędzie w samorządowej kampanii wyborczej. Sztab Patryka Jakiego domagał się, by Rafał Trzaskowski zajął stanowisko w tej sprawie - informuje ""Rzeczpospolita"".",       ,,
https://wiadomosci.onet.pl/kraj/jacek-sasin-o-solidarnosci-wewnatrz-unii-europejskiej/pv1439z,Jacek Sasin: bronimy integralności UE,"Prawo i Sprawiedliwość zawsze popierało projekt europejski i UE. Dziś PiS broni Unii, domagając się, by trzymano się we Wspólnocie obowiązujących zasad - mówił Jacek Sasin w Polsat News. Zaznaczył jednocześnie, że: - Nie ma naszej zgody na to, żeby UE, wychodząc poza traktaty próbowała nam narzucać pewne rozwiązania.",     ,,
https://wiadomosci.onet.pl/swiat/mark-carney-twardy-brexit-niesie-ze-soba-szereg-zagrozen/618mqyn,"Prezes Banku Anglii: ""twardy brexit"" niesie ze sobą szereg zagrożeń","Szef Banku Anglii, Mark Carney ostrzegł brytyjski rząd przed poważnym tąpnięciem gospodarczym. Według niego jeśli Wielka Brytania opuści Unię Europejską bez umowy wyjścia i porozumienia ws. dalszej współpracy, to kraj może liczyć się z takimi konsekwencjami - informuje ""Rzeczpospolita"".",     ,,
https://wiadomosci.onet.pl/swiat/andrej-babisz-polacy-i-wegrzy-lepiej-ocenia-zagrozenie-dla-demokracji-niz-urzednicy/ksl4tsz,Premier Czech: zagrożenie demokracji lepiej mogą ocenić Polacy i Węgrzy,"Premier Czech Andrej Babisz oświadczył, że Polacy i Węgrzy mogą lepiej ocenić zagrożenie dla demokracji niż urzędnicy z Brukseli. W dzisiejszym wywiadzie dla dziennika ""Pravo"" zdystansował się od tych czeskich europosłów, którzy poparli wszczęcie procedury art. 7 wobec Węgier.",       ,,
https://wiadomosci.onet.pl/kraj/jacek-czaputowicz-dla-ap-polska-mostem-miedzy-usa-a-ue/ghkkbb8,Jacek Czaputowicz zapewnił o zawetowaniu ewentualnych sankcji wobec Węgier,"Minister spraw zagranicznych Jacek Czaputowicz w opublikowanym dziś wywiadzie dla Associated Press powiedział, że Polska ""na pewno zawetuje"" propozycję ewentualnych sankcji wobec Węgier. Polityk skomentował także relacje polsko-amerykańskie.",    ,,
https://wiadomosci.onet.pl/tylko-w-onecie/komentatorzy-uwazaja-dzialania-polski-ws-kozlowskiej-za-kompletny-brak/2m5ntd5,"Komentatorzy: ""kompletny brak profesjonalizmu"" Polski w sprawie niemieckiej wizy dla Kozłowskiej","Ani polska ambasada w Berlinie, ani Agencja Bezpieczeństwa Wewnętrznego nie wiedziały, że Niemcy zamierzają przyznać Ludmile Kozłowskiej wizę. Komentatorzy nazywają działania Polski w tej sprawie ""kompletnym brakiem profesjonalizmu"" i ""kompromitacją"". Szczególnie, że niemieckie MSZ twierdzi, iż w sprawie wizy dla Kozłowskiej ""szukało kontaktu z Polską"".",           ,,
https://wiadomosci.onet.pl/kraj/witold-waszczykowski-w-radiu-zet-niemiecki-kontrwywiad-skompromitowal-sie/whb1ghm,Witold Waszczykowski: Niemcy się kompromitują,"Niemiecki kontrwywiad skompromitował się. Wpuścił do Niemiec osobę, która nawołuje do obalenia rządu wybranego w demokratycznie przeprowadzonych wyborach - mówił w Radiu Zet Witold Waszczykowski, odnosząc się do przyznania przez Niemców wizy dla Ludmiły Kozłowskiej. Jak dowiedział się Onet, podstawą wydania wizy był ""interes narodowy Niemiec"".",      ,,
https://wiadomosci.onet.pl/kraj/czaputowicz-o-wyimaginowanej-wspolnocie-nie-widze-w-tym-okresleniu-zadnego/1p9kvr2,"UE to ""wyimaginowana wspólnota""? Czaputowicz: nie widzę w tym określeniu żadnego negatywnego kontekstu","Jacek Czaputowicz skomentował wtorkowe wystąpienie prezydenta Andrzeja Dudy w Leżajsku i jego słowa o ""o jakiejś wyimaginowanej wspólnocie, z której dla nas niewiele wynika"". - Nie widzę w tym określeniu żadnego negatywnego kontekstu - powiedział szef MSZ.",      ,,
https://wiadomosci.onet.pl/kraj/wiceminister-kultury-o-dyrektywie-o-prawach-autorskich-to-nie-koniec-procedura/96yg56f,"Wiceminister kultury o dyrektywie o prawach autorskich: to nie koniec, procedura legislacyjna trwa","- Byłem przekonany, że parlamentarzyści będą bardziej przychylni użytkownikom i jestem nieco zdziwiony ostateczną wersją dyrektywy. Ale to jeszcze nie jest koniec, bo procedura legislacyjna trwa - powiedział w rozmowie z Onetem Paweł Lewandowski, podsekretarz stanu w Ministerstwie Kultury i Dziedzictwa Narodowego.",    ,,
https://wiadomosci.onet.pl/swiat/podwojne-standardy-produktow-w-ue-na-celowniku-pe/47kpmw8,Parlament Europejski bierze na cel podwójne standardy produktów w UE,"Jeśli firma sprzedaje towar w całej UE, ale zmienia skład produktów w zależności od kraju, nie może używać tej samej marki oraz wyglądających identycznie opakowań, aby nie wprowadzać w błąd – uznał dziś Parlament Europejski.",         ,,
https://wiadomosci.onet.pl/swiat/wegry-rozwazaja-skarge-do-tsue-w-zwiazku-z-wczorajszym-glosowaniem-w-europarlamencie/rdk5jgk,Węgry rozważają skargę do TSUE w związku z wczorajszym głosowaniem w europarlamencie,"Jak wynika z opinii prawnej przekazanej do europarlamentu przez przedstawicielstwo Węgier w Brukseli, kraj ten może złożyć skargę do Trybunału Sprawiedliwości UE w związku z wczorajszym głosowaniem w PE. Chodzi o uruchomienie wobec Węgier art. 7 unijnego traktatu. - Bierzemy pod uwagę wszystkie możliwe kroki - zapowiadają węgierscy dyplomaci.",           ,,
https://wiadomosci.onet.pl/tylko-w-onecie/ludmila-kozlowska-dostala-wize-niemiec-co-na-to-politycy/769ts6z,Ludmiła Kozłowska wróciła na terytorium UE. Reakcje polityków,"Szkoda, że politycy Unii Europejskiej tak postępują. Czy jestem rozczarowana decyzją strony niemieckiej? Moje osobiste odczucia nie mają znaczenia. Niemcy nie powinni jednak ignorować istotnych przesłanek, które wskazują na nieprawidłowości w funkcjonowaniu fundacji Otwarty Dialog – mówi Onetowi Małgorzata Gosiewska.",        ,,
https://wiadomosci.onet.pl/kraj/msz-polski-o-decyzji-pe-dot-wegier/yn6631g,Polskie MSZ zaniepokojone decyzją PE dotyczącą Węgier,"Resort polskiej dyplomacji oświadczył, że z niepokojem obserwuje decyzję PE popierającą wniosek o uruchomienie art 7.1 Traktu o Unii Europejskiej przeciw Węgrom. ""Polska będzie głosować na forach instytucji europejskich przeciw ewentualnym sankcjom wobec Węgier"" - zaznaczono.",   ,,
https://wiadomosci.onet.pl/swiat/ke-przedstawila-projekt-ws-zniesienia-zmiany-czasu-ostatni-raz-w-przyszlym-roku/myz2p6s,KE przedstawiła projekt ws. zniesienia zmiany czasu. Ostatni raz w przyszłym roku?,"Komisja Europejska przedstawiła dziś projekt przepisów w sprawie zniesienia sezonowych zmian czasu w Europie. Według projektu, ostatnie przestawienie zegarków miałoby się odbyć wiosną przyszłego roku. Państwa UE będę mogły same zdecydować, który czas stosować będą później.",       ,,
https://wiadomosci.onet.pl/kraj/krzysztof-szczerski-wyimaginowana-wspolnota-to-byl-sluszny-glos/v28f7kh,"Krzysztof Szczerski: słowa o ""wyimaginowanej wspólnocie"" były słuszne","Głos prezydenta mówiący o Unii Europejskiej jako o ""wyimaginowanej wspólnocie"" jest słuszny i mocny, nie rozumiem czemu został uznany za kontrowersyjny - oświadczył dzisiaj szef gabinetu Andrzeja Dudy Krzysztof Szczerski. Dodał, że ""nie można tworzyć sztucznej wspólnoty, którą narzuca się państwom"".",     ,,
https://wiadomosci.onet.pl/swiat/oredzie-jean-claudea-junckera-o-stanie-unii-europejskiej/v7bzzse,Orędzie Jean-Claude'a Junckera o stanie Unii Europejskiej,"W Parlamencie Europejskim w Strasburgu szef Komisji Europejskiej Jean-Claude Juncker wygłosił orędzie o stanie Unii, po którym odbyła się debata z udziałem europarlamentarzystów. Europoseł PiS Ryszard Legutko zarzucił Junckerowi, że Europajest w gorszym stanie niż wtedy, gdy obejmował rządy w Komisji.",                          ,,
https://wiadomosci.onet.pl/kraj/ardanowski-11-mld-zlotych-dla-rolnikow-do-11-listopada/9byt52j,Będą pieniądze dla poszkodowanych rolników,"W związku z suszą Komisja Europejska zgodziła się na uruchomienie od 16 października zaliczek na poczet dopłat bezpośrednich dla polskich rolników, co pozwoli do końca listopada przekazać im ok. 11 miliardów złotych środków - powiedział dziś minister rolnictwa Jan Krzysztof Ardanowski.",     ,,
https://wiadomosci.onet.pl/swiat/debata-po-oredziu-jean-claudea-junckera-o-stanie-ue/ek1sgnh,Debata po orędziu Jean-Claude'a Junckera o stanie UE,"Dziś przed nami dwa ważne wydarzenia na forum UE. W Parlamencie Europejskim w Strasburgu szef Komisji Europejskiej Jean-Claude Juncker wygłosił orędzie o stanie Unii. W tej chwili trwa nad nim debata z udziałem parlamentarzystów. Następnie w PE odbędzie się głosowanie - po godz. 12.30 - w którym zostanie podjęta decyzja, czy rozpocząć wobec Węgier procedurę określoną w art. 7 Traktatu o Unii Europejskiej w celu przeciwdziałania zagrożeniu wartości leżących u podstaw UE. Zapraszamy na relację!",,,
https://wiadomosci.onet.pl/swiat/viktor-orban-w-pe-debata-nad-wegrami-i-uruchomieniem-art-7/7yefb7x,Sąd nad Orbanem w Parlamencie Europejskim,"Parlament Europejski rozważa uruchomienie procedury art. 7 wobec Węgier. Dziś odbyła się debata na temat praworządności w tym kraju. Liderzy socjalistów, liberałów i zielonych zarzucali rządowi w Budapeszcie łamanie unijnych traktatów. - To obraza honoru węgierskiego narodu - odpierał ataki Viktor Orban.",                         ,,
https://wiadomosci.onet.pl/swiat/viktor-orban-w-parlamencie-europejskim-artykul-7-i-wegry/l39drm5,PE dyskutuje nad uruchomieniem art.7 wobec Węgier. Orban: chcecie wydać wyrok na nasz naród,Dzisiaj w Parlamecie Europejskim w Strasburgu rozpoczęła się debata ws. praworządności na Węgrzech. Poprzedza ona głosowanie nad rezolucją wzywającą do uruchomienia wobec tego kraju art. 7 unijnego traktatu.,         ,,
https://wiadomosci.onet.pl/swiat/wicekanclerz-austrii-proponuje-orbanowi-wspolny-blok-w-pe/mflb4wn,Austria: oferta współpracy dla Orbana,"Wicekanclerz Austrii, przywódca skrajnie prawicowej Austriackiej Partii Wolności (FPOe) Heinz-Christian Strache zaoferował premierowi Węgier Viktorowi Orbanowi stworzenie wspólnego bloku w Parlamencie Europejskim - podała dziś agencja AFP. Strache jest także wicekanclerzem Austrii.",    ,,
https://wiadomosci.onet.pl/swiat/sekretarz-stanu-w-kancelarii-orbana-komentuje-dzialanie-parlamentu-europejskiego/k5ck1xh,Sekretarz stanu w kancelarii Orbana: PE chce złamać Węgry,"Sekretarz stanu w kancelarii premiera Viktora Orbana, Csaba Doemoetoer uważa, że debata i głosowanie w europarlamencie w sprawie projektu rezolucji wzywającej kraje członkowskie UE do uruchomienia art. 7 traktatu unijnego wobec Węgier to próba złamania Węgier.",           ,,
https://wiadomosci.onet.pl/swiat/rzeczniczka-ue-odpowiada-na-slowa-prezydenta-serbii-o-miloseviciu/tfbdqx2,Oburzenie po słowach prezydenta Serbii. Rzeczniczka UE odpowiada na słowa o Miloševiciu,"Oburzenie w państwach sąsiadujących z Serbią wywołało wczorajsze oświadczenie prezydenta Serbii Aleksandra Vučica, wygłoszone podczas wizyty w Kosowie. Przemawiając w Kosovskiej Mitrovicy, mówił, że ""Slobodan Milošević był wielkim przywódcą, który miał najlepsze intencje"".",    ,,
https://wiadomosci.onet.pl/kraj/zrodlo-pap-misja-parlamentu-europejskiego-do-polski-bez-udzialu-ekr/mltpm1p,PAP: delegacja komisji wolności obywatelskich PE w Polsce bez udziału frakcji EKR,"Delegacja komisji wolności obywatelskich PE będzie przebywać w Polsce od 19 do 21 września. Z informacji Polskiej Agencji Prasowej wynika, że w jej składzie nie będzie nikogo z frakcji EKR, do której należy Prawo i Sprawiedliwość. EKR zgłosiła Marka Jurka, ta kandydatura nie została zaakceptowana w głosowaniu koordynatorów.",    ,,
https://wiadomosci.onet.pl/swiat/ue-ostrzega-izrael-przed-wyburzeniem-bezuinskiej-wsi/nrz0gcj,UE ostrzega Izrael przed wyburzeniem beduińskiej wsi: poważne konsekwencje,"Szefowa unijnej dyplomacji Federica Mogherini ostrzegła przed poważnymi konsekwencjami wyburzenia przez Izrael beduińskiej wsi Chan al-Ahmar, które zagroziłyby możliwości zakończenia konfliktu arabsko-izraelskiego na drodze rozwiązania dwupaństwowego.",          ,,
https://wiadomosci.onet.pl/swiat/rezolucja-ws-wegier-w-pe-parlament-europejski-zastosuje-trik/2ny0nwl,Węgierska prasa: w PE szykują się do triku w głosowaniu w sprawie Węgier,"Europosłowie rządzącej na Węgrzech konserwatywnej partii Fidesz podejrzewają, że w Parlamencie Europejskim zostanie zastosowany trik podczas głosowania nad rezolucją w sprawie Węgier – pisze dziś prorządowy dziennik węgierski ""Magyar Idoek"".",         ,,
https://wiadomosci.onet.pl/kraj/forum-ekonomiczne-w-krynicy-jaka-europa-wczoraj-dzis-i-jutro/pjehhvn,"O Unii w Krynicy: „Jeśli nie zdefiniujemy kształtu naszego rozwoju, Europa przegra”","O przeszłości, teraźniejszości i przyszłości UE mówili na finałowej debacie pierwszego dnia Forum Ekonomicznego w Krynicy wpływowi politycy z Europy Środkowo-Wschodniej. W spotkaniu uczestniczył m.in. Stanisław Karczewski, Jan Krzysztof Bielecki, czy minister gospodarki Litwy. - Bardzo się cieszę, że ostatnich latach relacje polsko-litewskie znacząco się poprawiły i wkroczyły w strefę przyjaźni – mówił w rozmowie z Onetem Virginijus Sinkevičius.",                    ,,
https://wiadomosci.onet.pl/tylko-w-onecie/co-dzialacze-pis-sadza-o-wystapieniu-jaroslawa-kaczynskiego/zfl0gw5,Co działacze PiS sądzą o wystąpieniu Jarosława Kaczyńskiego?,,,,
https://wiadomosci.onet.pl/swiat/manfred-weber-otrzymal-poparcie-angeli-merkel-na-szefa-komisji-europejskiej/pvt3z7v,Angela Merkel popiera kandydaturę Manfreda Webera na szefa Komisji Europejskiej,Przewodniczący frakcji Europejskiej Partii Ludowej (EPL) w PE Manfred Weber wyrasta na faworyta w wyścigu o szefostwo KE po przyszłorocznych wyborach do Parlamentu Europejskiego. Polityk otrzymał poparcie kanclerz Angeli Merkel - podają dzisiaj niemieckie media.,         ,,
https://wiadomosci.onet.pl/kraj/polska-otrzymala-dodatkowe-srodki-na-naprawe-skutkow-nawalnic/zx6slgh,12 milionów euro z Unii na usunięcie skutków nawałnic,"Komisja budżetowa Parlamentu Europejskiego przyznała dziś Polsce ponad 12 mln euro z unijnego Funduszu Solidarności. Pieniądze zostaną przeznaczone na naprawę szkód po nawałnicach, które w ubiegłym roku nawiedziły Pomorze, Kujawy i Wielkopolskę.",            ,,
https://wiadomosci.onet.pl/kraj/niemiecki-dziennik-faz-komentuje-slowa-ministra-jaroslawa-gowina/tt07xnf,FAZ o Polsce: nowe apogeum sporu o sądownictwo,"Dziennik ""Frankfurter Allgemeine Zeitung"" odnotowuje słowa ministra Gowina o ignorowaniu wyroków Trybunału w Luksemburgu.",      ,,
https://wiadomosci.onet.pl/swiat/antracyt-z-donbasu-nadal-plynie-na-zachod-traci-polska-i-ukraina-zyskuje-kreml/rdrfx5s,"Antracyt z Donbasu nadal płynie na Zachód. Traci Polska i Ukraina, zyskuje Kreml","Kupowanie antracytu z Donbasu opłaca się, ale jedynie kilku przedsiębiorcom. Polska jako państwo tylko na tym traci - politycznie i wizerunkowo. UE zdaje się ignorować problem, zainterweniowały za to Stany Zjednoczone, nakładając dodatkowe sankcje. Po raz pierwszy dotknęły one firmę zarejestrowaną w Polsce. Ale donbaski antracyt na fałszywych rosyjskich papierach nadal płynie na Zachód - dziennikarze ""Dziennika Gazety Prawnej"" opisali nowy, morski szlak jego przesyłu. Czy chodzi tylko o pieniądze? A może Kreml ma w tym jeszcze inny, propagandowy interes?",                              ,,
https://wiadomosci.onet.pl/kraj/ukraina-poroszenko-chce-by-unia-europejska-odbudowala-donbas/9vc70bw,"Kijów chce, by UE odbudowała Donbas","Prezydent Ukrainy Petro Poroszenko odwiedził Awdiejewkę, miasto leżące niedaleko linii frontu. Tam, w swoim przemówieniu podkreślił, że każdy kraj Unii Europejskiej powinien ""wziąć odpowiedzialność za odbudowę poszczególnych miejscowości w obwodach donieckim i ługańskim"" - informuje ""Rzeczpospolita"".",         ,,
https://wiadomosci.onet.pl/kraj/marek-ast-o-reformie-sadownictwa-wewnetrzna-sprawa-polski/0xv3ne1,Marek Ast: reformowanie wymiaru sprawiedliwości to wewnętrzna sprawa Polski,"Należy mieć nadzieję, że Trybunał Sprawiedliwości w Luksemburgu stanie na stanowisku traktatowym, bo reformowanie wymiaru sprawiedliwości to wewnętrzna sprawa Polski jako państwa członkowskiego UE - powiedział przewodniczący komisji ustawodawczej Marek Ast w wywiadzie dla ""Naszego Dziennika"".",   ,,
https://wiadomosci.onet.pl/kraj/jaroslaw-gowin-sedziowie-sn-zrobili-cos-bez-precedensu/4bfp807,Jarosław Gowin: sędziowie SN zrobili coś bez precedensu,, ,,
https://wiadomosci.onet.pl/swiat/giuseppe-conte-nie-mozemy-poprzec-nowego-budzetu-ue/rgt8bvd,Włochy nie poprą nowego budżetu Unii Europejskiej. Chodzi o migrantów,"Premier Włoch Giuseppe Conte ostrzegł, że w obecnej sytuacji jego rząd nie może poprzeć nowego budżetu UE. To odpowiedź władz w Rzymie na brak reakcji ze strony Unii i państw członkowskich na apel o przyjęcie migrantów ze statku stojącego u wybrzeży Sycylii.",    ,,
https://wiadomosci.onet.pl/swiat/niemiecki-publicysta-krytykuje-politykow-za-prawienie-kazan-polakom/cezfp9r,Niemiecki publicysta: Polskę należy wyprowadzić z kąta,"Niemiecki publicysta Christoph von Marschall uważa, że bez aktywnego udziału Polski niemożliwy będzie dalszy rozwój Europy. Dziennikarz krytycznie ocenia politykę Niemiec w UE i radzi, aby ""Polskę wyprowadzić z kąta"".",                         ,,
https://wiadomosci.onet.pl/kraj/ziobro-kieruje-wniosek-do-tk-ws-przepisow-z-ktorych-skorzystal-sn/963t23k,"Ziobro kieruje wniosek do TK ws. przepisów, z których skorzystał SN ""zawieszając"" stosowanie ustawy","Prokurator Generalny Zbigniew Ziobro skierował wniosek do Trybunału Konstytucyjnego ws. przepisów, na podstawie których Sąd Najwyższy zawiesił niektóre zapisy nowej ustawy o SN - poinformowała dziś w komunikacie Prokuratura Krajowa.",    ,,
https://wiadomosci.onet.pl/swiat/ke-jutro-spotkanie-12-panstw-ue-ws-migracji/0sjs59d,KE: jutro spotkanie 12 państw UE ws. migracji,"KE poinformowała, że jutro w Brukseli odbędzie się spotkanie przedstawicieli krajów UE, na którym ma być omawiany problem migracji, w tym kwestia wysadzania na ląd osób uratowanych na Morzu Śródziemnym. Ma w nim wziąć udział 12 państw członkowskich. Z nieoficjalnych informacji PAP wynika, że Polska najprawdopodobniej nie będzie brała udziału w spotkaniu.",      ,,
https://wiadomosci.onet.pl/swiat/angela-merkel-powalczy-o-stanowisko-szefa-ke-dla-niemca/ewf5mc8,"""Handelsblatt"": Merkel chce, aby Niemiec był nowym szefem KE","Dotychczas uważano, że Niemcy będą zabiegać o stanowisko prezesa Europejskiego Banku Centralnego. ""Handelsblatt"" pisze, że Angeli Merkel bardziej zależy na kierowaniu Komisją. Weber, Altmaier czy może von der Leyen?",          ,,
https://wiadomosci.onet.pl/kraj/sondaz-o-slowach-premiera-morawieckiego-ws-polski-w-ue/8fbzqxe,Sondaż. Czy premier Morawiecki negocjował przystąpienie Polski do UE?,"Wciąż jest głośno o niedawnych słowach premiera Mateusza Morawieckiego. Ankietowani zostali zapytani o to, czy stwierdzenie ""sam negocjowałem przystąpienie do UE"" jest uprawnione? Okazuje się, że ponad połowa ankietowanych uważa, że nie - czytamy w ""Rzeczpospolitej"".",     ,,
https://wiadomosci.onet.pl/swiat/rocznica-paktu-ribbentrop-molotow-ke-przypomina-o-jego-skutkach/f00bj90,Komisja Europejska przypomina o rocznicy paktu Ribbentrop-Mołotow,"Komisja Europejska przypomniała dziś, w przeddzień Europejskiego Dnia Pamięci Ofiar Wszystkich Reżimów Totalitarnych i Autorytarnych, o skutkach paktu Ribbentrop-Mołotow, podpisanego 23 sierpnia 1939 r. przez nazistowskie Niemcy i Związek Radziecki.",   ,,
https://wiadomosci.onet.pl/kraj/czaputowicz-tlumaczy-slowa-mateusza-morawieckiego-dot-wejscia-do-ue/pl5r54j,"Szef MSZ tłumaczy słowa premiera dot. wejścia z UE. ""Oskarżanie, że przypisuje sobie zasługi, jest absurdalne""","Premier Mateusz Morawiecki doskonale wie, na czym polegają negocjacje z UE i swoją wypowiedzią w Sandomierzu chciał właśnie to wyrazić; natomiast oskarżanie go o to, że rzekomo przypisuje sobie nienależne zasługi w procesie akcesji Polski do UE jest absurdalne - powiedział dziś szef MSZ Jacek Czaputowicz.",         ,,
https://wiadomosci.onet.pl/swiat/unijny-komisarz-pierre-moscovici-twierdzi-ze-brexitu-teoretycznie-moze-nie-byc/dgmk1q7,"Może nie być Brexitu? ""Teoretycznie jest szansa""","Komisarz europejski do spraw ekonomicznych i finansowych, Pierre Moscovici, stwierdził w wywiadzie dla radia France Inter, że ""teoretycznie"" jest jeszcze szansa na to, że Brexitu nie dojdzie - informuje ""Rzeczpospolita"".",    ,,
https://wiadomosci.onet.pl/swiat/niemiecki-szef-msz-heiko-maas-wartosci-europejskie-nie-podlegaja-negocjacjom/eshzqt4,Minister spraw zagranicznych Niemiec: wartości europejskie nie podlegają negocjacjom,"Wartości europejskie takie jak wolność, praworządność i poszanowanie praw człowieka nie podlegają negocjacjom - powiedział w rozmowie z ""Gazetą Wyborczą"" szef MSZ Niemiec Heiko Maas. Minister mówił również o swojej wizycie w Auschwitz i spotkaniu z ministrem Jackiem Czaputowiczem.",      ,,
https://wiadomosci.onet.pl/swiat/media-ue-zarzuca-wielkiej-brytanii-szpiegowanie-jej-dzialan-ws-brexitu/92mk0b4,Brytyjskie media: UE zarzuca Londynowi szpiegowanie jej działań ws. Brexitu,"Przedstawiciele władz Unii Europejskiej zarzucają brytyjskim tajnym służbom szpiegowanie ich działań w sprawie Brexitu - poinformował dziś dziennik ""Daily Telegraph"".",     ,,
https://wiadomosci.onet.pl/swiat/wielka-brytania-czy-dojdzie-do-twardego-brexitu/15lb0rb,Wielka Brytania może bezwarunkowo opuścić Unię,"Rośnie ryzyko tzw. twardego Brexitu, czyli wyjścia W. Brytanii z UE bez porozumienia; potrzebna jest zmiana postawy Komisji Europejskiej, jeśli porozumienie ma być osiągnięte - oświadczył dziś brytyjski minister spraw zagranicznych Jeremy Hunt.",       ,,
https://wiadomosci.onet.pl/swiat/europa-srodkowa-zagraza-wartosciom-unii/2exm9tr,Europa Środkowa może zdestabilizować Unię,"Polacy, Czesi i Węgrzy tęsknili długo za zjednoczoną Europą. Wyrazicielami tej tęsknoty byli pisarze i artyści. Teraz Europa Środkowa stała się bastionem nieliberalnej demokracji zagrażającym europejskim wartościom - pisze Wolf Lepenies w ""Die Welt"".",               ,,
https://wiadomosci.onet.pl/swiat/ft-ue-bedzie-walczyc-z-obywatelstwem-na-sprzedaz/77entbh,"""Financial Times"": Unia Europejska uderzy w kraje oferujące ""obywatelstwa na sprzedaż""","Bruksela przygotowuje się do rozprawienia się z tymi rządami w Unii Europejskiej, które przyznają obywatelstwo bogatym ludziom spoza wspólnoty. To dotyczy przede wszystkim praktyki stosowanej np. przez Maltę i Cypr. Działanie Unii w tej materii ma ukrócić proceder prania brudnych pieniędzy z Rosji - informuje ""Financial Times"".",          ,,
https://wiadomosci.onet.pl/tylko-w-onecie/wojna-w-gruzji-czego-nas-nauczyla/t7ykdq9,Czego nas nauczyła wojna w Gruzji?,"Wojna Gruzji z Rosją w 2008 roku trwała zaledwie pięć dni, nie przyniosła wielkich strat w ludziach ani nie zrujnowała kraju. Okazała się jednak przełomowa, bo wyznaczyła nowy paradygmat polityki rosyjskiej. To wtedy Putin poznał wszystkie słabości Zachodu, które zaczął konsekwentnie wykorzystywać. Od ingerencji w Gruzji w dziesięć lat przeszedł drogę aż do ingerencji w wewnętrzne sprawy Stanów Zjednoczonych.",                ,,
https://wiadomosci.onet.pl/swiat/bruksela-trudno-sie-cieszyc-zyciem-w-takim-miescie/hlbjtvx,Bruksela kontra Bruksela,"Lokalni mieszkańcy postrzegają unijną dzielnicę jako niechciane miasto w mieście, pisze Maïa de La Baume dla POLITICO.",                          ,,
https://wiadomosci.onet.pl/swiat/szef-msw-wloch-statek-aquarius-z-migrantami-nie-zobaczy-naszego-portu/wtcgvxb,Włochy: nie wpuścimy do kraju statku ze 142 migrantami,"Szef MSW Włoch Matteo Salvini oświadczył dzisiaj, że jednostka ze 142 migrantami uratowanymi na Morzu Śródziemnym nie zostanie wpuszczona do Włoch. - Ten statek nigdy nie zobaczy włoskiego portu - podkreśla.",    ,,
https://wiadomosci.onet.pl/swiat/alexander-gauland-bannonowi-nie-uda-sie-w-europie/t85rw4t,Alexander Gauland: Bannonowi nie uda się w Europie,"Steve Bannon nie odniesie sukcesu w budowaniu sojuszu podobnie myślących ugrupowań przed wyborami do europarlamentu - powiedział cytowany przez Reutersa Alexander Gauland, lider niemieckiej skrajnie prawicowej partii AfD.",     ,,
https://wiadomosci.onet.pl/swiat/trybunal-sprawiedliwosci-ue-dotarly-do-nas-pytania-sn/vk23757,TSUE: dotarły do nas pytania prejudycjalne SN,Pytania prejudycjalne Sądu Najwyższego wpłynęły dziś do Trybunału Sprawiedliwości UE – poinformował Ireneusz Kolowca z wydziału prasowego TSUE. - Na żadnym etapie postępowania Trybunał nie komentuje rozpoznawanych przez siebie spraw – dodał.,   ,,
https://wiadomosci.onet.pl/swiat/zatonal-ponton-z-migrantami-zginelo-7-dzieci-i-2-kobiety/mk2le0b,Zatonął ponton z migrantami. Zginęło dziewięć osób,"Ponton, którym płynęli migranci, zatonął na Morzu Egejskim u wybrzeży Turcji - poinformowała turecka państwowa agencja informacyjna Anatolia. Życie straciło siedmioro dzieci i dwie kobiety.",,,
https://wiadomosci.onet.pl/swiat/polacy-chca-sluzyc-w-niemieckiej-policji/zd8l130,Polacy chcą służyć w niemieckiej policji,"Obcokrajowcy w niemieckiej policji to drażliwy temat. Berlińska CDU nazywa ich najemnikami. Okazuje się, że najliczniejszą grupą ubiegającą się o pracę w szeregach policji federalnej są Polacy. - Od początku roku do służby w niemieckiej policji federalnej (Bundespolizei) zgłosiło się 379 obcokrajowców z krajów Unii Europejskiej – powiedziała dziennikarzom w środę (8.08.2018) rzeczniczka niemieckiego MSW Eleonora Petermann.",        ,,
https://wiadomosci.onet.pl/kraj/michal-laskowski-o-potencjalnej-odpowiedzialnosci-prezydenta-rp-przed-ts/xh406em,"Rzecznik SN o ""potencjalnej odpowiedzialności prezydenta przed Trybunałem Stanu""","Jeśli prezydent Andrzej Duda i KRS nie zastosują się do postanowienia SN, będzie to ""delikt konstytucyjny"" - uważa rzecznik Sądu Najwyższego. - Będzie to złamanie prawa z potencjalnymi jakimiś formami odpowiedzialności w przyszłości - mówi Michał Laskowski w rozmowie z ""Rzeczpospolitą"", wskazując na konieczność wstrzymania się z decyzjami dotyczącymi przechodzenia sędziów SN w stan spoczynku.",         ,,
https://wiadomosci.onet.pl/swiat/jak-wygladaja-ceny-pradu-w-unii-europejskiej/fcj2c9h,"Ceny prądu w Unii Europejskiej najwyższe w Belgii, najniższe w Bułgarii","Ceny energii elektrycznej w gospodarstwach domowych Unii Europejskiej w 2017 r. były najwyższe w Belgii, gdzie sięgały średnio 28 eurocentów za kilowatogodzinę, a najniższe w Bułgarii, gdzie wyniosły średnio 10 eurocentów. W Polsce było to ok. 15 eurocentów.",    ,,
https://wiadomosci.onet.pl/swiat/policja-ostrzega-przed-konsekwencjami-twardego-brexit/ztnb0lf,Policja ostrzega przed konsekwencjami twardego Brexit,"Brytyjska policja ostrzegła rząd, że tzw. twardy Brexit, czyli opuszczenie UE bez porozumienia ws. relacji handlowych w przyszłości, mógłby doprowadzić do zagrożenia dla bezpieczeństwa publicznego - wynika z listu opublikowanego przez dziennik ""The Times"".",    ,,
https://wiadomosci.onet.pl/swiat/niemcy-kardynal-muller-apeluje-do-ue-ws-polski/rh18k9m,Niemiecki kardynał apeluje do UE ws. Polski,"Moim oczekiwaniem jest, aby przedstawiciele Unii Europejskiej w pełni respektowali polską demokrację i wolność. Polski naród przez setki lat za swoją wolność oddawał życie i cierpiał. Na Polskę trzeba spoglądać z perspektywy jej własnej historii i podziwiać za to, czego we własnej historii doświadczyła - powiedział w rozmowie z Radiem Nadzieja kardynał Gerhard Ludwig Muller, były prefekt Kongregacji Nauki Wiary.",   ,,
https://wiadomosci.onet.pl/swiat/osoby-o-najnizszych-zarobkach-gonia-klase-srednia-w-calej-unii-europejskiej/0d6wrnt,Osoby o najniższych zarobkach gonią klasę średnią w całej Unii Europejskiej,"Nierówności dochodowe wśród mieszkańców Unii Europejskiej są mniejsze niż dekadę temu. Ten wniosek płynie z opracowania brukselskiego instytutu badawczego Bruegel - podaje ""Dziennika Gazeta Prawna"".",     ,,
https://wiadomosci.onet.pl/tylko-w-onecie/ue-bez-wielkiej-brytanii-orzechowski-o-brexicie/61g9051,Marek Orzechowski: zwolennicy Brexitu chcieli ukryć prawdę,"- Nieprzemyślany krok Londynu ma i będzie miał pozytywne następstwa dla naszej wspólnoty. Kiedy kwiat Brexitu zakwitnie całą swoją urodą w ciągu pierwszych dwóch lat po wyjściu, wówczas wszyscy przekonamy się, w jak dobrej rodzinie żyjemy. Nie jest ona bez skaz i problemów, ale tworzy nam warunki do lepszego życia - przekonuje w rozmowie z Onetem Marek Orzechowski, mieszkający w Brukseli dziennikarz i pisarz.",                          ,,
https://wiadomosci.onet.pl/kraj/kazdy-sedzia-bedzie-mogl-wstrzymac-kazda-ustawe/hzlxjv8,Każdy sędzia będzie mógł wstrzymać każdą ustawę?,"""Groźne prawo precedensu"" - tak o ostatniej decyzji Sądu Najwyższego pisze dzisiejszy ""Dziennik Gazeta Prawna"". Dlaczego? Bowiem każdy sędzia w Polsce może zamrozić stosowanie ustawy w całym kraju, a tym samym unicestwić obowiązujące przepisy - czytamy.",       ,,
https://wiadomosci.onet.pl/kraj/szybka-reakcja-unijnego-trybunalu-na-pytania-sadu-najwyzszego/0bbdct2,Szybka reakcja Luksemburga na pytania Sądu Najwyższego,"Trybunał Sprawiedliwości Unii Europejskiej priorytetowo potraktuje pytania Sądu Najwyższego - informuje dzisiejsza ""Rzeczpospolita"".",       ,,
https://wiadomosci.onet.pl/tylko-w-onecie/prof-miroslaw-wyrzykowski-o-zmianach-w-sadownictwie-wywiad/6d2tq5t,Prof. Wyrzykowski: Nie mamy kryzysu konstytucyjnego. Mamy wojnę z konstytucją,"Jako godne wielkiego podziwu z punktu widzenia sztuki prawniczej prof. Mirosław Wyrzykowski ocenia pytania, jakie Sąd Najwyższy zadał Trybunałowi Sprawiedliwości Unii Europejskiej. Nasz rozmówca podkreśla, że sąd miał pełne prawo i obowiązek te pytania zadać. - Nie mogli dopuścić do powstania sytuacji nieodwracalnej, czyli do tego, by ""przymusowo"" usunięci sędziowie Sądu Najwyższego - nawet po pomyślnym wyroku TSUE - nie mieliby dokąd wrócić, bo ich miejsca byłyby już zajęte - mówi były sędzia TK w stanie spoczynku.",                          ,,
https://wiadomosci.onet.pl/kraj/sebastian-kaleta-sedziowie-sn-chca-by-tsue-rozstrzygnal-cos-co-rozstrzygnal-juz/89xr2ed,"Sebastian Kaleta: sędziowie SN chcą, by TSUE rozstrzygnął coś, co rozstrzygnął już polski TK","Sąd Najwyższy zwrócił się do Trybunału Sprawiedliwości UE z pięcioma prejudycjalnymi pytaniami oraz zdecydował się zawiesić stosowanie trzech przepisów ustawy o SN dotyczących o przechodzeniu w stan spoczynku sędziów SN, którzy przekroczyli 65. rok życia.",   ,,
https://wiadomosci.onet.pl/kraj/pap-polska-odrzuca-zarzuty-ke-dot-ustawy-o-sn/4yncg8n,Polska przekazała KE odpowiedź ws. ustawy o Sądzie Najwyższym,Komisja Europejska otrzymała od Polski odpowiedź na pierwszy etap wszczętej procedury w sprawie naruszenia prawa UE w związku z ustawą o Sądzie Najwyższym i będzie analizować ten dokument - informuje rzeczniczka KE Natasha Bertaud.,        ,,
https://wiadomosci.onet.pl/swiat/hiszpania-naplyw-migrantow-juncker-wysyla-komisarza-ue/f2cp81m,Migranci napływają do Hiszpanii. Jean-Claude Juncker wysyła specjalnego komisarza,"Dimitris Awramopulos, unijny komisarz ds. migracji, pojedzie do Hiszpanii na prośbę szefa KE Jean-Claude'a Junckera. Ma to związek z napływem migrantów do tego kraju. Juncker listownie zapewnił premiera Hiszpanii o unijnej solidarności.",         ,,
https://wiadomosci.onet.pl/swiat/brytyjczycy-w-unijnej-dyplomacji-beda-musieli-wrocic-z-placowek/nsqenqe,Brytyjczycy w unijnej dyplomacji będą musieli wrócić z placówek,Obywatele Wielkiej Brytanii pracujący w unijnej służbie dyplomatycznej będą musieli w przyszłym roku wrócić z placówek do Brukseli. Mimo Brexitu większość nie straci jednak swoich miejsc pracy.,       ,,
https://wiadomosci.onet.pl/swiat/wlosi-odsylaja-nielegalnych-migrantow-do-libii/t9pk28y,Czy Włosi łamią prawo? Odsyłają statki z uchodźcami do Libii,"Bez zbadania, czy komuś przysługuje azyl, czy nie, włoski statek przypuszczalnie po raz pierwszy odesłał uchodźców uratowanych w Morzu Śródziemnym z powrotem do Libii.",       ,,
https://wiadomosci.onet.pl/tylko-w-onecie/andrzej-stankiewicz-weryfikuje-7-teorii-jaroslawa-kaczynskiego/m5xb0w6,Siedem teorii Kaczyńskiego o sędziach. Onet weryfikuje wypowiedzi prezesa PiS,"Rozgrywkę Jarosława Kaczyńskiego z Sądem Najwyższym można porównać do meczu w piłkę nożną. Z tą różnicą, że to Kaczyński jest arbitrem i napastnikiem jednocześnie. Korzystając z tej okazji, najpierw zmienił zasady gry, a potem ogłosił z triumfem, że złapał sędziów na spalonym.",                                                   ,,
https://wiadomosci.onet.pl/swiat/wlochy-sledztwo-przeciwko-organizacjom-ratujacym-nielegalnych-migrantow/m8hyzlh,Włosi prowadzą śledztwo przeciwko organizacjom ratującym nielegalnych migrantów,"Ponad 20 aktywistów NGO znalazło się w centrum zainteresowania włoskiego wymiaru sprawiedliwości. Połowa z nich to członkowie niemieckiego statku ""Iuventa"" ratującego rozbitków na pełnym morzu.",  ,,
https://wiadomosci.onet.pl/kraj/konrad-szymanski-tsue-stwierdzil-jasno-ze-ogolne-kontrowersje-dot-wymiaru/pxw90q2,"Konrad Szymański: TSUE stwierdził jasno, że ogólne kontrowersje dot. wymiaru sprawiedliwości nie mogą być podstawą do wstrzymania ENA","Wiceszef MSZ ds. europejskich Konrad Szymański ocenił, że ""TSUE stwierdził jasno, że ogólne kontrowersje dotyczące wymiaru sprawiedliwości nie mogą być podstawą do wstrzymania się od wykonania Europejskiego Nakazu Aresztowania. Odniósł się w ten sposób do środowego wyroku Trybunału Sprawiedliwości UE. - Nie możemy zgodzić się w jakiś milczący sposób na to, że Komisja Europejska, czy wręcz Unia będzie dyktowała warunki - dodał Szymański, mówiąc o reformie polskiego sądownictwa.",               ,,
https://wiadomosci.onet.pl/swiat/viktor-orban-o-wyborach-do-parlamentu-europejskiego-2019-i-ue/ng1pl23,Viktor Orban: wybory do parlamentu UE mogą być tektonicznym wstrząsem,"Zdaniem Viktora Orbana głosowanie w 2019 roku musi dowieść, że istnieje alternatywa dla demokracji liberalnej, która jego zdaniem jest ""liberalną niedemokracją"". Ocenił również, że wybory do Parlamentu Europejskiego w 2019 roku mogą być ""tektonicznym wstrząsem"", a sama UE prowadzi wobec Kremla ""prymitywną politykę"".",        ,,
https://wiadomosci.onet.pl/swiat/hiszpania-przyplynelo-1-200-migrantow-rekord/pyhcpkr,Do Hiszpanii przypłynęła rekordowa ilość migrantów w ciągu jednej doby,Tylko od wczoraj do dzisiejszego poranka do Hiszpanii przypłynęło ponad 1200 nielegalnych migrantów. Łodziami do brzegów samej Andaluzji dotarło w ciągu doby 1000 osób z Maroka i był to rekordowy dzień pod względem napływu migrantów drogą wodną.,          ,,
https://wiadomosci.onet.pl/swiat/szef-msz-polski-w-niemieckiej-prasie-polska-jest-proeuropejska/x974zly,"Jacek Czaputowicz w ""Neue Osnabrücker Zeitung"": jesteśmy najbardziej proeuropejskim państwem UE","Szef polskiej dyplomacji nie uważa, by wartości europejskie były w Polsce zagrożone. Jacek Czaputowicz nazwał Polskę najbardziej proeuropejskim z państw członkowskich UE. ""Jesteśmy zdecydowanymi proeuropejczykami, bez żadnego ale"" – stwierdził na łamach dzisiejszego wydania dziennika ""Neue Osnabrücker Zeitung"".",   ,,
https://wiadomosci.onet.pl/swiat/donald-trump-o-porozumieniu-z-europa-ws-handlu/vgtm02e,Donald Trump: mamy nadzieję na wypracowania porozumienia z Europą ws. handlu,"Prezydent USA Donald Trump, który spotyka się dziś w Waszyngtonie z szefem Komisji Europejskiej Jean-Claude'em Junckerem, powiedział przed rozpoczęciem rozmów, że ma nadzieję, iż uda się wypracować uczciwe porozumienia z Europą ws. handlu.",     ,,
https://wiadomosci.onet.pl/swiat/jan-kanthak-sentencja-wyroku-tsue-bliska-stanowiska-polskiego-rzadu/5pp5z2l,Rzecznik Ministerstwa Sprawiedliwości: sentencja wyroku TSUE bliska stanowiska polskiego rządu,"""Irlandzki sąd nie może automatycznie odmówić wydania Polsce członka mafii narkotykowej"" - napisał na Twitterze rzecznik prasowy resortu sprawiedliwości Jan Kanthak. ""Sentencja wyroku Trybunału Sprawiedliwości UE jest bliska stanowiska polskiego rządu"" - dodał.",        ,,
https://wiadomosci.onet.pl/swiat/jean-claude-juncker-o-spotkaniu-z-donaldem-trumpem/wb8n9be,Jean-Claude Juncker przed spotkaniem z Donaldem Trumpem: liczę na ofertę prezydenta,"Szef Komisji Europejskiej Jean-Claude Juncker nie ma żadnych obaw przed spotkaniem z Donaldem Trumpem w Białym Domu. Jak powiedział wczoraj w wywiadzie dla niemieckiej telewizji ZDF, jest możliwe, że prezydent USA będzie miał jakąś propozycję.",     ,,
https://wiadomosci.onet.pl/swiat/ue-odrzuca-biala-ksiege-theresy-may-co-to-oznacza-dla-polski-artykul/30c6fkf,UE odrzuca białą księgę Theresy May. Co to oznacza dla Polski?,"Biała księga zaprezentowana przez Theresę May przekracza czerwone linie, które od początku brexitowych negocjacji były tak wyraźnie formułowane przez Unię. Byłoby jednak dziwne, gdyby znalazła ona uznanie w Warszawie - informuje ""Rzeczpospolita"".",     ,,
https://wiadomosci.onet.pl/swiat/ue-polacy-nie-otrzymali-zadnego-nowego-stanowiska-w-placowkach-dylomatycznych-artykul/wh77bnv,UE: Polacy nie otrzymali żadnego nowego stanowiska w placówkach dylomatycznych,"Polscy dyplomaci nie zdobyli ani jednego z dostępnych stanowisk szefów i zastępców szefów delegatur Europejskiej Służby Działań Zewnętrznych. Miejsc było 24, Polacy starali się o cztery – informuje reporter RMF FM Grzegorz Kwolek.",    ,,
https://wiadomosci.onet.pl/kraj/koniec-z-czarnymi-plombami-w-unii-czy-w-polsce-bedzie-mozna-ich-nadal-uzywac/f6ntvrt,Koniec z czarnymi plombami w Unii. Czy w Polsce będzie można ich nadal używać?,Dentyści nie mogą już zakładać amalgamatowych plomb dzieciom oraz kobietom w ciąży i karmiącym. Zakaz wprowadziło rozporządzenie Parlamentu Europejskiego - poinformowała Komisja Stomatologiczna Naczelnej. Obecnie trwają prace nad dostosowaniem polskiego prawa do unijnego. Mogą zająć kilka miesięcy.,      ,,
https://wiadomosci.onet.pl/swiat/komisja-europejska-czeka-na-refleksje-polski-w-sprawie-sadu-najwyzszego-artykul/99mv8vb,Komisja Europejska czeka na refleksję Polski w sprawie Sądu Najwyższego,"- Wiecie, gdzie jesteśmy w sprawie Polski - wciąż czekamy na refleksję polskiego rządu w sprawie ostatnich wydarzeń dotyczących Sądu Najwyższego - powiedziała dziś unijna komisarz ds. sprawiedliwości Viera Jourova podczas konferencji prasowej w Brukseli. Wyraziła też zaniepokojenie sytuacją w Rumunii.",       ,,
https://wiadomosci.onet.pl/swiat/frans-timmermans-odpowiada-donaldowi-trumpowi-artykul/w5mly22,Frans Timmermans odpowiada Trumpowi: UE i USA nigdy wzajemnie się nie porzucą,"Unia Europejska i Stany Zjednoczone nigdy wzajemnie się nie porzucą - oświadczył wiceszef Komisji Europejskiej Frans Timmermans w odpowiedzi na słowa amerykańskiego prezydenta Donalda Trumpa, że UE to wróg USA, jeśli chodzi o handel.",      ,,
https://wiadomosci.onet.pl/swiat/wloski-rzad-zgoda-kilku-krajow-na-przyjecie-migrantow-to-nasze-zwyciestwo-artykul/yxt669t,Włoski rząd: zgoda kilku krajów na przyjęcie migrantów to nasze zwycięstwo,"Za swoje ""polityczne zwycięstwo"" uznał rząd Włoch wynik prowadzonej przez siebie ofensywy dyplomatycznej, która doprowadziła do tego, że pięć krajów UE - Francja, Niemcy, Malta, Hiszpania i Portugalia - przyjmie po 50 migrantów z 450 przybyłych w rejon Sycylii.",     ,,
https://wiadomosci.onet.pl/swiat/donald-tusk-ameryka-i-ue-to-najlepsi-przyjaciele/lvkxrhr,Donald Tusk: Ameryka i UE to najlepsi przyjaciele,"Ameryka i Unia Europejska to najlepsi przyjaciele. Ktokolwiek twierdzi, że jesteśmy wrogami, rozsiewa fałszywe informacje - napisał dziś na Twitterze szef Rady Europejskiej Donald Tusk.",  ,,
https://wiadomosci.onet.pl/swiat/premier-wloch-do-szefa-ke-nie-bierzemy-na-siebie-calego-ciezaru-migracji/bfd8bjc,Premier Włoch do szefa KE: nie bierzemy na siebie całego ciężaru migracji,"Premier Włoch Giuseppe Conte w liście do szefa Komisji Europejskiej Jean-Claude'a Junckera i przewodniczącego Rady Europejskiej Donalda Tuska napisał, że jego kraj nie będzie dalej brał na siebie całego ciężaru przyjmowania migrantów - podała agencja ANSA. Wieczorem poinformowano, że Francja i Malta przyjmą po 50 migrantów z 450-osobowej grupy, która na pokładzie kutra przypłynęła z Libii i dotarła w rejon Sycylii. O porozumieniu z obu krajami poinformował Conte.",     ,,
https://wiadomosci.onet.pl/kraj/donald-tusk-w-faktach-po-faktach-prosilem-morawieckiego-o-spotkanie-ws-ustawy-o-ipn/2j86rj7,"Donald Tusk w ""Faktach po Faktach"": prosiłem Morawieckiego o spotkanie ws. ustawy o IPN","- Gdyby Jarosław Kaczyński zdecydował się kandydować (na prezydenta - red.), nie wahałbym się ani chwili - mówił w ""Faktach po Faktach"" Donald Tusk. Pytany, czy zatem rzuca wyzwanie prezesowi, odparł: ""Musicie państwo spytać Jarosława Kaczyńskiego, czy przyjmuje takie wyzwanie"". Przewodniczący Rady Europejskiej mówił również, że w Brukseli prosił premiera Morawieckiego o spotkanie w sprawie ustawy o IPN. Ten miał jednak odmówić.",,,
https://wiadomosci.onet.pl/swiat/prof-roman-kuzniar-o-komitywie-trumpa-i-putina/phm6dy8,"Co Unia Europejska zrobi z powstająca osią ""Trumputin""?","Prof. Roman Kuźniar napisał, że ""Unia może pójść w polityczną rozsypkę, jeśli Trump i Putin wejdą w komitywę. Jego zdaniem ważną tego konsekwencją będzie zbliżenie niemiecko-rosyjskie.",             ,,
https://wiadomosci.onet.pl/swiat/hiszpania-przyjmie-blisko-20-tys-uchodzcow/dg9rngx,Hiszpania przyjmie blisko 20 tys. uchodźców,"Liczba uchodźców, jakich przyjmie Hiszpania, została ustalona w 2015 r. z Komisją Europejską w ramach tzw. obowiązkowych kwot ich rozdziału. Hiszpański rząd zamierza ugościć dokładnie 19,5 tys. uchodźców.",       ,,
https://wiadomosci.onet.pl/swiat/donald-trump-spotkanie-z-putinem-moze-byc-najlatwiejszym-w-czasie-podrozy-po-europie/7lqhprq,Donald Trump: spotkanie z Putinem może być najłatwiejszym w czasie podróży po Europie,"Spotkanie z Putinem może być najłatwiejszym w czasie podróży po Europie - powiedział Donald Trump. Prezydent USA stwierdził, że ""nie może teraz powiedzieć"", czy Władimir Putin jest jego przyjacielem lub wrogiem. Zaznaczył, że jest on ""rywalem"".",        ,,
https://wiadomosci.onet.pl/swiat/nato-i-ue-podpisaly-wspolna-deklaracje-w-sprawie-bezpieczenstwa/1vvvx27,NATO i UE podpisały wspólną deklarację w sprawie bezpieczeństwa,"Sekretarz generalny NATO i szefowie instytucji UE podpisali dziś deklarację w sprawie bezpieczeństwa europejskiego. Szef Rady Europejskiej Donald Tusk mówił, zwracając się do prezydenta Donalda Trumpa, że USA powinny szanować swoich sojuszników.",                ,,
https://wiadomosci.onet.pl/swiat/wielka-brytania-minister-ds-brexitu-ustapil-ze-stanowiska/fstn5tp,Wielka Brytania: minister ds. brexitu ustąpił ze stanowiska,"Brytyjskie media poinformowały, że minister ds. wyjścia Wielkiej Brytanii z Unii Europejskiej David Davis zrezygnował ze stanowiska. Dymisję złożył także jego zastępca - Steve Baker.",    ,,
https://wiadomosci.onet.pl/swiat/unia-do-uchodzcow-wracajcie-do-domu-i-zostancie-tam-komentarz/psqfk13,Unia do uchodźców: wracajcie do domu i zostańcie tam,,                        ,,
https://wiadomosci.onet.pl/swiat/rzad-wielkiej-brytanii-ma-nowa-propozycje-brexitu/gd5w0nf,Londyn ma nową propozycję brexitu,"Po licznych zawirowaniach i sporach rząd Theresy May opracował własną propozycję brexitu. Zakłada ona, że Wielka Brytania nawet po opuszczeniu UE będzie blisko związana z europejskim rynkiem dóbr. Dzięki temu niezakłócony pozostanie handel transgraniczny i dostawy między Wielką Brytanią a UE. Londyn przejmie poza tym unijne przepisy i standardy produkcji – co będzie gwarantowane we ""wspólnym zbiorze przepisów"".",   ,,
https://wiadomosci.onet.pl/kraj/polska-blokuje-wjazd-do-ue-lidera-amerykanskich-neonazistow/dvwj2e8,Polska blokuje wjazd do UE lidera amerykańskich neonazistów,Polska wydała zakaz wjazdu do strefy Schengen dla jednego z liderów amerykańskich neonazistów i zwolenników supremacji rasowej Richarda Spencera., ,,
https://wiadomosci.onet.pl/tylko-w-onecie/roza-thun-premier-morawiecki-robi-polakom-gebe-bandytow/089elgp,"Róża Thun: premier Morawiecki robi Polakom ""gębę bandytów""","To, co wyprawia ten rząd, jest nie tylko dla nas, ale także dla wielu Europejczyków bardzo bolesnym tematem. Premier Morawiecki robił tam nam, Polakom, gębę bandytów – powiedziała Platformy Obywatelskiej Róża Thun w programie Onet Rano. Europosłanka nawiązała w ten sposób do niedawnego wystąpienia premiera Mateusza Morawieckiego w PE, po którym wielu europosłów pytało go o stan praworządności w Polsce, ale nie otrzymało odpowiedzi.",        ,,
https://wiadomosci.onet.pl/swiat/unia-europejska-przedluzyla-sankcje-wobec-rosji/6x6syzt,Unia Europejska przedłużyła sankcje wobec Rosji,"W ubiegłym tygodniu na szczycie unijnym przywódcy dali zielone światło dla przedłużenia sankcji wobec Rosji. Dziś ta decyzja została sformalizowana, a kraje członkowskie Unii Europejskiej zdecydowały o przedłużeniu sankcji za aneksję Krymu i agresję na wschodzie Ukrainy do 31 stycznia 2019 r. – poinformowały służby prasowe Rady UE.",     ,,
https://wiadomosci.onet.pl/swiat/guy-verhofstadt-dla-premiera-polski-ue-to-bankomat/pdrmbqy,Guy Verhofstadt: dla premiera Mateusza Morawieckiego UE to bankomat,"Nie wystarczy tylko lubić unijne pieniądze, tylko trzeba także akceptować unijne wartości. Jedno wiąże się z drugim - mówi Guy Verhofstadt w rozmowie z Deutsche Welle.",           ,,
https://wiadomosci.onet.pl/kraj/nieoficjalnie-bedzie-kolejne-wysluchanie-polski-w-ramach-art-7/kd5rwny,Nieoficjalnie: będzie kolejne wysłuchanie Polski w ramach art. 7,"Przedstawiciele państw członkowskich zdecydowali, że we wrześniu odbędzie się kolejne, drugie wysłuchanie Polski w ramach procedury z art. 7 unijnego traktatu - poinformowało Polską Agencję Prasową unijne źródło dyplomatyczne.",   ,,
https://wiadomosci.onet.pl/kraj/ambasador-francji-o-dyrektywie-w-sprawie-praw-autorskich/2speee2,Ambasador Francji o dyrektywie w sprawie praw autorskich,"- Zasadniczo chodzi o to, aby właściciele wielki platform w sieci podpisali umowy licencyjne z tymi, którzy produkują treści - mówi o unijnej dyrektywie w sprawie praw autorskich ambasador Francji Pierre Lévy. W wywiadzie dla ""Rzeczpospolitej"" tłumaczy jej cel i jakie mogą być konsekwencje zrezygnowania z niej.",    ,,
https://wiadomosci.onet.pl/tylko-w-onecie/pawel-kowal-o-morawieckim-w-pe-anachroniczna-argumentacja/06b0h6w,Paweł Kowal: Argumentacja premiera - anachroniczna. Zestaw starych sloganów,"Jako brnięcie od kryzysu do kryzysu ocenił ostatnie działania polskiego rządu były wiceszef MSZ i były europoseł, Paweł Kowal. W jego ocenie dzisiejsze wystąpienie premiera Morawieckiego w PE opierało się na argumentach, których używali polscy negocjatorzy w rozmowach z Unią blisko ćwierć wieku temu.",          ,,
https://wiadomosci.onet.pl/kraj/premier-odwolal-spotkanie-z-polskimi-pracownikami-instytucji-ue-wszystko-przez/qjqhqbh,Premier odwołał spotkanie z polskimi pracownikami instytucji UE. Wszystko przez koszulki?,"Według informacji, które na Twitterze podali m.in. Bogdan Zdrojewski i Kamila Gasiuk-Pihowicz, premier Morawiecki odwołał (lub - jak podaje posłanka Nowoczesnej - znacznie skrócił) zaplanowane na dziś spotkanie z polskimi pracownikami instytucji unijnych. Powodem tej decyzji miały być koszulki, które włożyła część czekających na Morawieckiego osób.",      ,,
https://wiadomosci.onet.pl/swiat/prasa-o-kryzysie-merkel-seehofer-odroczenie-konfrontacji/9xvw81f,Prasa o kryzysie Merkel-Seehofer: odroczenie konfrontacji,"Sporem między kanclerz Angelą Merkel a szefem MSW Horstem Seehoferemna była polityka migracyjnej. Niemiecka prasa ocenia, że porozumienie zawarte finalnie między CDU i CSU to ""zaledwie odroczenie konfrontacji"".",          ,,
https://wiadomosci.onet.pl/swiat/politycy-opozycji-krytykuja-wystapienie-premiera-morawieckiego-w-pe/7xxyvt2,Europosłowie opozycji o wystąpieniu Mateusza Morawieckiego w PE,"Dziś w Parlamencie Europejskim głos zabrał premier RP. W trakcie przemówienia, a później dyskusji, jaka odbyła się na sali, Mateusz Morawiecki odpowiadał na pytania m.in. dotyczące reformy sądownictwa w Polsce, czy wizji, jaką rząd ma w odniesieniu do UE. - Same kłamstwa, same insynuacje – komentuje Barbara Kudrycka z PO.",      ,,
https://wiadomosci.onet.pl/swiat/co-dalej-z-uchodzcami-niemcy-przygotowuja-umowy-z-panstwami-ue/7z8eknc,MSW Niemiec: będą umowy z państwami UE ws. migracji,"Niemcy pracują nad przygotowaniem umów z innymi krajami UE, by odsyłać uchodźców do tych państw Wspólnoty, w których po raz pierwszy złożyli oni swoje wnioski o azyl - oświadczyła rzeczniczka niemieckiego MSW.",    ,,
https://wiadomosci.onet.pl/swiat/co-zmieniaja-przepisy-o-prawie-autorskim-i-prawach-pokrewnych/dh6veeg,Europejskie przepisy o prawie autorskim i prawach pokrewnych. O co rzeczywiście chodzi?,"Od półtora roku UE pracuje nad opublikowanym przez Komisję Europejską we wrześniu 2016 roku projektem dyrektywy w sprawie praw autorskich na jednolitym rynku cyfrowym. Projekt przewiduje m.in. wprowadzenie prawa pokrewnego dla wydawców prasy (art. 11), a także obowiązek zawarcia umów licencyjnych z autorami lub producentami (art. 13) przez platformy, na których internauci mogą umieszczać utwory chronione prawem autorskim. Nowa regulacja aktualizować przepisy o prawie autorskim dla dostosowania tych regulacji do rozwoju cyfrowego rynku i mediów oraz gwarantować sprawiedliwe wynagradzanie artystów i dziennikarzy.",                 ,,
https://wiadomosci.onet.pl/kraj/jacek-czaputowicz-jestesmy-gotowi-do-wspolpracy-z-niemcami/8frmvnm,Szef MSZ: w ramach istniejącego prawa jesteśmy gotowi do współpracy z Niemcami ws. migracji,"Mamy granicę zewnętrzną UE i musimy chronić granic, dlatego, jeśli przez Polskę do Niemiec przedostaną się migranci, jesteśmy gotowi do współpracy z Niemcami w ramach istniejącego prawa - tak szef MSZ Jacek Czaputowicz odniósł się do porozumienia ws. migracji zawartego w Niemczech.",       ,,
https://wiadomosci.onet.pl/swiat/niemcy-merkel-i-seehofer-osiagneli-kompromis-ws-migracji/cf54h1k,Niemcy: Merkel i Seehofer osiągneli kompromis ws. migracji,"Zakończył się spór o migrację Kanclerz Angeli Merkel (CDU) i szefa bawarskiej CSU Horsta Seehofera. Lider CSU, choć wcześniej zgłaszał zamiar dymisji z funkcji szefa MSW, zmienił zdanie po dzisiejszych rozmowach z Merkel - poinformował Reuters.",  ,,
https://wiadomosci.onet.pl/swiat/wzrosnie-pozycja-dziennikarzy-w-walce-o-prawa-autorskie/9rknz9j,Wzrośnie pozycja dziennikarzy w walce o prawa autorskie?,"Według źródeł unijnych, do których dotarła ""Rzeczpospolita"", w zreformowanej dyrektywie nie znajdzie się podatek od linków, którymi udostępnia się chronione prawem artykuły.",     ,,
https://wiadomosci.onet.pl/kraj/marek-kuchcinski-przed-nami-potrzeba-wzmocnienia-tzw-sily-miekkiej/rqphrrb,Marek Kuchciński: przed nami potrzeba wzmocnienia tzw. siły miękkiej,"Marszałek Sejmu podkreślił na spotkaniu z ambasadorami RP, że gospodarka oraz armia to czynniki ""tzw. twardej siły każdego państwa"". - Przed nami staje potrzeba wzmocnienia tzw. siły miękkiej - atrakcyjności wizerunku Polski, postrzegania naszej historii i siły dyplomacji publicznej - mówił Marek Kuchciński.",   ,,
https://wiadomosci.onet.pl/swiat/iom-ponad-tysiac-migrantow-zginelo-na-morzu-od-poczatku-roku/3xjgwbl,IOM: ponad tysiąc migrantów zginęło na morzu od początku roku,"Ponad tysiąc osób zginęło od początku roku na Morzu Śródziemnym podczas próby przedostania się do Europy - informuje dzisiaj Reuters, powołując się na dane Międzynarodowej Organizacji ds. Migracji (IOM). Ruch migracyjny na tym szlaku wzrósł w ciągu kilku ostatnich dni.",     ,,
https://wiadomosci.onet.pl/kraj/rzeczniczka-rzadu-jestesmy-przekonani-ze-praworzadnosc-nie-jest-zagrozona/swmc39k,"Rzeczniczka rządu: jesteśmy przekonani, że praworządność nie jest zagrożona","- Zostaliśmy zobligowani do reformy sądownictwa przez wyborców i dotrzymamy danej im obietnicy - powiedziała rzeczniczka rządu Joanna Kopcińska, komentując dzisiejszą decyzję Komisji Europejskiej o wszczęciu procedury naruszeniowej wobec Polski.",       ,,
https://wiadomosci.onet.pl/kraj/jan-rokita-zacietosc-opozycji-budzi-w-brukseli-konsternacje-to-precedens-w-ue/kx2h61v,Jan Rokita: Zaciętość opozycji budzi w Brukseli konsternację. To precedens w UE,"""Zaciętość i nieprzejednanie akcji zainspirowanej oraz koordynowanej przez PO musi budzić w Brukseli niejaką konsternację"" - uważa Jan Rokita. Były polityk skomentował na łamach tygodnika ""Sieci"" strategię lidera PO Grzegorza Schetyny w sprawie rozpatrywania przez unijne instytucje reformę wymiaru sprawiedliwości.",      ,,
https://wiadomosci.onet.pl/swiat/donald-trump-unia-europejska-jest-tak-samo-szkodliwa-jak-chiny/8lwdf0x,Donald Trump: Unia Europejska jest tak samo szkodliwa jak Chiny,"Donald Trump w rozmowie z telewizją Fox News stwierdził, że Unia Europejska ""chyba jest tak samo szkodliwa jak Chiny"" w kwestii handlu. Prezydent USA zapowiedział też, że nałoży sankcje na europejskie firmy robiące interesy z Iranem.",       ,,
https://wiadomosci.onet.pl/swiat/rzecznik-msz-zaprzecza-by-polska-zgodzila-sie-na-przyjecie-uchodzcow-z-niemiec/b3vw27m,"Rzecznik MSZ zaprzecza, by Polska zgodziła się na przyjęcie uchodźców z Niemiec","Angela Merkel w liście do koalicjantów stwierdziła, że 14 państw UE, w tym Polska, zaoferowały przyjęcie uchodźców z innych krajów członkowskich. - Polska nie zawarła żadnego porozumienia dotyczącego przyjmowania odsyłanych z Niemiec osób ubiegających się o azyl - powiedział wczoraj wieczorem agencji Reutera rzecznik MSZ Artur Lompart.",      ,,
https://wiadomosci.onet.pl/swiat/rosnie-liczba-brytyjczykow-ktorzy-aplikuja-o-obywatelstwa-ue/cw0xntp,"Rośnie liczba Brytyjczyków, którzy aplikują o obywatelstwa UE",Od referendum w sprawie wyjścia Wielkiej Brytanii z Unii Europejskiej w 2016 roku rośnie liczba Brytyjczyków ubiegających się o obywatelstwa innych państw członkowskich Wspólnoty - ustaliła BBC na podstawie danych z 17 krajów UE.,    ,,
https://wiadomosci.onet.pl/swiat/kryzys-polityczny-angeli-merkel-kanclerz-uratowana/2ncttc0,Odwołana rewolucja. Merkel uratowana?,Czy to by było na tyle? Merkel uratowana? Kryzys rządowy zażegnany? To nie takie proste - pisze dla Deutsche Welle Jens Thurau.,      ,,
https://wiadomosci.onet.pl/swiat/szef-ke-nie-ma-decyzji-o-uruchomienieniu-procedury-wobec-polski/y1z3xvc,Jean-Claude Juncker: nie ma decyzji ws. Polski,,          ,,
https://wiadomosci.onet.pl/tylko-w-onecie/podsumowanie-tygodnia-najwazniejsze-wydarzenia-na-swiecie/xd74dxc,Podsumowanie tygodnia: najważniejsze wydarzenia na świecie,,,,
https://wiadomosci.onet.pl/swiat/wszystkie-polskie-bitwy-w-wojnie-z-unia-o-reforme-sadownictwa/v5rcwvq,Wszystkie bitwy w polskiej wojnie z Unią o reformę sądownictwa,,                                           ,,
https://wiadomosci.onet.pl/kraj/czy-nalezy-obawiac-sie-unijnej-dyrektywy-dot-prawa-autorskiego/jm91cn2,Cenzura internetu czy konieczna zmiana? Dlaczego unijna dyrektywa budzi kontrowersje?,"Zdaniem protestujących zmiany zagrożą wolności słowa i doprowadzą do cenzury internetu. Zainteresowani tematem doskonale wiedzą jednak, że technologia już dawno wyprzedziła przestarzałe przepisy. ""Stop ACTA 2"" - krzyczą jedni. ""Popatrzcie na twórców wielu stron, którzy od lat uśmiechają się, przeliczając zarobione pieniądze za pracę kogoś innego"" - mówią drudzy. Czy należy bać się artykułów 11 i 13? Wydaje się, że obawy internautów są mocno przesadzone.",                                ,,
https://wiadomosci.onet.pl/kraj/unijny-szczyt-ws-uchodzcow-premier-morawiecki-komentuje-ustalenia/pp17eer,Mateusz Morawiecki: powstrzymaliśmy dwuletnią presję wielu państw,"- Stanowisko Polski ws. relokacji uchodźców jest od teraz stanowiskiem Unii Europejskiej - mówił po zakończeniu unijnego szczytu w Brukseli Mateusz Morawiecki. Premier podkreślił, że rządowi ""udało się powstrzymać dwuletnią, silną presję niektórych państw"" ws. przymusowej relokacji.",           ,,
https://wiadomosci.onet.pl/swiat/okolo-100-uchodzcow-zginelo-na-morzu-przewrocila-sie-lodz/nmwvjcy,Przewróciła się łódź z migrantami. Około 100 osób straciło życie,Łódź przewróciła się na Morzu Śródziemnym u zachodnich wybrzeży Libii. Straży przybrzeżnej udało się uratować 14 osób.,     ,,
https://wiadomosci.onet.pl/swiat/morawiecki-o-porozumieniu-ws-uchodzcow-to-gigantyczny-sukces-polski/ej2ng7y,Morawiecki o porozumieniu ws. uchodźców: to gigantyczny sukces Polski,"- Staramy się łączyć Europę, a nie ją dzielić - mówił Morawiecki. - Polska i kraje Grupy Wyszehradzkiej przedstawiły skutecznie swoje argumenty - kontynuował w odniesieniu do ustaleń z nocnego szczytu liderów państw UE.",                      ,,
https://wiadomosci.onet.pl/kraj/szynkowski-vel-sek-jestesmy-gotowi-do-przedstawienia-naszych-racji/qyzwwm0,Wiceszef MSZ: jesteśmy gotowi do przedstawienia naszych racji przed Trybunałem Sprawiedliwości UE,"Wiceszef MSZ Szymon Szynkowski vel Sęk wyraził wątpliwość, czy Komisja Europejska rzeczywiście chce konstruktywnego dialogu z Polską ws. reformy sądownictwa. - Jesteśmy gotowi do przedstawienia naszych racji przed Trybunałem Sprawiedliwości Unii Europejskiej - powiedział.",                  ,,
https://wiadomosci.onet.pl/swiat/zrodlo-przywodcy-ue-daja-zielone-swiatlo-dla-przedluzenia-sankcji-wobec-rosji/3wp2f60,Źródło: przywódcy UE dają zielone światło dla przedłużenia sankcji wobec Rosji,Dziś nad ranem na szczycie unijnym w Brukseli przywódcy unijni dali zielone światło dla przedłużenia sankcji wobec Rosji za aneksję Krymu i agresję na wschodzie Ukrainy - poinformowało źródło unijne.,      ,,
https://wiadomosci.onet.pl/swiat/politycy-komentuja-porozumienie-ws-migracji/hpf4psv,Politycy komentują porozumienie ws. migracji,Do wczesnych godzin porannych trwały rozmowy przywódców państw Unii Europejskiej ws. kryzysu migracyjnego. Teraz politycy z całej Europy komentują unijny dokument. - To bardzo dobry kompromis. Osiągnęliśmy to co zakładaliśmy - mówił po spotkaniu Mateusz Morawiecki. - Kraje Grupy Wyszehradzkiej odniosły wielkie zwycięstwo - wtórował mu premier Wiktor Orban. Jednak nie wszyscy są takimi optymistami.,                  ,,
https://wiadomosci.onet.pl/swiat/sprzeczne-informacje-ws-pozwania-polski-przez-ke-do-trybunalu-sprawiedliwosci-ue/g1dmpgn,Sprzeczne informacje ws. pozwania Polski przez KE do Trybunału Sprawiedliwości UE,"- Komisja podjęła decyzję o pozwie - mówi Agencji Reutera osoba bliska samego procesu. Chodzi o ustawę o Sądzie Najwyższym, zgodnie z którą 3 lipca, niemal 40 proc. składu SN z mocy prawa przejdzie w stan spoczynku. Jednocześnie Tomasz Bielecki, obecny korespondent Deutsche Welle, twierdzi że to nieprawda.",            ,,
https://wiadomosci.onet.pl/swiat/rzecznik-tsue-sad-moze-zawiesic-ekstradycje-polaka-gdy-stwierdzi-ryzyko-dla/whryfp8,"Rzecznik TSUE: sąd może zawiesić ekstradycję Polaka, gdy stwierdzi ryzyko dla rzetelnego procesu","Sąd może tylko wówczas zawiesić ekstradycję osoby, gdy oprócz stwierdzenia ryzyka naruszenia praworządności w danym państwie UE z uwagi na nieprawidłowości w jego systemie sądownictwa, uzna też, że na ryzyko nierzetelnego procesu narażona jest ta osoba - ocenił rzecznik generalny TSUE. Oznacza to, że sąd krajowy może badać praworządność w kontekście ryzyka rzetelnego procesu w innym kraju.",      ,,
https://wiadomosci.onet.pl/swiat/unia-europejska-nowy-plan-relokacji-imigrantow/30wp03w,Nowy pomysł UE ws. relokacji imigrantów,"Przywódcy państw Unii Europejskiej podejmą w Brukseli decyzje ws. reformy systemu azylowego. Najprawdopodobniej pomysł forsowanych od dwóch lat przez Komisję Europejską obowiązkowych kwot uchodźców zostanie porzucony - informuje ""Rzeczpospolita""",      ,,
https://wiadomosci.onet.pl/kraj/minister-kwiecinski-o-nowym-unijnym-budzecie-to-beda-trudne-negocjacje/rm3dy4h,Minister Kwieciński o nowym unijnym budżecie: to będą trudne negocjacje,"Minister inwestycji i rozwoju Jerzy Kwieciński odniósł się do projektu nowego budżetu Unii Europejskiej. - Cieszy nas fakt, że w następnej perspektywie finansowej polityka spójności Unii Europejskiej będzie kontynuowana. Teraz czekają nas wyjątkowo trudne negocjacje - powiedział na konferencji prasowej w Sulisławiu (woj. oplskie).",        ,,
https://wiadomosci.onet.pl/swiat/donald-tusk-napisal-list-do-przywodcow-krajow-ue/qvtskjh,"Donald Tusk: UE musi kontrolować granice, stawką wyborcy","UE musi być zdolna kontrolować granice zewnętrzne, bo coraz więcej ludzi zaczyna wierzyć, że tylko rządy silnej ręki, z tendencjami autorytarnymi, są w stanie zatrzymać falę nielegalnej migracji - ocenił dziś przewodniczący Rady Europejskiej Donald Tusk.", ,,
https://wiadomosci.onet.pl/kraj/prezydent-o-procedurze-z-art-7-traktatu-o-ue/gs88q8g,Prezydent: nie będziemy odwracali oczekiwanych przez polskie społeczeństwo reform,"Formułowane w ramach dialogu z Polską oczekiwania KE zostały w dużym stopniu zrealizowane; nie będziemy odwracali oczekiwanych przez polskie społeczeństwo reform wymiaru sprawiedliwości - powiedział dziś w Rydze prezydent Andrzej Duda, odnosząc się do prowadzonej wobec Polski procedury z art. 7 Traktatu o UE.",     ,,
https://wiadomosci.onet.pl/swiat/ue-zakonczylo-sie-wysluchanie-polski/nnndqbp,UE: zakończyło się wysłuchanie Polski,"Po niemal trzech godzinach w Luksemburgu zakończyło się wysłuchanie Polski ws. praworządności. Po spotkaniu wiceszef KE Frans Timmermans ocenił, że ""nadal istnieje systemowe zagrożenie dla praworządności w Polsce"". Z kolei wiceszef MSZ Konrad Szymański powiedział, że ""niektóre państwa wolałyby obrać dużo bardziej konfrontacyjny kurs"" wobec naszego kraju.",                         ,,
https://wiadomosci.onet.pl/swiat/zakonczyla-sie-prezentacja-polski-w-radzie-ue/w32x2dh,Zakończyła się prezentacja Polski w Radzie UE,"Polska delegacja przez ponad godzinę tłumaczyła unijnym ministrom, na czym polega reforma wymiaru sprawiedliwości. Głos zabrał też wiceszef KE Frans Timmermans.",     ,,
https://wiadomosci.onet.pl/swiat/albania-i-macedonia-w-unii-europejskiej-przedstawiono-warunki/1gxcqed,Nowe państwa w Unii Europejskiej? Muszą spełnić warunki,"Albania i Macedonia muszą dalej wdrażać reformy, by dołączyć do Unii Europejskiej - wskazano podczas spotkania ministrów w Luksemburgu. W przypadku ich wprowadzenia, rozmowy o wejściu do unijnych struktur mogą rozpocząć się w czerwcu 2019 roku.",          ,,
https://wiadomosci.onet.pl/kraj/wysluchanie-polski-przed-rada-unii-europejskiej/2dpwf1q,Rozpoczęło się wysłuchanie Polski przed Radą UE. Konrad Szymański: oczekujemy niezależnej analizy faktów,"W Luksemburgu rozpoczęło się wysłuchanie Polski ws. praworządności. Z nieoficjalnych informacji wynika, że kilka krajów porozumiało się co do pytań o reformę wymiaru sprawiedliwości. Co najmniej kilku ministrów opuściło jednak obrady. Mieli zaplanowane loty powrotne do swoich krajów.",            ,,
https://wiadomosci.onet.pl/kraj/przesluchanie-polski-w-luksemburgu-nie-odbylo-sie-o-czasie/t9r65h3,Przesłuchanie Polski w Luksemburgu nie odbyło się o czasie,Wysłuchanie Polski na forum Rady ds. Ogólnych Unii Europejskiej może zostać skrócone – informuje RMF. Miało ono dotyczyć rządowych zmian m.in. w sądownictwie.,   ,,
https://wiadomosci.onet.pl/kraj/grzegorz-schetyna-w-czwartek-spotkam-sie-w-brukseli-z-szefem-ke-junckerem/s3er2wf,Grzegorz Schetyna: w czwartek spotkam się w Brukseli z szefem KE Junckerem,"Szef PO Grzegorz Schetyna zapowiedział, że w czwartek uda się do Brukseli, gdzie spotkać się ma z szefem KE Jean-Claude'em Junckerem. Jak ocenił, Polska z własnego wyboru ""ustawia się na marginesie"", a polityka w Europie polega na tym, że się ""szuka kompromisu i uciera stanowiska"".",       ,,
https://wiadomosci.onet.pl/kraj/kto-wedlug-polakow-ponosi-wine-za-spor-polski-z-ue-sondaz/kphnr0n,Kto według Polaków ponosi winę za spór Polski z UE? Sondaż,"Dziś nastąpi przesłuchanie Polski na forum Rady ds. Ogólnych UE. Chodzi o procedurę z art. 7 unijnego traktatu, który dotyczy ochrony praworządności. Polska jest pierwszym krajem, wobec którego zastosowano przepis. Co na to Polacy? Według sondażu IBRiS przeprowadzonego na zlecenie ""Rzeczpospolitej"" 48 proc. badanych uważa, że winę za konflikt z Unią Europejską ponosi polski rząd.",            ,,
https://wiadomosci.onet.pl/swiat/wolfgang-schauble-europa-jest-w-fazie-krytycznej/2hpqse3,Wolfgang Schäuble: Europa jest w fazie krytycznej,"- Europa jest w fazie krytycznej. I to dobra wiadomość. Bo to prowadzi do tego, że lepiej rozpoznajemy problemy, że musimy działać pod presją i znajdujemy lepsze rozwiązanie - mówi w rozmowie z ""Gazetą Wyborczą"" przewodniczący niemieckiego Bundestagu Wolfgang Schäuble.",   ,,
https://wiadomosci.onet.pl/swiat/szef-wegierskiej-dyplomacji-wzywa-do-zamkniecia-granic-dla-masowej-imigracji-do/2tzvcqr,Szef węgierskiej dyplomacji wzywa do zamknięcia granic dla masowej imigracji do Europy,"Szef węgierskiej dyplomacji wygłosił przemówienie podczas swej jednodniowej wizyty w Londynie, w trakcie której udzielił także wywiadu głównemu brytyjskiemu programowi publicystycznemu Newsnight w telewizji BBC.",            ,,
https://wiadomosci.onet.pl/swiat/uchodzcy-w-europie-wlochy-chca-centrow-identyfikacji/3ywcp4s,Włochy żądają utworzenia centrów identyfikacji migrantów,"Włochy domagają się, po zdecydowanym odrzuceniu przez Libię propozycji stworzenia ośrodków na jej terytorium, by identyfikacja migrantów była przeprowadzana w Nigrze, Mali, Czadzie i Sudanie.",      ,,
https://wiadomosci.onet.pl/swiat/kolejne-unijne-sankcje-nalozone-na-wenezuele-maja-nie-szkodzic-obywatelom/gng24d1,Kolejne unijne sankcje nałożone na Wenezuelę. Mają nie szkodzić obywatelom,Kolejne 11 osób zbliżonych do wenezuelskich kręgów rządowych zostalo objetych unijnymi sankcjami. Europejscy ministrowie spraw zagranicznych postanowili w ten sposób odpowiedzieć na naruszenia demokracji i praworządności w Wenezueli.,       ,,
https://wiadomosci.onet.pl/swiat/francja-inicjuje-wspolprace-militarna-z-panstwami-unii-europejskiej/ny111q9,Francja inicjuje współpracę militarną z częścią państw UE,"Francja zainaugurowała dziś w Luksemburgu mechanizm współpracy wojskowej z częścią państw członkowskich, w ramach którego mają być przeprowadzane m.in. operacje zbrojne. Do inicjatywy przystąpiła m.in. Wielka Brytania; Polska nie bierze udziału. - My koncentrujemy swoje siły i środki na współpracy w ramach NATO i ramach UE - powiedział szef MON Mariusz Błaszczak.",           ,,
https://wiadomosci.onet.pl/kraj/mateusz-morawiecki-chcialbym-zeby-wszyscy-polacy-wrocili-do-polski/628r9md,"Mateusz Morawiecki: chciałbym, żeby wszyscy Polacy wrócili do Polski","To bardzo dziwne pytanie, bo chciałbym, żeby wszyscy ci Polacy wrócili do Polski, ale to jest ich indywidualna decyzja. To dla mnie nie jest argument, bo Polska traciła obywateli przez te lata - powiedział premier Morawiecki, odnosząc się do pytania, czy uważa za sprawiedliwe to, że w Unii Europejskiej jest największa liczba imigrantów z Polski, a równocześnie nasz kraj odmawia przyjęcia uchodźców.",        ,,
https://wiadomosci.onet.pl/kraj/krzysztof-szczerki-komentuje-szczyt-ue-dot-polityki-imigracyjnej/bbh2pqq,Krzysztof Szczerski: szczyt UE dot. polityki imigracyjnej łamie unijne procedury,"Szef gabinetu prezydenta Krzysztof Szczerski uważa, że szczyt UE poświęcony polityce imigracyjnej łamie unijne procedury i formalne procesy decyzyjne. Według niego celem tego spotkania jest wytworzenie nacisku przed formalnymi rozmowami na ten temat, zaplanowanymi przez Radę Europejską.",            ,,
https://wiadomosci.onet.pl/swiat/co-sie-dzieje-w-niemczech-dramatyczny-czerwiec-angeli-merkel/yrzes95,Wszystko albo nic. Dramatyczny czerwiec Angeli Merkel,"Obecne i nadchodzące dni będą decydujące dla kanclerz i rządu Niemiec. Dzisiejsze, robocze spotkanie części państw UE w Brukseli będzie jednym z wielu ważnych wydarzeń tego miesiąca, ale rozwiązania nie przyniesie.",             ,,
https://wiadomosci.onet.pl/swiat/szef-msz-wloch-unii-europejskiej-grozi-rozpad/xwehj3e,Szef MSZ Włoch: Unii Europejskiej grozi rozpad,"W opublikowanym dziś w ""Il Messaggero"" wywiadzie Enzo Moavero Milanesi ostrzega, że Unii Europejskiej grozi rozpad na tle kryzysu migracyjnego.",      ,,
https://wiadomosci.onet.pl/swiat/wlochy-zaostrzaja-kurs-ws-uchodzcow-apel-strazy/7ls6pjm,Apel włoskiej Straży Przybrzeżnej: nie wzywajcie nas na wody Libii,"Włoska Straż Przybrzeżna zaapelowała do ratujących migrantów przy brzegach Libii, aby w sytuacjach kryzysowych nie zwracano się do niej, a do tamtejszych władz. Sytuacja na Morzu Śródziemnym wciąż jest trudna. Aktualnie co najmniej dwa pozarządowe statki z około 300 imigrantami czekają na zgodę Włoch na wpłynięcie do jej portów.",      ,,
https://wiadomosci.onet.pl/swiat/horst-seehofer-zwolnienie-mnie-przez-merkel-byloby-swiatowa-prapremiera/2er8bss,"Horst Seehofer: zwolnienie mnie przez Merkel byłoby ""światową prapremierą""",Zaostrza się ton w sporze niemieckiej chadecji wokół polityki azylowej. Szef MSW Horst Seehofer przestrzega Merkel przed jego zwolnieniem i grozi zerwaniem koalicji.,        ,,
https://wiadomosci.onet.pl/kraj/szuldrzynski-szczescie-przestaje-usmiechac-sie-do-polski/h2vjmbp,Szułdrzyński: szczęście przestaje uśmiechać się do Polski,"Chyba nigdy dotąd w debacie nad przyszłością Unii Europejskiej nie pojawiło się w tak krótkim czasie tyle pomysłów, które byłyby tak niekorzystne dla naszego kraju - pisze na łamach ""Rzeczpospolitej"" Michał Szułdrzyński.",     ,,
https://wiadomosci.onet.pl/tylko-w-onecie/rok-wiezienia-za-pomoc-imigrantom-wegry-po-uchwaleniu-prawa-stop-soros-artykul/gpskztb,Rok więzienia za pomoc imigrantom? Węgry po uchwaleniu prawa Stop Soros,"""Niehumanitarne"", ""podłe"", ""ksenofobiczne"", a także niewybredne grafiki, których bohaterem jest Viktor Orbán, to tylko część opinii, kierowanych pod adresem Budapesztu po uchwaleniu pakietu ustaw pod nazwą ""Stop Soros"". Sytuację zaognia fakt, iż głosowanie zostało zdecydowanie przyspieszone, a ustawa przeszła przez parlament w Światowym Dniu Uchodźcy. Trudno przypuszczać, że był to przypadek – pisze dla Onetu z Budapesztu Dominik Héjj.",                ,,
https://wiadomosci.onet.pl/kraj/szef-msz-nie-wybieramy-sie-na-szczyt-do-brukseli/yj12jm2,Szef MSZ: nie wybieramy się na szczyt do Brukseli,"Szef polskiej dyplomacji Jacek Czaputowicz potwierdził dzisiaj, że Polska nie weźmie udziału w niedzielnym nadzwyczajnym szczycie Unii Europejskiej poświęconym migracji. Wczoraj taką decyzję w imieniu państw Grupy Wyszehradzkiej ogłosił premier Węgier. - Nasze stanowisko w tej sprawie jest znane. Weźmiemy udział w oficjalnym szczycie - powiedział Czaputowicz.",   ,,
https://wiadomosci.onet.pl/swiat/warszawa-w-berlinie-ostatnia-bitwa-angeli-merkel/0prwfy2,Warszawa w Berlinie? Ostatnia bitwa Angeli Merkel,"Niemcy znalazły się na skraju wojny politycznej. Może się to skończyć nie tylko rozpadem rządzącej państwem chadecji, ale i upadkiem Angeli Merkel. Czyżby populizm u władzy okazał się także niemieckim doświadczeniem?",           ,,
https://wiadomosci.onet.pl/swiat/unia-europejska-przyjela-dyrektywe-o-pracownikach-delegowanych/br4dh00,UE przyjęła dyrektywę o pracownikach delegowanych. Jest niekorzystna dla Polski,"Ministrowie państw Unii Europejskiej odpowiedzialni za sprawy społeczne dziś przyjęli dyrektywę o pracownikach delegowanych. Polska, która konsekwentnie sprzeciwiała się tym regulacjom, przestrzegała przed protekcjonizmem.",       ,,
https://wiadomosci.onet.pl/swiat/rosna-emocje-w-unii-w-sprawie-migrantow-i-juz-nie-z-powodu-polski-i-wegier/c4lfwct,Rosną emocje w Unii w sprawie migrantów – i już nie z powodu Polski i Węgier,,                         ,,
https://wiadomosci.onet.pl/kraj/wysluchanie-polski-w-ue-ws-art-7-frans-timmermans-wezmie-udzial/cfch427,Ustalono zasady wysłuchania Polski ws. praworządności,"Ambasadorowie państw unijnych po długiej dyskusji ustalili wieczorem tryb wysłuchania Polski - jak podały Polskiej Agencji Prasowej źródła w UE. Chodzi o procedurę z art. 7 unijnego traktatu. W przyszłym tygodniu po raz pierwszy w historii Unii Europejskiej ma nastąpić wysłuchanie kraju członkowskiego w ramach art 7. unijnego traktatu. Do tej pory nie było jasne, jak dokładnie ma wyglądać ta procedura.",      ,,
https://wiadomosci.onet.pl/kraj/polski-rzad-nie-jest-zadowolony-z-propozycji-budzetu-unii-2021-2027/046385c,Jerzy Kwieciński: rząd nie jest zadowolony z propozycji budżetu UE,"Nie ukrywamy, że jako rząd nie jesteśmy zadowoleni z propozycji budżetu UE na lata 2021-2027 - oświadczył dzisiaj minister inwestycji i rozwoju Jerzy Kwieciński. Obecny w Warszawie przedstawiciel KE Marc Lemaitre zapewnił, że nie zapadły jeszcze żadne wiążące decyzje, a proces rozmów dopiero się zaczyna.",      ,,
https://wiadomosci.onet.pl/swiat/wegry-pakiet-ustaw-antyimigracyjnych/7s6hdmg,Pakiet ustaw antyimigracyjnych uchwalony przez węgierski parlament,"Parlament węgierski przyjął dziś poprawkę do konstytucji. Przewiduje ona m.in., że na Węgrzech nie wolno osiedlać obcej ludności, o ile osoby te nie mają prawa pobytu i swobodnego przemieszczania się.",   ,,
https://wiadomosci.onet.pl/swiat/hiszpania-pedro-sanchez-spotkal-sie-z-donaldem-tuskiem/x7e9k5t,Pierwsze spotkanie Pedro Sancheza z Donaldem Tuskiem,"Premier Hiszpanii Pedro Sanchez spotkał się dziś w madryckiej siedzibie rządu z przewodniczącym Rady Europejskiej Donaldem Tuskiem. Spotkanie służyło przede wszystkim omówieniu kwestii europejskich przed zaplanowanym na 28 i 29 czerwca szczytem w Brukseli. Wśród nich znalazły się takie tematy jak przyszłość strefy euro, a także kryzys migracyjny.",       ,,
https://wiadomosci.onet.pl/swiat/ue-panstwa-z-euro-z-wlasnym-budzetem/n2dw2jt,Strefa euro będzie miała swój własny budżet,"Emmanuel Macron nie podał szczegółów budżetu. Oświadczył, że może on zacząć obowiązywać już w 2021 roku. Informację o własnym budżecie strefy euro prezydent Francji przekazał opinii publicznej po spotkaniu z Angelą Merkel.",        ,,
https://wiadomosci.onet.pl/kraj/spor-o-zamrozenie-funduszy-unijnych-po-ostrzega-pis-uspokaja/jrxycsq,"Spór o zamrożenie funduszy unijnych. PO ostrzega, PiS uspokaja","Nikt się nie zgodzi na zamrożenie funduszy unijnych - przekonuje PiS. A PO - ustami Janusza Lewandowskiego - uważa, że zamrożenie funduszy UE za nieprzestrzeganie praworządności nie uderzy w odbiorców środków unijnych.",           ,,
https://wiadomosci.onet.pl/swiat/sad-najwyzszy-ostatni-bastion-trojpodzialu-wladzy-wkrotce-padnie-chyba-ze-europa-sie/y3qqg9t,"Sąd Najwyższy, ostatni bastion trójpodziału władzy - wkrótce padnie, chyba że Europa się obudzi",,                        ,,
https://wiadomosci.onet.pl/swiat/pamietajcie-o-rosyjskiej-opozycji-jest-i-ma-sie-dobrze-ale-potrzebuje-wsparcia/t5ymzlg,"Pamiętajcie o rosyjskiej opozycji – jest i ma się dobrze, ale potrzebuje wsparcia",,            ,,
https://wiadomosci.onet.pl/swiat/temat-migracji-dzieli-europe-polacy-maja-racje/6mz87b3,"Temat migracji dzieli Europę. ""Polacy mają rację""","Przybywa państw UE, w których prawicowi populiści korzystają na nierozwiązanym problemie imigracji. Jego rozwiązanie na poziomie europejskim staje się coraz trudniejsze.",            ,,
https://wiadomosci.onet.pl/swiat/luca-jahier-przywodcy-panstw-czlonkowskich-prowadza-podwojna-gre/jrvj5z8,Luca Jahier: przywódcy państw członkowskich prowadzą podwójną grę,"Premierzy Polski, Niemiec czy Włoch nie przestają być demokratycznie wybrani w momencie, w którym przyjeżdżają do Brukseli. Problemem jest to, że przywódcy państw członkowskich prowadzą podwójną grę - odpiera zarzuty eurosceptyków Przewodniczący Europejskiego Komitetu Ekonomiczno-Społecznego. Luca Jahier w rozmowie z Onetem komentuje konflikt Polski z Komisją Europejską, tłumaczy dlaczego propozycji unijnego budżetu ""brakuje ambicji"" oraz wzywa do zmiany systemu imigracyjnego w Europie.",                                        ,,
https://wiadomosci.onet.pl/kraj/beata-mazurek-zarzuca-klamstwo-verhofstadtowi/b68sepk,Rzeczniczka PiS o słowach Guy'a Verhofstadta: skandalicznie kłamliwe,"- Kłamstwo, pomówienie i oszczerstwo - powiedziała dziś na konferencji prasowej Beata Mazurek, komentując wpis Guy'a Verhofstadta. W opublikowanym na Twitterze wpisie Verhofstadt napisał o ""cheerleaderkach Putina, które chcą zniszczyć Europę i liberalną demokrację od wewnątrz"", wymieniając wśród nich Jarosława Kaczyńskiego.",          ,,
https://wiadomosci.onet.pl/kraj/beata-szydlo-o-fransie-timmermansie-nie-potrafi-znalezc-sposobu-zeby-wyjsc-z-twarza-z/zebnkj5,"Beata Szydło o Fransie Timmermansie: nie potrafi znaleźć sposobu, żeby wyjść z twarzą z tej sytuacji","- Mam wrażenie, że Frans Timmermans traktuje sprawę reform w Polsce bardzo osobiście. Trochę zrobił sobie kampanię wyborczą, trochę nie potrafi znaleźć sposobu, żeby wyjść z twarzą z tej sytuacji - powiedziała Beata Szydło na antenie Polskiego Radia 24. - Wydaje mi się, że to był początek próby ingerowania w nasze polskie sprawy - odniosła się z kolei do kontrowersji, które wybuchły po jej zeszłorocznym przemówieniu w rocznicę pierwszego transportu Polaków do Auschwitz. Premier była gościem programu ""24 Pytania - Rozmowa Poranka"".",     ,,
https://wiadomosci.onet.pl/swiat/beata-mazurek-zapowiada-pozew-przeciw-guyowi-verhofstadtowi/pp0thel,Beata Mazurek zapowiada pozew przeciw Guyowi Verhofstadtowi,"Podczas wczorajszej debaty w Parlamencie Europejskim Guy Verhofstadt mówił o piątej kolumnie działającej w Europie. W tym kontekście wymienił Polskę. Na te słowa ostro zareagowała Beata Mazurek, która zapowiedziała: spotkamy się w sądzie.",       ,,
https://wiadomosci.onet.pl/swiat/polscy-kierowcy-nie-beda-wylaczeni-z-zasad-delegowania-pracownikow-ue/7m7z2w1,Złe wieści z europarlamentu dla polskich kierowców,"Europarlament odrzucił korzystną dla polskich przewoźników propozycję, by wielu kierowców ciężarówek wyłączyć z zasad delegowania pracowników UE. Ale takiego wyłączenia bały się firmy transportowe z Niemiec i Francji.",        ,,
https://wiadomosci.onet.pl/swiat/liderzy-pieciu-grup-w-parlamencie-europejskim-apeluja-do-junckera-ws-polski/y19b5n3,Liderzy pięciu grup w Parlamencie Europejskim apelują do Junckera ws. Polski,Apel liderów pięciu głównych grup politycznych w Parlamencie Europejskim dotyczył obrony niezależności wymiaru sprawiedliwości w Polsce. List skierowano do szefa Komisji Europejskiej Jean-Claude'a Junckera. PiS oskarża sygnatariuszy listu o hipokryzję i działanie przeciw idei europejskiej.,         ,,
https://wiadomosci.onet.pl/swiat/bienkowska-w-unii-potrzebny-oddzielny-dyrektor-do-spraw-obronnych/pe5eezn,Bieńkowska: w Unii potrzebny oddzielny dyrektor do spraw obronnych,,      ,,
https://wiadomosci.onet.pl/kraj/spor-miedzy-polska-a-bruksela-narasta-polska-blokuje-wazne-decyzje/18yq7f0,Narasta spór Polski z Brukselą? PiS może zablokować ważne decyzje,"Rośnie napięcie między Polską a Brukselą. PiS zamierza blokować ważne dla UE decyzje, by wymusić na Komisji Europejskiej ustępstwa ws. praworządności - informuje ""Dziennik Gazeta Prawna"".",           ,,
https://wiadomosci.onet.pl/swiat/sondaz-czy-praworzadnosc-w-polsce-to-temat-dla-brukseli/6t411vl,Sondaż: czy praworządność w Polsce to temat dla Brukseli?,"Polacy są podzieleni w ocenie tego, czy Parlament Europejski powinien zajmować się kwestią praworządności w Polsce - wynika z sondażu RW Research dla ""Rzeczpospolitej"".",     ,,
https://wiadomosci.onet.pl/kraj/wiekszosc-poparla-wniosek-ke-o-wysluchanie-polski/zngtswd,Większość poparła wniosek KE o wysłuchanie Polski,"W Parlamencie Europejskim odbyła się dziś debata na temat stanu wymiaru sprawiedliwości i praworządności w Polsce. Głos zabrał m.in. Komisarz UE Frans Timmermans, który poinformował, że Komisja Europejska wystąpiła do Rady UE o zorganizowanie formalnego wysłuchania z udziałem Polski w kontekście art. 7 ust. 1 traktatu unijnego. Większość państw członkowskich poparła wniosek KE o wysłuchanie Polski ws. praworządności.",        ,,
https://wiadomosci.onet.pl/kraj/jacek-czaputowicz-odpowiada-ke-jestesmy-gotowi-do-obrony-naszego-stanowiska/b8d86q3,Jacek Czaputowicz odpowiada KE: jesteśmy gotowi do obrony naszego stanowiska,"Jesteśmy gotowi do obrony naszego stanowiska - oświadczył dziś szef MSZ Jacek Czaputowicz. Odniósł się w ten sposób do decyzji KE, która wszczęła wobec Polski kolejny etap w ramach procedury ochrony praworządności. Powtórzył, że Polska ma prawo do przeprowadzania reform.",            ,,
https://wiadomosci.onet.pl/swiat/george-friedman-ue-praktycznie-przestala-juz-istniec/fql9p3n,George Friedman: UE praktycznie przestała już istnieć,"Unia Europejska praktycznie przestała już istnieć – ocenił szef portalu analitycznego Geopolitical Futures, a wcześniej think tanku Stratfor - George Friedman, w dzisiejszym wywiadzie dla węgierskiego portalu Mandiner.",            ,,
https://wiadomosci.onet.pl/swiat/zmniejszy-sie-liczba-poslow-do-pe/ybe2vwz,Zmniejszy się liczba posłów do PE,"Liczba posłów w Parlamencie Europejskim zmniejszy się z 751 do 705. Stanie się to, kiedy Wielka Brytania opuści UE. Z 73 miejsc zwolnionych przez brytyjskich posłów 46 znajdzie się w specjalnej rezerwie i mogłyby zostać następnie przydzielone nowym krajom przystępującym do UE.",        ,,
https://wiadomosci.onet.pl/kraj/debata-na-temat-stanu-praworzadnosci-w-polsce-w-parlamencie-europejskim/8fy85vd,Debata na temat stanu praworządności w Polsce w Parlamencie Europejskim,"W Parlamencie Europejskim odbyła się dziś debata na temat stanu wymiaru sprawiedliwości i praworządności w Polsce. Głos zabrał m.in. Komisarz UE ds. lepszej regulacji, rządów prawa i Karty Praw Podstawowych Frans Timmermans, który poinformował, że Komisja Europejska wystąpiła do Rady UE o zorganizowanie formalnego wysłuchania z udziałem Polski w kontekście art. 7 ust. 1 traktatu unijnego.",           ,,
https://wiadomosci.onet.pl/kraj/list-bylych-prezydentow-i-premierow-do-komisji-europejskiej/69h8pqs,List byłych prezydentów i premierów do Komisji Europejskiej,"""3 lipca w Polsce wejdzie w życie ustawa o Sądzie Najwyższym, która ostatecznie zniesie w Polsce zasadę trójpodziału władzy i istotę demokratycznego państwa prawa"" - piszą do Komisji Europejskiej byli prezydenci, premierzy, szefowie MSZ i opozycjoniści.",    ,,
https://wiadomosci.onet.pl/swiat/jacek-czaputowicz-chcemy-aby-serbia-byla-w-pierwszej-grupie-panstw-przyjetych-do-ue/h0y3kjb,"Jacek Czaputowicz: chcemy, aby Serbia była w pierwszej grupie państw przyjętych do UE","Minister spraw zagranicznych Jacek Czaputowicz, przebywający dziś w stolicy Serbii, zainaugurował z szefem MSZ tego kraju Ivicą Dacziciem II edycję Konferencji Belgradzkiej, w ramach której Polska dzieli się doświadczeniami z okresu przed wejściem do UE. - Chcemy, żeby Serbia znalazła się w pierwszej grupie państw, które zostaną przyjęte do Unii Europejskiej - powiedział szef MSZ Jacek Czaputowicz",                ,,
https://wiadomosci.onet.pl/swiat/polska-sygnalizuje-otwartosc-na-unijne-finansowanie-migrantow/gjrqrxg,Polska sygnalizuje otwartość na unijne finansowanie migrantów,,    ,,
https://wiadomosci.onet.pl/kraj/wiceszef-msz-polska-dostosowala-sie-do-oczekiwan-ke/b0q1qsk,Wiceszef MSZ: Polska dostosowała się do oczekiwań KE,,       ,,
https://wiadomosci.onet.pl/kraj/polska-apeluje-o-przyspieszenie-prac-nad-dyrektywa-ws-nord-stream-2-jest-tez-reakcja/nlpzkvj,Polska apeluje o przyspieszenie prac nad dyrektywą ws. Nord Stream 2. Jest też reakcja po wycieku smaru na Bałtyku,"Polska na dzisiejszym spotkaniu ministrów ds. energii krajów Unii Europejskiej w Luksemburgu zaapelowała o przyspieszenie prac nad nowelizacją dyrektywy gazowej, która wymierzona jest w projekt gazociągu Nord Stream 2. Z kolei marszałek województwa zachodniopomorskiego Olgierd Geblewicz zwrócił się do inwestora Nord Stream 2 o wyjaśnienie sprawy wycieku smaru, który zanieczyścił niemieckie plaże.",                     ,,
https://wiadomosci.onet.pl/tylko-w-onecie/gunter-verheugen-dla-onetu-musze-uzyc-mocnych-slow-europa-zyje-w-epoce-hipokryzji/59wq45y,Günter Verheugen dla Onetu: Muszę użyć mocnych słów. Europa żyje w epoce hipokryzji,"- Czy to nowe państwa członkowskie są odpowiedzialne za obecny stan Unii Europejskiej? Muszę użyć mocnych słów. Wszyscy, którzy tak uważają, szukają taniej wymówki. To czysty populizm. Dziś wielu oficjeli w UE karmi populistów taką retoryką. To bardzo niebezpieczne, a ja, widząc to, jestem wściekły – mówi w rozmowie z Onetem Günter Verheugen. Były komisarz ds. rozszerzenia i jeden z największych orędowników wejścia Polski do wspólnoty mówi, że obecnych błędów UE można było uniknąć. Na drodze stanęły jednak przeszkody nie do pokonania.",                                          ,,
https://wiadomosci.onet.pl/swiat/angela-merkel-o-sporze-ue-z-polska-bodzce-zamiast-kar/23b994r,Angela Merkel o sporze UE z Polską: bodźce zamiast kar,"Dziennikarze wzywają Merkel do bardziej stanowczych kroków przeciwko Polsce, jednak szefowa niemieckiego rządu mówi o pierwszych zmianach w reformach sądów i stawia na bodźce, zamiast na sankcje.",       ,,
https://wiadomosci.onet.pl/kraj/premier-morawiecki-o-sedziach-o-usa-o-unii-europejskiej/qlmbptb,"Mateusz Morawiecki dla ""Gazety Polskiej"": widzę pole do współpracy z sędziami","Czy w Polsce mamy pełzający bunt władzy sądowniczej? Mateusz Morawiecki takiego zagrożenia nie dostrzega. Mówi też o sprawach międzynarodowych. - Polski rząd chce być integratorem między Unią Europejską a Stanami Zjednoczonymi"" - deklaruje w wywiadzie dla ""Gazety Polskiej"". Fragmenty rozmowy opublikowano na portalu niezalezna.pl.",      ,,
https://wiadomosci.onet.pl/swiat/wymowne-zdjecie-donalda-tuska-ze-szczytu-g7/n45kh7r,Wymowne zdjęcie Donalda Tuska ze szczytu G7,,          ,,
https://wiadomosci.onet.pl/kraj/antoni-macierewicz-polska-nie-jest-skazana-na-ue/wbnje3j,Antoni Macierewicz: nie jesteśmy skazani na Brukselę,"Antoni Macierewicz uważa, że nasz kraj ""nie jest skazany na Unię Europejską"". Były szef MON dodaje, że za alternatywę można uznać związek państw Europy Środkowej w sojuszu ze Stanami Zjednoczonymi.",   ,,
https://wiadomosci.onet.pl/swiat/kolejny-krok-w-procedurze-artykulu-siodmego-wobec-polski/fkg87fq,Kolejny krok w procedurze artykułu siódmego wobec Polski,,   ,,
