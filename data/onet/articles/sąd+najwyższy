https://wiadomosci.onet.pl/kraj/stanislaw-piotrowicz-musi-przeprosic-gersdorf-i-raczke-to-odwet/c7924fv,"Piotrowicz komentuje wyrok sądu okręgowego: to odwet za to, że jestem twarzą reformy sądownictwa","- Wyrok w procesie cywilnym przeciwko Małgorzacie Gersdorf i Krzysztofowi Rączce to odwet za to, że jestem twarzą reformy wymiaru sprawiedliwości - powiedział sędzia Trybunału Konstytucyjnego Stanisław Piotrowicz. Były poseł PiS zapowiedział apelację od wyroku.","Sąd Okręgowy w Warszawie orzekł, że Piotrowicz ma przeprosić w oświadczeniu telewizyjnym I prezes Sądu Najwyższego Małgorzatę Gersdorf i sędziego tego sądu Krzysztofa Rączkę za naruszenie ich dóbr osobistych w związku z jego wypowiedzią o sędziach. Piotrowicz musi też wpłacić 20 tys. zł zadośćuczynienia na rzecz Stowarzyszenia SOS Wioski Dziecięce. Wyrok jest nieprawomocny. Piotrowicz, odnosząc się do wyroku sądu okręgowego powiedział, że odbiera go jako odwet. - Jeżeli zapadało takie orzeczenie to znaczy, że fakty nie miały znaczenia i prawo też nie miało większego znaczenia. Odbieram to jednoznacznie jako odwet za to, że jestem twarzą reformy wymiaru sprawiedliwości - oświadczył Piotrowicz. Zapewnił przy tym, że złoży odwołanie od wyroku sądu okręgowego. Były poseł zaznaczył też, że w wypowiedzi będącej podstawą pozwu nie wymienił żadnego nazwiska. - Moja wypowiedź dotyczyła bardzo wąskiej grupy sędziów, których w mediach ukazywano jako, tych którzy dopuścili się przestępstw i oni w dalszym ciągu nie doczekali się odpowiedzialność dyscyplinarnej i oni orzekają. Uważam, że to zdanie nie jest i nie byłoby dla nikogo obraźliwe - podkreślił. Według Piotrowicza, sędziowie, którzy wnieśli przeciwko niemu pozew, nie mieli legitymacji procesowej, ponieważ ani ich nazwiska, ani Sąd Najwyższy nie zostały wymienione w spornej wypowiedzi. - Brak legitymacji procesowej powinien skutkować oddaleniem pozwu - dodał. Piotrowicz podkreślił też, że podczas posiedzenia KRS, na którym padły sporne słowa, występował jako przedstawiciel Sejmu. Zaznaczył przy tym, że sąd zignorował podnoszoną przez niego kwestię immunitetu poselskiego. Dodał też, że zawartość merytoryczna jego wypowiedzi nie była obraźliwa dla Małgorzaty Gersdorf i Krzysztofa Rączki ponieważ - jak wskazał - nie dotyczyła ich. Wyrok warszawskiego sądu okręgowego został wydany w procesie wytoczonym w związku z wypowiedzią Piotrowicza z końca sierpnia 2018 r. Podczas obrad Krajowej Rady Sądownictwa, na których miała ona zarekomendować kandydatów na sędziów Sądu Najwyższego, doszło do protestu demonstrantów reprezentujących ruch Obywatele RP. Piotrowicz, odnosząc się wówczas do tej manifestacji, powiedział dziennikarzom, że nie może być takiej sytuacji, by garstka niezadowolonych z utraty przywilejów blokowała prace organu konstytucyjnego. Dopytywany, o jakie przywileje chodzi, odpowiedział, że także o to, żeby ""sędziowie, którzy są zwykłymi złodziejami, nie orzekali dalej"". Pytany m.in. przez dziennikarza TVN, których sędziów ma na myśli odparł: ""tych, których pańska stacja również pokazywała"". Słowa Piotrowicza wzbudziły oburzenie i sprzeciw części środowiska sędziowskiego. W związku z wypowiedzią byłego posła prezes Małgorzata Gersdorf i sędzia SN Krzysztof Rączka złożyli pozew cywilny o ochronę dóbr osobistych przeciwko Piotrowiczowi. Sędziowie domagali się przeprosin w mediach i wpłaty 50 tys. zł zadośćuczynienia na rzecz Stowarzyszenia SOS Wioski Dziecięce.",Stanisław Piotrowicz,
https://wiadomosci.onet.pl/kraj/stanislaw-piotrowicz-musi-przeprosic-malgorzate-gersdorf-i-krzysztofa-raczke/jfn5gk6,Stanisław Piotrowicz musi przeprosić Małgorzatę Gersdorf i Krzysztofa Rączkę,Stanisław Piotrowicz ma przeprosić w oświadczeniu telewizyjnym I prezes Sądu Najwyższego Małgorzatę Gersdorf i sędziego tego sądu Krzysztofa Rączkę za naruszenie ich dóbr osobistych w związku z jego wypowiedzią o sędziach - orzekł w czwartek warszawski sąd okręgowy.,"Piotrowicz musi też wpłacić 20 tys. zł zadośćuczynienia na rzecz Stowarzyszenia SOS Wioski Dziecięce. Wyrok jest nieprawomocny. Orzeczenie zapadło w czwartek w procesie cywilnym, który sędziowie SN wytoczyli byłemu posłowi PiS, obecnie sędziemu Trybunału Konstytucyjnego Stanisławowi Piotrowiczowi w związku z jego słowami o ""sędziach, którzy są zwykłymi złodziejami"". Gersdorf i Piotrowicz byli nieobecni podczas publikacji orzeczenia. - Wypowiedź Stanisława Piotrowicza naruszyła dobra osobiste powodów w postaci ich dobrego imienia i czci - powiedziała w uzasadnieniu wyroku sędzia Agnieszka Rafałko. Chodzi o wypowiedź Piotrowicza z końca sierpnia 2018 r. Podczas obrad Krajowej Rady Sądownictwa, na których miała ona zarekomendować kandydatów na sędziów Sądu Najwyższego, doszło do protestu demonstrantów reprezentujących ruch Obywatele RP. Piotrowicz, odnosząc się wówczas do tej manifestacji, powiedział dziennikarzom, że nie może być takiej sytuacji, by garstka niezadowolonych z utraty przywilejów blokowała prace organu konstytucyjnego. Dopytywany, o jakie przywileje chodzi, odpowiedział, że także o to, żeby ""sędziowie, którzy są zwykłymi złodziejami, nie orzekali dalej"". Słowa Piotrowicza wzbudziły oburzenie i sprzeciw części środowiska sędziowskiego. W związku z wypowiedzią byłego posła prezes Małgorzata Gersdorf i sędzia SN Krzysztof Rączka złożyli pozew cywilny o ochronę dóbr osobistych przeciwko Piotrowiczowi. Sędziowie domagali się przeprosin w mediach i wpłaty 50 tys. zł zadośćuczynienia na rzecz Stowarzyszenia SOS Wioski Dziecięce.",Małgorzata Gersdorf i Krzysztof Rączka,
https://wiadomosci.onet.pl/kraj/wojciech-laczewski-odkrywa-zapomniany-wyrok-sn-rozbroi-izbe-dyscyplinarna/l6tdcf1,"Wojciech Łączewski odkrywa ""zapomniany"" wyrok SN. Rozbroi Izbę Dyscyplinarną?","Chodzi o orzeczenie z 2005 r., gdy Sąd Najwyższy stwierdził, że decyzje sądu dyscyplinarnego nie są ostateczne i mogą być weryfikowane przez sądy powszechne. Zdaniem ""Gazety Wyborczej"" dzięki temu orzeczeniu ""bat na niezawisłych sędziów” w postaci Izby Dyscyplinarnej może się okazać nieskuteczny.","Sprawa sprzed 15 lat dot. sędziego z Suwałk, który został pozbawiony przez sąd dyscyplinarny stanu spoczynku i sędziowskiej emerytury. Sprawa trafiła wtedy do Izby Pracy i Ubezpieczeń Społecznych SN, która stwierdziła m.in., że ""orzeczenie tych sądów (dyscyplinarnych - red.) podlega ocenie sądu powszechnego co do zasadności i współmierności wymierzonej kary dyscyplinarnej"". Były sędzia Wojciech Łączewski w rozmowie z ""GW"" przekonuje, że wyrok z 2005 r. stanowi argument dla wszystkich, którzy stają przed obecną Izbą Dyscyplinarną SN lub już zostali przez nią ukarani. Należy jednak podkreślić, że został wydany w składzie trzech, a nie siedmiu sędziów, dlatego nie ma mocy zasady prawnej. Nie mógł też bezpośrednio dotyczyć Izby Dyscyplinarnej SN, utworzonej na podstawie przepisów z 2018 r. Sam Łączewski miał niedawno do czynienia z Izbą Dyscyplinarną, która umorzyła sprawę dot. uchylenia immunitetu ze względu na odejście ze stanu sędziowskiego. Sędziowie SN rozpoznawali ją ze względu na zażalenia prokuratury i rzecznika dyscyplinarnego sędziów Piotra Schaba. Jednocześnie Izba Dyscyplinarna uznała, że gdyby nie zachodziła konieczność umorzenia, to sprawa to powinna zostać zwrócona do ponownego, merytorycznego rozpoznania w sądzie I instancji. Chodzi o zdarzenia z 2016 r., gdy sędzia Łączewski złożył w Prokuraturze Okręgowej w Warszawie zawiadomienie, że nieznana mu osoba mogła podszywać się pod niego, na koncie prowadzonym pod zmienionym nazwiskiem na Twitterze i w jego imieniu prowadziła korespondencję. W sprawie zostało wszczęte śledztwo - powołany biegły ocenił, że włamania nie było. Uznał jednak również, że wspomniana korespondencja mogła zostać zmanipulowana. Biegły odkrył też, że w czasie gdy Łączewski miał rzekomo przesyłać wiadomości, z jego urządzeń nie zanotowano żadnej transmisji. Dwa tygodnie temu informowaliśmy, że Wojciech Łączewski usłyszał zarzuty składania fałszywych zeznań i doniesienia o przestępstwie, którego nie było.",Wojciech Łączewski,
https://wiadomosci.onet.pl/kraj/bogdan-klich-projekt-ustawy-uzdrowi-polski-system-prawny-ma-zapobiec-anarchii-i/7zcv46e,"Bogdan Klich: projekt ustawy uzdrowi polski system prawny, ma zapobiec anarchii i chaosowi","- Ten projekt będzie wspólnym dorobkiem prawników z organizacji społecznych i parlamentarzystów. Ma on zapobiec chaosowi prawnemu w Polsce i zlikwidować anarchię prawną, która jest teraz największym zagrożeniem dla obywateli - powiedział Onetowi senator Bogdan Klich, który uczestniczy w tworzeniu projektu.","Senatorowie, posłowie i prawnicy pracują razem nad projektem o Sądzie Najwyższym i Krajowej Radzie Sądownictwa, który ma być zgodny z wyrokami TSUE i SN. Senat korzysta w tej sposób z prawa do składania własnych projektów ustaw. Bogdan Klich wyraził nadzieję, że ustawa nowelizująca sądy, tzw. kagańcowa, zostanie przez senat w całości odrzucona. Pytany o szczegóły projektu twierdzi, że jest jeszcze za wcześnie, by mówić o tym, co on zawiera. Podkreślił jednak, że prace dobiegają końca. - Celem projektu jest uporządkowanie systemu prawnego w Polsce. Zostanie on ukończony niebawem. Wczoraj odbyło się posiedzenie zespołu, w najbliższym czasie odbędzie się jeszcze kolejne - twierdzi senator Klich. Podkreślił, że projekt wyrasta z listopadowego orzeczenia Trybunału Sprawiedliwości Unii Europejskiej i jest zgodny z orzeczeniem Sądu Najwyższego z grudnia. Jego intencją jest to, by ""zaprowadzić porządek w polskim systemie prawnym, który za sprawą PiS-u został zburzony."" - Po pierwsze Izba Dyscyplinarna Sądu Najwyższego działa w dalszym ciągu, pomimo tego, że została uznana przez Sąd Najwyższy za organ, który nie spełnia wymogu sądu. Po drugie KRS został uznany za organ, który nie jest niezawisły, a więc uzależniony od władzy wykonawczej i ustawodawczej - tak stanowi wyrok SN - mówił senator w rozmowie z Onetem. - Tymczasem zarówno Izba Dyscyplinarna, jak i KRS działają w dalszym ciągu i podejmują decyzje. To wprowadza dramatyczny chaos do polskiego porządku prawnego - dodał. Senator stwierdził, że takie działania przyczyniają się do anarchii. Jego zdaniem PiS stworzyło sytuację, która grozi tym, że ""prawa obywatelski nie będą należycie przestrzegane"". - Zwłaszcza ten przepis, który wynika z konstytucji, że obywatel ma prawo do bezstronnego i obiektywnego sądu - podkreślił Klich. - Fundamentalna różnica między projektem PiS-u, a senackim polega na tym, że ustawa kagańcowa jest destrukcyjna dla polskiego systemu prawnego, a nasz projekt jest konstruktywny. Wprowadza na powrót porządek, podczas gdy ustawa kagańcowa wprowadza chaos - powiedział senator i wyraził nadzieję, że senat odrzuci tzw. ustawę kagańcową. - Najpierw trzeba odrzucić coś, co za sprawą PiS-u pogłębia anarchię w polskim systemie prawnym, a następnie przedstawić rozwiązanie, które jest uzdrowieniem tego systemu - zaznaczył. 19 listopada TSUE uznał, że to Sąd Najwyższy powinien badać niezależność Izby Dyscyplinarnej i to, czy może ona rozpoznawać spory dotyczące przechodzenia sędziów w stan spoczynku. Sędziowie w Luksemburgu zaznaczyli, że do tej sytuacji dochodzi, gdy obiektywne okoliczności, w jakich został utworzony dany organ, a także sposób, w jaki zostali powołani jego członkowie, ""mogą wzbudzić w przekonaniu jednostek uzasadnione wątpliwości"" co do jego niezależności od czynników zewnętrznych, zwłaszcza wpływów władzy ustawodawczej i wykonawczej. Elementy te - zaznaczył TSUE - ""mogą bowiem prowadzić do braku przejawiania przez ten organ oznak niezawisłości lub bezstronności, co mogłoby podważyć zaufanie, jakie sądownictwo powinno budzić w tych jednostkach w społeczeństwie demokratycznym"". Czy tak jednak rzeczywiście jest w danym przypadku, którego dotyczyły pytania prejudycjalne do TSUE, powinien zdecydować sąd, który te pytania zadał, czyli Sąd Najwyższy. SN w uzasadnieniu do wyroku z 5 grudnia wprost stwierdził, że nowa KRS ""nie jest organem bezstronnym i niezawisłym od władzy ustawodawczej i wykonawczej"". Izba Pracy SN w uzasadnieniu wyroku z 5 grudnia wskazała, że złamaniem prawa unijnego jest fakt, że od uchwał nowej KRS nie przysługuje droga odwołania do nadrzędnego sądu. Sędziowie podkreślili też, że wybór sędziowskiej ""piętnastki"" przez polityków sprawia, że niezależność Rady jest co najmniej problematyczna. - KRS nie jest organem bezstronnym i niezawisłym od władzy ustawodawczej i wykonawczej - uznali sędziowie SN w uzasadnieniu wyroku. Jako przykłady tego braku niezależności przywołali m.in. całkowity brak reakcji Rady w sytuacji, gdy rząd PiS próbował przerwać kadencję I Prezes SN prof. Małgorzaty Gersdorf. 20 grudnia Sejm uchwalił nowelizację ustaw sądowych, nazywaną też ustawą dyscyplinującą lub ustawą kagańcową. Z sali słychać było wtedy okrzyki opozycji: ""Hańba!"" oraz ""Konstytucja!"". Za przyjęciem nowelizacji głosowało 233 posłów, 203 było przeciw, 10 osób wstrzymało się od głosu. Wcześniej Sejm nie zgodził się na odrzucenie projektu noweli w całości. Przyjęte zostały także cztery poprawki zgłoszone przez klub PiS. Odrzucono ponad 80 wniosków mniejszości wniesionych przez opozycję. Ustawa wprowadza m.in. odpowiedzialność dyscyplinarną sędziów za działania, mogące uniemożliwić lub utrudnić funkcjonowanie wymiaru sprawiedliwości, za działania kwestionujące skuteczność powołania sędziego, także za ""działalność publiczną niedającą się pogodzić z zasadami niezależności sądów i niezawisłości sędziów"".",Bogdan Klich,
https://wiadomosci.onet.pl/kraj/sad-najwyzszy-grunt-nalezy-do-tego-kto-go-przez-lata-posiadal/kpwjhl8,"Sąd Najwyższy: grunt należy do tego, kto go przez lata posiadał","Gdy z dokumentów geodezyjnych jasno nie wynika, gdzie przebiega granica działek, można przy jej ustalaniu sięgnąć po zasiedzenie - informuje ""Rzeczpospolita"". Powołuje się w ten sposób na najnowsze orzeczenie Sądu Najwyższego w tej sprawie.","SN orzekł, że dopuszczalne jest odstępstwo od zasady, że stwierdzenia zasiedzenia nieruchomości lub jej części nie może się domagać jej właściciel. To przypadki zdarzające się dość często, zwłaszcza na pograniczu działek i zabudowań od lat użytkowanych, ale z niejasną dokumentacją. Zgodnie z art. 153 kodeksu cywilnego, jeżeli granice gruntów stały się sporne, a stanu prawnego nie można stwierdzić, ustala się je według ostatniego spokojnego stanu posiadania, a więc tego, jak one aktualnie przebiegają. – Zobowiązanie sądu do orzeczenia o przebiegu granicy według dokumentów, gdy są one niejednoznaczne i trudne do oceny, kolidowałoby z ekonomią procesową. Bez możliwości wzięcia pod uwagę zasiedzenia sąd zmuszony byłby do ustalenia granicy według ostatniego spokojnego posiadania, opartego jedynie na faktycznym władztwie – wskazał w uzasadnieniu sędzia Paweł Grzegorczyk. Jak mówi dla ""Rzeczpospolitej"" adw. Stefan Jacyno, orzeczenie Sądu Najwyższego nie przełamuje zasady, że nie można swego zasiedzieć. - Chodzi jedynie o to, że gdy nie daje się określić, który konkretnie fragment danego terenu jest własny, a który cudzy, można bez szczegółowego badania ustalić, że cały pas gruntu jest własnością danej osoby - mówi Jacyno. Źródło: ""Rzeczpospolita""",Sąd Najwyższy,
https://wiadomosci.onet.pl/tylko-w-onecie/newsletter-onetu-piotr-kozanecki-niekompetencja-jest-ponadpartyjna/5r4ffvt,Newsletter Onetu. Piotr Kozanecki: niekompetencja jest ponadpartyjna,"Są partie, które coś ogarniają lepiej, a coś gorzej. Jedne umieją lepiej w gospodarkę, inne w dyplomację, inne pewnie w sprawiedliwość. Choć czasem ma się wrażenie, że różnią się nie tyle tym, co robią lepiej, a tym, co robią gorzej. Czego nie ogarniają bardziej. Bo wiara w to, że jednak ogarniają spada, kiedy czyta się takie teksty, jak Witolda Jurasza o systemie wydawania wiz. Wtedy refleksja przychodzi do głowy tylko jedna: niekompetencja jest ponadpartyjna. Wszyscy nie ogarniają tak samo.","Oto polskie MSZ od co najmniej dekady nie umie zbudować sensownie działającego systemu wydawania wiz cudzoziemcom. Chwalebny pomysł, żeby ludzie nie stali pod konsulatami w gigantycznych kolejkach został rozwiązany tak, że obywatele Białorusi, Indii czy Pakistanu płacą mnóstwo pieniędzy prywatnej firmie ze Zjednoczonych Emiratów Arabskich, która pośredniczy w wydawaniu wiz. Czyli na braku ogarnięcia polskich urzędników zarabia firma z ZEA. Żeby było jasne, ten absurdalny outsourcing stosuje nie tylko Polska. To nas nie usprawiedliwia, ale możemy spokojnie powiedzieć sobie, że ""mamy jak na Zachodzie"". Choć w tym przypadku nie ma się czym chwalić - zobacz cały artykuł! SN w uzasadnieniu do wyroku z 5 grudnia wprost stwierdza, że nowa KRS ""nie jest organem bezstronnym i niezawisłym od władzy ustawodawczej i wykonawczej"". Sąd Najwyższy powołuje się m.in. na tekst Onetu, który jako pierwszy opisał, jak członek Rady ""meldował się na rozkaz"" posłance PiS Krystynie Pawłowicz - zobacz cały artykuł! Stowarzyszenie Godność złożyło do Naczelnego Rzecznika Odpowiedzialności Zawodowej Naczelnej Izby Lekarskiej wniosek o ukaranie marszałka Senatu prof. Tomasza Grodzkiego - poinformował portal TVP Info. Sprawa dotyczy wypowiedzi, w której marszałek Senatu mówił o przyjmowaniu leków przeciwbólowych przez prezesa PiS - zobacz cały artykuł! #WarszawaNieStrzela - na miejskiej imprezie sylwestrowej w stolicy nie będzie sztucznych ogni. Taką decyzję podjął Rafał Trzaskowski. Prezydent kierował się przy tym troską o zwierzęta. W zamian miasto zaprezentuje o północy widowisko świetlno-muzyczne - zobacz cały artykuł! Po naszej stronie Atlantyku wydaje się, że po tym jak Izba Reprezentantów skazała Donalda Trumpa na usunięcie z urzędu, to prezydent nie może już liczyć na reelekcję w przyszłym roku. Ponieważ jednak Senat prawie na pewno uniewinni prezydenta, to sztabowców Trumpa sprawa impeachmentu w ogóle nie zajmuje. Zamiast tego koncentrują się na strategii wyborczej, na którą mają ogromne fundusze i której sprzyja niepewność wśród Demokratów — piszą komentatorzy POLITICO - zobacz cały artykuł!",Autorem newslettera jest Piotr Kozanecki,
https://wiadomosci.onet.pl/kraj/sad-najwyzszy-w-uzasadnieniu-wyroku-ws-krs-powoluje-sie-na-onet-chodzi-o-tekst-dot/r3nc14p,"Sąd Najwyższy w uzasadnieniu wyroku ws. KRS powołuje się na Onet. Chodzi o tekst dot. ""meldującego się na rozkaz"" sędziego","SN w uzasadnieniu do wyroku z 5 grudnia wprost stwierdza, że nowa KRS ""nie jest organem bezstronnym i niezawisłym od władzy ustawodawczej i wykonawczej"". Sąd Najwyższy powołuje się m.in. na tekst Onetu, który jako pierwszy opisał, jak członek Rady ""meldował się na rozkaz"" posłance PiS Krystynie Pawłowicz.","19 listopada 2019 r. unijny Trybunał Sprawiedliwości odpowiedział na pytania prejudycjalne Sądu Najwyższego. Chodziło o to, czy polska nowa KRS jest organem w pełni niezależnym od władzy oraz czy nowa Izba Dyscyplinarna SN ma prawo decydować o tym, którzy sędziowie mają przejść w stan spoczynku TSUE ostateczny głos w tej sprawie oddał Izbie Pracy Sądu Najwyższego. 5 grudnia Izba Pracy SN wydała w tej sprawie wyrok. Jego podstawową tezą jest jednoznaczne stwierdzenie, że nowa KRS ""nie daje wystarczających gwarancji niezależności od organów władzy ustawodawczej i wykonawczej w procedurze powoływania sędziów"". Skąd taki wniosek? Po pierwsze - jak wskazuje SN - nie znamy wciąż list osób, które popierały kandydatów do nowej Rady. Do tego samo jej działanie może wskazywać na to, że KRS nie spełnia swojego konstytucyjnego zadania ""stania na straży sądów i niezawisłości sędziów"". SN podnosi też, że blisko 90 procent środowiska sędziowskiego w Polsce oraz uznane instytucje międzynarodowe kwestionują status nowej Rady jako organu, który mógł być powołany niezgodnie z konstytucją. Zgromadzenia sędziów z całej Polski odmawiają opiniowania kandydatów do awansu, których miałaby oceniać KRS - właśnie ze względu na wątpliwości dotyczące politycznego sposobu jej powołania. ""Na uwagę zasługuje stanowisko wyrażone przez członka nowej Rady, zgodnie z którą potrzebni są sędziowie o nowym nastawieniu – o mentalności służebnej wobec Państwa i Narodu (https://wpolityce.pl/polityka/370026-stanislawpiotrowicz-nam-bardzo-zalezy-na-tym-by-zmienic-nastawienie-sedziow-dospoleczenstwa-potrzebni-sa-ludzie-o-nowej-mentalnosci). W mediach społecznościowych (Twitter) jeden z sędziów członków Rady „zameldował się na rozkaz” innemu członkowi Rady wybranemu przez Sejm (zob. M. Gałczyńska, Onet z dnia 19 marca 2019 r.). W procedurze nominacyjnej Rada rekomendowała Prezydentowi RP powołanie na stanowisko sędziego Sądu Najwyższego kandydata prawomocnie ukaranego wyrokiem dyscyplinarnym (zob. Rzeczpospolita z dnia 4 września 2018 r.). W końcu, za stosowanie prawa UE wobec sędziów, były wszczynane postępowania dyscyplinarne, w tym także po wydaniu wyroku przez TSUE w dniu 19 listopada 2019 r., a tego rodzaju działania nie spotkały się z apelem Rady o zaniechanie tego rodzaju czynności"" - czytamy w uzasadnieniu SN. Sąd Najwyższy przytacza jako dowód słynny, opisany w marcu przez Onet przypadek, gdy zastępca rzecznika prasowego KRS sędzia Jarosław Dudzicz na Twitterze ""zameldował się na rozkaz"" innej członkini Rady, ówczesnej posłance PiS Krystynie Pawłowicz. ""Pani Profesor, melduję się na rozkaz. Służyć takiemu generałowi to czysta przyjemność i zaszczyt. Ku chwale Ojczyzny!"" - napisał Dudzicz. Sam swojej deklaracji nie skomentował. Jego wpis krytycznie ocenił wówczas rzecznik KRS sędzia Maciej Mitera. - To jest co najmniej dziwna sytuacja. Chciałbym traktować to jako jakiś żart, może sędzia Dudzicz ""meldował"" gotowość do wspólnej pracy jako członek KRS piszący do innego członka KRS - mówił. Przypomnieliśmy wtedy rzecznikowi Rady, że posłanka Pawłowicz jest czynnym i ważnym politykiem PiS, partii rządzącej. - Tak, od tego nie uciekniemy, pani poseł jest politykiem, tego nie da się ukryć - przyznał sędzia Mitera. - Nie podoba mi się to. Ja w ogóle nie lubię, jak sędzia komukolwiek, cokolwiek melduje, jakieś ""wykonanie zadania"". Bardzo mi się to nie podoba. Bo sędzia, jako przedstawiciel trzeciej władzy z zasady nie ma przełożonych, poza tymi administracyjnymi - podkreślał rzecznik KRS.",Jarosław Dudzicz,
https://wiadomosci.onet.pl/kraj/stanowisko-sedziego-juszczyszyna-wraca-do-orzekania/m830lnl,Stanowisko sędziego Juszczyszyna. Wraca do orzekania,"Izba Dyscyplinarna Sądu Najwyższego uchyliła zawieszenie sędziego Pawła Juszczyszyna. Przyznała, że przekroczył on swoje uprawnienia, ale może wrócić do orzekania. Swoje stanowisko przedstawił sam sędzia Juszczyszyn.","Przypomnijmy, sędzia Juszczyszyn rozpatrując przed miesiącem apelację w sprawie cywilnej, uznał za konieczne rozstrzygnięcie, czy sędzia nominowany przez nową KRS był uprawniony do orzekania w pierwszej instancji. W wydanym postanowieniu nakazał Kancelarii Sejmu przedstawienie m.in. list poparcia kandydatów do Krajowej Rady Sądownictwa. Skutkowało to m.in. decyzją prezesa olsztyńskiego sądu rejonowego - a także członka KRS - Macieja Nawackiego o odsunięciu Juszczyszyna od orzekania. SN ocenił w poniedziałek, iż postanowienie wydane przez Juszczyszyna było niezasadne i błędne. Jak jednak zaznaczył sędzia Roch, w dotychczasowym orzecznictwie sądów podkreśla się, iż zawieszenie sędziego ""wymaga wielkiej ostrożności i rozwagi oraz powinno być uznane za czynność nadzwyczajną, za dokonaniem której przemawia wzgląd na dużą szkodliwość czynu i stopień zawinienia, albo wzgląd na wyjątkowo negatywny odbiór społeczny zachowania sędziego"". Do sprawy odniósł się sam zainteresowany. W swoim stanowisku sędzia Juszczyszyn zaznacza: Izba Dyscyplinarna Sądu Najwyższego nie jest sądem w rozumieniu prawa Unii Europejskiej, a przez to nie jest sądem w rozumieniu prawa krajowego (wyrok SN z 5.12.2019 r., III PO 7/18) Dlatego też, do wykonywania czynności służbowych, w tym do orzekania w Sądzie Okręgowym w Olsztynie, wracam po 29 grudnia 2019 r., zgodnie z zarządzeniem Macieja Nawackiego – Prezesa Sądu Rejonowego w Olsztynie z 29 listopada 2019 r. (Nr A-021-82/19). Sędzia Paweł Juszczyszyn został zawieszony w orzekaniu po tym, gdy jako delegowany do Sądu Okręgowego w Olsztynie nakazał Kancelarii Sejmu przedstawienie m.in. list poparcia kandydatów do Krajowej Rady Sądownictwa. Zrobił to, rozpoznając apelację w sprawie cywilnej. Argumentował, że chciał sprawdzić, czy sędzia nominowany przez nową KRS był uprawniony do orzekania w pierwszej instancji. Po tej decyzji minister sprawiedliwości natychmiast cofnął Juszczyszynowi delegację do Sądu Okręgowego. ""Sędzia nie może samowolnie stawiać się ponad władzę ustawodawczą, wykonawczą i ponad Prezydenta RP. Tego typu działania nie są związane z niezawisłością sędziowską"" - podano w komunikacie MS o odwołaniu sędziego z delegacji. Po cofnięciu delegacji sędzia Juszczyszyn wydał oświadczenie, w którym podkreślił, że prawo stron do rzetelnego procesu jest dla niego ważniejsze od jego sytuacji zawodowej. ""Sędzia nie może bać się polityków, nawet jeśli mają wpływ na jego karierę. Apeluję do koleżanek i kolegów sędziów, aby zawsze pamiętali o rocie ślubowania sędziowskiego, orzekali niezawiśle i odważnie"" - mówił. Kilka dni później prezes Sądu Rejonowego na miesiąc zawiesił Juszczyszyna w orzekaniu. Zarządzenie to zostało przekazane Izbie Dyscyplinarnej Sądu Najwyższego. W związku z działaniami resortu sprawiedliwości wobec Juszczyszyna w całym kraju odbyły się manifestacje przed sądami. Cofnięciem delegacji Juszczyszyna zainteresował się także Rzecznik Praw Obywatelskich, który poinformował, że jest ""dalece zaniepokojony wykorzystaniem przez ministra prawa do odwołania sędziego z delegacji z powodów czysto dyscyplinarnych"". ""Co prawda nie ma żadnych przesłanek, na których podstawie Minister Sprawiedliwości podejmuje taką decyzję. Nie oznacza to jednak, że może być ona w pełni swobodna i arbitralna. Korzystanie z tego uprawnienia ustawowego nie powinno wykraczać poza wskazany cel polityki kadrowej i służyć, jak w tej sprawie, jako środek dyscyplinowania sędziów"" - zaznaczył RPO. Bodnar o wyjaśnienia w tej sprawie poprosił także rzecznika dyscyplinarnego Piotra Schaba i prezesa Nawackiego. Niedawno Zgromadzenie Ogólne Sędziów Okręgu Olsztyńskiego wezwało w uchwale do przywrócenia Juszczyszyna do pracy i do rezygnacji z funkcji prezesa Nawackiego. Ten rezygnacji jednak nie złożył. Z funkcji wiceprezesów sądu zrezygnowali dwaj inni sędziowie - Krzysztof Krygielski i Anna Szczepańska.",Paweł Juszczyszyn,
https://wiadomosci.onet.pl/kraj/kamil-bortniczuk-z-porozumienia-krytykuje-krystyne-pawlowicz-za-bezwstyd/bvpytbe,Polityk Porozumienia krytykuje Krystynę Pawłowicz,"Świeżo powołana sędzia Trybunału Konstytucyjnego Krystyna Pawłowicz nazwała Małgorzatę Kidawę-Błońską ""bezkrytyczną marionetką"" i ""nieudanym socjologiem"". - Uważam to za skandaliczne zachowanie - powiedział w TVN24 Kamil Bortniczuk, wiceminister funduszy i polityki regionalnej oraz rzecznik partii Porozumienie Jarosława Gowina.","Słowa Bortniczuka to dalekie echa sporu o ustawę dyscyplinującą sędziów. W niedzielę w wywiadzie dla TVP Info prezydent Andrzej Duda zaatakował I Prezes Sądu Najwyższego Małgorzatę Gersdorf, która ostatnią nowelizację ustaw sądowych autorstwa PiS nazwała ""ustawą kagańcową"". - Wstyd mnie ogarnia, kiedy słyszę, że ktoś, kto mieni się I prezesem SN, może o polskim państwie, poza granicami kraju, opowiadać takie rzeczy. Nawet jeżeli to się dzieje tylko w środowisku sędziowskim - po prostu wstyd. Wstyd za to, kto w ogóle został na urząd tego I prezesa Sądu Najwyższego wybrany - powiedział Duda. Słowa prezydenta wzbudziły szeroką krytykę przeciwników nowelizacji ustaw sądowych. Włączyła się w nią Małgorzata Kidawa-Błońska, wicemarszałek Sejmu i kandydatka PO w wyborach prezydenckich. ""Wstyd to pojęcie obce dla prezydentury Andrzeja Dudy. Jej symbolem będzie wielokrotne złamanie konstytucji, przyjęcie ślubowania od Piotrowicza i Pawłowicz, skandaliczne ataki na sędziów"" - napisała Kidawa-Błońska na Twitterze. Na to z kolei zareagowała była posłanka PiS, a obecnie sędzia Trybunału Konstytucyjnego Krystyna Pawłowicz. ""Wstydem, proszę pani Kidawy-Błońskiej to jest pani bezwstyd; bezwstyd bezkrytycznej marionetki, bezwstyd nieudanego socjologa z infantylnymi pretensjami do bycia >>prezydentem<<... Litość"" - odpowiedziała Pawłowicz we wpisie, wywołując kolejną falę krytyki. Do tych słów odniósł się dzisiaj Bortniczuk w TVN24. - Uważam to za skandaliczne zachowanie. Uważam, że pani profesor Krystyna Pawłowicz, obejmując tę ważną funkcję, na którą ją jako parlament powołaliśmy, powinna sobie darować tego typu aktywności - ocenił rzecznik Porozumienia. - Mam absolutnie jednoznaczne stanowisko w tej sprawie - dodał. Źródła: TVN24, Onet",Kamil Bortniczuk,
https://wiadomosci.onet.pl/kraj/sprawa-sedziego-pawla-juszczyszyna-izba-dyscyplinarna-sn-uchylila-jego-zawieszenie/tyzjlrt,Zawieszenie sędziego Pawła Juszczyszyna uchylone,"Izba Dyscyplinarna Sądu Najwyższego uchyliła zawieszenie sędziego Pawła Juszczyszyna. Przyznała, że przekroczył on swoje uprawnienia, ale może wrócić do orzekania. Był on wcześniej zawieszony przez prezesa Sądu Rejonowego w Olsztynie Macieja Nawackiego.","- Koniecznością zawieszenia sędziego Juszczyszyna w obowiązkach służbowych nie skutkuje m.in. ocena szkodliwości jego zachowania w odniesieniu do dobra służby sędziowskiej - powiedział w uzasadnieniu decyzji sędzia Adam Roch. Jak dodał, w chwili obecnej ocena okoliczności związanych ze sprawą ""nie doprowadziła do przyjęcia, że zachodzi konieczność zawieszenia sędziego Juszczyszyna"". Sędzia Juszczyszyn rozpatrując przed miesiącem apelację w sprawie cywilnej uznał za konieczne rozstrzygnięcie, czy sędzia nominowany przez nową KRS był uprawniony do orzekania w pierwszej instancji. W wydanym postanowieniu nakazał Kancelarii Sejmu przedstawienie m.in. list poparcia kandydatów do Krajowej Rady Sądownictwa. Skutkowało to m.in. decyzją prezesa olsztyńskiego sądu rejonowego - a także członka KRS - Macieja Nawackiego o odsunięciu Juszczyszyna od orzekania. SN ocenił w poniedziałek, iż postanowienie wydane przez Juszczyszyna było niezasadne i błędne. Jak jednak zaznaczył sędzia Roch, w dotychczasowym orzecznictwie sądów podkreśla się, iż zawieszenie sędziego ""wymaga wielkiej ostrożności i rozwagi oraz powinno być uznane za czynność nadzwyczajną, za dokonaniem której przemawia wzgląd na dużą szkodliwość czynu i stopień zawinienia, albo wzgląd na wyjątkowo negatywny odbiór społeczny zachowania sędziego"". - Ocena dokonana przez ten pryzmat nie wskazała na potrzebę zawieszenia sędziego w czynnościach służbowych. Nie wydaje się, aby kontynuowanie przez niego działalności orzeczniczej mogło istotnie godzić w dobro służby sędziowskiej i wymiaru sprawiedliwości, w tym powagę sądu, pomimo postawienia zarzutów popełnienia czterech deliktów dyscyplinarnych - mówił sędzia Roch. Jak wskazał, ""bieżąca polaryzacja poglądów tak w społeczeństwie, jak i w sądownictwie, również powoduje, że nie sposób przyjąć, iż postawa sędziego Juszczyszyna w wydanym przez niego w listopadzie postanowieniu wywołała wyjątkowo negatywny odbiór społeczny"". W związku z tym - zdaniem SN - choć tamto postanowienie Juszczyszyna było ""jaskrawo niezasadne"" - to brak przesłanek do uznania, aby ""powaga sądu i dobro wymiaru sprawiedliwości wymagały zawieszenia Juszczyszyna do czasu merytorycznego rozpoznania stawianych mu zarzutów"". Dlatego Izba Dyscyplinarna SN zdecydowała o uchyleniu zarządzenia o przerwie w wykonywaniu czynności służbowych przez sędziego Juszczyszyna. Sędzia ten był zawieszony na miesiąc, a o ewentualnym przedłużeniu tego okresu decyduje SN. Poniedziałkowe orzeczenie SN jest nieprawomocne, przysługuje od niego zażalenie do Wydziału II Izby Dyscyplinarnej SN, które można złożyć w terminie siedmiu dni. Zdanie odrębne do poniedziałkowego orzeczenia SN zgłosił sędzia Jacek Wygoda, ale - jak wyjaśnił - dotyczyło ono kwestii proceduralnej i nie kwestionowało merytorycznej strony rozstrzygnięcia Piotr Schab, rzecznik dyscyplinarny, nie chciał określić, czy wniesie odwołanie. - Istnieje potrzeba bardzo precyzyjnego przeanalizowania motywów decyzji Sądu Najwyższego w sprawie sędziego Pawła Juszczyszyna w kontekście ewentualnego jej zaskarżenia - powiedział dziennikarzom. - Jeśli zajmiemy stanowisko procesowe w kwestii zasadności owej uchwały, to zapewne stanowisko to znajdzie wyraz w środku odwoławczym - powiedział sędzia Schab po ogłoszeniu tego orzeczenia. Jak dodał, SN dokonał oceny zarządzenia prezesa olsztyńskiego SR w sposób odmienny od stanowiska prezentowanego przez rzecznika dyscyplinarnego sędziów sądów powszechnych. - Porażka lub zwycięstwo to nie są kategorie, którymi organ procesowy mógłby się kierować. To nie jest kwestia osobista. Nie kierowałem się nigdy tego typu emocjami na sali sądowej - powiedział Schab. Do 29 grudnia sędzia Paweł Juszczyszyn był pierwotnie zawieszony w orzekaniu przez prezesa Sądu Rejonowego w Olsztynie Macieja Nawackiego. Wydając tę decyzję, Nawacki tłumaczył PAP, że miesięczny okres zawieszenia jest maksymalnym, o jakim może decydować prezes sądu. O przedłużeniu tego środka lub jego zniesieniu miała zadecydować właśnie Izba Dyscyplinarna, która posiedzenie w tej sprawie wyznaczyła na dziś. - W najśmielszych snach nie przypuszczałem, że coś takiego stwierdzi grupa osób pełniących funkcje sędziowskie pod szyldem Izby Dyscyplinarnej - tak decyzję członków tej Izby o odwieszeniu sędziego Pawła Juszczyszyna komentuje jeden z jego pełnomocników sędzia Dariusz Mazur. - Jestem zadowolony, choć nie zmieniam zdania, że to nie jest sąd zarówno w rozumieniu konstytucji, jak prawa unijnego, a konkretnie wykładni wyroku TSUE z 19 listopada - podkreśla. Sędzia Mazur zaznacza, że argumentacja członków Izby Dyscyplinarnej przedstawiona w uzasadnieniu wyraźnie szła w kierunku tezy, że - choć ich zdaniem błędną była decyzja sędziego Juszczyszyna o zażądaniu od Sejmu list poparcia do KRS - to jednak wydanie błędnego orzeczenia niekoniecznie musi być zbieżne z przewinieniem dyscyplinarnym, zasługującym na zawieszenie. - Zobaczymy, co będzie się teraz działo - mówi sędzia Mazur. - Doszły do mnie głosy, że rzecznik dyscyplinarny może się od tej decyzji Izby Dyscyplinarnej odwołać - mówi. Sędzia Paweł Juszczyszyn został zawieszony w orzekaniu po tym, gdy jako delegowany do Sądu Okręgowego w Olsztynie nakazał Kancelarii Sejmu przedstawienie m.in. list poparcia kandydatów do Krajowej Rady Sądownictwa. Zrobił to, rozpoznając apelację w sprawie cywilnej. Argumentował, że chciał sprawdzić, czy sędzia nominowany przez nową KRS był uprawniony do orzekania w pierwszej instancji. Po tej decyzji minister sprawiedliwości natychmiast cofnął Juszczyszynowi delegację do Sądu Okręgowego. ""Sędzia nie może samowolnie stawiać się ponad władzę ustawodawczą, wykonawczą i ponad Prezydenta RP. Tego typu działania nie są związane z niezawisłością sędziowską"" - podano w komunikacie MS o odwołaniu sędziego z delegacji. Po cofnięciu delegacji sędzia Juszczyszyn wydał oświadczenie, w którym podkreślił, że prawo stron do rzetelnego procesu jest dla niego ważniejsze od jego sytuacji zawodowej. ""Sędzia nie może bać się polityków, nawet jeśli mają wpływ na jego karierę. Apeluję do koleżanek i kolegów sędziów, aby zawsze pamiętali o rocie ślubowania sędziowskiego, orzekali niezawiśle i odważnie"" - mówił. Kilka dni później prezes Sądu Rejonowego na miesiąc zawiesił Juszczyszyna w orzekaniu. Zarządzenie to zostało przekazane Izbie Dyscyplinarnej Sądu Najwyższego. W związku z działaniami resortu sprawiedliwości wobec Juszczyszyna w całym kraju odbyły się manifestacje przed sądami. Cofnięciem delegacji Juszczyszyna zainteresował się także Rzecznik Praw Obywatelskich, który poinformował, że jest ""dalece zaniepokojony wykorzystaniem przez ministra prawa do odwołania sędziego z delegacji z powodów czysto dyscyplinarnych"". ""Co prawda nie ma żadnych przesłanek, na których podstawie Minister Sprawiedliwości podejmuje taką decyzję. Nie oznacza to jednak, że może być ona w pełni swobodna i arbitralna. Korzystanie z tego uprawnienia ustawowego nie powinno wykraczać poza wskazany cel polityki kadrowej i służyć, jak w tej sprawie, jako środek dyscyplinowania sędziów"" - zaznaczył RPO. Bodnar o wyjaśnienia w tej sprawie poprosił także rzecznika dyscyplinarnego Piotra Schaba i prezesa Nawackiego. Niedawno Zgromadzenie Ogólne Sędziów Okręgu Olsztyńskiego wezwało w uchwale do przywrócenia Juszczyszyna do pracy i do rezygnacji z funkcji prezesa Nawackiego. Ten rezygnacji jednak nie złożył. Z funkcji wiceprezesów sądu zrezygnowali dwaj inni sędziowie - Krzysztof Krygielski i Anna Szczepańska.",Paweł Juszczyszyn,
https://wiadomosci.onet.pl/kraj/sn-nie-ma-podstaw-do-kwestionowania-wyborow-z-13-pazdziernika/g0pk8l0,"Sąd Najwyższy uznał, że nie ma podstaw do kwestionowania wyborów z 13 października","Izba Kontroli Nadzwyczajnej i Spraw Publicznych Sądu Najwyższego uznała, że październikowe wybory do Sejmu i Senatu są ważne. Rozstrzygnięcie w sprawie ważności wyborów ma formę uchwały.","- Po analizie sprawozdania PKW i wydanych opinii, w szczególności zaś stwierdzonych w nich uchybień, Sąd Najwyższy uznał, że żadne z tych uchybień, jak również wszystkie one łącznie nie dają podstaw do kwestionowania ważności wyborów do Sejmu RP i Senatu RP przeprowadzonych 13 października 2019 r. - wskazała w uzasadnieniu uchwały prezes Izby Kontroli Nadzwyczajnej SN sędzia Joanna Lemańska. Wcześniej - podczas posiedzenia całej Izby SN - o stwierdzenie ważności wyborów zgodnie wnosili: przewodniczący Państwowej Komisji Wyborczej sędzia Wiesław Kozielewicz i zastępca prokuratora generalnego Robert Hernand. Obaj stwierdzili, że w procedurze wyborczej nie doszło do takiego naruszenia prawa, które skutkowałoby orzeczeniem nieważności wyborów. Zgodnie z przepisami SN rozstrzyga o ważności wyborów po rozpoznaniu wszystkich wniesionych do niego protestów wyborczych - na podstawie sprawozdania z wyborów przedstawionego przez Państwową Komisję Wyborczą oraz wydanych na posiedzeniach opinii w sprawie poszczególnych protestów. Jak podano po tegorocznych wyborach parlamentarnych, do SN wpłynęło w sumie 279 protestów wyborczych. Wcześniej informowano, że według danych zebranych po rozpoznaniu tych protestów - 10 protestów zostało uznanych za zasadne, lecz stwierdzone nieprawidłowości nie miały wpływu na wynik wyborów. Zarzuty w przypadku 15 protestów były niezasadne. Zdecydowaną większość protestów wyborczych SN pozostawił bez dalszego biegu. Z kolei kilka protestów zostało załatwionych w inny sposób - np. umorzono postępowanie, zwrócono protest w związku z nieuzupełnieniem braków formalnych. Rozstrzygnięcie w sprawie ważności wyborów ma formę uchwały podjętej w składzie całej Izby Kontroli Nadzwyczajnej, nie później niż w 90 dniu po dniu wyborów.",SN: nie ma podstaw do kwestionowania wyborów z 13 października,
https://wiadomosci.onet.pl/kraj/rzecznik-sn-o-slowach-prezydenta-mam-poczucie-zazenowania/n074kvb,Rzecznik SN o słowach prezydenta: mam poczucie zażenowania,"- Mam poczucie, że naszym życiu publicznym przekraczane są kolejne granice - mówi rzecznik Sądu Najwyższego sędzia Michał Laskowski, komentując wypowiedź Andrzej Dudy dot. pierwszej prezes tego sądu. Zdaniem rzecznika SN w debacie publicznej nie powinno się używać takich słów.","Prezydent był w niedzielę pytany w TVP Info o wypowiedź I prezes SN sędzi Małgorzaty Gersdorf, która nowelizację ustaw sądowych nazwała ""ustawą kagańcową"" odpowiedział: - Pani prezes Gersdorf opowiada - w szczególności za granicą - o Polsce takie rzeczy, że powiem tak: wstyd mnie ogarnia, kiedy słyszę, że ktoś, kto mieni się I prezesem SN, może o polskim państwie poza granicami kraju opowiadać takie rzeczy. Nawet jeżeli to się dzieje tylko w środowisku sędziowskim - po prostu wstyd. Wstyd za to, kto w ogóle został na urząd tego I prezesa Sądu Najwyższego wybrany. Michał Laskowski, komentując wypowiedź głowy państwa, powiedział, że ma ""poczucie zażenowania słuchając prezydenta"". - Mam też takie poczucie, że naszym życiu publicznym przekraczane są kolejne granice i wyznaczane jakieś nowe standardy. Nie chciałbym, żeby prezydent wypowiadał się tak o pani pierwszej prezes Sądu Najwyższego - zaznaczył sędzia Laskowski. Odnosząc się do słów prezydenta, rzecznik SN podkreślił, że w ten sposób nie powinna się toczyć debata publiczna. - Nie powinno się używać takich słów, takich personalnych argumentów, nie powinno się dyskredytować osoby pełniącej bardzo ważną funkcję w państwie - wskazał. Rzecznik SN zaznaczył, jeśli ktoś ma inne poglądy, to należy go traktować z szacunkiem, nawet wtedy, kiedy się z kimś absolutnie nie zgadzamy. Według sędziego Laskowskiego, ""prezydent nie ma innej drogi, tylko brnąć dalej w swoich poczynaniach dotyczących sądownictwa i bronić swoich rozwiązań"". Dodał, że wypowiedź prezydenta jest wyrazem tej tendencji. W ocenie rzecznika SN, prezydent stoi po stronie partii, która zaproponowała rozwiązania zawarte w nowelizacji ustaw sądowych. - Pan prezydent przedstawia dokładnie te same argumenty, a czasami używa nawet tych samych słów. Myślę, że każdy uważny obserwator nie ma żadnych wątpliwości, po której stronie stoi prezydent - zaznaczył rzecznik SN. Jego zdaniem sporu wokół sądownictwa nie powinno się rozwiązywać ""w drodze straszenia, wyszydzania, czy używania takich słów jak pan prezydent"". Prezydent Andrzej Duda w wywiadzie dla TVP przyznał, że jego słowa odnoszące się do I prezes SN są mocne. Dodał, że ma ""takie jednoznaczne odczucia"" i jest to dla niego, ""jako prezydenta Rzeczpospolitej sytuacja ogromnie przykra"". - Ale na szczęście niedługo już następuje - zgodnie z obowiązującymi w Polsce przepisami i terminarzem - zmiana na urzędzie pierwszego prezesa Sądu Najwyższego i mam nadzieję, że zgromadzenie sędziów Sądu Najwyższego wybierze odpowiedzialnie odpowiednią osobę, która dobrze będzie realizowała tę funkcję - oznajmił. W piątek Sejm uchwalił nowelizację ustaw sądowych wprowadzającą m.in. odpowiedzialność dyscyplinarną sędziów za działania lub zaniechania mogące uniemożliwić albo istotnie utrudnić funkcjonowanie wymiaru sprawiedliwości, za działania kwestionujące skuteczność powołania sędziego oraz za ""działalność publiczną niedającą się pogodzić z zasadami niezależności sądów i niezawisłości sędziów"". Senat ma na odniesienie się do każdej sejmowej ustawy 30 dni. Jeżeli w tym okresie nie zajmie stanowiska, ustawę uznaje się za uchwaloną i trafia do prezydenta. Nowe przepisy są krytykowane przez opozycję, Rzecznika Praw Obywatelskich i część środowiska sędziowskiego. Negatywne opinie prawne ws. niektórych rozwiązań proponowanych w projekcie skierowali do Sejmu: Rzecznik Praw Obywatelskich, Sąd Najwyższy oraz Biuro Analiz Sejmowych. W obszernej opinii Sądu Najwyższego do projektu uchwalonej noweli stwierdzono, że jego filozofia wpisuje się w logikę, jaką kierowano się przy wprowadzaniu stanu wojennego. SN uważa, że proponowane zapisy umożliwią wywołanie ""efektu mrożącego"" wśród sędziów, a także ""usunięcie ze stanu sędziowskiego osób, których poglądy nie odpowiadają rządzącej większości"".",Michał Laskowski,
https://wiadomosci.onet.pl/kraj/gazeta-wyborcza-prezydentowi-oplaca-sie-atakowac-sedziow/sxs03yk,"""Gazeta Wyborcza"": prezydentowi opłaca się atakować sędziów","Andrzej Duda nie potrzebuje już umownego ""centrum"", nie potrzebuje pozorów bycia prezydentem wszystkich Polaków. Już dysponuje zwartym elektoratem PiS - pisze ""Gazeta Wyborcza"".","We wczorajszym wywiadzie dla TVP Info prezydent Andrzej Duda określił słowa I prezes Sądu Najwyższego Małgorzaty Gersdorf jednym słowem: ""wstyd"". Oprócz tego krytykował całe środowisko sędziowskie, ale także opinie z Unii Europejskiej, które nawołują o wstrzymanie prac nad ustawą dyscyplinującą sędziów. - Opowiadane są niestworzone historie, Polska jest demonizowana. Władza sądownicza próbuje pokazać całemu społeczeństwu i wybranej przez nie władzy i ustawodawczej, i wykonawczej, że jest mocniejsza niż tamte władze, czyli że ma nad nimi przewagę - mówił prezydent. Paweł Wroński na łamach ""Gazety Wyborczej"" sugeruje, że tymi słowami Andrzej Duda porzuca walkę o wyborców niezdecydowanych w najbliższych wyborach prezydenckich. Od teraz, jego celem ma być przekonanie do siebie wyborców skrajnie prawicowych, którym nigdy nie podobała się ingerencja Unii Europejskiej w sprawy polskie. Atak na instytucje unijne miałby uwiarygodnić prezydenta wśród zagorzałych eurosceptyków. Wroński dodaje, że opozycja, zamiast zastanawiać się nad działalnością prezydenta Dudy, zajmuje się kandydatami po swojej stronie, którzy wydają się nie mieć szans na zwycięstwo w wyborach. Źródło: ""Gazeta Wyborcza""",Andrzej Duda,
https://wiadomosci.onet.pl/kraj/sprawa-zadoscuczynienia-dla-ofiary-ksiedza-watpliwosci-co-do-krs-przesuwaja-termin/1vcvdb1,Sprawa zadośćuczynienia dla ofiary księdza. Wątpliwości co do KRS przesuwają termin decyzji,"W piątek, 20 grudnia Sąd Najwyższy miał rozpatrzyć kasację Towarzystwa Chrystusowców do wyroku przyznającego ofierze księdza pedofila milion zł zadośćuczynienia i dożywotnią rentę. Wyznaczony będzie jednak inny termin. Powód? Pełnomocnik pokrzywdzonej Katarzyny chce zmiany składu sędziowskiego. W obecnym są sędziowie wybrani przez nową KRS, co wzbudza jego podejrzenia o brak bezstronności.","Wyrok przyznający milion złotych zadośćuczynienia i dożywotnią rentę w wysokości 800 zł ofierze w październiku ubiegłego roku utrzymał w mocy Sąd Apelacyjny w Poznaniu. Pieniądze trafiły już na konto kobiety, która w wieku 13 lat była więziona i gwałcona przez księdza Romana B. Ze stanu duchowieństwa został on wydalony dopiero w 2017 r. Towarzystwo Chrystusowe, do którego należał mężczyzna, nie poczuwa się do odpowiedzialności za to, co spotkało Katarzynę. Zakon zignorował apel o wycofanie kasacji, pod którym podpisało się 16 tys. osób wspierających Katarzynę. Przedłużający się proces źle wpływa na kobietę, która po traumatycznych przeżyciach zmaga się z licznymi problemami zdrowotnymi. Kobieta niepokoi się także składem sędziowskim, który ma rozpatrzyć kasację chrystusowców. O zastrzeżeniach co do składu sędziowskiego, który ma zdecydować o dalszych losach zadośćuczynienia dla Katarzyny, pisaliśmy już w Onecie. Orzekać w tej sprawie pierwotnie miało trzech sędziów, których w różny sposób można kojarzyć z Kościołem. Znaleźli się w nim: Beata Janiszewska, która ma na koncie orzeczenie na rzecz parafii, profesor Katolickiego Uniwersytetu Lubelskiego Joanna Misztal-Konecka i Marcin Krajewski. Ten ostatni sam złożył wniosek o wyłączenie go ze składu. Stało się to po tym, jak media nagłośniły fakt, że jako radca prawny reprezentował diecezję koszalińsko-kołobrzeską i jedną z parafii w sprawie księdza pedofila o zadośćuczynienie dla ofiary. Pomimo rezygnacji Krajewskiego, skład sędziowski to nadal osoby wybrane przez nową Krajową Radę Sądownictwa. Tymczasem prawo do orzekania sędziów nominowanych przez nowy skład KRS zostało zakwestionowane przez sam Sąd Najwyższy. Orzekł on, że KRS nie jest bezstronna i jest uzależniona od władzy politycznej. Wyrok zapadł po tym, jak Trybunał Sprawiedliwości UE nakazał rozstrzygnięcie tej sprawy polskiemu SN. Dlatego też pełnomocnik Katarzyny mec. Jarosław Głuchowski złożył do SN wniosek o zmianę składu orzekającego. Na razie nie został on jeszcze rozpatrzony, co wpłynęło na zmianę terminu rozprawy, pierwotnie wyznaczonego na 20 grudnia. Drugim powodem jest choroba mec. Głuchowskiego. ""Nie istnieje dla mnie w ogóle taka opcja, abym mogła wziąć udział sama w rozprawie"" - napisała Katarzyna. SN rozpatrzy więc kasację dopiero w 2020 r. Pomimo tego, że termin zmieniono, osoby wspierające Katarzynę planują na dzisiaj akcję solidarnościową. Kobieta, która prowadzi bloga i dzieli się swoimi przeżyciami, zyskała pokaźne grono czytelników. Chociaż pojawiają się tacy, którzy ją krytykują, większość stoi za Katarzyną. ""Wydrukujcie tabliczki #MuremZaKasią i powieście je na drzwiach kościołów w waszej miejscowości, zróbcie zdjęcia i wrzućcie do wydarzenia. Pokażmy Kasi, że nie jest sama, że stoimy za nią i wszystkimi ofiarami pedofilii w Kościele katolickim"" - zachęcają organizatorzy akcji. Zapowiadają także dwie pikiety: o godzinie 18 przed poznańską katedrą i o 19.30 przed siedzibą Towarzystwa Chrystusowego w Puszczykowie. To tam przebywał Roman B. do czasu, aż sprawę nagłośniła Joanna Kopińska swoim reportażem dla ""Dużego Formatu"".",,
https://wiadomosci.onet.pl/kraj/prokurator-generalny-chce-kasacji-wyroku-sprzed-blisko-50-lat-chodzi-o-swiadkow/p9vtns2,Prokurator Generalny chce kasacji wyroku sprzed blisko 50 lat. Chodzi o Świadków Jehowy,"Zastępca Prokuratora Generalnego wniósł do Sądu Najwyższego skargę kasacyjną na wyrok skazujący za udział w związku ""Świadkowie Jehowy"" - podaje rp.pl.","23 grudnia 1971 r. decyzją Sądu Powiatowego w Łasku, Leszek A. oraz Józef K. zostali uznani za winnych tego, że od 1968 roku do czerwca 1971 r., brali udział w związku pod nazwą ""Świadkowie Jehowy"", którego istnienie, ustrój oraz cel pozostawały tajemnicą wobec władzy państwowej. Stanowiło to przestępstwo z art. 278 par. 1 kodeksu karnego z 1969 r. Sąd skazał Leszka A. na karę roku pozbawienia wolności, natomiast Józefa K. na osiem miesięcy pozbawienia wolności. Rewizję od tego wyroku wniósł obrońca oskarżonych, zarzucając sądowi naruszenie prawa materialnego, a mianowicie art. 278 par. 1 kk poprzez jego błędne zastosowanie oraz rażącą niewspółmierność kary. Sąd Wojewódzki w Łodzi na skutek rewizji wniesionej przez obrońcę oskarżonych 4 maja 1972 r. zmienił zaskarżony wyrok wobec Józefa K. poprzez zawieszenie kary na trzy lata próby i wymierzył mu grzywnę. W pozostałem zakresie, sąd utrzymał wyrok w mocy - czytamy na rp.pl. Z decyzją Sądu Wojewódzkiego nie zgodził się Minister Sprawiedliwości Prokurator Generalny Zbigniew Ziobro. Z jego upoważnienia kasację na korzyść skazanych złożył do Sądu Najwyższego prokurator Robert Hernand, zastępca Prokuratora Generalnego. Zdaniem prokuratury orzeczone przez kary pozbawienia wolności zostały wydane z rażącym naruszeniem przepisów prawa karnego. Jak podaje rp.pl w kasacji Zastępca Prokuratora Generalnego, wskazał, że grupa wyznaniowa Świadkowie Jehowy nie stanowiła związku, którego istnienie, ustrój lub cel miały pozostać tajemnicą wobec organów państwowych. Elementy te były jawne tak w okresie legalnego funkcjonowania wyznania w Polsce, jak i po odmowie jego rejestracji w 1950 r. jako związku religijnego. - Członkowie wspólnoty podejmowali liczne i jawne próby uregulowania sytuacji prawnej wyznania Świadków Jehowy w celu uzyskania ponownej możliwości swobodnego wyznawania tej religii, przedkładając statut związku religijnego oraz wyjaśniając jego ustrój i cel w pismach kierowanych do organów państwowych - wskazał Zastępca Prokuratora Generalnego. Źródło: ""Rzeczpospolita""",Zbigniew Ziobro,
https://wiadomosci.onet.pl/kraj/sad-najwyzszy-skierowal-kolejne-pytania-prejudycjalne-do-tsue/rtp5sf0,Sąd Najwyższy skierował kolejne pytania prejudycjalne do TSUE,"Izba Cywilna Sądu Najwyższego wysłała pytania prejudycjalne dotyczące niezawisłości i bezstronności sądu, w którym zasiada sędzia powołany jeszcze przez Radę Państwa PRL lub poprzednią Krajową Radę Sądownictwa - poinformował zespół prasowy SN.","- W środę Izba Cywilna SN na posiedzeniu w składzie jednoosobowym sędziego Kamila Zaradkiewicza, rozpatrując sprawę o zapłatę, zadała siedem pytań prejudycjalnych do TSUE - powiedział Krzysztof Michałowski z zespołu prasowego SN. Jak dodał, Izba Cywilna SN wniosła też o zastosowanie przez TSUE w tej sprawie trybu przyspieszonego. Jak wynika z komunikatu opublikowanego na stronie SN, pytania dotyczą m.in. tego, czy sądem niezawisłym i bezstronnym oraz mającym odpowiednie kwalifikacje w rozumieniu prawa UE jest organ, w którym zasiada osoba powołana do pełnienia urzędu na stanowisku sędziego przez polityczny organ władzy wykonawczej państwa o totalitarnym, niedemokratycznym, komunistycznym systemie władzy - Radę Państwa PRL. Jak dodano, chodzi głównie o brak transparentności kryteriów takiego powołania oraz brak udziału w procedurze nominacyjnej samorządu sędziowskiego. Inne z pytań dotyczy tego, czy znaczenie ma okoliczność, że kolejne powołania takich sędziów do pełnienia urzędu na w sądach wyższej instancji nie były uzależnione od złożenia ślubowania przestrzegania wartości społeczeństwa demokratycznego, gdy sędzia taki przy pierwszym powołaniu składał przyrzeczenie stania na straży ustroju politycznego państwa komunistycznego i tak zwanej ""praworządności ludowej"", co mogłoby podważyć zaufanie, jakie sądownictwo powinno budzić w społeczeństwie demokratycznym. Druga grupa pytań odnosi się zaś do sędziów wyłonionych przez poprzednią Krajową Radę Sądownictwa. Chodzi o to, czy sądem niezawisłym i bezstronnym oraz mającym odpowiednie kwalifikacje w rozumieniu prawa UE jest organ, w którym zasiada osoba powołana ""z rażącym naruszeniem przepisów konstytucyjnych państwa członkowskiego UE"", z uwagi na niezgodne z konstytucją obsadzenie Krajowej Rady Sądownictwa. W czerwcu 2017 r. Trybunał Konstytucyjny orzekł, że przepisy o zasadach wyboru sędziów do ówczesnej Krajowej Rady Sądownictwa były niekonstytucyjne. Uznał m.in., że wszyscy członkowie KRS mają jedną wspólną kadencję i niekonstytucyjne jest rozumienie przepisów w ten sposób, że kadencja członków KRS wybieranych spośród sędziów sądów powszechnych ma charakter indywidualny. Ponadto - według TK - przy wyborze do KRS sędziowie sądów rejonowych byli traktowani nierówno wobec sędziów sądów wyższych instancji. Środowe pytania odnoszą się także do tego, czy wymogi niezawisłego sądu są spełnione, jeśli postępowanie przed Krajową Radą Sądownictwa w sprawie wyłonienia kandydatur na sędziów ""nie spełniało kryteriów jawności oraz transparentności reguł wyboru kandydatów, co mogłoby podważyć zaufanie, jakie sądownictwo powinno budzić w społeczeństwie demokratycznym"". Niedawno portal wpolityce.pl opublikował listę 747 sędziów orzekających aktualnie w sądach, którzy zostali powołani przez Radę Państwa. Listę tę udostępnił portalowi sędzia Zaradkiewicz, który otrzymał ją z kolei z Ministerstwa Sprawiedliwości. Udostępniona przez sędziego Zaradkiewicza lista obejmowała sędziów sądów powszechnych. Sędzia skierował też wniosek do I prezes Sądu Najwyższego, w którym zwrócił się o udostępnienie spisu orzekających obecnie w SN sędziów, powołanych po raz pierwszy na sędziów przez Radę Państwa PRL.",Sędzia Kamil Zaradkiewicz,
https://wiadomosci.onet.pl/tylko-w-onecie/ustawa-dyscyplinujaca-sedziow-duda-i-gowin-chca-zmian-w-projekcie-ziobry/xngt4ts,"""Dyscyplinowanie"" sędziów do poprawki. Zmian w ustawie chcą Duda i Gowin",Projekt nowelizacji przepisów dotyczących sądów złożony w ubiegły czwartek przez posłów PiS ma zostać poważnie złagodzony – ustalił Onet. Sygnał miał wysłać m.in. prezydent Andrzej Duda.,"............................................. Dziś o 12:30 rozpoczną się prace nad tzw. ustawą dyscyplinującą sędziów - poinformował w nocy portal 300polityka. Informacja ta pojawiła się na stronie Kancelarii Sejmu przed północą. Jak przypomniano, Politycy PiS zapowiadali, że do projektu zgłoszone zostaną poprawki autorstwa Ministerstwa Sprawiedliwości i Porozumienia. II czytanie zaplanowano już na piątek rano, a głosowanie ma się odbyć kilka godzin później. ........................................................... Sporo zamieszania w obozie władzy wywołał złożony w czwartek w Sejmie przez klub Prawa i Sprawiedliwości obszerny projekt nowelizacji przepisów o ustroju sądów i Sądzie Najwyższym, a także o sądach administracyjnych, wojskowych i prokuraturze. Projekt zmienia sposób wyboru I prezesa SN. Umożliwia prezydentowi, w razie paraliżu proceduralnego, wskazanie sędziego SN, który przeprowadzi wybór nowego prezesa. Ponadto – czego publicznie nie kryją prominentni politycy PiS – nowe przepisy mają dyscyplinować sędziów, którzy przekraczają swoje uprawnienia oraz publicznie demonstrują swoje poglądy polityczne. Przepisy przewidują nawet możliwość złożenia z urzędu sędziów, którzy domniemywaliby sobie możliwość podważania KRS czy prerogatyw prezydenta, czy też podważania innych sędziów. Wśród proponowanych sankcji jest m.in. przeniesienie na inne stanowisko służbowe, złożenie z urzędu oraz kary finansowe. Kary te miałaby orzekać Izba Dyscyplinarna Sądu Najwyższego i rzecznicy dyscyplinarni. Właśnie możliwe sankcje, mające na celu dyscyplinowanie sędziów są – jak nieoficjalnie dowiedział się Onet – punktem spornym w obozie władzy. Swoje „stanowcze nie” wobec niektórych pomysłów na karanie sędziów zgłosił jeden z koalicjantów, wicepremier Jarosław Gowin. Jak się okazuje, nikt nie konsultował z nim szczegółowych zapisów, które znalazły się w projekcie, co było jednym z głównych punktów wczorajszej narady liderów Zjednoczonej Prawicy w siedzibie PiS na Nowogrodzkiej. ""Nie byliśmy rzeczywiście uprzedzeni o tym, że stanie się to w takiej formie"" – przyznaje poseł Porozumienia Kamil Bortniczuk. Jak dodaje, na ostatnim posiedzeniu Rady Ministrów pojawiła się jedynie bardzo ogólna informacja, że część klubu parlamentarnego PiS wyraża wolę zgłoszenia takiego projektu. Ale o szczegółach zgłaszanych przepisów nie było mowy. Porozumienie, którego liderem jest wicepremier Jarosław Gowin, już zapowiedziało złożenie poprawek do projektu, który miałby złagodzić niektóre przepisy dotyczące ""niezdyscyplinowanych"" sędziów. Jednak główny kierunek zmian w sądownictwie zawarty w nowych przepisach, w tym tzw. bezpiecznik uniemożliwiający paraliż przy wyborze I Prezesa Sądu Najwyższego jest przez koalicjanta akceptowalny i ma być zachowany. Jak twierdzą źródła Onetu, zastrzeżenia podobnej natury do najbardziej kontrowersyjnych przepisów zawartych w projekcie przedstawił kierownictwu PiS także prezydent Andrzej Duda. Nasi rozmówcy z otoczenia głowy państwa potwierdzają nieoficjalnie, że także prezydent nie był o szczegółach nowelizacji w pełni poinformowany. - Projekt złożony w czwartek można powiedzieć, że jest już nieaktualny, a zmiany, które zostały przez prezydenta Andrzeja Dudę zasugerowane zapewne znajdą swoje odzwierciedlenie w poprawkach do projektu – mówi nasz informator. Jak dodaje, generalny kierunek zmian – w ocenie głowy państwa – jest słuszny, natomiast pewne zapisy budzą wątpliwości natury konstytucyjnej i muszą być zmienione. Sąd Najwyższy wydał we wtorek obszerną, liczącą ponad 40 stron opinię dot. projektu Prawa i Sprawiedliwości. ""Co znamienne, opiniowany projekt został ogłoszony na stronach Sejmu w nocy z 12 na 13 grudnia 2019 r. Nie tylko jednak data jego zgłoszenia nawiązuje do najbardziej niechlubnych kart polskiej historii. Filozofia opiniowanego przedłożenia wpisuje się bowiem w logikę, jaką kierowano się przy wprowadzaniu stanu wojennego"" - czytamy. Jak dodano w tych uwagach, nawiązując do okresu stanu wojennego ""ówczesny ustawodawca mimo oczywistej sprzeczności dekretu Rady Państwa z dnia 12 grudnia 1981 r. o stanie wojennym z Konstytucją PRL, również oczekiwał od polskich sędziów ślepego posłuszeństwa treści przepisów zrównanych mocą z ustawą.",Prezydent Andrzej Duda,
https://wiadomosci.onet.pl/kraj/rzecznik-dyscyplinarny-chce-zawieszenia-sedzi-z-katowic/j6r78dz,Rzecznik dyscyplinarny: do SN wysłano wnioski o zawieszenie dwóch sędzi z Katowic,Zastępca rzecznika dyscyplinarnego sędziów sądów powszechnych sędzia Przemysław Radzik skierował do Izby Dyscyplinarnej Sądu Najwyższego wnioski o zawieszenie dwóch sędzi z katowickiego sądu apelacyjnego w czynnościach służbowych - poinformował rzecznik dyscyplinarny Piotra Schaba.,"Wobec dwóch sędzi Aleksandry Janas i Ireny Piotrowskiej, które zwróciły się z pytaniem do Sądu Najwyższego w sprawie sędziego rekomendowanego przez nową Krajową Radę Sądownictwa, zastępca rzecznika sędzia Radzik wszczął na początku tygodnia postępowanie dyscyplinarne. Obydwu sędziom przedstawiono zarzuty dotyczące przekroczenia uprawnień poprzez ""przyznanie sobie kompetencji do ustalania i oceny sposobu działania konstytucyjnych organów państwa"". Sędzia Radzik skierował do Izby Dyscyplinarnej SN wnioski o zawszenie obu sędzi w czynnościach służbowych z obniżeniem wysokości wynagrodzenia na czas trwania tego zawieszenia. Jak wskazano w komunikacie rzecznika, podstawę prawną stanowi przepis Prawa o ustroju sądów powszechnych. Zgodnie z nim ""sąd dyscyplinarny może zawiesić w czynnościach służbowych sędziego, przeciwko któremu wszczęto postępowanie dyscyplinarne, a podejmując tego rodzaju rozstrzygnięcie obniża w granicach od 25 proc. do 50 proc. wysokość jego wynagrodzenia na czas trwania tego zawieszenia"" - czytamy. W uzasadnieniu wniosków - podkreślono w piśmie rzecznika - wskazano m.in. na okoliczność, że każda z obwinionych, jako funkcjonariusz publiczny, w oczywisty sposób przekroczyła swoje uprawnienia, w sytuacji działania na szkodę interesu publicznego, wyrażającego się w prawidłowym funkcjonowaniu wymiaru sprawiedliwości. Według wnioskodawcy sędzie uczyniły to, ""przyznając sobie kompetencje do ustalania i oceny sposobu działania konstytucyjnych organów państwa w zakresie sposobu wyboru części członków KRS oraz sposobu powołania sędziego sprawozdawcy w rozpoznawanej sprawie Sądu Apelacyjnego w Katowicach"", przez co podważyły prerogatywę Prezydenta RP do powoływania sędziów sądów powszechnych. Jak czytamy, według rzecznika dyscyplinarnego, kwestionowanie przez każdą z obwinionych prawidłowości działania organów konstytucyjnych, tak w zakresie ich umocowania, jak i w zakresie wykonywania przez nich swoich kompetencji, podważa autorytet, prestiż i powagę sądu jako instytucji, przede wszystkim podważa społeczne zaufanie do sądów jako organów obiektywnie i bezstronnie wymierzających sprawiedliwość. - Rażące lekceważenie porządku prawnego, jakim jest popełnienie umyślnego przestępstwa jest zachowaniem niegodnym sędziego, którego ze względu na pełnioną funkcję powinien cechować nieskazitelny charakter i który jest w szczególny sposób zobowiązany do przestrzegania jego zasad - napisał w komunikacie sędzia Schab. Sprawa sędzi Janas i Piotrowskiej dotyczy postanowienia katowickiego sądu apelacyjnego z 11 grudnia br. Wówczas troje sędziów tego sądu - przewodnicząca składu sędzia Janas, sędzia Piotrowska oraz sprawozdawca sprawy sędzia Grzegorz Misina (rekomendowany przez obecną KRS) - rozpatrując odwołanie od wyroku gliwickiego sądu w sprawie rozwodowej zdecydowali się zadać pytanie do SN. W pytaniu chodzi o to, czy można uznać za należycie obsadzony sąd, jeśli orzekający sędzia został wyłoniony już przez nową KRS. - Chodzi o rozstrzygnięcie, czy fakt powołania sędziego po zaopiniowaniu i za rekomendacją tej obecnej KRS (...) może oznaczać, że sędzia jest nieuprawniony do orzekania - tłumaczył rzecznik katowickiego SA. - Czy udział Krajowej Rady Sądownictwa, której skład ukształtowano w wyniku wyboru przez Sejm RP piętnastu sędziów w trybie ustawy z dnia 8 grudnia 2017 r. o zmianie ustawy o KRS (...) w procesie powołania sędziego będącego członkiem składu orzekającego stanowi samoistną i wystarczającą przesłankę do uznania, że skład sądu jest sprzeczny z przepisami prawa w rozumieniu art. 379 pkt 4 kpc? - brzmi pytanie skierowane przez katowicki SA do SN. Przepis przywołany w pytaniu stanowi, że postępowanie w danej sprawie jest nieważne, jeżeli ""skład sądu orzekającego był sprzeczny z przepisami prawa albo jeżeli w rozpoznaniu sprawy brał udział sędzia wyłączony z mocy ustawy"". Czynności wyjaśniające wobec trojga sędziów wszczęte zostały jeszcze tego samego dnia, co zapadłe postanowienie SA. Jak wtedy przekazywano, przedmiotem podjętych czynności wyjaśniających było także zagadnienie popełnienia przez sędziego sprawozdawcę ze składu katowickiego SA przewinienia dyscyplinarnego. Czynności te wiążą się z niezłożeniem wniosku o wyłączenie się od udziału w tej sprawie - w sytuacji, gdy przed otrzymaniem powołania do pełnienia urzędu sędziego SA, uczestniczył on procesie konkursowym już przed nową KRS. W mediach informowano, że sędzia Misina złożył do postanowienia o przekazaniu pytania prawnego zdanie odrębne.",Rzecznik dyscyplinarny chce zawieszenia dwóch sędzi z Katowic,
https://wiadomosci.onet.pl/tylko-w-onecie/projekt-pis-dotyczacy-sedziow-michal-kaminski-zmierzamy-w-kierunku-panstwa/s1fx5vf,Michał Kamiński: zmierzamy w kierunku państwa totalitarnego,"- Ta opinia (opinia Sądu Najwyższego o projekcie PiS dot. ustroju sądów i SN) jest bezprecedensowa w swojej ostrości i w pełni się z nią zgadzam - ocenił w rozmowie z Onetem poseł Michał Kamiński. - Dzisiaj władza rozkazuje badać poglądy polityczne sędziów. To świadczy o tym, że truchtem zmierzamy w kierunku państwa totalitarnego. Nic prokuraturze do tego, jakie poglądy polityczne mają sędziowie w Polsce - dodał Kamiński.",,,
https://wiadomosci.onet.pl/kraj/batalia-o-sady-moze-sie-skonczyc-jest-pomysl-na-kompromis/qhz7d7h,Prezes od Ziobry chce nowej KRS,"Nowa KRS i dobrowolna weryfikacja sędziów to pierwszy krok do osiągnięcia kompromisu w wyniszczającym sporze – czytamy w dzisiejszej ""Rzeczpospolitej"". Krzysztof Kurosz, prezes Sądu Rejonowego w Łodzi, powołany przez Zbigniewa Ziobrę, opracował właśnie taki plan.","Rozwiązania kompromisowe, jak pisze gazeta, ""pozwolą zażegnać konflikt o sądy, a jednocześnie pozostać w zgodzie z konstytucją, prawem europejskim i obowiązkiem poszanowania niezależności władzy sądowniczej"". ""Rzeczpospolita"" informuje, że prezes Sądu Rejonowego dla Łodzi-Śródmieścia Krzysztof Kurosz, który ma tytuł doktora nauk prawnych, proponuje, by połączyć zmiany w modelu powoływania sędziów do Krajowej Rady Sądownictwa z dobrowolną weryfikacją sędziów. ""Wyboru sędziów członków Rady mieliby dokonywać sami sędziowie, a nie politycy. Tak zresztą było przed 2018 r. Nowością miałoby być zwiększenie aktywności sędziów sądów rejonowych w pracach KRS. Ci sprzed 2018 r. praktycznie nie byli dopuszczani do jej gremium. Do rozważenia pozostaje, od której kadencji KRS rozpocząć ewentualną zmianę"" - tłumaczy dziennik. ""Kolejna propozycja to dobrowolna weryfikacja sędziów przez nową KRS. Mogliby ją przejść wszyscy, a nie tylko wybrani ostatnio. Każda z osób powołanych kiedykolwiek na urząd sędziego w Sądzie Najwyższym, sądzie powszechnym lub sądzie administracyjnym miałaby prawo złożyć wniosek już do nowej KRS o ponowne rozpatrzenie zgłoszenia do pełnienia urzędu. Możliwość taką mieliby przez pół roku od powołania nowej Rady. Od decyzji Rady służyłoby odwołanie do pełnego składu Sądu Najwyższego. Jeśli sędziowie nie przeszliby ponownej weryfikacji, trafialiby w stan spoczynku (płatny w 100 proc.)"" - czytamy dalej. Jak wyjaśnia dziennik, konsensus nie naruszałby prerogatyw prezydenta RP. Niepoddanie się weryfikacji przez sędziego nie miałoby wpływu na ważność i skuteczność wydanych już orzeczeń. Również w przyszłości byłyby one ważne. ""Rzeczpospolita"" dodaje, że pytani przez nią prawnicy namawiają do kompromisu, a ""przynajmniej do podjęcia próby wypracowania go"". Więcej w dzisiejszym wydaniu dziennika. Źródło: ""Rzeczpospolita""",Krzysztof Kurosz,
https://wiadomosci.onet.pl/kraj/projekt-pis-dotyczacy-sedziow-malgorzata-gersdorf-to-najniebezpieczniejszy-projekt/7hbt3n3,Małgorzata Gersdorf: to najniebezpieczniejszy projekt PiS,"Ostatnia nowelizacja przepisów zgłoszona w ubiegłym tygodniu to najniebezpieczniejszy projekt PiS. Może ona doprowadzić do tego, że będziemy poza Unią Europejską. Zaczynają się rządy autorytarne, które nie mają nic wspólnego z trójpodziałem władzy. To atak dwóch władz na trzecią - sądowniczą - oceniała w wywiadzie dla TVN24 prof. Małgorzata Gersdorf.","Przypomnijmy, że obszerny projekt nowelizacji przepisów o ustroju sądów i Sądzie Najwyższym, a także o sądach administracyjnych, wojskowych i prokuraturze - przygotowany przez posłów PiS - w zeszłym tygodniu został złożony w Sejmie. Jak poinformował Sąd Najwyższy, w poniedziałek do Kancelarii Sejmu trafiła licząca ponad 40 stron opinia SN do projektu. - Ta ustawa nie pozwala na normalne funkcjonowanie wymiaru sprawiedliwości w Polsce. Nie pozwala np. na zadanie pytań prejudycjalnych. My jesteśmy również sędziami europejskimi - oceniła I prezes SN. Jej zdaniem, nowy projekt PiS ""to groźba skierowana przeciwko sędziom"". - Być może, jeśli parlament nie zastanowi się nad konsekwencjami europejskimi to ta groźba będzie bardzo realna. To będzie tak, że nie wolno stosować sędziemu normy konstytucyjnej ani unijnej, do czego jesteśmy zobowiązani, bo grozi sędziemu postępowanie dyscyplinarne. Jeżeli zabroni nam się pytań prejudycjalnych to już nie mieścimy się w ramach wspólnoty idei. Jest zapisane, że te prawa unijne mają pierwszeństwo i to zostało podpisane przez prezydenta Kaczyńskiego. Ten projekt jest sprzeczny z konstytucją. To najniebezpieczniejszy projekt PiS - powiedziała prof. Gersdorf. - Sędziowie nigdy nie zajmowali się politykowaniem. Wypowiadali się tylko na tematy publiczne dotyczące państwa i naszego ustroju. To jest bardzo trudny i odpowiedzialny zawód. W tej chwili jesteśmy zmuszeni mówić prawdę o zagrożeniu praworządności - dodała w rozmowie z TVN24 potwierdzając, że I prezes SN również może zostać wezwana przed Izbę Dyscyplinarną. - Nie wiem czy bym się przed nią stawiła - odpowiedziała. Jej zdaniem Jarosław Kaczyński umie zarządzać przez chaos, natomiast nie umie zarządzać spokojnie. - Teraz miał być spokój i, jak zwykle przed świętami, robi się nam taki pasztet. Mam nadzieję, że w proteście przeciw łamaniu praworządności na ulicę wyjdą nie tylko sędziowie. Oczywiście, że im będą grozić konsekwencje, tego jestem pewna - skwitowała. - Pan prezydent podpisze ten projekt spokojnie, jemu nawet nie zadrży ręka - skwitowała prof. Gersdorf. W uwagach podkreślono m.in., że ""znamienna"" jest data ogłoszenia go na stronach Sejmu - w nocy z 12 na 13 grudnia. ""Nie tylko jednak data jego zgłoszenia nawiązuje do najbardziej niechlubnych kart polskiej historii. Filozofia opiniowanego przedłożenia wpisuje się bowiem w logikę, jaką kierowano się przy wprowadzaniu stanu wojennego"" - napisano. SN uważa, że proponowane zapisy umożliwią wywołanie ""efektu mrożącego"" wśród sędziów, a także ""usunięcie ze stanu sędziowskiego osób, których poglądy nie odpowiadają rządzącej większości"". Jak napisano, sprzeczność pomiędzy prawem polskim a unijnym, jaką projektodawca zamierza wywołać, z dużym prawdopodobieństwem prowadzić będzie do wszczęcia przez instytucje Unii Europejskiej procedury o stwierdzenie uchybienia zobowiązaniom wynikającym z traktatów, a w dłuższej perspektywie – do konieczności opuszczenia Unii Europejskiej. Do projektu PiS w sprawie sędziów w oświadczeniu odniosła się I prezes SN Małgorzata Gersdorf. Nawiązując do stanu wojennego, I prezes SN oceniła, że w projekcie ""znajdujemy godną kontynuację bezprawia lat 80. minionego stulecia"". ""Jest tam wszystko: zakaz korzystania przez sędziów z wolności słowa, ustanowienie mechanizmu inwigilacji oraz drastyczne ograniczenie ich prawa do posiadania profili w portalach społecznościowych, rozwinięcie katalogu przewinień dyscyplinarnych, które ubrano w najbardziej nieostre z możliwych słowa, próbę rozstrzygania ustawą ważności sędziowskich aktów powołania – wszak należących do prerogatyw prezydenckich, a nie uprawnień Sejmu. Przede wszystkim jednak znajdziemy w nim zakaz stosowania prawa"" - czytamy w oświadczeniu. Źródło: TVN24, PAP",Małgorzata Gersdorf,
https://wiadomosci.onet.pl/kraj/sad-najwyzszy-prof-malgorzata-gersdorf-nie-bedzie-kandydowac-na-kolejna-kadencje/q975x5v,Prof. Gersdorf nie będzie kandydować na kolejną kadencję prezesa SN,"- Z tego, co na dzisiaj wiem, pani prezes Gersdorf nie będzie kandydować na drugą kadencję powołując się przy tym na swój wiek - powiedział w rozmowie z RMF FM rzecznik Sądu Najwyższego Michał Laskowski.","Sędzia Laskowski podkreślił przy tym, że obecne przepisy dot. przechodzenia sędziów w stan spoczynku nie pozwoliłyby prof. Gersdorf dokończyć 6-letniej kadencji. - Mogłoby to być potraktowane przez pana prezydenta jako przeszkoda formalna do powołania jej na to stanowisko - ocenił gość ""Popołudniowej rozmowy"". Przyznał tym samym, że namawia prof. Gersdorf, by ponownie kandydowała na fotel I prezes SN. - Widzę, że nie jestem specjalnie przekonujący i skuteczny - stwierdził Laskowski. Rzecznik SN stwierdził również, że nie ma ostatecznego rozstrzygnięcia ws. legalność działania Izby Dyscyplinarnej SN. - Ja bym postulował, żeby takie (rozstrzygnięcie) było - albo w formie ustawowej albo ewentualnie orzeczenia połączonych Izb czy całego Sądu Najwyższego - mówił. Sędzia Laskowski przyznał też, że ""dzisiaj nie stawiłby się"" na wezwanie przed Izbą Dyscyplinarną SN. ""Dlatego, że uważam, że należy poczekać do czasu ostatecznego rozstrzygnięcia"" - wyjaśnił sędzia Michał Laskowski. Nie żyjemy i nie chcemy żyć, jako wolni obywatele dumnej Rzeczypospolitej, w państwie autorytarnym; proszę, aby ostatecznie zaniechać nienawiści do sędziów i sądów jako broni w walce o władzę - napisała we wtorkowym oświadczeniu I prezes SN Małgorzata Gersdorf. Do projektu PiS w sprawie sędziów w oświadczeniu odniosła się I prezes SN Małgorzata Gersdorf. Nawiązując do stanu wojennego, I prezes SN oceniła, że w projekcie ""znajdujemy godną kontynuację bezprawia lat 80. minionego stulecia"". ""Jest tam wszystko: zakaz korzystania przez sędziów z wolności słowa, ustanowienie mechanizmu inwigilacji oraz drastyczne ograniczenie ich prawa do posiadania profili w portalach społecznościowych, rozwinięcie katalogu przewinień dyscyplinarnych, które ubrano w najbardziej nieostre z możliwych słowa, próbę rozstrzygania ustawą ważności sędziowskich aktów powołania – wszak należących do prerogatyw prezydenckich, a nie uprawnień Sejmu. Przede wszystkim jednak znajdziemy w nim zakaz stosowania prawa"" - czytamy w oświadczeniu. I prezes SN podkreśliła, że to nie sędziowie niszczą i anarchizują Państwo Polskie. ""To władza polityczna odpowiada za zniszczenie Trybunału Konstytucyjnego"" - napisała. ""Kłamstwo powtarzane po wielokroć nie staje się prawdą. Nie żyjemy i nie chcemy żyć, jako wolni obywatele dumnej Rzeczypospolitej, w państwie autorytarnym. Odrzucaliśmy to w roku 1981 i nie zgadzamy się na to w roku 2019"" - czytamy w oświadczeniu. ""Proszę zatem, aby ostatecznie zaniechać nienawiści do sędziów i sądów jako broni w walce o władzę, zwłaszcza że represje, tak jak w 1981 roku, będą raczej smutnym wyrazem bezsilności, a nie manifestacją siły. Wzywam rząd i parlament do pomiarkowania i uczciwej dyskusji o tym, jak dla dobra wspólnego uzdrowić stan rzeczy, który powstał z winy tych władz. Proszę o rozpoczęcie prawdziwej dyskusji nad naprawą wymiaru sprawiedliwości w Polsce. Apeluję wreszcie o to, aby zaprzestać kampanii lżenia i wyszydzania tych, którzy swoje życie i siły oddali w służbie Rzeczypospolitej – sędziów sądów powszechnych, administracyjnych, wojskowych i Sądu Najwyższego"" - napisała prezes Gersdorf. Obszerny projekt nowelizacji przepisów o ustroju sądów i Sądzie Najwyższym, a także o sądach administracyjnych, wojskowych i prokuraturze - przygotowany przez posłów PiS - w zeszłym tygodniu został złożony w Sejmie. Jak poinformował Sąd Najwyższy, w poniedziałek do Kancelarii Sejmu trafiła licząca ponad 40 stron opinia SN do projektu. W uwagach podkreślono m.in., że ""znamienna"" jest data ogłoszenia go na stronach Sejmu - w nocy z 12 na 13 grudnia. ""Nie tylko jednak data jego zgłoszenia nawiązuje do najbardziej niechlubnych kart polskiej historii. Filozofia opiniowanego przedłożenia wpisuje się bowiem w logikę, jaką kierowano się przy wprowadzaniu stanu wojennego"" - napisano. SN uważa, że proponowane zapisy umożliwią wywołanie ""efektu mrożącego"" wśród sędziów, a także ""usunięcie ze stanu sędziowskiego osób, których poglądy nie odpowiadają rządzącej większości"". Jak napisano, sprzeczność pomiędzy prawem polskim a unijnym, jaką projektodawca zamierza wywołać, z dużym prawdopodobieństwem prowadzić będzie do wszczęcia przez instytucje Unii Europejskiej procedury o stwierdzenie uchybienia zobowiązaniom wynikającym z traktatów, a w dłuższej perspektywie – do konieczności opuszczenia Unii Europejskiej. Źródło: RMF FM, PAP",Małgorzata Gersdorf,
https://wiadomosci.onet.pl/kraj/chelm-komendant-mo-znow-stanie-przed-sadem-za-internowanie-opozycjonistow/tq8xtcc,Komendant MO z Chełma znów stanie przed sądem za internowanie opozycjonistów,"Chełmski sąd rejonowy będzie musiał zająć się sprawą b. komendanta MO w tym mieście Henryka K., którego IPN oskarżył o bezprawne internowanie 68 opozycjonistów w stanie wojennym w grudniu 1981 r. - orzekł we wtorek Sąd Najwyższy, uchylając umorzenia tej sprawy wydane przez sądy obu instancji.","- Organy państwa komunistycznego polegały na projektach różnych przepisów i mogły sobie polegać, ale sąd nie mógł przejść nad tym do porządku. Organom państwa komunistycznego wolno było wszystko, tylko nic nie było wolno obywatelowi. Choćby z tego względu rozstrzygnięcia zapadłe w tej sprawie nie mogły się ostać, gdyż wchodzimy na zagadnienie ewentualnej zbrodni przeciw ludzkości - mówił w uzasadnieniu wtorkowego orzeczenia SN sędzia Kazimierz Klugiewicz. Według aktu oskarżenia Henryk K. jako komendant wojewódzki Milicji Obywatelskiej w Chełmie od 12 do 16 grudnia 1981 r. wydał decyzje o internowaniu 68 działaczy ówczesnej opozycji. Jako podstawę prawną podawał dekret ""o ochronie bezpieczeństwa państwa i porządku publicznego w czasie obowiązywania stanu wojennego"". W rzeczywistości takiego aktu prawnego nie było. Dopiero 17 grudnia - czyli już kilka dni po internowaniach - opublikowany został ""Dekret o stanie wojennym"", a więc de facto inny akt prawny. - SN wyraża przekonanie, że to jednak nie były tożsame akty prawne (...) taki akt prawny jak dekret o ochronie bezpieczeństwa państwa i porządku publicznego w czasie obowiązywania stanu wojennego nigdy nie obowiązywał, nigdy nie został opublikowany i nigdy nie stanowił podstawy do wydania decyzji o internowaniu - podkreślił sędzia Klugiewicz. Dodał, że sąd I instancji będzie się musiał pochylić na tym zagadnieniem. Chodzi o to - jak wyjaśnił - czy rzeczywiście to pozbawienie wolności bez podstawy prawnej trwało mniej niż 7 dni, czyli do 17 grudnia 1981 r., czy jednak cały okres internowania powinien być liczony jako oparty na nieistniejącym akcie prawnym. Według IPN Henryk K. dopuścił się zbrodni komunistycznej, mającej charakter zbrodni przeciwko ludzkości, nieulegającej przedawnieniu. IPN wielokrotnie wskazywał, że internowanie opozycjonistów w pierwszych dniach stanu wojennego bez podstawy prawnej było elementem szerokich działań władzy, mających na celu osłabienie opozycji. W sierpniu 2017 r. Sąd Rejonowy w Chełmie umorzył jednak postępowanie wobec byłego komendanta MO, uznając, że zarzucane mu czyny nie są zbrodnią przeciwko ludzkości i ich karalność się przedawniła. Z kolei w listopadzie 2017 r. decyzję taką podtrzymał Sąd Okręgowy w Lublinie. Wówczas prokurator IPN zapowiedział kasację do SN. We wtorek SN ocenił, że uzasadnienia decyzji sądów obu instancji z 2017 r. - szczególnie sądu rejonowego - ""delikatnie mówiąc, należy zbyć milczeniem"". Henryk K. ma ponad 80 lat. Służbę rozpoczął w 1953 r. po ukończeniu szkoły Ministerstwa Bezpieczeństwa Publicznego w Czerwińsku. Był oficerem operacyjnym Wojewódzkiego Urzędu Bezpieczeństwa Publicznego w Poznaniu, a od 1971 r. zastępcą naczelnika Wydziału VI SB Komendy Wojewódzkiej MO w tym mieście. W 1976 r. został mianowany zastępcą komendanta wojewódzkiego MO ds. SB w Lublinie. Od stycznia 1981 r. w stopniu pułkownika był komendantem MO w Chełmie. W 1990 r. przeszedł na emeryturę.",Żołnierze w drugim dniu stanu wojennego w Warszawie,
https://wiadomosci.onet.pl/kraj/sprawa-sedziego-laczewskiego-umorzona-przez-sn/n2pxy4v,SN umorzył sprawę immunitetu byłego sędziego Wojciecha Łączewskiego,"Izba Dyscyplinarna Sądu Najwyższego umorzyła sprawę dotyczącą uchylenia immunitetu byłego warszawskiego sędziego Wojciecha Łączewskiego. Uznała, że ponieważ Łączewski nie jest już sędzią, to immunitet go nie obejmuje. Prokuratura może więc postawić mu ewentualne zarzuty.","- Stosując zasadę równości obywateli wobec prawa, nie mogą osoby, które kiedyś pełniły zaszczytne stanowisko sędziego, korzystać z pewnych regulacji o charakterze ustrojowym po zakończeniu tej służby. Brak jest podstaw do interpretowania w sposób rozszerzający kwestii związanych z ochroną immunitetową dla osób, które już nie piastują stanowiska sędziowskiego - mówił w uzasadnieniu jawnego postanowienia SN sędzia Adam Roch. Jak podkreślił, w związku z tym, zdaniem orzekającego w tej sprawie składu Izby Dyscyplinarnej, ""były sędzia nie korzysta już z ochrony immunitetowej, a w takiej sytuacji (...) brak było podstaw do kontynuowania postępowania i SN postępowanie umorzył"". Izba Dyscyplinarna SN rozpoznawała zażalenia na postanowienie krakowskiego sądu z kwietnia br. o umorzeniu postępowania o uchylenie immunitetu sędziemu Łączewskiemu. Zażalenia od tamtej decyzji złożyli prokuratura i rzecznik dyscyplinarny sędziów Piotr Schab. W lutym 2016 r. sędzia Wojciech Łączewski z stołecznego sądu rejonowego złożył w Prokuraturze Okręgowej w Warszawie zawiadomienie, że nieznana mu osoba włamała się na jego konta prowadzone pod fikcyjnymi nazwiskami na Twitterze i w jego imieniu prowadziła korespondencję. W sprawie zostało wszczęte śledztwo - powołany biegły ocenił, że włamania nie było. W styczniu br. Prokuratura Regionalna w Krakowie złożyła do Sądu Dyscyplinarnego przy krakowskim sądzie apelacyjnym wniosek o zezwolenie na pociągnięcie do odpowiedzialności karnej sędziego Łączewskiego. Wniosek dotyczył złożenia przez niego doniesienia o przestępstwie, którego nie było, i składania fałszywych zeznań. Prokuratura podawała, że wbrew złożonemu przez sędziego zawiadomieniu o przestępstwie nie doszło do włamania do prowadzonych przez niego pod fikcyjnymi nazwiskami kont na Twitterze. W kwietniu br. krakowski sąd zdecydował o umorzeniu postępowania o uchylenie Łączewskiemu immunitetu. Uznał, że wniosek jest wadliwy formalnie. Obrońcy sędziego wskazywali, że ""wniosek o uchylenie immunitetu złożony został przez prokuratora, któremu brak było cech bezstronności"". Tamto postanowienie zapadło po niejawnym posiedzeniu, ale jak wtedy informował rzecznik sądu ""należy domyślać się"", że sędziowie doszli do wniosku, iż ""były jakieś zaszłości, związane z tym, że ten sam prokurator prowadził sprawę, w której sędzia był pokrzywdzonym, oraz w sprawie, w której chce postawić mu zarzuty jako osobie podejrzanej"". We wtorek Izba Dyscyplinarna SN oceniła, że - choć sprawa podlegała umorzeniu - to zażalenia były trafne, a decyzja sądu I instancji ""była w sposób oczywisty sprzeczna z przepisami Kodeksu postępowania karnego"". ""Kwestia orzekania o konieczności wyłączenia prokuratora nie należy do kompetencji sądu. (...) Obowiązkiem sądu było przekazanie wniosku prokuratorowi przełożonemu prokuratora, którego wniosek dotyczył, a dopiero po uzyskaniu decyzji przystąpienie do merytorycznego rozpoznania wniosku o wydanie uchwały zezwalającej na pociągnięcie sędziego do odpowiedzialności karnej"" - zaznaczył SN. W związku z tym - jak dodano w uzasadnieniu postanowienia SN - gdyby nie zachodziła konieczność umorzenia, to sprawa ta powinna zostać zwrócona do ponownego, merytorycznego rozpoznania w sądzie I instancji. Łączewski był sędzią znanym m.in. z tego, że cztery lata temu orzekał w składzie sędziowskim, który skazał byłego szefa CBA Mariusza Kamińskiego na trzy lata więzienia, uznając m.in., że ten przekroczył uprawnienia i prowadził nielegalne działania operacyjne CBA w ""aferze gruntowej"". Później orzekał w wydziale cywilnym sądu rejonowego. Jesienią br. media informowały, że Łączewski zrzekł się urzędu sędziego, a rezygnację określał jako znak sprzeciwu wobec ""niszczenia wymiaru sprawiedliwości w imię partyjnego interesu"".",Wojciech Łączewski,
https://wiadomosci.onet.pl/kraj/sad-najwyzszy-ostro-o-projekcie-pis-u-o-co-chodzi-w-kontrowersyjnej-ustawie/b1gnmde,Sąd Najwyższy ostro o projekcie PiS-u. O co chodzi w kontrowersyjnej ustawie?,"Sąd Najwyższy skrytykował dziś projekt PiS-u o ustroju sądów i Sądzie Najwyższym, a także o sądach administracyjnych, wojskowych i prokuraturze. - Wpisuje się w logikę, jaką kierowano się przy wprowadzaniu stanu wojennego - czytamy w opinii SN. Jak dodano, sprzeczność projektu z prawem europejskim prowadzić może nawet do opuszczenia UE. Co tak naprawdę znajduje się w kontrowersyjnym projekcie, który w zeszłym tygodniu złożyli w Sejmie posłowie PiS?","Chodzi na przykład o roszczenie sobie prawa do oceniania, czy sędziowie wybrani przez demokratyczną KRS i powołani przez prezydenta mogą pełnić ten urząd. - W ustawie, którą skierowaliśmy do laski marszałkowskiej, przewidziane są przepisy, dotyczące kwalifikowanego deliktu dyscyplinarnego, właśnie związanego z troską o porządek prawny, o praworządność w państwie Polskim i działalność zgodnie z konstytucją - mówił Kanthak. Autorzy projektu chcą w ten sposób ograniczyć sędziom możliwość podważania działań innych sędziów. - Przepisy przewidują nawet możliwość złożenia z urzędu sędziów, którzy domniemywaliby sobie możliwość podważania KRS czy prerogatyw prezydenta, czy też podważania innych sędziów - dodał Kanthak. - Sędziowie wyłonieni przez demokratyczną Krajową Radę Sądownictwa mogliby podważać sędziów, którzy zostali powołani przez Radę Państwa i na odwrót, sędziowie powołani przez Radę Państwa mogliby kontestować sędziów powołanych przez demokratyczną KRS - tłumaczył. - Fakt złożenia projektu wynika z bardzo głębokiego zaniepokojenia tym, co robią w swoich działaniach niektórzy sędziowie - mówił poseł PiS, wiceminister sprawiedliwości Sebastian Kaleta. - Sędzia powinien oceniać wyrok innego sędziego, jeśli jest skierowana apelacja lub inny środek zaskarżenia, natomiast nie ma kompetencji aby oceniać, czy dany sędzia może wykonywać władzę sędziowską - dodał. Sędziów w Polsce powołuje prezydent. Jest to regulowany ustawą zasadniczą przywilej prezydenta. - Niestety niektórzy sędziowie przyjmują bardzo niebezpieczną dla stabilności stosunków prawnych w Polsce logikę, wedle której każdy sędzia może podważać możliwość orzekania przez innego sędziego - zaznaczył Kaleta. Zwrócił uwagę, że Polsce jest nadal około 700 sędziów powołanych przez Radę Państwa PRL i ""stosując tę logikę, można podważyć wszystkie wyroki, które ci sędziowie wydawali przez 30 lat"". - Do takiego chaosu prawnego państwo polskie nie może dopuścić - podkreślił. Wśród proponowanych sankcji jest m.in. przeniesienie na inne stanowisko służbowe, złożenie z urzędu oraz kary finansowe. Kary te będzie orzekać Izba Dyscyplinarna Sądu Najwyższego i rzecznicy dyscyplinarni. Projekt, jak dodał Kaleta, ma również zabezpieczyć ""ciągłość funkcjonowania Sądu Najwyższego na wypadek, gdyby w Sądzie Najwyższym nie wszyscy sędziowie tego sądu byli respektowani przez I Prezes SN jako sędziowie Sądu Najwyższego"". Chodzi o to, by uniknąć sparaliżowania wyboru nowego I Prezesa SN po zakończeniu kadencji Małgorzaty Gersdorf. - Jeśli Sąd Najwyższy nie przeprowadzi prawidłowo procedury wskazania kandydatów prezydentowi, to wedle naszej propozycji prezydent po upływie kadencji I Prezes wskaże p.o. I Prezesa SN, aby ten jak najszybciej przeprowadził zgodnie z przepisami prawa to zgromadzenie, aby Sąd Najwyższy mógł funkcjonować i nie był sparaliżowany - wyjaśnił Kaleta. - Zależy nam, by sądownictwo funkcjonowało stabilnie - przekonywał wiceminister sprawiedliwości. - By sędziowie oceniali wyroki, a nie samych sędziów. Ponieważ wzywanie sędziów przez innych sędziów do wstrzymania się od orzekania jest de facto atakiem na niezawisłość tych sędziów, na których się naciska, przy przestali pracować - dodał. Poseł Jacek Ozdoba poinformował, że w myśl projektu sędziowie będą też mieli obowiązek oświadczenia, w jakich stowarzyszeniach i fundacjach działają oraz do jakich partii należeli przed objęciem funkcji sędziego. Będą też zobligowani do ujawnienia nicku, pod którym zabierają głos na portalach społecznościowych ""w tematach politycznych i okołopolitycznych"". - To jest dbanie o to, by sędzia zarówno na sali rozpraw, jak i wtedy, gdy zdejmuje togę, zachowywał apolityczność i nie uczestniczył w sporze politycznym - wyjaśniał Ozdoba. Kaleta zaznaczył, że projekt nie daje żadnych nowych kompetencji władzy ustawodawczej lub wykonawczej, poza istniejącymi prerogatywami prezydenta. Dodał, że proponowane przepisy są wzorowane na tych, które funkcjonują w innych państwach UE. Sąd Najwyższy wydał dziś obszerną, liczącą ponad 40 stron opinię dot. projektu Prawa i Sprawiedliwości. ""Co znamienne, opiniowany projekt został ogłoszony na stronach Sejmu w nocy z 12 na 13 grudnia 2019 r. Nie tylko jednak data jego zgłoszenia nawiązuje do najbardziej niechlubnych kart polskiej historii. Filozofia opiniowanego przedłożenia wpisuje się bowiem w logikę, jaką kierowano się przy wprowadzaniu stanu wojennego"" - czytamy. Jak dodano w tych uwagach, nawiązując do okresu stanu wojennego ""ówczesny ustawodawca mimo oczywistej sprzeczności dekretu Rady Państwa z dnia 12 grudnia 1981 r. o stanie wojennym z Konstytucją PRL, również oczekiwał od polskich sędziów ślepego posłuszeństwa treści przepisów zrównanych mocą z ustawą"". ""Podkreślenia wymaga, że formułowane obecnie w przestrzeni publicznej przez najwyższych przedstawicieli władzy ustawodawczej i wykonawczej zarzuty dotyczące sędziów stanu wojennego, sprowadzają się do tego, że stosowali oni dekret o stanie wojennym, bez uwzględnienia jego sprzeczności z normami wyższego rzędu. W istocie do tego samego dąży projektodawca, proponując surowe kary dyscyplinarne za odmowę stosowania przepisów sprzecznych z prawem europejskim i stosowanie wyroków Trybunału Sprawiedliwości UE"" - podkreślił SN. W ocenie SN sprzeczność pomiędzy prawem polskim a unijnym, jaką projektodawca zamierza wywołać, z dużym prawdopodobieństwem prowadzić będzie do wszczęcia przez instytucje Unii Europejskiej procedury o stwierdzenie uchybienia zobowiązaniom wynikającym z traktatów, a w dłuższej perspektywie – do konieczności opuszczenia Unii Europejskiej. ""Ewidentnym celem projektu jest także doprowadzenie do obsadzenia urzędu I prezesa SN przez urzędującego Prezydenta RP, na wypadek, gdyby przegrał on wybory prezydenckie w 2020 r. Obsadzenie odpowiednią osobą funkcji I prezesa pozwoliłby na przejęcie, przynajmniej wizerunkowej kontroli nad Sądem Najwyższym oraz, co ważniejsze, realnej kontroli nad Trybunałem Stanu"" - dodano w uwagach SN.","Od lewej: Jacek Ozdoba, Jan Kanthak, Sebastian Kaleta",
https://wiadomosci.onet.pl/kraj/dziekani-wydzialow-prawa-krytykuja-w-oswiadczeniu-projekt-ustawy-autorstwa-pis/ftr1698,Dziekani wydziałów prawa krytykują w oświadczeniu projekt ustawy autorstwa PiS,W czwartek grupa posłów klubu PiS złożyła w Sejmie projekt nowelizacji ustaw o sądach powszechnych oraz Sądzie Najwyższym. W tej sprawie wspólne oświadczenie wydali dziekani wydziałów prawa większości polskich uczelni wyższych.,"W propozycji nowelizacji ustawy o sądach powszechnych można przeczytać, że sędziemu zabrania się ""działalności o charakterze politycznym"" oraz ""kwestionowania stosunku służbowego sędziego lub skuteczności jego powołania"". Ma za to grozić przeniesienie do innego miejsca pracy lub nawet usunięcie z zawodu. ""Wyrażamy głębokie zaniepokojenie niekonstytucyjnymi rozwiązaniami proponowanymi w projekcie zmiany ustawy Prawo o ustroju sądów powszechnych, ustawy o Sądzie Najwyższym oraz niektórych innych ustaw"" - piszą we wspólnym oświadczeniu dziekani wydziałów prawa większości polskich uczelni wyższych. Zdaniem profesorów prawa, ustawa w znacznym stopniu ogranicza uprawnienia samorządu sędziowskiego, w zamian wzmacnia kompetencje organów powołanych przez Ministerstwo Sprawiedliwości. Po drugie, w ich opinii, projekt jest niezgodny z konstytucją, ponieważ ogranicza prawa i wolności obywatelskie. Ustawa ma im m.in. ograniczyć prawa do wolności zgromadzeń, prawo do krytyki władzy, czy pozyskiwania informacji. Po trzecie, nowelizacja przewiduje odpowiedzialność dyscyplinarną sędziów za bezpośrednie stosowanie przez nich konstytucji lub prawa Unii Europejskiej. Ostatnim znaczącym problemem dla dziekanów jest sposób wyboru I prezesa Sądu Najwyższego, który ma być podobny do procedur wyłaniania kandydatów do Trybunału Konstytucyjnego, co od dawna budzi wątpliwości prawników. ""Projekt w obecnym kształcie stanowi poważne zagrożenie dla funkcjonowania demokratycznego państwa prawnego i sądowej ochrony praw jednostki, a rozwiązania w nim zawarte wymagają głębokiej refleksji co do ich potencjalnych – i w dużym stopniu nieodwracalnych – skutków prawnych. Jego uchwalenie może pozbawić obywateli Rzeczypospolitej ich konstytucyjnego prawa do 'sprawiedliwego i jawnego rozpatrzenia sprawy bez nieuzasadnionej zwłoki przez właściwy, niezależny, bezstronny i niezawisły sąd' (art. 45 ust. 1 Konstytucji RP)"" - piszą dziekani w oświadczeniu. Jak mówi w wypowiedzi dla TVN24 prof. dr hab. Jerzy Pisuliński, dziekan Wydziału Prawa i Administracji Uniwersytetu Jagiellońskiego, konstytucja ma gwarantować równość trzech władz. - Chaos, który został wywołany przez kolejne nowelizacje ustaw sądowych, prowadzi do podporządkowania władzy sądowniczej pozostałym władzom - mówi Pisuliński. Zapytany o możliwe rozwiązanie obecnego problemu, który widzą profesorowie prawa, dziekan WPiA UJ stwierdził, że optymalnym rozwiązaniem byłyby konsultacje na temat nowelizacji ustaw sądowych w taki sposób, aby zapisy były zgodne ze standardami prawa europejskiego i Konstytucji RP. - Zgodność obecnego projektu ustawy z Konstytucją może zbadać Trybunał Konstytucyjny, w zakresie, w jakim zwrócą się do niego z wnioskiem posłowie, ale może to też zrobić trybunał w Luksemburgu. Sędzia, który zostałby ukarany dyscyplinarnie na podstawie tej ustawy, mógłby się też zwrócić do Europejskiego Trybunału Praw Człowieka - dodaje Pisuliński.",Dziekani wydziałów prawa krytykują w oświadczeniu projekt ustawy autorstwa PiS,
https://wiadomosci.onet.pl/kraj/mateusz-morawiecki-odpowiada-na-fale-krytyki-pomyslu-pis-ws-dyscyplinowania-sedziow-w/gc83f3d,Mateusz Morawiecki odpowiada na falę krytyki pomysłu PiS ws. dyscyplinowania sędziów w Polsce,"- Chaos w sądownictwie. Żadne poważne państwo nie może sobie na to pozwolić. Warto przypomnieć środowisku sędziowskiemu, jakie standardy panują w Europie Zachodniej. Nasza propozycja czerpie z rozwiązań francuskich czy niemieckich. W Niemczech są dla sędziów m.in. konsekwencje prawne. Musimy zabezpieczyć porządek w wymiarze sprawiedliwości - oświadczył premier, odnosząc się do silnego sprzeciwu środowiska sędziowskiego wobec planów PiS.","Dziś SN wydał opinię o projekcie PiS, oceniając, że ""wpisuje się w logikę, jaką kierowano się przy wprowadzaniu stanu wojennego"". Do zarzutów odniósł się premier. - Zastanówmy się, jakie poważne państwo, np. zachodniej Europy, mogłoby sobie pozwolić na to, że jedni sędziowie kwestionują możliwość powoływania oraz wydawania wyroków, podejmowania decyzji przez innych sędziów. Do jakiego stanu taka sytuacja by prowadziła. Taka sytuacja prowadziłaby do stanu chaosu w sądownictwie - oświadczył premier w KPRM. - I żadne poważne państwo oczywiście na coś takiego nie może sobie pozwolić. W związku z tym warto, żeby przypomnieć środowisku sędziowskiemu, jakie standardy panują w Europie Zachodniej. W Europie Zachodniej, na której bazujemy nasze zmiany, które się teraz pojawiły jako propozycja w Sejmie, a przede wszystkim w oparciu o ustawy niemiecką i francuską, otóż tam panują zdecydowanie zasady apolityczności sędziów - mówił w trakcie konferencji Morawiecki. - Zwróćcie państwo uwagę na ustawę francuską. W ustawie francuskiej wprost jest napisane, że sędzia nie może się angażować w takie działania, w jakie angażują się niestety niektórzy, nieliczni na szczęście, sędziowie w Polsce. W związku z tym, żeby zapobiec temu chaosowi, w jakimś sensie też bałaganowi w tym obszarze wymiaru sprawiedliwości, ta propozycja została sformułowana - stwierdził premier. Dodał jednocześnie, że ""warto sięgnąć do zapisów niemieckich ustaw i francuskich, że tam konsekwencje dyscyplinarne są dużo dalej posunięte"". - W Niemczech np. są konsekwencje również karne. U nas te propozycje tak daleko jak niemieckie nie idą i tak daleko jak francuskie również nie idą, natomiast zdecydowanie musimy zabezpieczyć niejako porządek w ramach wymiaru sprawiedliwości – stwierdził premier Morawiecki na konferencji.",Mateusz Morawiecki,
https://wiadomosci.onet.pl/kraj/projekt-pis-ws-ustroju-sadow-sad-najwyzszy-wydal-opinie/083hmgs,"Sąd Najwyższy wydał opinię o projekcie PiS. ""Wpisuje się w logikę, jaką kierowano się przy wprowadzaniu stanu wojennego""","Nie tylko data zgłoszenia projektu nawiązuje do najbardziej niechlubnych kart polskiej historii. Filozofia opiniowanego przedłożenia wpisuje się bowiem w logikę, jaką kierowano się przy wprowadzaniu stanu wojennego - można przeczytać w uwagach SN do projektu PiS ws. ustroju sądów. Jak dodano, sprzeczność projektu z prawem europejskim prowadzić może nawet do opuszczenia UE.","Obszerny projekt nowelizacji przepisów o ustroju sądów i Sądzie Najwyższym, a także o sądach administracyjnych, wojskowych i prokuraturze - przygotowany przez posłów PiS - w zeszłym tygodniu został złożony w Sejmie. ""Co znamienne, opiniowany projekt został ogłoszony na stronach Sejmu w nocy z 12 na 13 grudnia 2019 r. Nie tylko jednak data jego zgłoszenia nawiązuje do najbardziej niechlubnych kart polskiej historii. Filozofia opiniowanego przedłożenia wpisuje się bowiem w logikę, jaką kierowano się przy wprowadzaniu stanu wojennego"" - zaznaczono w obszernych - liczących ponad 40 stron - uwagach Sądu Najwyższego do tego projektu. Uwagi SN przygotowane w poniedziałek, we wtorek zostały przekazane mediom. Jak dodano w tych uwagach, nawiązując do okresu stanu wojennego ""ówczesny ustawodawca mimo oczywistej sprzeczności dekretu Rady Państwa z dnia 12 grudnia 1981 r. o stanie wojennym z Konstytucją PRL, również oczekiwał od polskich sędziów ślepego posłuszeństwa treści przepisów zrównanych mocą z ustawą"". ""Podkreślenia wymaga, że formułowane obecnie w przestrzeni publicznej przez najwyższych przedstawicieli władzy ustawodawczej i wykonawczej zarzuty dotyczące sędziów stanu wojennego, sprowadzają się do tego, że stosowali oni dekret o stanie wojennym, bez uwzględnienia jego sprzeczności z normami wyższego rzędu. W istocie do tego samego dąży projektodawca, proponując surowe kary dyscyplinarne za odmowę stosowania przepisów sprzecznych z prawem europejskim i stosowanie wyroków Trybunału Sprawiedliwości UE"" - podkreślił SN. W ocenie SN sprzeczność pomiędzy prawem polskim a unijnym, jaką projektodawca zamierza wywołać, z dużym prawdopodobieństwem prowadzić będzie do wszczęcia przez instytucje Unii Europejskiej procedury o stwierdzenie uchybienia zobowiązaniom wynikającym z traktatów, a w dłuższej perspektywie – do konieczności opuszczenia Unii Europejskiej. ""Ewidentnym celem projektu jest także doprowadzenie do obsadzenia urzędu I prezesa SN przez urzędującego Prezydenta RP, na wypadek, gdyby przegrał on wybory prezydenckie w 2020 r. Obsadzenie odpowiednią osobą funkcji I prezesa pozwoliłby na przejęcie, przynajmniej wizerunkowej kontroli nad Sądem Najwyższym oraz, co ważniejsze, realnej kontroli nad Trybunałem Stanu"" - dodano w uwagach SN. ""Pierwszy Prezes Sądu Najwyższego jest bowiem przewodniczącym tego Trybunału z mocy prawa i ma realny wpływ na kształtowanie składów orzekających. To z kolei może uniemożliwić skuteczne pociągnięcie do odpowiedzialności konstytucyjnej przed tym organem. Nie bez znaczenia jest również marginalizacja roli samorządu zawodowego sędziów, który powinien zostać pozbawiony dotychczasowych funkcji opiniodawczych, jak i kontrolnych wobec nominowanych przez Ministra Sprawiedliwości prezesów sądów powszechnych"" - dodano. Przedłożony przez PiS projekt ma m.in. wprowadzić odpowiedzialność dyscyplinarną sędziów za działania lub zaniechania mogące uniemożliwić lub istotnie utrudnić funkcjonowanie wymiaru sprawiedliwości, działania kwestionujące skuteczność powołania sędziego oraz za działania o charakterze politycznym. Zwiększono zakres spraw możliwych do podjęcia przez rzecznika dyscyplinarnego sędziów sądów powszechnych, zaś znaczna część projektu to zmiany odnoszące się do sędziowskiego samorządu. Kolejny pakiet zmian dotyczy Sądu Najwyższego. Chodzi m.in. o poszerzenie kompetencji Izby Kontroli Nadzwyczajnej i Spraw Publicznych o rozstrzyganie spraw w przypadku procesowego kwestionowania statusu sędziego lub jego uprawnienia do sprawowania wymiaru sprawiedliwości. Rozstrzyganie tych spraw będzie należało wyłącznie do tej Izby. Projekt wprowadza też zmiany w procedurze wyboru I prezesa SN.",Sąd Najwyższy,
https://wiadomosci.onet.pl/kraj/adwokaci-dolaczaja-do-sedziow-w-sporze-o-izbe-dyscyplinarna-sadu-najwyzszego/xwdtjt1,Adwokaci dołączają do sędziów w sporze o Izbę Dyscyplinarną Sądu Najwyższego,"Palestra nie zamierza uznać nowej Izby Dyscyplinarnej Sądu Najwyższego - informuje dzisiejsza ""Rzeczpospolita"".","Jak ustaliła „Rzeczpospolita"", do rozpoznawania dyscyplinarek adwokackich nie będzie wyznaczana już nowa Izba Dyscyplinarna Sądu Najwyższego. Pierwsza prezes SN będzie je kierować – zgodnie z prośbą adwokatury – do Izby Karnej - czytamy w dzienniku. 5 grudnia Izba Pracy Sądu Najwyższego orzekła, że Izba Dyscyplinarna tegoż sądu nie jest sądem w rozumieniu prawa. 10 grudnia I prezes Sądu Najwyższego Małgorzata Gersdorf, powołując się na ten wyrok, wezwała sędziów Izby Dyscyplinarnej od powstrzymania się od orzekania. ""W związku z wyrokiem SN z 5 grudnia br., w którym stwierdzono, że Krajowa Rada Sądownictwa w obecnym składzie nie jest organem bezstronnym i niezawisłym od władzy ustawodawczej i wykonawczej oraz uznano, że Izba Dyscyplinarna SN nie jest sądem w rozumieniu prawa Unii Europejskiej, a przez to nie jest sądem w rozumieniu prawa krajowego, należy jednoznacznie stwierdzić, że kontynuowanie działalności przez Izbę Dyscyplinarną stanowi poważne zagrożenie dla stabilności porządku prawnego w Polsce"" - podkreśliła Gersdorf. Tymczasem obóz rządzący wytacza najcięższe działa przeciw sędziom. – Mamy próbę zamachu na ustrój państwa – oskarża ich w wywiadzie dla „Rzeczpospolitej"" europoseł Patryk Jaki, były wiceminister sprawiedliwości. PiS proponuje zmiany, które mają zmusić sędziów do zaakceptowania rewolucji w sądownictwie. Grozi im dyscyplinarkami za kwestionowanie decyzji nowej Krajowej Rady Sądownictwa i legalności powołania wskazanych przez nią sędziów. Zmiany ułatwią też obsadę stanowiska I prezesa Sądu Najwyższego. Kadencja Małgorzaty Gersdorf kończy się w kwietniu 2020 r. - czytamy w gazecie. Posłowie PiS złożyli w czwartek projekt nowelizacji ustawy o ustroju sądów powszechnych, Sądzie Najwyższym i innych ustaw. Powszechnie projekt określa się ""dyscyplinującym"" sędziów. Więcej w dzisiejszym wydaniu ""Rzeczpospolitej"".",,
https://wiadomosci.onet.pl/kraj/andrzej-duda-spotkal-sie-z-krystyna-barchanska-rozmawiali-o-sedziach-padly-mocne/99cgpxd,Prezydent o sędziach: poziom zakłamania tego towarzystwa i jego hipokryzji mnie osłabia,"Andrzej Duda spotkał się z Krystyną Barchańską, matką najmłodszej ofiary stanu wojennego, niespełna 17-letniego Emila. Podczas tego spotkania padły, kolejny raz w tym tygodniu, ostre słowa ze strony prezydenta pod adresem sędziów. - Ta szalona pasja, tak się pan wkurzył (...) myślę sobie, że nareszcie ktoś im wygarnął - stwierdziła Barchańska w trakcie rozmowy.","Prezydent Andrzej Duda odwiedził Barchańską w rocznicę wprowadzenia w Polsce stanu wojennego. Jej syn został zamordowany w 1982 roku. Informacja o spotkaniu pojawiła się w piątek na Facebooku i Twitterze Kancelarii Prezydenta wraz z krótkimi filmami relacjonującymi te odwiedziny. W sobotę, również na portalach społecznościowych, pojawił się film z tego samego spotkania, na którym uchwycona została rozmowa Barchańskiej z prezydentem dotycząca polskich sędziów. Barchańska, po wręczeniu prezydentowi Dudzie i ministrowi Kolarskiemu książki, która jest zapisem wywiadu z nią, pt. ""Miałam syna Emila"", przechodzi do rozmowy, w której dziękuje prezydentowi za jego publiczne wystąpienia. - Ostatnie, bodajże wczorajsze (...), kiedy pan mówił prawdę o naszych sędziach - podaje przykład kobieta podkreślając równocześnie, że prezydent użył w nim słowa ""kasta"". - Ta szalona pasja, tak się pan wkurzył, tak pan mówił autentycznie, co pan myśli, że ja byłam (...) no sobie myślę, no, nareszcie ktoś im wygarnął - zachwyca się Barchańska. - Poziom zakłamania - po poprostu - tego towarzystwa i jego hipokryzji mnie osłabia - odpowiada prezydent. Prezydent Andrzej Duda w środę podczas spotkania z mieszkańcami w Nowym Mieście Lubawskim (woj. warmińsko-mazurskie) mówił m.in. że przywrócenie w Polsce sprawiedliwych sądów wymaga czasu. - Tam ten stary układ się bardzo dobrze trzyma, nie chce pozwolić sobie na to, by zabrać im przywileje i władzę nad ludźmi, do której doszli. Ale muszą zrozumieć, że ich praca to także służba dla Rzeczypospolitej i przede wszystkim dla polskich obywateli. I że to nie obywatel jest dla sądu, ale sąd jest dla obywatela. I że sędzia służy ludziom i Rzeczypospolitej – powiedział. Wyraził też oburzenie przykładami niewyciągania konsekwencji wobec niektórych sędziów. - Nigdy nie zrozumiem tego, jak sędziowie Sądu Najwyższego mogli orzekać w tym samym sądzie, w którym obok nich siedział sędzia, co do którego do dzisiaj możecie państwo wysłuchać w internecie jak dyskutuje, jak załatwić sprawę w Sądzie Najwyższym. I taki człowiek orzeka razem z nimi i im to nie przeszkadza. Nie wyciąga się wobec niego żadnych konsekwencji, nawet w sensie koleżeńskim. I potem dziwią się, że ludzie nazywają ich kastą. A jakże to inaczej nazywać? Jeżeli jest taka obrona niesprawiedliwie uzyskanych przywilejów w postaci ewidentnej nietykalności i niemożności wyciągnięcia jakichkolwiek konsekwencji i prawnych, i dyscyplinarnych. Bo sami wobec siebie nie umieją żadnych konsekwencji wyciągnąć - oświadczył Andrzej Duda.",Andrzej Duda,
https://wiadomosci.onet.pl/kraj/sedziowie-izby-dyscyplinarnej-sn-o-oswiadczeniu-malgorzaty-gersdorf/4ezpzqf,Sędziowie Izby Dyscyplinarnej SN o oświadczeniu Małgorzaty Gersdorf,"Oświadczenie I prezes SN Małgorzaty Gersdorf to próba bezprawnego wpływu na sędziów orzekających w SN; żaden przepis prawa krajowego i międzynarodowego nie daje nam możliwości do tego, by przestać orzekać - napisali w oświadczeniu sędziowie Izby Dyscyplinarnej Sądu Najwyższego.","""Wzywamy Panią Pierwszą Prezes Sądu Najwyższego do zaprzestania formułowania nieprawdziwych wypowiedzi dotyczących statusu Izby Dyscyplinarnej i jej sędziów oraz zobowiązania do tożsamych zachowań podległych jej służb prasowych"" - podkreślono w tym oświadczeniu. We wtorek I prezes Sądu Najwyższego Małgorzata Gersdorf wezwała sędziów Izby Dyscyplinarnej SN do powstrzymania się od wszelkich czynności orzeczniczych w prowadzonych sprawach. ""W związku z wyrokiem SN z 5 grudnia br., w którym stwierdzono, że Krajowa Rada Sądownictwa w obecnym składzie nie jest organem bezstronnym i niezawisłym od władzy ustawodawczej i wykonawczej oraz uznano, że Izba Dyscyplinarna SN nie jest sądem w rozumieniu prawa Unii Europejskiej, a przez to nie jest sądem w rozumieniu prawa krajowego, należy jednoznacznie stwierdzić, że kontynuowanie działalności przez Izbę Dyscyplinarną stanowi poważne zagrożenie dla stabilności porządku prawnego w Polsce"" - podkreśliła Gersdorf. Do słów I prezes SN odniosło się we wspólnym oświadczeniu ośmioro sędziów Izby Dyscyplinarnej SN. Pod oświadczeniem przekazanym w piątek PAP podpisali się sędziowie: Piotr Niedzielak, Konrad Wytrykowski, Małgorzata Bednarek, Ryszard Witkowski, Adam Tomczyński, Jacek Wygoda, Paweł Zubert i Adam Roch. ""Żaden przepis prawa obowiązującego w Rzeczypospolitej Polskiej, zarówno krajowego, jak i międzynarodowego nie daje nam możliwości powstrzymywania się od wypełniania podstawowego obowiązku każdego sędziego, jakim jest sprawowanie wymiaru sprawiedliwości"" - napisali. Jak ocenili, ""problem ten zdaje się dostrzegać Pani Pierwsza Prezes Sądu Najwyższego, albowiem (...) nie wskazuje żadnej podstawy prawnej, zarówno w odniesieniu do wystosowanego apelu, jak i pożądanych oraz oczekiwanych zachowań ze strony sędziów Izby Dyscyplinarnej Sądu Najwyższego"". ""Treść tego oświadczenia odczytujemy zatem jako próbę bezprawnego wpływu na czynności Sądu Najwyższego oraz orzekających w nim sędziów. Zwracamy jednocześnie uwagę, że wskazane oświadczenie należy również postrzegać jako kolejną próbę manipulacji opinią publiczną, tak krajową, jak i międzynarodową ze strony Pierwszej Prezes Sądu Najwyższego oraz kierowanych przez nią służb prasowych Sądu Najwyższego"" - napisano, odnosząc się do wezwania prezes Gersdorf. ""Podkreślamy, że jednostkowy wyrok zapadły w Sądzie Najwyższym w dniu 5 grudnia 2019 r., (sygn. III PO 7/18), którego sentencję respektujemy, nie wywołuje jakichkolwiek skutków prawnych w innych sprawach, poza sprawą, której dotyczy i nie ma jakiegokolwiek wpływu na obowiązujące przepisy ustaw, w szczególności na przepisy ustawy o Sądzie Najwyższym"" - napisali sędziowie, odnosząc się do wyroku Izby Pracy i Ubezpieczeń Społecznych. Jednocześnie ich zdaniem, w sprawie, w której orzekał SN, Trybunał Sprawiedliwości odmówił udzielenia odpowiedzi na pytania prejudycjalne. ""Tym samym uwagi zawarte w ustnych motywach tego wyroku należy traktować jako dowolne, albowiem poczynione w oderwaniu od wskazanego wyroku TSUE"" - napisali. Podkreślono przy tym, że w wyroku Trybunału Sprawiedliwości Unii Europejskiej ""nie zakwestionowano niezawisłości i niezależności Izby Dyscyplinarnej Sądu Najwyższego"". ""Postulowanie zatem, by, stosując się do tego wyroku, zaprzestać orzekania, uważamy za pozbawione jakichkolwiek racjonalnych podstaw"" - napisali sędziowie. Do apelu Gersdorf odniósł się już wcześniej prezes Izby Dyscyplinarnej Tomasz Przesławski, który podkreślił, że Izba Dyscyplinarna Sądu Najwyższego w dalszym ciągu będzie orzekać. ""Izba Dyscyplinarna SN w dalszym ciągu wykonywać będzie powierzone jej przez konstytucyjne organy Rzeczypospolitej Polskiej czynności orzecznicze, mając na uwadze dobro wymiaru sprawiedliwości oraz poczucie odpowiedzialności za bezpieczeństwo prawne, które jest naczelną wartością państwa prawa"" - napisał Przesławski. 5 grudnia br. Izba Pracy i Ubezpieczeń Społecznych SN - powołując się na orzeczenie Trybunału Sprawiedliwości UE z 19 listopada br. - uznała m.in., że polska KRS nie daje wystarczających gwarancji niezależności od organów władzy ustawodawczej i wykonawczej, a Izba Dyscyplinarna SN nie jest sądem w rozumieniu prawa UE i prawa krajowego. Tym samym Izba Pracy SN uchyliła uchwałę KRS w sprawie z odwołania sędziego Naczelnego Sądu Administracyjnego i oddaliła wniosek prezesa Izby Dyscyplinarnej SN o przekazanie sprawy do tej Izby. Wyrok Izby Pracy SN to finał jednej z trzech spraw wytoczonych przez sędziów SN i NSA na tle procedur o przechodzeniu w stan spoczynku. Następnie w tych sprawach do TSUE trafiły pytania prejudycjalne Sądu Najwyższego, odnoszące się do oceny niezawisłości i spełniania wymagań prawa UE przez Izbę Dyscyplinarną SN i KRS. TSUE pod koniec ubiegłego roku zdecydował o połączeniu pytań z trzech spraw do wspólnego rozpoznania. 19 listopada br. Trybunał w Luksemburgu, odpowiadając na te pytania, orzekł m.in., że to polski Sąd Najwyższy ma badać niezależność nowej Izby Dyscyplinarnej SN, by ustalić, czy może ona rozpoznawać spory dotyczące przejścia sędziów SN w stan spoczynku. Po odpowiedzi TSUE sprawy wróciły do SN. Izba Pracy tego sądu 5 grudnia zakończyła pierwszą z nich, posiedzenia w dwóch pozostałych są wyznaczone na 15 stycznia.",Małgorzata Gersdorf,
https://wiadomosci.onet.pl/tylko-w-onecie/tomasz-sekielski-w-onet-opinie-pis-postanowilo-wziac-sedziow-za-twarz/ddcgbdw,Tomasz Sekielski: PiS postanowiło wziąć sędziów za twarz,"Tomasz Sekielski był gościem Elizy Michalik w ""Onet Opinie"". Dziennikarz wypowiedział się na temat projektu dot. dyscyplinowania sędziów. - PiS zostało wyprowadzone z równowagi faktem, że sędziowie po orzeczeniu TSUE ośmielają się pytać o to, czy dany sędzia jest de facto sędzią i czy pełni swoje stanowisko zgodnie z prawem. Prawo i Sprawiedliwość jest zdenerwowane tymi pytaniami, które podważają całą PiS-owską reformę, więc postanowiło jeszcze bardziej wziąć sędziów za twarz - mówił Sekielski.",,,
https://wiadomosci.onet.pl/tylko-w-onecie/pis-chce-dyscyplinowac-sedziow-nowy-projekt-ustawy/b7y08k4,"Sędzia SN: W 38. rocznicę stanu wojennego PiS funduje nam ustawę ""kagańcową"". Ja i tak będę robił swoje","- Będę orzekał zgodnie z wyrokami TSUE, nawet jeśli za to usuną mnie z zawodu - taką deklarację w rozmowie z Onetem składa sędzia SN Krzysztof Rączka, oceniając złożony wczoraj wieczorem przez posłów PiS projekt ustawy dyscyplinującej sędziów. Zgodnie z nim karani - nawet wydaleniem z zawodu - będą ci sędziowie, którzy będą realizować wyrok TSUE i sprawdzać kompetencje sędziów powołanych przez nową KRS.","Wczoraj wieczorem grupa posłów PiS złożyła projekt ustawy, którą powszechnie określa się jako dyscyplinującą sędziów. Zakłada ona m.in, że realizacja wyroku Trybunału Sprawiedliwości Unii Europejskiej oraz Izby Pracy Sądu Najwyższego - które uznały, że polska nowa KRS nie spełnia wymogów niezależności, a nominowani przez nią sędziowie mogą być powołani w sposób wadliwy - będzie bardzo surowo karana, jako delikt dyscyplinarny. Ci sędziowie, którzy zechcą sprawdzić czy sędzia nominowany przez nową KRS został powołany w sposób prawidłowy, może zostać nawet wydalony z zawodu lub przeniesiony na inne miejsce pracy. Takie konsekwencje mogłyby dotknąć - gdyby te przepisy już obowiązywały - choćby sędziego Pawła Juszczyszyna, który - za to, że zażądał od Kancelarii Sejmu list poparcia do nowej KRS - został zdegradowany, ma wytoczone postępowanie dyscyplinarne, a prezes sądu zawiesił go na miesiąc w wykonywaniu obowiązków. Podobnie zachowali się przedwczoraj sędziowie z katowickiej apelacji, którzy zadali do SN pytanie prawne, dotyczące legalności powołania członka składu orzekającego. Jeden z trojga sędziów, który miał orzekać w Sądzie Apelacyjnym został nominowany właśnie przez nową KRS. Takie działania - w myśl nowego projektu ustawy - będą zakazane. ""Niedopuszczalne jest ustalanie lub ocena zgodności z prawem powołania sędziego i jego uprawnienia do wykonywania zadań"" - czytamy w projekcie ustawy. W każdej sytuacji gdy któryś z sędziów wystąpi o wyłącznie innego sędziego - nominowanego przez nową KRS - sprawa ma trafić do nowej, obsadzonej także w całości przez nową Radę Izby Kontroli Nadzwyczajnej SN. A Izba ma taki wniosek pozostawić bez rozpoznania - to właśnie zaleca projekt ustawy. - Dziś mamy 38. rocznicę wprowadzenia stanu wojennego. Wczoraj, w wigilię tej rocznicy zgłoszono pisowski projekt ustawy ""kagańcowej"", która ma mrozić i zniewalać sędziów - mówi nam sędzia SN. - To wpisuje się w logikę dekretu o stanie wojennym. Tyle że ten projekt skierowany jest nie tylko przeciwko sędziom ale też przeciwko całemu społeczeństwu obywatelskiemu. Władza, widząc jak sędziowie wprost stosują listopadowy wyrok TSUE wpadła w panikę i w strachu proponuje takie rozwiązania - podkreśla sędzia Rączka. Jak zaznacza, gdyby nowe przepisy weszły w życie, on będzie ""robił swoje"". - Będę orzekał zgodnie z wyrokami TSUE. A jeśli zostanę za to usunięty z zawodu, to trudno. Jak władza chce ze mnie męczennika robić, to proszę bardzo - deklaruje. - Jestem przekonany, że podobnie zachowa się większość sędziów w całej Polsce. Nie udało się nas złamać ani w latach 50-tych, ani 80-tych. Tym bardziej nie uda się teraz - mówi sędzia SN. - Autorzy tego projektu ustawy z piętnem wstydu przejdą do historii, choć ich nazwisk nikt nie będzie pamiętał. Zapamiętana zostanie wyłącznie ta, przepraszam za słowo, parszywa atmosfera, jaką stworzyli - kwituje. Jak mówi Patryk Wachowiec z Forum Obywatelskiego Rozwoju (fundacji założonej przez Leszka Balcerowicza), przepisy proponowane przez posłów PiS są jaskrawo sprzeczne z prawem Unii. - Jeśli więc wejdą w życie, to wyprowadzą nas z UE, bo zabronią polskim - czyli unijnym - sędziom stosować prawo Unii - tłumaczy. - Ten projekt to wejście wprost z butami w treść orzeczeń sądowych i działalność orzeczniczą sądów. Pokazuje całkowitą pogardę dla trójpodziału władzy. Nie mogę sobie wyborazić projektu, który bardziej by naruszał istotę niezależności sądów - zaznacza prawnik. W jego ocenie, gdyby PiS te przepisy uchwalił, konsekwencje będą łatwe do przewidzenia. - Jest dla mnie rzeczą niemal pewną, że Komisja Europejska natychmiast skieruje skargę do unijnego Trybunału Sprawiedliwości - mówi. - Zaś TSUE może zastosować zabezpieczenie, czyli zabronić stosowania tego nowego prawa, z gigantycznymi karami finansowymi za każdy dzień, jeśli rząd PiS się do tego zabezpieczenia nie zastosuje - mówi analityk FOR. - Teza, jakoby złożony wczoraj projekt ustawy był próbą wyprowadzenia Polski z Unii jest absolutnie fałszywa - mówi nam poseł PiS i wiceminister sprawiedliwości Sebastian Kaleta. - Projekt zgłoszony przez grupę posłów konsekwentnie realizuje prezentowaną przez Trybunał Konstytucyjny - kierowany przez Marka Safjana czy Andrzeja Rzeplińskiego - linię orzeczniczą dotyczącą podziału kompetencji między organy konstytucyjne, jaki są prezydent, KRS, Sejm i Senat - przekonuje. - Precyzuje też, jakimi kompetencjami mogą cieszyć się sędziowie orzekający w sądach powszechnych czy w Sądzie Najwyższym w zakresie zarówno powołań sędziowskich, jak możliwości oceny innych organów konstytucyjnych. Poseł Kaleta podkreśla, że autorzy projektu skorzystali z przepisów ustawy o sędziach francuskich. - Te przepisy precyzują czyny, które wykraczają poza kompetencje przyznane sędziom - mówi. - Wskazują one, że działania przeciwko organom konstytucyjnym państwa oraz zbiorowe działania podważające prace wymiaru sprawiedliwości są deliktami dyscyplinarnymi - zaznacza wiceminister sprawiedliwości. - Projekt jednocześnie jasno wskazuje, że mając wiedzę o wyroku zapadłym przed TSUE, to zgodnie z polskim porządkiem konstytucyjnym organem właściwym do oceny tego wyroku, jego ewentualnego zastosowania a może nawet rozszerzenia jest Trybunał Konstytucyjny, który porządkuje kompetencje między organami ustrojowymi - kwituje Kaleta.",Krzysztof Rączka,
https://wiadomosci.onet.pl/kraj/pis-chce-dyscyplinowac-sedziow-przesladowanie/5wl9vym,"PiS chce dyscyplinować sędziów. ""Skandaliczny projekt"", ""prześladowanie""",Na dzisiejszym posiedzeniu Sejmu posłowie Prawa i Sprawiedliwości złożyli projekt nowelizacji ustawy o ustroju sądów powszechnych i Sądu Najwyższego. Posłowie opozycji i część dziennikarzy z oburzeniem zareagowali na ten pomysł.,"Według nowelizacji ustawy o ustroju sądów powszechnych, podważanie statusu innych sędziów traktowane będzie jako wykroczenie przeciwko wymiarowi sprawiedliwości i będzie najcięższym deliktem dyscyplinarnym - i w związku z tym podlegało będzie najsurowszej karze. Mowa tu również o sędziach wskazanych przez tzw. nową KRS - w odniesieniu do której sędziowie SN orzekli ostatnio, że nie daje ona wystarczających gwarancji niezależności od władzy ustawodawczej. Zmiany przewidują możliwość złożenia z urzędu sędziów. To pokłosie ostatniego wyroku TSUE. Po jego ogłoszeniu sędziowie zaczęli podważać status sędziów wskazanych przez tzw. nową KRS. Projekt zakłada podanie nazw profili społecznościowych używanych przez sędziów do komentowania spraw publicznych. Zmiany przewidują też obowiązek poinformowania, do jakich partii należeli oraz w jakich stowarzyszeniach działają. Nowelizacja została już przekazana do pierwszego czytania na posiedzeniu Sejmu. ""Nazwijmy rzecz po imieniu. Nie mamy do czynienia z ustawą dyscyplinującą sędziów, tylko z ustawą o prześladowaniu sędziów"" - pisze na Twitterze posłanka KO Kamila Gasiuk-Pihowicz. ""Skandaliczny projekt ustawy kneblującej sędziów to kolejny krok w kierunku wyprowadzenia Polski z Unii Europejskiej"" - uważa Borys Budka, były minister sprawiedliwości, wiceprzewodniczący Platformy Obywatelskiej. ""Zaproponowanie rozwiązań przez Zjednoczoną Prawicę to nic innego jak wypowiedzenie wojny polskim sędziom"" - wtóruje im Krzysztof Śmiszek z Lewicy. Wiceminister sprawiedliwości Sebastian Kaleta odpowiedział Borysowi Budce na Twitterze celem obrony projektu. Stwierdził, że w ustawie mają się znaleźć przepisy obowiązujące obecnie we Francji. ""Kwalifikowanie naszych partnerów z UE jako państw autorytarnych jest nie na miejscu!"" - stwierdza. W sprawie omawianego projektu ustawy swoje oburzenie na Twitterze wyrazili również dziennikarze. Wśród nich Wojciech Czuchnowski z ""Gazety Wyborczej"". ""To co spotyka sędziów to są prześladowania i represje polityczne"" - uważa Eliza Michalik.",PiS chce dyscyplinować sędziów,
https://wiadomosci.onet.pl/kraj/sejm-pis-zlozylo-projekt-zmian-dot-dyscyplinowania-sedziow/76bnj3z,Sejm: PiS złożyło projekt zmian dot. dyscyplinowania sędziów,"Klub Prawa i Sprawiedliwości złożył w Sejmie projekt nowelizacji ustaw sądowych. Nowe przepisy mają ""dyscyplinować sędziów, którzy przekraczają swoje uprawnienia"". Zmiany przewidują możliwość usunięcia z zawodu sędziów, którzy domniemywaliby sobie możliwość podważania legalności Krajowej Rady Sądownictwa.","- Jest to odpowiedź na działanie, które podejmuje część środowiska sędziowskiego, które samo nazwało się nadzwyczajną kastą - mówił Jan Kanthak. Dodał, że chodzi na przykład o ""roszczenie sobie prawa do oceniania, czy sędziowie wybrani przez demokratyczną KRS i powołani przez prezydenta mogą pełnić ten urząd"". Według nowelizacji ustawy o ustroju sądów powszechnych, podważanie statusu innych sędziów traktowane będzie jako wykroczenie przeciwko wymiarowi sprawiedliwości i będzie najcięższym deliktem dyscyplinarnym - i w związku z tym podlegało będzie najsurowszej karze. Mowa tu również o sędziach wskazanych przez tzw. nową KRS - w odniesieniu do której sędziowie SN orzekli ostatnio, że nie daje ona wystarczających gwarancji niezależności od władzy ustawodawczej. - W ustawie, którą skierowaliśmy do laski marszałkowskiej przewidziane są przepisy, dotyczące kwalifikowanego deliktu dyscyplinarnego, właśnie związanego z troską o porządek prawny, o praworządność w państwie Polskim i działalność zgodnie z konstytucją - mówił Kanthak. - Przepisy przewidują nawet możliwość złożenia z urzędu sędziów, którzy domniemywaliby sobie możliwość podważania KRS czy prerogatyw prezydenta, czy też podważania innych sędziów - dodał. Katalog kar przewiduje przeniesienie do innego miejsca pracy albo karę pieniężną. W tej sprawie wypowiedział się również poseł Jacek Ozdoba, który na Twitterze doprecyzował, czego ustawa będzie wymagała od sędziów. ""Ujawnione muszą zostać również nazwy profili używanych przez sędziów do komentowania spraw publicznych. Sędzia będzie zobligowany do złożenia w tym zakresie oświadczenia. Koniec z atakami politycznymi sędziów i anonimowym angażowaniem się w spory polityczne"" - napisał. ""Aby obywatel będący stroną w procesie miał gwarancję, iż sędzia orzekający zachowuje najwyższe standardy, będzie mógł sprawdzić w jakich stowarzyszeniach działa sędzia lub jak komentuje sprawy publiczne w internecie"" - wtóruje mu wiceminister sprawiedliwości Sebastian kaleta Projekt przewiduje też, że w sytuacji, gdy Sąd Najwyższy nie przeprowadzi prawidłowo procedury wskazania prezydentowi kandydatów na I Prezesa SN, prezydent będzie mógł powołać p.o. I Prezesa SN, który przeprowadzi tę procedurę. Zmiana ta, jak tłumaczył na konferencji prasowej w Sejmie wiceminister sprawiedliwości i poseł PiS Sebastian Kaleta, ma zabezpieczyć ""ciągłość funkcjonowania Sądu Najwyższego na wypadek, gdyby w Sądzie Najwyższym nie wszyscy sędziowie tego sądu byli respektowani przez I Prezes SN jako sędziowie Sądu Najwyższego"". Chodzi o zapobieżenie, dodał, sparaliżowania wyboru nowego I Prezesa SN po zakończeniu kadencji Małgorzaty Gersdorf. - Jeśli Sąd Najwyższy nie przeprowadzi prawidłowo procedury wskazania kandydatów prezydentowi, to wedle naszej propozycji prezydent po upływie kadencji I Prezes wskaże p.o. I Prezesa SN, aby ten jak najszybciej przeprowadził zgodnie z przepisami prawa to zgromadzenie, aby Sąd Najwyższy mógł funkcjonować i nie był sparaliżowany - wyjaśnił Kaleta.","Jacek Ozdoba, Jan Kanthak i Sebastian Kaleta",
https://wiadomosci.onet.pl/kraj/korupcja-w-sadzie-najwyzszym-o-czym-mowil-andrzej-duda/1967fr5,"Prezydent o sądach i korupcji w SN. ""Stary układ trzyma się mocno""","- Bez zmiany systemu sprawiedliwości Polska nigdy nie będzie krajem sprawiedliwym - oświadczył Andrzej Duda. - Mówią, że to jest niemożliwe, ale (...) wystarczy sobie wpisać w wyszukiwarkę internetową: ""korupcja w Sądzie Najwyższym"". Jeżeli państwo macie wątpliwości, proszę (...) posłuchać, o czym w 2014 r. rozmawiali państwo sędziowie na najwyższym możliwym poziomie władzy sędziowskiej - powiedział Andrzej Duda. Co miał na myśli?","- Tam ten stary układ się bardzo dobrze trzyma, nie chce pozwolić sobie na to, by zabrać im przywileje i władzę nad ludźmi, do której doszli. Ale muszą zrozumieć, że ich praca to także służba dla Rzeczypospolitej i przede wszystkim dla polskich obywateli. I że to nie obywatel jest dla sądu, ale sąd jest dla obywatela. I że sędzia służy ludziom i Rzeczypospolitej- mówił Andrzej Duda podczas spotkania z mieszkańcami w Nowym Mieście Lubawskim (woj. warmińsko-mazurskie). Jak podkreślił, zobowiązania sędziów wobec obywateli jasno wynikają z polskiej konstytucji. - Tylko państwo sędziowie nie chcą tej konstytucji w ten sposób czytać. W ten sposób sami zaprzeczają, że są prawdziwą elitą polskiego społeczeństwa. Uzurpują sobie tę nazwę. Tymczasem prawdziwa elita dba o interesy zwykłych ludzi, bo jest do tego zobowiązana. To właśnie dlatego może się nazywać elitą, że stanowi przykład dla innych - pozytywny, a nie negatywny – stwierdził prezydent. - Gdyby było inaczej, to społeczna ocena wymiaru sprawiedliwości nie byłaby taka, z jaką się spotykamy, że zdecydowana większość Polaków fatalnie wyraża się o wymiarze sprawiedliwości, jak on działa i czy polskie sądy są sprawiedliwe – zauważył. Prezydent wyraził oburzenie przykładami niewyciągania konsekwencji wobec niektórych sędziów. - Nigdy nie zrozumiem tego, jak sędziowie Sądu Najwyższego mogli orzekać w tym samym sądzie, w którym obok nich siedział sędzia, co do którego do dzisiaj możecie państwo wysłuchać w internecie jak dyskutuje, jak załatwić sprawę w Sądzie Najwyższym. I taki człowiek orzeka razem z nimi i im to nie przeszkadza. Nie wyciąga się wobec niego żadnych konsekwencji, nawet w sensie koleżeńskim. I potem dziwią się, że ludzie nazywają ich kastą. A jakże to inaczej nazywać? Jeżeli jest taka obrona niesprawiedliwie uzyskanych przywilejów w postaci ewidentnej nietykalności i niemożności wyciągnięcia jakichkolwiek konsekwencji i prawnych, i dyscyplinarnych. Bo sami wobec siebie nie umieją żadnych konsekwencji wyciągnąć - oświadczył Duda. Jak podkreślił, te praktyki należy przerwać, aby Polska naprawdę mogła stać się krajem sprawiedliwym. Dodał, że wiele ludzi na zachodzie Europy nie rozumie potrzeby zmian w polskich sądach. To dlatego - jak mówił - że ""mają inną mentalność"". Dla nich to jest niewyobrażalne, żeby sędzia dopuścił się czegoś takiego; żeby w internecie można wysłuchać nagrań z propozycjami korupcyjnymi, kiedy rączka rączkę myje, że sędziowie się między sobą dogadują, jak będą sprawę ""kolesiowską"" załatwiali. Kiedy się ludziom mówi, że w Polsce coś takiego ma miejsce, oni w to nie wierzą – zapewnił prezydent. - Mówią, że to jest niemożliwe - kontynuował Andrzej Duda . - Tymczasem każdy może wysłuchać tego w internecie, wystarczy sobie wpisać w wyszukiwarkę internetową: korupcja w Sądzie Najwyższym. Jeżeli państwo macie wątpliwości, proszę sobie wpisać na swoich urządzeniach mobilnych, na swoich komputerach, i posłuchać, o czym w 2014 roku rozmawiali państwo sędziowie na najwyższym możliwym poziomie władzy sędziowskiej. Ten system musi zostać zmieniony - podkreślił prezydent. Andrzej Duda odnosi się tu prawdopodobnie do rozmów ujawnionych przez TV Republikę między sędziami Sądu Najwyższego: Bogusławem Moraczewskim i Henrykiem Pietrzkowskim. Moraczewski prosił o sprawdzenie przez Pietrzkowskiego, czy ""kasacja jest prawidłowo sformułowana"". W czasie kolejnej rozmowy, również ujawnionej, okazało się, że Pietrzykowski tłumaczy swemu koledze błędy, jakie popełnił. - Ta kasacja jest źle napisana. (...) Powiem ci, co jest tu kompletną kichą. To jest na granicy odrzucenia - mówił sędzia Sądu Najwyższego Moraczewskiego. Następnie Pietrzykowski tłumaczy dokładnie, jak należałoby sformułować kasację, by nie została jednak odrzucona. Tą sprawą zajęła się prokuratura. Jak stwierdził, ten system musi zostać zmieniony i do tego jest konieczne wsparcie ze strony zwykłym obywateli. - Jeżeli tego wsparcia nie będzie, to będziemy nadal żyli w tym postkomunistycznym systemie. Bo to są postkomunistyczne obyczaje, w których jest grupa nietykalnych, tak jak nietykalni byli przed 1989 rokiem – zaznaczył. Prezydent mówił, że wierzy, iż ""będziemy budowali Polskę jako państwo sprawiedliwe, gdzie ci, którzy dokonują przestępstw, łapówkarstwa, oszustwa będą bezwzględnie karani. - Głęboko w to wierzę, że będziemy spokojnie i konsekwentnie budowali Polskę jako państwo sprawiedliwe, gdzie ci, którzy dokonują przestępstw, ci, którzy dopuszczają się rożnego rodzaju niegodziwości, dopuszczają się łapówkarstwa, dopuszczają się oszustwa, oszukują innych, wykorzystują, że ci ludzie będą spokojnie, konsekwentnie, ale bezwzględnie karani - mówił prezydent Andrzej Duda. - Będą usuwani ze stanowisk, będą odbierane im nienależnie uzyskane przywileje, bo to jest właśnie elementarna sprawiedliwość - dodał. - Chcę, żebyśmy osiągnęli taki poziom, że rzeczywiście będziemy mówili: tak, Polska jest państwem sprawiedliwym, Polska jest państwem uczciwym, Polska jest państwem demokratycznym, gdzie można wybrać wadze, te władze są uczciwe i można także te władze rozliczyć w wyborach - wskazał. - A nie, że są jakieś władze, których nikt nie ma prawa z niczego rozliczyć, które są nietykalne i które nie wiadomo, kto wybierał. Ja takiej Polski nie chcę - podkreślił. - Chcę Polski sprawiedliwej i uczciwej, chcę Polski, w której każdy obywatel traktowany jest poważnie - zapowiedział prezydent. Zwracając się do mieszkańców powiatu nowomiejskiego Andrzej Duda przypomniał, że ziemia na tych terenach bardzo często przechodziła ""w obce ręce"". - Cieszę się, że w ciągu ostatnich lat tą ziemię i tutaj, i na zachodzie Polski udało się zabezpieczyć przed tym, aby nie była wyprzedawana w ręce obcego kapitału. To jest niezwykle ważny proces. Dobrze, że udało się tą fatalną tendencję, to negatywne, to zbrodnicze dla Polski i dla polskich rolników działanie zatrzymać - zaznaczył prezydent. Przypomniał, że większość ziem powiatu nowomiejskiego to tereny rolne, na które trzeba patrzeć w sposób szczególny. - Dla mnie bardzo ważną sprawą jest praca polskich rolników i to, co dla Polski tworzą, to czym Polskę zasilają na co dzień - płody polskiej ziemi, efekt pracy polskich rolników, efekt pracy polskich gospodarstw rolnych, przede wszystkim tych rodzinnych - dodał. Andrzej Duda podkreślił, że Polska jest dziś potęgą rolną na skalę światową. - Ogromna część naszego eksportu, cały czas wzrastającego, to są właśnie produkty rolne. Ogromna część naszego PKB, które cały czas wspaniale nam rośnie na przestrzeni ostatnich lat, jest uzyskiwana właśnie z produkcji rolnej - wskazywał. Jak mówił, produkcja ta jest coraz bardziej nowoczesna, ale też zachowuje wiele bardzo tradycyjnych walorów. - Dzięki temu nasza żywność nie tylko jest bardzo dobra, ale przede wszystkim jest znakomicie konkurencyjna na całym świecie - przekonywał prezydent. Podziękował rolnikom z powiatu nowomiejskiego za ich wkład w rozwój polskiego rolnictwa i gospodarki. Wyraził zadowolenie z faktu, że Polska ma swojego komisarza ds. rolnictwa - Janusza Wojciechowskiego. - Chcemy, żeby w sposób szczególny ten właśnie sektor naszej gospodarki był z tego punktu widzenia unijnego zadbany - powiedział Duda. Prezydent nawiązał też do historii Nowego Miasta Lubawskiego. Podkreślał, że przez większość swej historii było miastem polskim. - Można śmiało mówić: to jest polskie miasto, to przez większość czasu było polskie miasto - powiedział. Dziękował mieszkańcom Nowego Miasta Lubawskiego za budowanie polskości. - To między innymi dlatego właśnie Nowe Miasto Lubawskie jest dziś częścią Polski - zaznaczył. Prezydent podkreślił, że rząd będzie walczył o to, aby dopłaty bezpośrednie dla polskich rolników osiągnęły taką wartość, jaką mają średnio w Unii Europejskiej. - To jest ogromnie ważne. Dzisiaj jeszcze cały czas jesteśmy poniżej tej średniej - to już niewiele - bo faktem jest, że one z roku na rok cały czas wzrastały, ale jesteśmy poniżej tej średniej i trzeba - bo to jest kwestia elementarnej sprawiedliwości - żeby polski rolnik otrzymywał przynajmniej takie same dopłaty bezpośrednie jakie są średnie w Unii Europejskiej - powiedział Andrzej Duda. Andrzej Duda zapewnił też, że będzie walczył o 13 emeryturę, godną waloryzację emerytur i rent - przynajmniej o 70 zł oraz wyższą emeryturę minimalną. Powiedział, że spotkał się z prezes ZUS, szefową ministerstwa rodziny, a później z premierem, by omówić te sprawy. - Miałem wczoraj bardzo długą rozmowę z panią prezes Zakładu Ubezpieczeń Społecznych i z panią minister rodziny pracy i polityki społecznej. Siedzieliśmy długo i dyskutowaliśmy na temat przyszłości systemu emerytalnego, możliwości emerytalnych państwa. Potem rozmawiałem długo z panem premierem także na ten temat - poinformował prezydent. - Chcę państwa zapewnić o jednym - będę ze wszystkich sił walczył i wierzę w to, że w tym roku uda się uzyskać to, że trzynasta emerytura znowu zostanie wypłacona, czyli że emeryci znowu dostaną takie świadczenie, jakie otrzymali w zeszłym roku - zapowiedział Duda. Zapewnił, że wysokość świadczenia będzie nie niższa niż to, co zostało wypłacone w zeszłym roku. - Trzynastka emerytalna i rentowa na pewno nie będzie niższa, a jaka będzie jego ostateczna wysokość zobaczymy - zaznaczył prezydent. Jak dodał, może również zapewnić, iż będzie waloryzacja świadczeń emerytalno-rentowych. - To będzie waloryzacja kwotowa - podkreślił. - Powiedziałem do pana premiera: panie premierze, nie wyobrażam sobie, żeby to była waloryzacja o przysłowiowe 10 zł, bo to jest nic. To po prostu tylko denerwuje emerytów i rencistów, zwłaszcza tych, którzy mają najniższe uposażenia. To musi być kwota, którą widać w portfelu, to musi być przynajmniej minimum 70 złotych - relacjonował Duda. W jego ocenie taka kwota jest ""absolutnym minimum minimorum"", żeby poczuć, że rzeczywiście ma się dodatkowo w skali miesiąca jakieś pieniądze. - Pan premier zapewnił mnie, że zrobią wszystko co w ich mocy, żeby przynajmniej taka właśnie waloryzacja kwotowa była - podkreślił prezydent. - Powiedziałem, że jest również w moim przekonaniu konieczność podwyższenia najniższej emerytury - relacjonował prezydent. Przypomniał, że wynosiła ona w 2014 r. 750 zł i że od tego czasu to minimum jest stopniowo podnoszone. - Ale ja powiedziałem - ona musi wynosić minimum te 1200 złotyc"" - mówił. - To jest naprawdę kwestia elementarnej przyzwoitości i tak się wstępnie umówiliśmy z panem premierem, że ta najniższa emerytura w tym roku osiągnie poziom 1200 złotych - oświadczył prezydent.",,
https://wiadomosci.onet.pl/kraj/pis-przygotowalo-zmiany-dyscyplinujace-sedziow/4h0qmrq,PiS przygotowało zmiany dyscyplinujące sędziów. RMF podaje szczegóły,"Zgodnie z nowym projektem najcięższym przewinieniem będzie podważanie statusu innych sędziów, w tym także tych, wskazanych przez nową Krajową Radę Sądownictwa - informuje RMF FM. Za brak podporządkowania się sędziom - jak twierdzi stacja - będzie grozić przeniesienie do innego miejsca pracy albo usunięcie z zawodu. Kary mają być także pieniężne.","Nowe przepisy, które upublicznił reporter RMF FM, zawierają zapisy o odpowiedzialności dyscyplinarnej sędziego za ""obrazę przepisów prawa (...), działania kwestionujące istnienie stosunku służbowego sędziego lub skuteczność jego powołania, działania o charakterze politycznym, czy uchybienie godności urzędu."" RMF FM twierdzi, że PiS chce nową ustawą zakazać sędziom Sądu Najwyższego oceny nowej KRS, a przez to prawidłowości powołań sędziów nominowanych na jej wniosek. Rządzący uważają, że jednym organem, który jest uprawniony do oceny legalności działania KRS jest Trybunał Konstytucyjny. Z informacji stacji wynika, że rządzący twierdzą, iż zmiany mają powstrzymać chaos prawny wywoływany ich zdaniem przez niektórych sędziów. O KRS ponownie zrobiło się głośno po tym, jak sędzia Paweł Juszczyszyn został odwołany z delegacji przez Ministerstwo Sprawiedliwości. Przypomnijmy - sędzia Juszczyszyn przebywał na delegacji do Sądu Okręgowego od początku września. Miał orzekać w sądzie wyższej instancji do końca lutego 2020 r. Ministerstwo Sprawiedliwości odwołało go z tej delegacji po tym, jak Juszczyszyn zażądał od Kancelarii Sejmu list poparcia do nowej KRS. Parę dni później prezes Sądu Rejonowego w Olsztynie Maciej Nowacki i członek nowej KRS zawiesił w pełnieniu obowiązków służbowych sędziego Pawła Juszczyszyna od 29 listopada do 29 grudnia. Zastępca Rzecznika Dyscyplinarnego Sędziów Sądów Powszechnych sędzia Michał Lasota wszczął także postępowanie dyscyplinarne przeciwko sędziemu Pawłowi Juszczyszynowi. Jego zdaniem, sędzia ten uchybił godności urzędu. Wobec działań skierowanych przeciwko sędziemu Juszczyszynowi zainterweniował Rzecznik Praw Obywatelskich. Adam Bodnar poprosił sędziowskiego rzecznika dyscyplinarnego Piotra Schaba i prezesa olsztyńskiego Sądu Rejonowego Macieja Nowackiego o wyjaśnienia. Jak zaznaczył, postanowienie sędziego Juszczyszyna było realizacją wynikających z prawa europejskiego zobowiązań sądu krajowego do zapewnienia rzeczywistej i efektywnej ochrony sądowej praw obywateli - zgodnie z orzeczeniem Trybunału Sprawiedliwości UE z 19 listopada br. - Za działania w celu zabezpieczenia realizacji tego prawa sędziowie, wypełniając swój prawny obowiązek, nie powinni być pociągani do odpowiedzialności dyscyplinarnej - dodał RPO. 5 grudnia Izba Pracy Sądu Najwyższego stwierdziła, że obecna KRS nie jest organem bezstronnym i niezawisłym, zaś Izba Dyscyplinarna SN nie jest sądem w rozumieniu prawa UE i krajowego. To konkluzja uzasadnienia czwartkowego wyroku Izby Pracy SN w sprawie, w której w listopadzie na pytania SN odpowiedział TSUE. Czwartkowy wyrok SN to finał jednej z trzech spraw wytoczonych przez sędziów SN i NSA na tle procedur o przechodzeniu w stan spoczynku. U podstaw zainicjowania przed SN wszystkich trzech spraw leżały sprawy, wokół których ogniskował się w zeszłym roku spór dotyczący zmian w SN i NSA. Chodziło mianowicie o zagadnienie przechodzenia w stan spoczynku sędziów z tych sądów, którzy osiągnęli określony wiek. Sprawa rozstrzygnięta w czwartek dotyczyła odwołania sędziego Andrzeja Kuby z Naczelnego Sądu Administracyjnego od uchwały Krajowej Rady Sądownictwa w przedmiocie opinii z lipca 2018 r. co do dalszego zajmowania stanowiska sędziego NSA. Źródło: RMF FM, Onet, PAP",PiS przygotowało zmiany dyscyplinujące sędziów,
https://wiadomosci.onet.pl/kraj/sedzia-krzysztof-raczka-premier-nie-po-raz-pierwszy-obraza-sedziow/yrvfc0e,Sędzia Krzysztof Rączka: premier nie po raz pierwszy obraża sędziów,"Tak nie wolno, to się nie godzi - oświadczył w środę sędzia Izby Pracy i Ubezpieczeń Społecznych SN Krzysztof Rączka, odnosząc się do wypowiedzi szefa rządu dotyczącej reformy wymiaru sprawiedliwości.","Premier podczas wizyty w miejscowości Godziszów Pierwszy zapewnił w poniedziałek, że reforma wymiaru sprawiedliwości w Polsce będzie kontynuowana. Jak zaznaczył, w tym obszarze rząd napotkał ogromny opór ""środowisk III Rzeczpospolitej, tych, którzy bronią swoich przyczółków, część sędziów powołanych jeszcze przez Radę Państwa PRL"". - Ci sędziowie, którzy są powołani przez Radę Państwa PRL, dzisiaj dla obrońców status quo są sędziami właściwymi, właściwie powołanymi, a sędziowie powołani przez Krajową Radę Sądownictwa, w pełni legalnie wybraną, zgodnie z konstytucją, są sędziami niewłaściwie wybranymi – mówił Morawiecki. Sędzia Krzysztof Rączka, odnosząc do słów premiera w TVN24, zapewnił, że on nie odważyłby się na taką wypowiedź ze względu na poczucie wstydu. Zdaniem sędziego Rączki ""takie słowa ze strony premiera nie powinny paść i nie padłyby w żadnym cywilizowanym kraju Europy. Z przykrością muszę stwierdzić, ale pan premier nie po raz pierwszy nas obraża. Trudno milczeć i używać delikatnych, eufemistycznych słów. Nie wolno. To się nie godzi - oświadczył. Według Rączki sędziowie w Polsce są ""ciągle bezpodstawnie obrażani"". Jak dodał, ""nie można też czynić zarzutu komuś z tego, że urodził się kilkadziesiąt lat temu"". - Ci nieliczni sędziowie powołani przez Radę Państwa PRL, radę już nieistniejąca od ponad trzydziestu lat, byli wielokrotnie weryfikowani, wielokrotnie sprawdzani; wielokrotnie sami wykazali się niezawisłością - zaznaczył. Sędzia pytał też, od jakiego organu i jakich sił politycznych sędziowie ci mają być niezależni. - Od nieboszczki Rady Państwa? - dodał. W piątek portal wPolityce.pl opublikował listę 747 sędziów orzekających aktualnie w sądach, którzy zostali powołani przez Radę Państwa. Listę tę udostępnił portalowi sędzia Izby Cywilnej SN Kamil Zaradkiewicz, który otrzymał ją z kolei z Ministerstwa Sprawiedliwości. Udostępniona przez Zaradkiewicza lista obejmuje nazwiska sędziów sądów powszechnych. Sędzia skierował też wniosek do I prezes Sądu Najwyższego, w którym zwrócił się o udostępnienie spisu orzekających obecnie w SN sędziów, powołanych po raz pierwszy na sędziów przez Radę Państwa PRL.",Krzysztof Rączka,
https://wiadomosci.onet.pl/tylko-w-onecie/minister-izba-dyscyplinarna-sadu-najwyzszego-jest-legalna/g1v7bst,Minister: Izba Dyscyplinarna Sądu Najwyższego jest legalna,"Michał Wójcik był gościem Andrzeja Stankiewicza w “Onet Opinie”. Wiceminister sprawiedliwości skrytykował orzeczenie Izby Pracy Sądu Najwyższego, która — w oparciu o wskazówki Trybunału Sprawiedliwości UE — uznała za nielegalną Izbę Dyscyplinarną Sądu Najwyższego. W tle jest polityka.","W Izbie Pracy dominują sędziowie wybrani przed dojściem PiS do władzy, zaś Izba Dyscyplinarna została stworzona za rządów PiS i składa się w zasadniczej mierze z dawnych prokuratorów, zaufanych ludzi Zbigniewa Ziobry. - Jako prawnik mogę powiedzieć, że ta sprawa powinna zostać umorzona, bo to jest wyjście poza pytanie prejudycjalne, które zostało zadane do TSUE – mówił Wójcik.",,
https://wiadomosci.onet.pl/kraj/gersdorf-wzywa-izbe-dyscyplinarna-sn-by-wstrzymala-sie-od-dzialan/dhmerch,"Gersdorf wzywa Izbę Dyscyplinarną SN, by wstrzymała się od działań",Wzywam sędziów Izby Dyscyplinarnej SN do powstrzymania się od wszelkich czynności orzeczniczych w prowadzonych sprawach - oświadczyła I prezes SN Małgorzata Gersdorf. Jak dodała kontynuowanie działalności przez tę Izbę stanowi poważne zagrożenie dla stabilności porządku prawnego.,"Oświadczenie zostało opublikowane na stronie Sądu Najwyższego. Małgorzata Gersdorf zapowiadała jego wydanie mówiąc, że ma ograniczone kompetencje wobec Izby Dyscyplinarnej SN. ""W związku z wyrokiem Sądu Najwyższego, w którym stwierdzono, że Krajowa Rada Sądownictwa w obecnym składzie nie jest organem bezstronnym i niezawisłym od władzy ustawodawczej i wykonawczej oraz uznano, że Izba Dyscyplinarna SN nie jest sądem w rozumieniu prawa Unii Europejskiej, a przez to nie jest sądem w rozumieniu prawa krajowego, należy jednoznacznie stwierdzić, że kontynuowanie działalności przez Izbę Dyscyplinarną stanowi poważne zagrożenie dla stabilności porządku prawnego w Polsce"" - podkreśliła Gersdorf. W celu ""zapewnienia ochrony praw uczestników postępowań sądowych, jak również biorąc pod uwagę konieczność uniknięcia pogłębiania się chaosu prawnego"" I prezes SN wezwała sędziów Izby Dyscyplinarnej do ""powstrzymania się od wszelkich czynności orzeczniczych w prowadzonych sprawach"". ""Jednocześnie apeluję o podjęcie natychmiastowych działań ustawodawczych służących rozwiązaniu problemów leżących u podstaw zapadłych orzeczeń"" - napisała w swym oświadczeniu prezes Gersdorf. W wyroku z ubiegłego czwartku Izba Pracy i Ubezpieczeń Społecznych SN - powołując się na orzeczenie Trybunału Sprawiedliwości UE z 19 listopada br. - uznała m.in., że polska KRS nie daje wystarczających gwarancji niezależności od organów władzy ustawodawczej i wykonawczej, a Izba Dyscyplinarna SN nie jest sądem w rozumieniu prawa UE i prawa krajowego. Tym samym Izba Pracy SN uchyliła uchwałę KRS w sprawie z odwołania sędziego Naczelnego Sądu Administracyjnego i oddaliła wniosek prezesa Izby Dyscyplinarnej SN o przekazanie sprawy do tej Izby. Naszym obowiązkiem jest przeciwdziałanie wszelkim posunięciom anarchizującym życie publiczne w kraju. Na pewno nie zgodzimy się, by jedni sędziowie kwestionowali prawomocność powoływania innych sędziów - stwierdził premier Mateusz Morawiecki w rozmowie z tygodnikiem ""Gazeta Polska"". - Naprawdę nie możemy zaakceptować podważenia legalnie wyłonionych w wolnych wyborach władz Rzeczypospolitej do stanowienia prawa - powiedział. - Wielu sędziów ma pokusę, aby łamać jedną z zasad prawa rzymskiego ""nemo iudex in sua causa"" - nikt niech nie sądzi we własnej sprawie. Mój rząd trzyma się jasno innej rzymskiej zasady: ""pacta sunt servanda"" - umów należy dotrzymywać. My naszej umowy wyborczej z Polakami dotrzymujemy - podkreślił szef rządu. Wiceminister Kaleta komentując orzeczenie Izby Pracy SN powiedział, że nie wpłynie ono na pracę KRS i Izby Dyscyplinarnej. - Nie będzie miało też wpływu na status sędziów tej izby, ponieważ zawarty w nim pogląd został wyrażony przez konkretny skład w konkretnej, jednostkowej sprawie. Zatem skutki tego orzeczenia związane są tylko z tą jednostkową sprawą - przekonywał. W jego ocenie ""jest niebezpiecznym precedensem, ponieważ wskazuje na prymat prawa unijnego nad prawem krajowym"". - To orzeczenie podważa utrwaloną linię orzeczniczą Trybunału Konstytucyjnego, z której wynika, że polska konstytucja jest nadrzędnym prawem w Polsce i wszelkie przepisy prawa unijnego są podrzędne wobec konstytucji - dodał. Zaznaczył przy tym, że stawianie prawa unijnego nad prawem polskim ""jest nie do zaakceptowania"". Źródło: sn.pl, PAP",Małgorzata Gersdorf,
https://wiadomosci.onet.pl/tylko-w-onecie/newsletter-onetu-mateusz-baczynski-dlaczego-prokuratura-ukrywa-dowody-w-glosnej/ny50b2j,Newsletter Onetu. Mateusz Baczyński: dlaczego prokuratura ukrywa dowody w głośnej sprawie?,"Pół roku temu opublikowałem reportaż „Pan chce postawić człowieka w roli Boga”. Sprawa Zofii W. , w którym ujawniłem nowe fakty dotyczące jednego z najbardziej makabrycznych morderstw w historii Krakowa. Wynika z nich, że za zabójstwo mógł zostać skazany niewinny człowiek, a prokuratura i krakowskie Archiwum X ukryły kluczowe dowody w tej sprawie. Co wydarzyło się od tamtego momentu?","Sprawę w swoje ręce wzięli przede wszystkim obrońcy skazanego Zbigniewa N., którzy przygotowują wniosek o wznowienie postępowanie sądowego. Gorzej, że pracę utrudnia im prokuratura, która nie chce ujawnić wszystkich dowodów. To skandaliczna sytuacja, która każe postawić pytanie, czy prokuraturze zależy na prawdzie? Czy może chodzi o chronienie ludzi, którzy mogą być winni zaniedbań? Szczegółowo odniosłem się do tej kwestii w tekście „Sprawa zabójstwa Zofii W. Dlaczego prokuratura ukrywa dowody?”, który polecam Państwa uwadze. Mateusz Baczyński jest autorem Informacyjnego Newslettera Onetu – zapisz się już dziś! Tu znajdziesz formularz. Baza amerykańskiej tarczy antyrakietowej w Redzikowie, jedna z najbardziej prestiżowych inwestycji USA w polskie bezpieczeństwo, miała zacząć funkcjonować rok temu. Nadal nie wiadomo, kiedy rozpocznie swoją misję, ale nie będzie to prędko. Izba Dyscyplinarna SN nie jest sądem w rozumieniu prawa unijnego – zdecydowali sędziowie z Izby Pracy tego sądu. Mimo to I prezes SN nie ma możliwości, by choćby wstrzymać wypłaty pensji dla osób, które w Izbie Dyscyplinarnej zasiadają. Tak wygląda sytuacja w Sądzie Najwyższym, o której w rozmowie z Onetem mówi rzecznik SN sędzia Michał Laskowski. Szymon Hołownia ogłosił w niedzielę swój start w wyścigu prezydenckim. Nowy sondaż pracowni Social Changes daje mu 9 proc. poparcia i trzecie miejsce ex aequo z Władysławem Kosiniakiem-Kamyszem. Prowadzi Andrzej Duda z wynikiem 44 proc. Rosjanin, który w sierpniu zastrzelił w centrum Berlina ubiegającego się o azyl Zelichmana Changoszwiliego, broń zdobyć mógł w Warszawie - tak podejrzewają niemieccy śledczy.",Mateusz Baczyński,
https://wiadomosci.onet.pl/tylko-w-onecie/andrzej-rzeplinski-marzeniem-kaczynskiego-jest-to-by-po-smierci-spoczac-kolo-brata/0dgbdgn,"Andrzej Rzepliński: marzeniem Kaczyńskiego jest to, by po śmierci spocząć koło brata","- On myśli, że będzie żył 120 lat. Że na popiołach zbuduje bardzo dobrze zorganizowane państwo, gdzie centralny ośrodek dyspozycji politycznej będzie dalej w jego rękach - mówił Andrzej Rzepliński w programie ""Tomasz Lis."" Były prezes TK powiedział, że jego zdaniem marzeniem prezesa PiS jest to, by po śmierci spocząć obok brata na Wawelu.",,,
https://wiadomosci.onet.pl/tylko-w-onecie/rzecznik-sn-michal-laskowski-o-wyroku-sadu-najwyzszego/hkt4pt9,"Co po wyroku Sądu Najwyższego ws. Izby Dyscyplinarnej? Rzecznik SN: gdybym ja miał w niej sprawę, to bym się nie stawił","Izba Dyscyplinarna SN nie jest sądem w rozumieniu prawa unijnego – zdecydowali sędziowie z Izby Pracy tego sądu. Mimo to I prezes SN nie ma możliwości, by choćby wstrzymać wypłaty pensji dla osób, które w Izbie Dyscyplinarnej zasiadają. Tak wygląda sytuacja w Sądzie Najwyższym, o której w rozmowie z Onetem mówi rzecznik SN sędzia Michał Laskowski. Jak podkreśla, gdyby on miał dziś sprawę w Izbie Dyscyplinarnej – na pewno by się przed nią nie stawił.","W czwartek, 5 grudnia sędziowie z Izby Pracy SN - zobligowani do tego przez unijny Trybunał Sprawiedliwości - wydali wyrok dotyczący legalności tak Izby Dyscyplinarnej tego sądu, jak Krajowej Rady Sądownictwa. Jest on całkowicie jednoznaczny - obie te instytucje nie spełniają unijnych kryteriów niezależności, więc w obecnej postaci powinny przestać funkcjonować. Tyle że członkowie Izby Dyscyplinarnej, podobnie jak rządzący niespecjalnie się tym orzeczeniem przejęli. Krótko po wyroku Izby Pracy SN członkowie Izby Dyscyplinarnej spotkali się na kolejnym posiedzeniu i podjęli decyzję o uchyleniu immunitetu jednej z pań prokurator, związanej z niezależnym Stowarzyszeniem ""Lex Super Omnia"". Tymczasem - w świetle tego, że wyroki Sądu Najwyższego powinny wchodzić w życie natychmiast po ich ogłoszeniu - Izba Dyscyplinarna powinna po czwartkowym orzeczeniu w ogóle zawiesić swoje działanie. Podobnie zresztą wybrana przez polityków sędziowska część KRS. *** Magda Gałczyńska, Onet: Dlaczego po całkowicie jasno brzmiącym wyroku Izby Pracy Sądu Najwyższego - wyroku, do wydania którego zobowiązał SN unijny Trybunał Sprawiedliwości - Izba Dyscyplinarna, uznana przez sędziów z Izby Pracy za ""niesąd"", czyli instytucję funkcjonującą niezgodnie z prawem europejskim, nadal prowadziła swoje działania? Nie zrozumieli orzeczenia Izby Pracy? Nie chcieli zrozumieć? Czy może po prostu je zignorowali? Sędzia Michał Laskowski, rzecznik Sądu Najwyższego: Cóż, patrząc z ich punktu widzenia, robią wszystko, by działać dalej. Jednak wyrok Izby Pracy jest tak dobitny i kategoryczny, że nie powinien pozostawiać nikomu pola do jakichś manewrów. Czyli co? Co powinni zrobić sędziowie z Izby Dyscyplinarnej zaraz po tym czwartkowym orzeczeniu? W mojej ocenie natychmiast zawiesić swoją działalność i nie podejmować żadnych decyzji. Ani nie zawiesili, ani działać nie przestali. ""W zamian"" rządzący przekonują nas, że Izba Dyscyplinarna - powołana od początku i w całości przez politycznie ukształtowaną i wybraną Krajową Radę Sądownictwa - ma pełne prawo funkcjonować, bo wyrok Sądu Najwyższego dotyczył sprawy jednostkowej, przypadku jednego sędziego. Nie, nie dotyczył. W tym wyroku sędziowie z Izby Pracy wprost stwierdzili, że Izba Dyscyplinarna nie jest sądem w rozumieniu prawa europejskiego. Zaś KRS wyłoniona przez polityków - do której sędziowską ""piętnastkę"" wybrali posłowie - nie spełnia unijnych wymogów niezależności. Nie ""tylko"", ale ""aż"" tyle. * * Co powinni zrobić teraz sędziowie, którzy mają sprawy dyscyplinarne w SN, przed Izbą Dyscyplinarną? Skoro - zgodnie z wyrokiem sędziów Izby Pracy SN - nie jest to sąd w rozumieniu prawa europejskiego, któremu wszyscy podlegamy - to mają się przed tą Izbą stawiać czy nie? Powiem tak. Gdybym ja dziś miał jakąś sprawę, którą rozstrzygałaby Izba Dyscyplinarna SN, to na pewno bym się przed nią nie stawił. To ważna deklaracja, zwłaszcza dla sędziów, którzy już mają przed tą Izbą postępowania. Jest, jak jest. Izba Pracy SN wprost wskazała, że członkowie Izby Dyscyplinarnej nie są sądem w rozumieniu prawa unijnego. A to ono jest w Polsce nadrzędne, takie zobowiązanie wzięliśmy na siebie, wchodząc do Unii Europejskiej. Takie decyzje - czyli niestawiania się przed Izbą Dyscyplinarną - już zapowiada część sędziów z całej Polski. Inni - jak choćby prezes ""Iustitii"" prof. Krystian Markiewicz - odmawiają stawienia się przed centralnymi rzecznikami dyscyplinarnymi, jako powołanymi przez polityka Zbigniewa Ziobro. Z drugiej strony, podważane są wyroki wydawane przez sędziów rekomendowanych przez nową KRS - którą Izba Pracy Sądu Najwyższego uznała za organ nie dający gwarancji niezależności od władzy. Czy my już mamy w Polsce stan chaosu prawnego? Obawiam się, że albo już mamy, albo będziemy mieć za chwilę. Bo przecież zgodnie z wyrokiem Izby Pracy SN, wszystkie rekomendacje, jakie dała sędziom Krajowa Rada Sądownictwa można uznać za wadliwe. Bo KRS nie daje gwarancji niezależności. A to może oznaczać, że kilkadziesiąt tysięcy wyroków, wydanych przez tych nowych sędziów może być podważane jako wadliwe, bo wydane przez niewłaściwie obsadzony sąd. W przypadku spraw karnych taka przesłanka jest najmocniejszą, bezwzględną podstawą do uchylenia wyroku. * * Czyli jeśli rzecz dotyczyłaby np. przestępców czy gangsterów, to można powiedzieć, że dostali - poprzez ""kombinacje"" przy ustawie o nowej KRS - doskonałe narzędzie do unikania sprawiedliwości? Bo zawsze można powiedzieć, że - używając powszechnej terminologii - wyrok wydał ""neosędzia"", wskazany przez ""neo-KRS""? Można to i tak interpretować, niestety. Nie wykluczam, że może tak być. A najgorsze jest to, że jeśli ustawodawca, czyli rządzący dalej będą zwlekać i udawać, że wyrok Izby Pracy SN ich nie dotyczy, to tych wyroków wydanych przez - cytując panią redaktor: ""neosędziów"" - będzie coraz więcej. To mnie bardzo martwi, bo stan państwa i pewność prawa będą się coraz bardziej pogarszać. Idziemy w kierunku niepewności czegokolwiek. Powtórzę pytanie - co się teraz powinno stać? Rządzący, konkretnie ustawodawca, czyli mający większość politycy PiS, powinni jak najszybciej zmienić prawo, zlikwidować powołaną politycznie sędziowską ""piętnastkę"" w Krajowej Radzie Sądownictwa i powołać nowych sędziów, wskazanych - jak stanowi konstytucja - przez środowiska sędziowskie. Bo zgodnie z konstytucją politycy mogą do KRS powołać dokładnie czterech posłów i dwóch senatorów. I na tym koniec. Zaś Izba Dyscyplinarna SN - jako powołana od podstaw i w całości przez tę nową KRS powinna zawiesić swoją działalność. O takie działania od dawna apeluję. I nie ma pan sędzia wrażenia, że to jest głos wołającego na puszczy? Że sędziowie broniący praworządności apelują, a rządzący idą w zaparte? Niestety tak. Ostatnio pojawił się taki dziwny model działalności publicznej, który zakłada, że każde przyznanie się do błędu, to jest okazanie niegodnej słabości. Tymczasem przyznanie się do błędów pokazuje prawdziwą mądrość. Zwłaszcza jeśli wprowadzane zmiany są konsultowane z ekspertami. Bo ja rozumiem, że rządzący mieli potrzebę ""przewietrzenia"" wymiaru sprawiedliwości i tym się kierowali. Jednak skutki widzimy dziś i są one opłakane, bo niepewność prawa jest ogromna. I nie wiemy już, które wyroki są prawidłowo wydane, a które wadliwie - bo pojawili się sędziowie nominowani przez nową KRS. Nie wiemy też, czy nagle nie okaże się, że kilkadziesiąt tysięcy wyroków wydanych przez kilkuset rekomendowanych przez KRS sędziów nie okaże się nieważnych. To trzeba błyskawicznie wyprostować, bo brniemy coraz głębiej. * * A czy I prezes SN prof. Małgorzata Gersdorf - wobec wyroku Izby Pracy stwierdzającego, że Izba Dyscyplinarna nie jest sądem w rozumieniu prawa unijnego - nie powinna jakoś uciąć finansowania tej Izby? Po prostu wstrzymać wypłatę wynagrodzeń dla jej członków? Bo przecież, jeśli mamy taki wyrok Izby Pracy SN - który obowiązuje wszystkie instytucje w Polsce - to przecież ta Izba Dyscyplinarna powinna po prostu przestać działać? Więc może po prostu wystarczy zakręcić kurek finansowy? Żeby to było takie proste... To znaczy? Pani redaktor, Izba Dyscyplinarna ma - na mocy stworzonej przez obecnie rządzących ustawy - całkowicie odrębny budżet, odrębne finansowanie, na które I prezes SN nie ma najmniejszego wpływu. Czyli nic nie może? Czy ""nic"", to się okaże w najbliższych dniach, bo I prezes będzie pewnie próbować jakoś wcielić w życie czwartkową decyzję Izby Pracy. Faktem jednak jest, że I prezes nie może wstrzymać wypłaty wynagrodzeń dla członków Izby Dyscyplinarnej, bo mają oni odrębne kadry, odrębne finansowanie a pod Sąd Najwyższy są tylko ""podpięci"". Żeby im dodać splendoru? Nie wiem. Wiem, że finansowo są ""nie do ruszenia"". A to o tyle problem, że to finansowanie Izby Dyscyplinarnej było jednym z powodów zastrzeżeń, jakie do tej Izby miał unijny Trybunał Sprawiedliwości. Przypomnę, że członkowie tej Izby zarabiają o 40 procent więcej niż pozostali sędziowie SN. Ja nie widzę żadnych powodów, by taką sytuację utrzymywać. Bo niby dlaczego członkowie Izby Dyscyplinarnej mają mieć to ""40 proc. plus"" i zarabiać więcej niż I Prezes SN? To kompletnie nieuzasadnione, ale ustawa nie daje prof. Gersdorf żadnych możliwości, by cokolwiek w tej sprawie zmienić. Izba Dyscyplinarna funkcjonuje jako odrębny byt. * * Wracając do wyroku TSUE, już pojawiły się głosy ze strony rządzących, że wyrok unijnego Trybunału Sprawiedliwości będzie teraz badać polski Trybunał Konstytucyjny, jako - cytując, choćby wiceministra sprawiedliwości Sebastiana Kaletę - sąd ""ostatniego głosu"" w Polsce. To wersja, która nie ma absolutnie żadnych podstaw na gruncie prawa. Powiem wprost: TK nie ma nic do powiedzenia na gruncie prawa unijnego. Nie ma prawa głosu. Bo? Bo - zgodnie z traktatem akcesyjnym oraz Kartą praw podstawowych, które zobowiązaliśmy się przestrzegać wstępując do UE - istnieje coś takiego, jak prawo pierwotne Unii. Wyłożone właśnie w traktacie i karcie. I ta wykładnia, te zasady obowiązują każdy kraj członkowski, bez względu na to, co ma zapisane w krajowej konstytucji. I na te właśnie przepisy - pierwotnego prawa UE - powołał się unijny Trybunał Sprawiedliwości, zobowiązując polski Sąd Najwyższy do wydania wyroku w tej sprawie. I taki wyrok Izba Pracy 5 grudnia wydała, wszystkie polskie instytucje powinny się do niego zastosować. No, chyba że sprawa - nie wiadomo dlaczego - trafi do polskiego Trybunału Konstytucyjnego, do którego niedawno powołano m.in. Krystynę Pawłowicz i Stanisława Piotrowicza... Jeśli tak się stanie, to będzie to ewidentnie instrumentalne wykorzystanie prawa. Bo TK nie ma w tej sytuacji kompetencji, by tę sprawę badać. To są ""wygibasy"" prawne rządzących? Nie powiedziałbym, że ""wygibasy"". Raczej karkołomne próby stosowania prawa tak, by dla osób mniej zorientowanych wszystko ""wyglądało ładnie"". Ale każdy prawnik od razu powie, że to jest instrumentalne stosowanie prawa. Tak samo było z listami poparcia do KRS, których ujawnienie nakazał w czerwcu Naczelny Sąd Administracyjny. Także wtedy znalazł się państwowy urząd - czyli Prezes Urzędu Ochrony Danych Osobowych - który wykonanie tej prawomocnej decyzji sądu zablokował. Bezprawnie?",Rzecznik SN sędzia Michał Laskowski,
https://wiadomosci.onet.pl/kraj/piec-rzeczy-ktore-warto-zapamietac-z-dzisiejszego-dnia/dr8fklm,"Pięć rzeczy, które warto zapamiętać z dzisiejszego dnia","Nowi sędziowie Trybunału Konstytucyjnego, akcja poszukiwawcza w Szczyrku, decyzja Sądu Najwyższego czy udaremnienie gigantycznego przemytu przez polskie służby specjalne. Co jeszcze warto zapamiętać z dzisiejszego dnia? Zobacz nasze zestawienie najważniejszych wydarzeń!","Krystyna Pawłowicz, Stanisław Piotrowicz i Jakub Stelina zostali sędziami Trybunału Konstytucyjnego. Prezydent Andrzej Duda odebrał od nich ślubowanie. W momencie publikowania tej wiadomości nie znaliśmy jeszcze szczegółów dotyczących uroczystości. Sejm 21 listopada na sędziów Trybunału Konstytucyjnego wybrał Krystynę Pawłowicz, Stanisława Piotrowicza i Jakuba Stelinę. Zastąpili oni Marka Zubika, Piotra Tuleję i Stanisława Rymara, których kadencje w Trybunale upłynęły 3 grudnia. Zgodnie z obowiązującymi przepisami wybrani przez Sejm sędziowie TK składają ślubowanie wobec prezydenta w terminie 30 dni od wyboru. Czytaj więcej tutaj. – Żal serce ściska. Dopiero dziś do wszystkich zaczyna dochodzić co się stało – mówi dla Onetu burmistrz Szczyrku Antoni Byrdy. Ludzie w tej niewielkiej turystycznej miejscowości na południu województwa śląskiego są wstrząśnięci. – Potworność – mówią urywanymi zdaniami. Zaciskają zęby. – Takiej tragedii tu nie było – dodają. Szczyrk długo jeszcze pozostanie w cieniu tragedii, do której doszło tu 4 grudnia wieczorem. W wyniku wybuchu gazu zawalił się trzykondygnacyjny dom. Spod gruzów wyciągnięto osiem ciał: czterech osób dorosłych i czwórki dzieci. Dziadkowie, kobieta z synem oraz rodzina z trójką dzieci. Najmłodsze miało trzy lata. W budynku mieszkało dziewięć osób. Jednej z osób, która w chwili wybuchu przebywała poza budynkiem, udzielana jest pomoc psychologiczna i wsparcie. Tutaj cała relacja na żywo z akcji ratunkowej w Szczyrku. Uchwała dotyczy odwołania sędziego NSA. Izba Pracy jednocześnie oddaliła wniosek prezesa Izby Dyscyplinarnej SN o przekazanie sprawy do tej Izby. - Wpłynął wniosek Krajowej Rady Sądownictwa o odroczenie dzisiejszego posiedzenia. Pismo wpłynęło o godz. 10.09, a o godz. 10 podpisaliśmy wyrok, więc nie ma możliwości odroczenia czegoś, co się skończyło - poinformował sędzia SN Bohdan Bieniek. Zobacz cały materiał tutaj. Podczas wczorajszej akcji KAS i CBŚP zatrzymano siedmiu podejrzanych oraz zabezpieczono blisko 2 tony kokainy oraz opium. Wartość czarnorynkową przejętych narkotyków wyceniono wstępnie na 2,2 mld zł. Kokaina prawdopodobnie miała być rozprowadzona na terytorium Unii Europejskiej. Śledztwo nadzoruje Prokuratura Regionalna w Gdańsku. - Udaremniliśmy największy przemyt co najmniej ostatnich 30 lat - poinformował w czwartek premier Mateusz Morawiecki. Zobacz nagranie z tej wyjątkowej akcji tutaj. Jestem przekonany, że nowa minister sportu Danuta Dmowska-Andrzejuk stworzy doskonały zespół, świetnie wykonujący zadania, ale przede wszystkim, że jej kadencja będzie pasmem sukcesów dla polskiego sportu i dla Rzeczpospolitej - powiedział prezydent Andrzej Duda. W ten sposób Duda potwierdził dziś wcześniejsze doniesienia Onetu.","Krystyna Pawłowicz, Stanisław Piotrowicz i Jakub Stelina",
https://wiadomosci.onet.pl/kraj/izba-pracy-sn-podwaza-legalnosc-krs-wiceminister-sprawiedliwosci-komentuje/2zjn9k2,"Ministerstwo Sprawiedliwości komentuje orzeczenie Izby Pracy SN. ""Niebezpieczny precedens""","Izba Pracy Sądu Najwyższego wydała orzeczenie, w którego uzasadnieniu stwierdziła, że nowa Krajowa Rada Sądownictwa nie spełnia kryteriów niezależności, a Izba Dyscyplinarna SN w ogóle nie jest sądem. Zdaniem wiceministra sprawiedliwości Sebastiana Kalety nie wpłynie ono na pracę tych instytucji, ponieważ jego skutki ""związane są z jednostkową sprawą"". Jednocześnie określił je jako ""niebezpieczny precedens wskazujący na prymat prawa unijnego nad prawem krajowym"".","Wyrok został wydany w pierwszej z trzech spraw, których dotyczyło orzeczenie Trybunału Sprawiedliwości UE z 19 listopada br. Unijny trybunał orzekł wtedy, że to Sąd Najwyższy ma badać niezależność nowej Izby Dyscyplinarnej, by ustalić, czy może ona rozpoznawać spory dotyczące przejścia sędziów SN w stan spoczynku. Decyzja Izby Pracy SN bezpośrednio dotyczyła odwołania się jednego z sędziów Naczelnego Sądu Administracyjnego od uchwały KRS w przedmiocie opinii z lipca 2018 r. co do dalszego zajmowania stanowiska sędziego NSA. Zgodnie z nową ustawą o SN sprawy takich odwołań należą do właściwości Izby Dyscyplinarnej SN. Według listopadowego orzeczenia TSUE, jeśli SN uznałby, że Izbie Dyscyplinarnej brak niezależności i bezstronności, mógłby - zgodnie z wyrokiem TSUE - przestać stosować przepisy, na mocy których to właśnie do tej Izby należy rozpoznawanie sporów dotyczących przejścia w stan spoczynku sędziów SN. Izba Pracy SN w wydanym postanowieniu uznała, że KRS nie daje wystarczających gwarancji niezależności od organów władzy ustawodawczej i wykonawczej. Z postanowienia wynika też, że Izba Dyscyplinarna SN nie jest sądem w rozumieniu prawa UE i prawa krajowego. Wiceminister Kaleta komentując w rozmowie z PAP corzeczenie Izby Prcy SN powiedział, że nie wpłynie ono na pracę KRS i Izby Dyscyplinarnej. - Nie będzie miało też wpływu na status sędziów tej izby, ponieważ zawarty w nim pogląd został wyrażony przez konkretny skład w konkretnej, jednostkowej sprawie. Zatem skutki tego orzeczenia związane są tylko z tą jednostkową sprawą - podkreślił. W jego ocenie ""jest niebezpiecznym precedensem, ponieważ wskazuje na prymat prawa unijnego nad prawem krajowym"". - To orzeczenie podważa utrwaloną linię orzeczniczą Trybunału Konstytucyjnego, z której wynika, że polska konstytucja jest nadrzędnym prawem w Polsce i wszelkie przepisy prawa unijnego są podrzędne wobec konstytucji - dodał. Zaznaczył przy tym, że stawianie prawa unijnego nad prawem polskim ""jest nie do zaakceptowania"". Wiceminister nie zgodził się też z głównymi tezami orzeczenia Izby Pracy SN. Jego zdaniem, wyrok ten ""pokazuje do jakiego chaosu, dążą niektórzy sędziowie, aby blokować niezbędne reformy sądownictwa w Polsce"".",Sebastian Kaleta,
https://wiadomosci.onet.pl/kraj/izba-pracy-sn-uchyla-uchwale-krs/t2wjyez,Izba Pracy SN uchyla uchwałę KRS,Uchwała dotyczy odwołania sędziego NSA. Izba Pracy jednocześnie oddaliła wniosek prezesa Izby Dyscyplinarnej SN o przekazanie sprawy do tej Izby.,"- Wpłynął wniosek Krajowej Rady Sądownictwa o odroczenie dzisiejszego posiedzenia. Pismo wpłynęło o godz. 10.09, a o godz. 10 podpisaliśmy wyrok, więc nie ma możliwości odroczenia czegoś, co się skończyło - poinformował sędzia SN Bohdan Bieniek. Wyrok Izby Pracy i Ubezpieczeń Społecznych Sądu Najwyższego został wydany w pierwszej z trzech spraw, których dotyczyło orzeczenie Trybunału Sprawiedliwości UE z 19 listopada br. W uzasadnieniu wyroku Izby Pracy SN sędzia Bieniek wskazał, że KRS nie daje wystarczających gwarancji niezależności od organów władzy ustawodawczej i wykonawczej i jest to punkt wyjścia do oceny, czy Izba Dyscyplinarna SN jest niezawisła. Listopadowy wyrok unijnego trybunału zapadł w odpowiedzi na pytania prejudycjalne zadane przez Izbę Pracy Sądu Najwyższego. Trybunał orzekł, że to SN ma badać niezależność nowej Izby Dyscyplinarnej, by ustalić, czy może ona rozpoznawać spory dotyczące przejścia sędziów Sądu Najwyższego w stan spoczynku. Zakończone w czwartek postępowanie przed SN dotyczyło odwołania się jednego z sędziów Naczelnego Sądu Administracyjnego od uchwały Krajowej Rady Sądownictwa w przedmiocie opinii z lipca 2018 r. co do dalszego zajmowania stanowiska sędziego NSA. Zgodnie z nową ustawą o SN sprawy takich odwołań należą do właściwości Izby Dyscyplinarnej SN. Według listopadowego orzeczenia TSUE, jeśli SN uznałby, że Izbie Dyscyplinarnej brak niezależności i bezstronności, mógłby - zgodnie z wyrokiem TSUE - przestać stosować przepisy, na mocy których to właśnie do tej Izby należy rozpoznawanie sporów dotyczących przejścia w stan spoczynku sędziów SN.",,
https://wiadomosci.onet.pl/kraj/wiecej-umow-moze-zostac-odfrankowionych/8hqhy2z,Więcej umów może zostać odfrankowionych,"Sąd Najwyższy kolejny raz skłonił się ku przewalutowaniu na złote i zachowaniu stawki LIBOR. Teraz po raz pierwszy w przypadku kredytu denominowanego - informuje piątkowa ""Rzeczpospolita"".","Jak podaje gazeta, sprawa dotyczy wyroku z końca października, gdy Sąd Najwyższy skierował ją do ponownego rozpatrzenia. Jako powód podał konieczność uwzględnienia dotychczasowego orzecznictwa, w tym orzeczenia TSUE. Stwierdził, że przy ponownym rozpoznaniu sąd drugiej instancji ma wziąć pod uwagę możliwość utrzymania w mocy zawartej umowy kredytu z wyeliminowaniem z niej klauzul waloryzacyjnych jako niedozwolonych postanowień. ""Może to wiązać się z uznaniem kredytu otrzymanego w złotym, a nie we franku, z jednoczesnym oprocentowaniem określonym w umowie, czyli stopą LIBOR (korzystną dla klienta, bo obecnie jest ujemna). To sugeruje, że SN dopuszcza możliwość konwersji kredytu walutowego na złote z zachowaniem LIBOR-u wbrew orzeczeniu TSUE z października, które zawierało stanowisko, że taka konstrukcja w polskim prawie może być niemożliwa"" - czytamy w artykule.",,
https://wiadomosci.onet.pl/kraj/prezes-sadu-najwyzszego-zaapelowal-do-nowych-sedziow-nie-posluchali/qqqm685,Prezes Sądu Najwyższego zaapelował do nowych sędziów. Nie posłuchali,"Prezes Izby Cywilnej SN Dariusz Zawistowski chciał, by nowi sędziowie powstrzymali się od orzekania do czasu wdrożenia przez SN najnowszego wyroku Trybunału Sprawiedliwości UE. Troje z nich w czwartek prowadziło jednak rozprawę - informuje na swojej stronie ""Rzeczpospolita"".","W środę prezes Izby Cywilnej sędzia Dariusz Zawistowski wydał oświadczenie, z którego wynika, że do czasu wydania przez Sąd Najwyższy orzeczeń w sprawach, w których TSUE przedstawiono pytania prejudycjalne, w Izbie Cywilnej SN nie będą wyznaczane składy sędziów z udziałem osób, których dotyczy wyrok TSUE. Jak podaje portal rp.pl, akurat na czwartek wyznaczona była wcześniej rozprawa w składzie trzech nowych sędziów izby cywilnej: Małgorzaty Manowskiej, Jacka Greli i Beaty Janiszewskiej. Przystąpili oni do prowadzenia rozprawy. Pełnomocnicy obu stron nie zgłosili żadnych wniosków w tej kwestii. Według informacji gazety jeszcze w czwartek nowi sędziowie SN mają wydać oświadczenie w sprawie apelu sędziego Zawistowskiego. ""Treść wyroku Trybunału Sprawiedliwości UE z 19 listopada 2019 r. (...) wskazuje między innymi na prawdopodobieństwo, że Krajowa Rada Sądownictwa nie jest organem obecnie niezależnym, nie może zatem wykonywać powierzonego jej w konstytucji zadania stania na straży niezależności sądów i niezawisłości sędziów"" - głosi oświadczenia prezesa Zawistowskiego. Trybunał Sprawiedliwości UE wydał 19 listopada wyrok w odpowiedzi na pytania prejudycjalne zadane przez Izbę Pracy Sądu Najwyższego. Trybunał orzekł, że to Sąd Najwyższy ma badać niezależność nowej Izby Dyscyplinarnej, by ustalić, czy może ona rozpoznawać spory dotyczące przejścia sędziów Sądu Najwyższego w stan spoczynku. Zdaniem TSUE, jeśli SN uznałby, że Izbie Dyscyplinarnej brak niezależności i bezstronności, mógłby - zgodnie z wyrokiem TSUE - przestać stosować przepisy, na mocy których to właśnie do tej Izby należy rozpoznawanie sporów dotyczących przejścia w stan spoczynku sędziów SN.",Sędzia Dariusz Zawistowski,
https://wiadomosci.onet.pl/kraj/decyzja-sadu-najwyzszego-ws-marka-falenty/15ejseq,Sąd Najwyższy oddalił kasację w sprawie Marka Falenty,"Sąd Najwyższy oddalił jako ""oczywiście bezzasadną"" kasację obrony ws. Marka Falenty, co oznacza, że kara 2,5 roku więzienia wymierzona biznesmenowi prawomocnie przez sąd II instancji stała się ostateczna.","W ustnych motywach wyroku sędzia Zbigniew Puszkarski podkreślił, że Sąd Najwyższy nie podzielił argumentów obrony, zgodnie z którymi sąd II instancji w sposób rażący naruszył przepisy postępowania. Tak zwana afera podsłuchowa była jedną z głośniejszych spraw w ostatnich latach. Ujawnione w mediach nagrania wywołały w 2014 r. kryzys w rządzie Donalda Tuska. Sprawa dotyczyła nagrywania w dwóch restauracjach w latach 2013-2014 r. osób z kręgów polityki i biznesu, a prawomocną karę bezwzględnego pozbawienia wolności usłyszał Falenta. Przed tygodniem SN na rozprawie rozpoznał kasację obrony, w której podniesiono m.in. zarzuty ""rażącego naruszenia przepisów postępowania"" przez sąd drugiej instancji. Obrona wnosiła o uniewinnienie oskarżonego z uwagi na ""oczywistą niesłuszność skazania"", ewentualnie o przekazanie sprawy do ponownego rozpoznania. Prawomocny wyrok w tej sprawie zapadł przed Sądem Apelacyjnym w Warszawie w grudniu 2017 r. SA utrzymał wyrok wymierzony biznesmenowi w 2016 r. przez warszawski sąd okręgowy i uznał ustalenia sądu I instancji za prawidłowe. Później SA oddalił zażalenia obrońców Falenty, którzy ubiegali się o odroczenie wykonania kary m.in. ze względu na stan zdrowia skazanego. Falenta miał się stawić w zakładzie karnym 1 lutego br., ale się ukrywał. Wydano za nim Europejski Nakaz Aresztowania. 5 kwietnia został zatrzymany w Hiszpanii, po czym przewieziono go do kraju, gdzie trafił do więzienia. - Sąd apelacyjny postąpił prawidłowo, aprobując ocenę dowodów dokonaną przez sąd I instancji. SN uznał, że taka sytuacja, iż doszło do skazania niewinnego oskarżonego w tej sprawie, jednak nie zaistniała, a sądy miały podstawę uznać, iż zebrane dowody wskazują na zawinienie oskarżonego co do przypisanych mu kilkudziesięciu przestępstw - mówił w uzasadnieniu decyzji SN sędzia Puszkarski. Jak dodał, ""ewentualne potwierdzenie jakiejkolwiek inspiracji Falenty ze strony innych osób, co do których nie ma dowodów w oparciu o jego wyjaśnienia, które składał w tej sprawie, i tak nie powodowałoby, że Falenta jest niewinny, a skazujący go wyrok jest niesłuszny"". Jednak w ocenie SN działania podejmowane przez sąd I instancji w tym procesie - co znajduje odbicie w niejawnej części materiałów tej sprawy - nie doprowadziły do potwierdzenia tezy o inspirowaniu Falenty przez służby - CBA lub ABW. - Szereg dowodów świadczy o tym, że sądy obu instancji miały rację i wydały w sprawie prawidłowe rozstrzygniecie - podkreślił sędzia Puszkarski. - Orzeczenie SN jest dla mojego klienta niekorzystne, myślę, że to jest moment, kiedy mój klient może rozważyć ewentualny wniosek o wznowienie postępowania, jeśli przedłoży nowe dowody i to będzie jego najtrudniejsza decyzja - powiedział dziennikarzom mec. Małecki, pytany o ocenę dzisiejszej decyzji SN po wyjściu z sali sądowej. Podkreślił przy tym, że postanowienie sądu jest dla niego zrozumiałe, a wygłosiły je osoby, co do których nie ma żadnych wątpliwości, że są to autorytety prawnicze. - Mogę się z tym orzeczeniem nie zgadzać, natomiast nie ma wątpliwości, że orzeczenie jest czytelne, jasne, bardzo starannie przedstawione - podkreślił. Dopytywany o to, czy nowe dowody mogą być tymi, o których Falenta pisał m.in. w liście do prezydenta Andrzeja Dudy, mec. Małecki odparł, że nie może powiedzieć nic więcej.",Marek Falenta,
https://wiadomosci.onet.pl/kraj/krs-sn-nie-moze-podwazyc-legalnosci-innych-konstytucyjnych-organow-rzeczpospolitej/ylk8264,KRS wydała oświadczenie po wtorkowym wyroku TSUE,"W opublikowanym w czwartek stanowisku odnoszącym się do wyroku TSUE Krajowa Rada Sądownictwa podkreśliła, że Sąd Najwyższy nie może podważyć legalności innych konstytucyjnych organów Rzeczpospolitej Polskiej i nie ma kompetencji do wypowiadania się abstrakcyjnie o obowiązujących ustawach.","Zdaniem TSUE, jeśli SN uznałby, że Izbie Dyscyplinarnej brak niezależności i bezstronności, mógłby - zgodnie z wyrokiem TSUE - przestać stosować przepisy, na mocy których to właśnie do tej Izby należy rozpoznawanie sporów dotyczących przejścia w stan spoczynku sędziów SN. W opublikowanym w czwartek stanowisku odnoszącym się do wyroku TSUE Krajowa Rada Sądownictwa podkreśliła, że Sąd Najwyższy nie może podważyć legalności innych konstytucyjnych organów Rzeczpospolitej Polskiej i nie ma kompetencji do wypowiadania się abstrakcyjnie o obowiązujących ustawach. ""Krajowa Rada Sądownictwa z niepokojem odbiera wypowiedzi, w tym także niektórych sędziów zachęcające do weryfikacji sędziów i wydanych przez nich orzeczeń. Krajowa Rada Sądownictwa wskazuje, że działania te mają na celu wywołanie fałszywego wrażenia w społeczeństwie, godzą w pewność obrotu prawnego i poczucie bezpieczeństwa prawnego obywateli"" - napisano w oświadczeniu KRS. Jak dodano KRS ""uznaje za stosowne wskazać, że wypowiadanie się, a tym samym uprzedzanie treści ewentualnego orzeczenia, jakie może zostać wydane przez Sąd Najwyższy w sprawie, w której skierowane było pytanie prejudycjalne w sprawach C-624/18 i C-625/18 jest co najmniej nieetyczne"". ""W szczególności tak należy odbierać publiczne wezwania skierowane do zaniechania wykonywania czynności przez sędziów, co de facto sprowadza się do egzekwowania nieistniejącego orzeczenia Sądu Najwyższego"" - napisano. KRS zaznaczył ponadto, że wyrok TSUE ""w całości podziela stanowisko Rady w sprawie C-585/18, a w sprawach C-624/18 i C-625/18 nie podzielił opinii Rzecznika Generalnego E. Tancheva"". KRS dodała również, że stanowisko Trybunału jest zgodne z większością argumentów przedstawionych przez pełnomocników Rady wyrażonych na rozprawie ustnej. ""Trybunał nie zakwestionował umocowania Krajowej Rady Sądownictwa i Izby Dyscyplinarnej Sądu Najwyższego, a wskazał jedynie, że sąd krajowy może dokonywać oceny w jednostkowej sprawie, czy organ krajowy – właściwy zgodnie z przepisami krajowymi – jest sądem niezawisłym i bezstronnym w rozumieniu art. 47 Karty Praw Podstawowych. Tym samym potwierdził, że respektuje sfery zastrzeżone dla Państw Członkowskich"" - czytamy w oświadczeniu KRS. W ocenie KRS wprawdzie Trybunał w orzeczeniu stwierdził, że każdy czynnik polityczny biorący udział w powoływaniu sędziów ""może rodzić wątpliwości i uruchamiać ocenę, czy sąd jest sądem niezawisłym, ale jednocześnie zwraca uwagę, że to dopiero zespół czynników – wyliczonych przykładowo – może prowadzić do ostatecznej konkluzji wykluczającej istnienie przymiotów niezawisłości i bezstronności"". Jak dodano, wśród tych czynników wymieniono praktykę organów uczestniczących w procesie nominacyjnym sędziów. Rada zauważyła ponadto, że ""praktyka należy do sfery faktów"". ""Praktyka ma to do siebie, że może ulegać zmianom w czasie. Przepisy ustrojowe mają zaś charakter uniwersalny"" - zaznaczono w oświadczeniu. ""Poprzedni wyrok Trybunału z dnia 24 czerwca 2019 r. w sprawie C-619/18 dotyczącej niezależności Sądu Najwyższego kładł nacisk na nieusuwalność sędziów. W związku z tym niedopuszczalna jest wykładnia wyroku z dnia 19 listopada 2019 r. prowadząca do wniosku, że dopuszczalne jest odebranie sędziom i właściwemu sądowi prawa do orzekania. Taka wykładnia pozostaje w sprzeczności z fundamentalną wartością Unii Europejskiej – zasadą nieusuwalności sędziów"" - zwraca uwagę KRS. Rada podkreśliła również, że nie ma żadnych instytucjonalnych uregulowań, czy okoliczności faktycznych, ""które w jakikolwiek sposób uzależniałyby Radę od wpływów władzy ustawodawczej, wykonawczej czy też sądowniczej"". ""Rada jest organem w pełni niezależnym. Dla całkowitego usunięcia wątpliwości jednostek co do niezależności Rady należy rozważyć wzmocnienie ustrojowej pozycji członków Rady na wzór innych organów konstytucyjnych"" - napisano.",pap 20190408 0BO,
https://wiadomosci.onet.pl/kraj/wyrok-tsue-ws-sadu-najwyzszego/mzf5dnb,Wyrok TSUE ws. Sądu Najwyższego,"To Sąd Najwyższy powinien badać niezależność Izby Dyscyplinarnej i to, czy może ona rozpoznawać spory dotyczące przechodzenia sędziów w stan spoczynku - postanowił dziś Trybunał Sprawiedliwości Unii Europejskiej.","Jeśli Sąd Najwyższy uznałby, że Izbie Dyscyplinarnej brak niezależności i bezstronności, mógłby - zgodnie z wyrokiem TSUE - przestać stosować przepisy, na mocy których to właśnie do Izby Dyscyplinarnej należy rozpoznawanie sporów dotyczących przejścia w stan spoczynku sędziów Sądu Najwyższego. Trybunał w składzie wielkiej izby orzekł, że nie może być tak, że spory dotyczące stosowania prawa Unii mogą należeć do wyłącznej kompetencji sądu (organu), który nie jest uznawany za niezawisły i bezstronny. Sędziowie w Luksemburgu zaznaczyli, że do tej sytuacji dochodzi, gdy obiektywne okoliczności, w jakich został utworzony dany organ, a także sposób, w jaki zostali powołani jego członkowie, ""mogą wzbudzić w przekonaniu jednostek uzasadnione wątpliwości"" co do jego niezależności od czynników zewnętrznych, zwłaszcza wpływów władzy ustawodawczej i wykonawczej. Elementy te - zaznaczył TSUE - ""mogą bowiem prowadzić do braku przejawiania przez ten organ oznak niezawisłości lub bezstronności, co mogłoby podważyć zaufanie, jakie sądownictwo powinno budzić w tych jednostkach w społeczeństwie demokratycznym"". Czy tak jednak rzeczywiście jest w danym przypadku, którego dotyczyły pytania prejudycjalne do TSUE, powinien zdecydować sąd, który te pytania zadał, czyli Sąd Najwyższy. Wyrok odczytał sędzia Marek Safjan, jednak nie był on w składzie orzekającym.  - To powinno wytrącić argument rządu, że TSUE się wtrąca w polskie sądownictwo. Trybunał zajął się KRS-sem, zauważył problemy dot. powoływania nowych członków i niewypełniania swoich zadań - oceniła adwokat Sylwia Gregorczyk-Abram. - To postępowanie wraca teraz do SN, który zbada postępowanie Izby Dyscyplinarnej, która jest częścią reformy sprawiedliwości. Sprawa będzie toczyła się dalej. Musimy być zadowoleni, ponieważ ten wyrok jest naszym sukcesem. On jest sukcesem społeczeństwa obywatelskiego i TSUE stanął po stronie praworządności. Dzisiaj możemy być szczęśliwi i zadowoleni - dodała. Przypomnijmy, że wyrok dotyczy przepisów Izby Dyscyplinarnej Sądu Najwyższego, które zostały wprowadzone, jak uważają rządzący, jako część pakietu dotyczącego reformy polskiego sądownictwa. Sprawą zajął się TSUE, bo Sąd Najwyższy wystosował do niego pytanie, czy utworzona od podstaw Izba Dyscyplinarna jest sądem niezależnym i niezawisłym, biorąc pod uwagę, że jej sędziowie zostali wybrani przez Krajową Radę Sądownictwa (KRS), która nie daje rękojmi niezależności od władzy ustawodawczej i wykonawczej. W czerwcu rzecznik generalny Trybunału w niewiążącej opinii wskazał, że Izba Dyscyplinarna nie spełnia wymogów niezawisłości sędziowskiej, a w sposobie powoływania KRS istnieją ""nieprawidłowości, które mogą zagrozić jej niezależności od organów ustawodawczych i wykonawczych"". Co więcej, zdaniem rzecznika należy przestać stosować przepisy dotyczące Izby Dyscyplinarnej, co w praktyce - jeśli takie stanowisko zajmie również TSUE - oznacza, że powinna ona przestać istnieć. By zapewnić skuteczną ochronę sądową, ciało to miałoby zostać zastąpione przez inną izbę Sądu Najwyższego. Teoretycznie mogłaby to być np. Izba Pracy czy Izba Karna Sądu Najwyższego, które istniały jeszcze przed zmianami wprowadzonymi przez PiS. Premier Mateusz Morawiecki powiedział w minionym tygodniu w wywiadzie dla PAP, że Unia ma obowiązek szanować różnorodne systemy i tradycje prawne poszczególnych państw. Faktycznie w UE nie ma jednolitego wzorca dla rad sądownictwa i w krajach członkowskich są modele, w których sędziów wybierają politycy. - Wyrok może mieć potencjalnie ogromne konsekwencje nie tylko dla polskiego systemu prawnego, ale dla bardzo wielu państw członkowskich. Jeżeli Trybunał w Luksemburgu zacznie dyktować poszczególnym krajom zasady organizacji sądownictwa, może się okazać, że tych rygorystycznych kryteriów nie spełnia większość państw Unii - podkreślił Morawiecki. Premier zapowiedział, że Polska wykona każdy wyrok, ""który będzie zgodny z traktatami i konstytucją RP"". Przypomniał w tym kontekście, że niemiecki Federalny Trybunał Konstytucyjny stwierdził, że TSUE nie ma nieograniczonej władzy i że w niektórych przypadkach wydawane przez niego wyroki mogą wykraczać poza jego kompetencje. Morawiecki podkreślił, że także w Polsce Trybunał Konstytucyjny jest sądem, który w zasadniczych, ustrojowych sprawach państwa zawsze ma ostatnie słowo. Źródło: PAP, Onet",Wyrok TSUE ws. Sądu Najwyższego,
https://wiadomosci.onet.pl/swiat/wybory-parlamentarne-2019-sn-uznal-pierwszy-z-protestow-wyborczych-za-zasadny/0jlh89p,Sąd Najwyższy uznał pierwszy z protestów wyborczych za zasadny,"Sąd Najwyższy uznał pierwszy spośród 274 złożonych protestów wyborczych za zasadny, ale ocenił, iż stwierdzone naruszenia pozostają bez wpływu na wynik wyborów - przekazał zespół prasowy SN. Chodziło o możliwe nieprawidłowości przy liczeniu głosów w jednej z komisji.","Protest - opisywany wcześniej w mediach - dotyczył głosowania w jednej z obwodowych komisji w Szczebrzeszynie w wyborach do Sejmu. - Protest został wniesiony przez kandydata Koalicji Obywatelskiej startującego do Sejmu RP w tym okręgu. W proteście wskazywał on na nieprawidłowości w liczeniu głosów w jednej z komisji wyborczych nieopodal Szczebrzeszyna, w Wiejskim Klubie Kultury w Kawęczynie - powiedział Krzysztof Michałowski z zespołu prasowego SN. - Z protokołu komisji wynikało, że kandydat otrzymał zero głosów, a jak wskazuje wnoszący protest, zarówno on, jego rodzina i grupa przyjaciół, którzy uczestniczyli w grzybobraniu, w sumie około 20 osób - wszyscy głosowali w tej komisji i oddali swoje głosy na niego - mówił w październiku Krzysztof Michałowski z zespołu prasowego SN. Wszyscy głosujący uczestnicy grzybobrania - jak informowano - mieli ze sobą zaświadczenia o prawie do oddania głosu poza miejscem zamieszkania. Wnoszący protest zwracał uwagę, że ""sprawa uczciwego liczenia głosów jest zasadnicza dla poczucia sprawiedliwości i podmiotowości obywatelskiej w społeczeństwie"". Jak przekazał Michałowski, protest ten został rozpoznany przez Izbę Kontroli Nadzwyczajnej i Spraw Publicznych SN w środę. - Sąd Najwyższy wyraził opinię, że zarzuty tego protestu są zasadne, ale stwierdzone naruszenia pozostają bez wpływu na wynik wyborów - zaznaczył Michałowski. Łącznie do Sądu Najwyższego wpłynęły 274 protesty wyborcze. Dotychczas - do środy włącznie - rozpoznano 33 protesty. W większości pozostawiono je bez dalszego biegu. - Pięć protestów rozpoznano merytorycznie, z czego cztery uznano za niezasadne. Przy każdych wyborach pojawiają się protesty zasadne i zazwyczaj to takie nieprawidłowości, jak w proteście dot. głosowania w Kawęczynie powodują, iż SN wydaje opinię o zasadności protestu, ale bez wpływu na ogólny wynik wyborów - powiedział Michałowski.",,
https://wiadomosci.onet.pl/kraj/sn-protest-wyborczy-kw-pis-dot-wyborow-do-senatu-w-koszalinie-pozostawiony-bez/x2yttw6,Sąd Najwyższy odrzucił ostatni protest wyborczy PiS,Pozostawiamy bez dalszego biegu protest KW PiS dot. wyborów do Senatu w Koszalinie - oświadczył rzecznik Sądu Najwyższego Michał Laskowski. Chodzi o protest dot. okręgu 100 w Koszalinie. To tam Stanisław Gawłowski pokonał kandydata PiS zaledwie 320 głosami.,"Pełnomocnik komitetu wyborczego PiS złożył do SN protesty dotyczące w sumie sześciu okręgów: nr 100 (Koszalin), nr 75 (Tychy i Mysłowice), nr 12 (Grudziądz), nr 92 (Gniezno), nr 95 (m.in. powiaty krotoszyński i ostrowski), nr 96 (Kalisz). PiS wnioskował o ponowne przeliczenie głosów, zarzucając niewłaściwe zakwalifikowanie głosów jako nieważne, podczas gdy - zdaniem PiS - powinny były zostać uznane za ważne. W zeszłym tygodniu PKW negatywnie zaopiniowała protest wyborczy PiS dotyczący senackiego okręgu nr 75. PKW uznała, że zarzuty podnoszone w proteście nie dają podstaw do ponownego przeliczenia głosów w tym okręgu i zawnioskowała do Sądu Najwyższego o pozostawienie protestu bez dalszego biegu. Wkrótce więcej informacji. O protestach wyborczych PiS z Krzysztofem Sobolewskim w ""Onet Opinie"" rozmawiał Andrzej Gajcy:",Rzecznik Sądu Najwyższego Michał Laskowski,
https://wiadomosci.onet.pl/tylko-w-onecie/borys-budka-o-izbie-kontroli-sn-moze-sluzyc-ksztaltowaniu-wyniku-wyborow/vljfnwt,Borys Budka o Izbie Kontroli Sądu Najwyższego: może służyć kształtowaniu wyniku wyborów,"Wiceszef PO Borys Budka był gościem Andrzeja Stankiewicza w “Onet Opinie”. Prowadzący zapytał go o ocenę działalności Izby Kontroli Nadzwyczajnej i Spraw Publicznych Sądu Najwyższego, stworzonej za rządów PiS. Budka ostro atakował tę izbę, zarzucając sędziom w niej zasiadającym, że są usłużni wobec PiS.","— Przy pomocy usłużnych sędziów, PiS zrobi w Polsce taką wyborczą farsę, jaka jest w putinowskiej Rosji lub w Turcji. W ten sposób PiS próbuje się zabezpieczyć przed przegraną – mówił w połowie kwietnia. Tymczasem wspomniana Izba właśnie odrzuciła pierwsze z protestów, które PiS złożyło w sprawie wyborów do Senatu. — Ugryzie się pan w język? — zapytał przekornie prowadzący.",,
https://wiadomosci.onet.pl/kraj/wyniki-wyborow-do-sadu-najwyzszego-wplynelo-juz-55-protestow-wyborczych/q03mzdh,Do Sądu Najwyższego wpłynęło już 55 protestów wyborczych,"Do dziś do godz. 16 do Sądu Najwyższego wpłynęło 55 protestów przeciwko ważności wyborów parlamentarnych – poinformował Krzysztof Michałowski z zespołu prasowego Sądu Najwyższego. Przypomniał, że protesty można wysyłać jeszcze pocztą do północy.","Jak podał Michałowski, sześć protestów złożył pełnomocnik komitetu wyborczego PiS. Dotyczą one wyborów do Senatu w sześciu okręgach: nr 100 (Koszalin), nr 75 (Katowice), nr 12 (Toruń), nr 92 (Konin), nr 95 (Kalisz), nr 96 (Kalisz). W protestach PiS wnioskuje o ponowne przeliczenie głosów, zarzucając niewłaściwe zakwalifikowanie głosów jako nieważne, podczas gdy - zdaniem PiS - powinny zostać uznane za ważne. Zespół prasowy SN poinformował, że protesty wnieśli również pełnomocnicy wyborczy innych komitetów wyborczych. Koalicja Obywatelska chce powtórzenia wyborów do Senatu w trzech okręgach: nr 2 (Jelenia Góra) nr 59 (Łomża i Suwałki) i nr 26 (Pabianice). Zdaniem KO w tych trzech okręgach wybory mogły zostać przeprowadzone z naruszeniem prawa. Do SN wpłynęły także protesty od pełnomocników komitetów wyborczych: Konfederacji, PSL i Ślonzoki Razem. Protesty wyborcze można wnosić do Sądu Najwyższego do północy. Jak wyjaśniał wcześniej Michałowski, protest można było złożyć na piśmie w Sądzie Najwyższym do dziś do godziny 16. Z kolei pocztą protesty można wnosić do północy. SN przypomniał, że liczy się w tym przypadku data stempla pocztowego. Z informacji przekazanych przez zespół prasowy SN wynika, że cztery protesty wyborcze dotyczą okręgu senackiego nr 59 w Łomży i Suwałkach, gdzie kandydował Kornel Morawiecki, który zmarł 30 września br. W jego miejsce jako kandydata zgłoszono Marka Komorowskiego, któremu udało się uzyskać mandat senatora. - W ocenie wnioskodawców doszło do naruszenia przepisów w związku z tym, że na miejsce skreślonego z listy kandydata, który zmarł, przyjęto zgłoszenie innego kandydata tego Komitetu Wyborczego, mimo iż termin na te czynności minął. Na nieprawidłowości te wskazują m.in. pełnomocnicy wyborczy KW Koalicja Obywatelska i KW PSL - przekazał Michałowski. Z kolei w proteście, który do SN skierował wyborca z Zielonej Góry, wskazano, że w jednej z tamtejszych komisji były wydawane nieostemplowane karty do głosowania. Do protestu wnioskujący dołączył zdjęcie swojej karty, na której brakuje stempla komisji obwodowej. Informacja o 29 nieważnych kartach znalazła się też w protokole obwodowej komisji wyborczej, w której wnoszący protest głosował. Sąd Najwyższy zauważył też, że tak jak przy wcześniejszych wyborach wpływają protesty, w których są sygnalizowane nieprawidłowości w liczeniu głosów. - Jeden z takich protestów dotyczy głosowania w jednej z komisji w Szczebrzeszynie. Został on wniesiony przez kandydata, który był na liście w tym okręgu. Z protokołu komisji wynika, że otrzymał on zero głosów, a jak wskazuje wnoszący protest, zarówno on, jego rodzina i grupa przyjaciół, którzy uczestniczyli w grzybobraniu, w sumie około 20 osób - wszyscy głosowali w tej komisji i oddali swoje głosy na niego - podał zespół prasowy SN. W innym proteście wnioskujący wskazał, że członkowie obwodowej komisji wyborczej nie pozwolili mu użyć w celu oddania głosu pióra z zielonym atramentem. Jak podkreślił w tym proteście wyborca, kiedy złożył podpis na spisie wyborców zielonym atramentem, przy wydawaniu mu karty do głosowania kategorycznie zabroniono mu zastosowania własnego ""narzędzia pisarskiego"" w celu postawienia znaku ""x"" na karcie do głosowania pod rygorem uznania głosu za nieważny. Natomiast w proteście, który wpłynął z Lublina, wyborca wskazał, że jedna z obwodowych komisji wyborczych mieściła się w budynku parafii. Jego zdaniem było to miejsce ""nieneutralne, nieświeckie"", co mogło mieć wpływ na wynik wyborów. Rozpatrywanie protestów wyborczych należy do kompetencji nowo utworzonej Izby Kontroli Nadzwyczajnej i Spraw Publicznych SN. Zgodnie z procedurą SN zwraca się PKW o wyjaśnienia i materiały w sprawie protestów. Następnie PKW przygotowuje i przyjmuje stanowisko w sprawie zgłoszonych protestów. SN rozpatruje protesty w składzie trzech sędziów w postępowaniu nieprocesowym i wydaje opinię w formie postanowienia w sprawie protestu. Może jednak skierować rozpoznanie protestu na rozprawę. Po rozpoznaniu protestu wydaje opinię w sprawie zasadności zarzutów i ewentualnie, czy miały wpływ na wynik wyborów. Po rozpoznaniu wszystkich protestów - na podstawie sprawozdania z wyborów przedstawionego przez PKW oraz opinii w sprawie protestów - SN rozstrzyga o ważności wyborów. Rozstrzygnięcie ma formę uchwały podjętej w składzie całej Izby Kontroli Nadzwyczajnej i Spraw Publicznych, nie później niż w 90 dniu po dniu wyborów. Dopiero w tej uchwale można ewentualnie zawrzeć rozstrzygnięcie w sprawie nieważności wyborów w określonym zakresie. Według Kodeksu wyborczego ""SN, podejmując uchwałę o nieważności wyborów (...), stwierdza wygaśnięcie mandatów w zakresie unieważnienia oraz postanawia o przeprowadzeniu wyborów ponownych lub o podjęciu niektórych czynności wyborczych, wskazując czynność, od której należy ponowić postępowanie wyborcze"".",Wybory odbyły się 13 października,
https://wiadomosci.onet.pl/swiat/napasc-na-polskich-turystow-w-rimini-sprawa-trafi-do-wloskiego-sn/evwbxjd,Włochy: sprawa napaści na polskich turystów w Rimini w Sądzie Najwyższym,"12 grudnia włoski Sąd Najwyższy rozpatrzy odwołanie złożone przez sprawcę brutalnego ataku na dwoje Polaków i gwałtu w Rimini, Kongijczyka Guerlina Butungu od wyroku 16 lat więzienia - poinformował pełnomocnik ofiar Maurizio Ghinelli.","Wyrok 16 lat więzienia za pobicie młodego Polaka i gwałt na jego partnerce w sierpniu 2017 roku na plaży w Rimini wydał najpierw sąd pierwszej instancji w tym mieście, a następnie utrzymał go sąd apelacyjny w Bolonii. Obrona Butungu złożyła od niego odwołanie, twierdząc, że nie ma dowodów na to, że imigrant uczestniczył w zbiorowym gwałcie na młodej Polce na plaży i ciężkim pobiciu jej partnera oraz w innych napaściach. Ponadto obrońca wśród powodów zaskarżenia wyroku wskazał to, że sądy nie uznały okoliczności łagodzących, to znaczy faktu, iż Butungu nie był wcześniej karany i ma za sobą ""trudną przeszłość"" w swoim kraju. Według adwokata skazany, który do Włoch przypłynął z innymi migrantami pontonem, był jako nastolatek żołnierzem. Już wcześniej podkreślano jednak, że nie ma na to dowodów. Trzej pozostali członkowie gangu, który napadł na polskich turystów, czyli nastoletni synowie imigrantów z Maroka i Nigerii, zostali skazani przez sąd dla nieletnich na kary po 9 lat i 8 miesięcy. Wyrok ten utrzymał sąd apelacyjny.",Guerlin Butungu,
https://wiadomosci.onet.pl/kraj/skarga-nadzwyczajna-pg-sn-wydal-orzeczenie-ws-zadoscuczynienia-za-bledy-medyczne/kgsbvcq,Sąd Najwyższy: bez zadośćuczynienia dla bliskich pacjenta za błąd medyczny,"Uznano, że ""więzi rodzinne nie są dobrami osobistymi"", dlatego ""nie podlegają ochronie środkami służącymi ochronie dóbr osobistych"". Uchwała miała związek ze skargą nadzwyczajną złożoną przez Prokuratora Generalnego Zbigniewa Ziobrę ws. orzeczenia, w którym nie przyznano zadośćuczynienia dla członków rodziny pacjenta za błąd medyczny.","Jak podkreślił sąd, poszkodowany w wyniku np. błędów medycznych może domagać się pełnego naprawienia szkody dla siebie, jednak innym osobom zadośćuczynienie pieniężne się nie należy. - Naruszenie, a nawet zerwanie więzi, nie rodzi żadnych roszczeń z zakresu dóbr osobistych (...) Jeśli nawet więzi między rodzicami a dziećmi, więzi między małżonkami zostaną naruszone przez jedną ze stron to nie można z tego wywodzić roszczeń z tytułu dóbr osobistych - powiedział w uzasadnieniu decyzji sędzia Sądu Najwyższego Paweł Książek. Uchwałę podjął siedmioosobowy skład orzekający Izby Kontroli Nadzwyczajnej i Spraw Publicznych SN. Skarga nadzwyczajna Prokuratora Generalnego Zbigniewa Ziobry, na kanwie której rozpoznający ją skład trzech sędziów SN w końcu lipca zadał pytania prawne, dotyczy sprawy orzeczenia, w którym nie przyznano zadośćuczynienia dla członków rodziny pacjenta za błąd medyczny. W związku ze sprawą błędu medycznego zapytano m.in. o to, czy więzi rodzinne należy kwalifikować jako dobro osobiste oraz ""czy sąd może odmówić przyznania zadośćuczynienia za krzywdę najbliższemu członkowi rodziny osoby, która w wyniku czynu niedozwolonego doznała ciężkiego i trwałego rozstroju zdrowia, jeżeli najbliższy członek rodziny w związku z zaistniałym zdarzeniem zrezygnował z utrzymania więzi rodzinnych"". ""W stanie faktycznym niniejszej sprawy powódka powołuje się na okoliczność naruszenia więzi rodzinnych z poszkodowanym na skutek błędu medycznego, za które odpowiada pozwany szpital. Jednocześnie pomiędzy powódką a poszkodowanym doszło do orzeczenia rozwodu z winy obojga stron. Ustalenia faktyczne wskazują na istnienie związku przyczynowego pomiędzy zdarzeniem medycznym wyrządzającym szkodę a ostatecznym ustaniem małżeństwa"" - wyjaśniono w uzasadnieniu. W związku z tym sąd zadając pytanie rozważał m.in., czy ""można domagać się ochrony pewnej wartości wskazując, że została ona naruszona, rezygnując następnie z jej podtrzymywania"". W konsekwencji Sąd Najwyższy uznał we wtorek, że ""osobie bliskiej poszkodowanego, który na skutek czynu niedozwolonego doznał ciężkiego i trwałego rozstroju zdrowia nie przysługuje zadośćuczynienie pieniężne na podstawie art. 448 Kodeksu cywilnego"". Jednocześnie sąd odmówił podjęcia uchwały w pozostałym zakresie. Skład trzech sędziów w zagadnieniu prawnym pytał poszerzony skład izby również o to, ""czy skarga nadzwyczajna jest środkiem zaskarżenia (...), którego dopuszczalność uzależniona jest od uprzedniego wyczerpania możliwości skorzystania przez uprawnionego z innych nadzwyczajnych środków zaskarżenia orzeczenia"". ""Istota prezentowanego problemu sprowadza się do odpowiedzi na pytanie, czy wniesienie skargi nadzwyczajnej jest możliwe dopiero wtedy i jedynie wtedy, gdy w sprawie nie można wnieść już żadnych innych, nadzwyczajnych środków zaskarżenia"" - zaznaczono w uzasadnieniu pytania. Chodzi w tym kontekście o to, czy skarga nadzwyczajna jest dopuszczalna tylko wówczas, gdy wcześniej w tej samej sprawie wniesiono skargę kasacyjną i wniosek o wznowienie postępowania. Jak zaznaczono w tym uzasadnieniu ""zasadna byłaby całościowa wypowiedź powiększonego składu SN na pytanie o relacje skargi nadzwyczajnej do innych nadzwyczajnych środków zaskarżenia"". Sąd odmówił podjęcia uchwały w tym zakresie, podkreślając, że pytanie to miało charakter abstrakcyjny. ""W tej konkretnej sprawie nie ulega wątpliwości dopuszczalność skargi nadzwyczajnej"" - wskazał sąd. Sprawa błędu medycznego, w której Prokurator Generalny złożył skargę nadzwyczajną, była opisywana w mediach. Jak pisano, w styczniu 2010 r. Andrzej P. trafił na izbę przyjęć z powodu silnego bólu głowy - początkowo jednak nie postawiono właściwej diagnozy, nastąpiło to dopiero, gdy stan mężczyzny wieczorem tego samego dnia się pogorszył i okazało się, iż pacjent ma udar. ""Kiedy rodzina powoda konsultowała jego stan zdrowia z lekarzami z innych placówek medycznych, ci stwierdzili, że (...) w przypadku powoda możliwa była skuteczna interwencja medyczna, jednak należało ją podjąć wcześniej"" - zaznaczono w uzasadnieniu skargi. Jak dodano na skutek intensywnej terapii Andrzeja P. uzyskano m.in. ""możliwość samodzielnego siedzenia bez podparcia"" przez pacjenta, ale ""nie udało uzyskać się kontaktu werbalnego - porozumiewał się tylko poprzez kiwanie głową"". Sprawa trafiła do sądu. Sąd Okręgowy w Warszawie w październiku 2014 r. zasądził na rzecz Andrzeja P. od Szpitala Czerniakowskiego i PZU tytułem zadośćuczynienia 500 tys. zł. Sąd zasądził też od szpitala około 17 tys. zł odszkodowania. Poza tym sąd nakazał wypłatę 30 tys. tytułem zadośćuczynienia na rzecz żony Andrzeja P. - Beaty, a na rzecz ich syna Bartosza 100 tys. zł zadośćuczynienia. W II instancji Sąd Apelacyjny w Warszawie w styczniu 2016 r. zmienił wyrok SO i oddalił powództwo w zakresie zadośćuczynienia na rzecz Beaty P. i Bartosza P. Uznał, że tylko śmierć członka rodziny narusza dobra osobiste jego najbliższych. W ocenie tego sądu rozległy i nieodwracalny rozstrój zdrowia, jakiego doznał Andrzej P. wskutek udaru, nie spowodował jego śmierci, w związku z tym więź rodzinna została zachowana, chociaż nie na takim poziomie, jak przed zdarzeniem. Prokurator Generalny w skardze nadzwyczajnej zarzucił wyrokowi SA ""naruszenie zasady demokratycznego państwa prawnego urzeczywistniającego zasadę sprawiedliwości społecznej"". W ocenie Prokuratora Generalnego doszło do ""naruszenia zasad, wolności i prawa człowieka i obywatela, takich jak prawo do życia rodzinnego, które obejmuje szeroko rozumiane więzi rodzinne pomiędzy małżonkami rodzicami i dziećmi"". W skardze wskazał, że do zerwania więzi rodzinnej i szczególnej więzi emocjonalnej między członkami rodziny dochodzi także wskutek wywołania u osoby bliskiej ciężkiego, nieodwracalnego uszczerbku na zdrowiu. W związku z tym wniósł o uchylenie wyroku w zaskarżonym zakresie i przekazanie sprawy do ponownego rozpoznania sądowi apelacyjnemu. Instytucja skargi nadzwyczajnej została wprowadzona nową ustawą o SN, która weszła w życie 3 kwietnia 2018 r. Przewiduje ona m.in. możliwość składania do Sądu Najwyższego takich skarg na prawomocne wyroki polskich sądów z ostatnich 20 lat. Skargi te rozpoznaje Izba Kontroli Nadzwyczajnej i Spraw Publicznych SN. Dotychczas SN rozpoznał osiem skarg nadzwyczajnych, z których pięć zostało uwzględnionych. SN uwzględnił trzy skargi nadzwyczajne wniesione przez Rzecznika Praw Obywatelskich i dwie przez Prokuratora Generalnego (nie dotyczyły one spraw karnych).",Sąd Najwyższy w Warszawie,
https://wiadomosci.onet.pl/kraj/do-piatkowego-popoludnia-do-sn-wplynely-23-protesty-wyborcze/3jzfs6m,23 protesty wyborcze wpłynęły do Sądu Najwyższego,Do piątkowego popołudnia do Sądu Najwyższego wpłynęły 23 protesty przeciw ważności wyborów do Sejmu i Senatu; część z nich wpłynęła jednak przed ustawowym terminem - informuje zespół prasowy SN.,"- Ostatnim dniem, w którym można wnosić protesty wyborcze jest wtorek, 22 października. Protest można złożyć osobiście w Sądzie Najwyższym, w godzinach urzędowania, czyli od godz. 8 do 16 lub nadając go na poczcie. Decyduje data stempla pocztowego - mówi Krzysztof Michałowski z zespołu prasowego SN. Jak zastrzegł ""część protestów wpłynęła do sądu przed dniem ogłoszenia obwieszczenia PKW o wynikach wyborów w Dzienniku Ustaw, czyli przed ustawowym terminem od kiedy można wnosić protesty"". Dodał, iż pierwsze z wniesionych protestów będą rozpoznawane w przyszłym tygodniu. Sąd Najwyższy rozpatruje wniesione protesty w składzie trzech sędziów, w postępowaniu nieprocesowym i wydaje opinię w formie postanowienia w sprawie protestu. Po rozpoznaniu wszystkich protestów - na podstawie sprawozdania z wyborów przedstawionego przez PKW oraz opinii ws. protestów - SN rozstrzyga o ważności wyborów. Rozstrzygnięcie ma formę uchwały podjętej w składzie całej Izby Kontroli Nadzwyczajnej i Spraw Publicznych, nie później niż w 90 dniu po dniu wyborów.",Wybory parlamentarne odbyły się 13 X 2019,
https://wiadomosci.onet.pl/kraj/sedzia-antoni-bojanczyk-skarzy-sie-na-zachowania-innych-sedziow/etvbez8,Sędzia Sądu Najwyższego skarży się na zachowania innych sędziów,"Sędzia nowo utworzonej Izby Kontroli SN Antoni Bojańczyk skierował skargę do prezes tego sądu w związku z ""poniżającymi i wykluczającymi"" zachowaniami części tzw. starych sędziów - dowiedziała się PAP w SN.","Chodzi o pismo sędziego Izby Kontroli i Spraw Nadzwyczajnych Antoniego Bojańczyka skierowane do I prezes SN Małgorzaty Gersdorf 11 września. W piśmie przekazanym PAP przez sekcję prasową SN sędzia Bojańczyk zawiadamia I prezes SN o incydentach ze strony grupy sędziów tego sądu, które - jego zdaniem - miały charakter poniżający i wykluczający. Sędzia Bojańczyk opisał m.in. sytuację, w której poczuł się dotknięty zachowaniem sędziego Izby Karnej Andrzeja Kalinowskiego. Sędzia ten miał zignorować wyciągniętą do niego przez Bojańczyka dłoń w geście powitania. ""Reakcją na wyciągniętą do pana sędziego dr. Kalinowskiego dłoń było jego szybkie przejście pomimo"" - czytamy w piśmie. Sędzia Bojańczyk w skardze do I prezes SN określił to zachowanie jako ""nielicujące z głęboko zakorzenionymi zasadami kultury polskiej i elementarnymi zasadami koleżeńskości (...) oraz mające charakter wykluczający wobec kolegi-sędziego SN"". W piśmie sędzia Bojańczyk przedstawił również sytuację, w której - jego zdaniem - prezes Izby Karnej Stanisław Zabłocki ""ostentacyjnie"" okazał mu niechęć. Podczas spotkania z prezesem Zabłockim sędzia Bojańczyk miał jako pierwszy wyciągnąć dłoń na powitanie. ""Reakcją pana prezesa było demonstracyjne »wytrzymanie« wyciągniętej do niego dłoni. Musiałem czekać długą chwilę z dłonią zawieszoną w powietrzu nim p. Prezes S. Zabłocki (wyraźnie ociągając się) zdecydował się - w końcu - podać mi dłoń"" - czytamy w skardze sędziego SN. Antoni Bojańczyk poinformował także I prezes Sądu Najwyższego, że sędzia Izby Karnej Marek Pietruszyński nie odpowiada na kierowane do niego powitania. ""Do tej pory ani razu się nie zdarzyło, by p. sędzia M. Pietruszyński odpowiedział na skierowane do niego powitanie/ukłon, zawsze przechodząc mimo i ostentacyjnie udając, że ani nie słyszy powitania, ani nie widzi kolegi-sędziego wypowiadającego słowa powitania"" - wskazał sędzia w skardze. Sędzia Bojańczyk podkreślił, że swoje pismo skierował także do wiadomości prezydenta Andrzeja Dudy. Skarga ta trafiła również do I prezes SN, rzecznika prasowego SN Michał Laskowskiego, przewodniczącego KRS Leszka Mazura i prezes Izby Kontroli Joanny Lemańskiej. Jak poinformował we wtorek przewodniczący KRS Leszek Mazur, Prezydium KRS zdecydowało o skierowaniu pisma Bojańczyka do komisji etyki zawodowej sędziów i asesorów. Z kolei rzecznik SN sędzia Michał Laskowski przekazał PAP, że I prezes Małgorzata Gersdorf nie podjęła jeszcze decyzji ws. tej skargi. ""Moim zdaniem zdarzenia opisane w tym piśmie nie noszą cech poniżania. Nawet jak ktoś nie podaje komuś ręki to nie znaczy, że go poniża. Uważam, że poniżanie to coś innego, coś zdecydowanie więcej i nie podzielam tego poglądu"" - powiedział sędzia Laskowski.",Sąd Najwyższy,
https://wiadomosci.onet.pl/kraj/wyniki-wyborow-konfederacja-chce-uniewaznienia-wyborow/c3jg50n,Konfederacja chce unieważnienia wyborów,"Konfederacja skieruje do Sądu Najwyższego protest wyborczy, domagając się unieważnienia niedzielnych wyborów parlamentarnych. Według ugrupowania, TVP bezprawnie nie wykonała prawomocnego postanowienia sądu dot. opublikowania przed wyborami sondaży, w których Konfederacja przekroczyła próg wyborczy.","- W związku z tym, że zwłaszcza telewizja rządowa dopuściła się rozlicznych manipulacji, połamania prawa wyborczego, dopuściła się tak naprawdę największego zamachu na wolne, demokratyczne wybory, jakie były po roku 1989, dlatego w tej sprawie będziemy interweniować - zapowiedział podczas konferencji prasowej w Sejmie jeden z liderów Konfederacji, prezes Ruchu Narodowego, poseł Robert Winnicki. Jeden z liderów RN, radca prawny Michał Wawer poinformował, że ""w ostatnią sobotę, w trakcie ciszy wyborczej Telewizja Polska miała obowiązek opublikować przeprosiny, sprostowania i przede wszystkim opublikować 6 sondaży, dających przekroczenie progu wyborczego Konfederacji"". - Telewizja Polska tego nie zrobiła, utrzymując swoich widzów, 3 miliony widzów ""Wiadomości"" Telewizji Polskiej w przekonaniu, że Konfederacja w bardzo dużym prawdopodobieństwem nie przekroczy progu wyborczego - podkreślił. Wawer uważa, że to jest nie tylko ""rażące złamanie prawa"". - Tutaj doszło do otwartego zignorowania, zlekceważenia prawomocnego wyroku sądowego, naruszenia przepisów Kodeksu wyborczego. To nie było jakieś ""nagięcie prawa, falandyzacja"", jakaś odmienna interpretacja, czy kruczek prawny. To było bezczelne zignorowania prawomocnego wyroku, bez podania jakiegokolwiek uzasadnienia, czy choćby próby usprawiedliwienia swojego zachowania - podkreślił Wawer. Według niego zrobiono to, aby ""zmanipulować wyniki wyborcze"". Zwrócił uwagę, że znaczna część widzów TVP ""to jest potencjalny elektorat"" Konfederacji. - Zapewne duża część nie zagłosowała w końcu na Konfederację, tylko dlatego, że obawiała się efektu straconego głosu, obawiała się, że ostatecznie progu nie przekroczymy. W związku z tym w najbliższych dniach złożymy do Sądu Najwyższego protest wyborczy, domagając się unieważnienia tych wyborów i przeprowadzenia wyborów powtórnie - oświadczył Wawer. Tłumaczył, że ""to, co się stało w sobotę, mogło realnie wpłynąć na wynik wyborów"". - Jesteśmy przekonani, że gdyby Telewizja Polska wykonała swoje nałożone wyrokiem sądowym obowiązki, to wynik Konfederacji byłby znacząco lepszy - podkreślił. - Gdyby wynik Konfederacji - 6,8 proc. - był lepszy w każdym okręgu przeciętnie o 1 punkt procentowy, wprowadzilibyśmy co najmniej kilkunastu posłów więcej, zmieniając całkowicie arytmetykę sejmową, odbierając mandaty poselskie nie tylko Prawu i Sprawiedliwości, ale też Koalicji Obywatelskiej, ale też Sojuszowi Lewicy Demokratycznej, wszystkim tym partiom, które są ""zblatowane"" z PiS-em w układzie opartym na zasadzie ""my nie ruszamy waszych, wy nie ruszacie naszych"" - powiedział Wawer. Jak ocenił to, w jaki sposób protest wyborczy Konfederacji rozpatrzy Sąd Najwyższy, będzie ""prawdziwym, realnym testem niezależności tego Sądu Najwyższego, przy którym również PiS w ciągu ostatnich lat majstrował"". - Liczymy, że sędziowie staną na wysokości zadania i zarządzą powtórne wybory, w których Konfederacja z całą pewnością osiągnęłaby wynik znacznie lepszy, niż w niedzielę - podkreślił. Podczas konferencji prasowej liderzy Konfederacji szacowali, że z ich komitetu wyborczego mogłoby wejść nie 11 posłów jak teraz, a mniej więcej 21, co pozwoliłoby utworzyć Konfederacji klub poselski, który nie może liczyć mniej niż 15 posłów.",Jakub Kulesza oraz Robert Winnicki,
https://wiadomosci.onet.pl/kraj/maciej-mitera-nabor-do-izby-dyscyplinarnej-sadu-najwyzszego-zostal-przelozony/1t1pj8b,Maciej Mitera: nabór do Izby Dyscyplinarnej Sądu Najwyższego został przełożony,"Nabór do Izby Dyscyplinarnej Sądu Najwyższego został przełożony, odroczony - powiedział rzecznik Krajowej Rady Sądownictwa Maciej Mitera. Jak ocenił, przewodniczący KRS sędzia Leszek Mazur ""reaguje adekwatnie do doniesień medialnych i tego, co się dzieje"".","W ubiegłym opisaliśmy zorganizowany proceder hejtowania, dyskredytowania i szkalowania niektórych sędziów w mediach społecznościowych. Według doniesień mediów w akcje hejtowania mieli być zaangażowani m.in. ówczesny wiceminister sprawiedliwości Łukasz Piebiak, członkowie KRS: Dariusz Drajewicz, Maciej Nawacki i Jarosław Dudzicz, a także Tomasz Szmydt z biura prawnego Rady, sędzia SN Konrad Wytrykowski i sędzia delegowany do resortu sprawiedliwości Jakub Iwaniec. Mitera, który w TVN 24 został zapytany, czy w związku z tą sytuacją KRS będzie prowadziła normalnie swoje prace i nabór do izb Sądu Najwyższego odparł, że tak, zespoły KRS wysłuchają kandydatów na sędziów SN, którzy zgłosili się w ramach naboru ogłoszonego przed rokiem przez prezydenta Andrzeja Dudę. - Dzisiaj rozpoczynamy. Nie ma tutaj żadnych przeciwskazań - zaznaczył. Na uwagę prowadzącego, że są przeciwskazania, bo w KRS zasiadają sędziowie o statusie moralnym, wymagającym co najmniej wyjaśnienia, rzecznik KRS zapewnił, że ""nie zasiadają w tych zespołach takie osoby"". Pytany, czy został wstrzymany nabór do Izby Dyscyplinarnej SN, rzecznik KRS potwierdził tę informację. - Może złe słowo wstrzymany. Przełożony, odroczony - doprecyzował. Dopytywany, dlaczego nabór wstrzymano, Mitera przypomniał, że ""KRS jest organem kolegialnym, ma prezydium"". - To są pytania do pana przewodniczącego (sędziego Leszka Mazura - przyp. PAP). Jestem rzecznikiem, natomiast sytuacja jest płynna i pan przewodniczący reaguje adekwatnie do chociażby – bym powiedział – doniesień, czy tego, co się dzieje - powiedział. Nabór na sędziów Izby Dyscyplinarnej SN został zainicjowany 11 lipca br. publikacją w Monitorze Polskim obwieszczenia prezydenta Andrzeja Dudy o sześciu wolnych stanowiskach sędziowskich. Do KRS w ramach tego naboru wpłynęły 33 kandydatury. Po doniesieniach Onetu Piebiak podał się do dymisji, a Iwaniec zastał odwołany z delegacji do MS. W sprawie sędziego Wytrykowskiego rzecznik dyscyplinarny SN z urzędu podjął czynności wyjaśniające i sprawdzające. Sędzia Wytrykowski oświadczył, że wszelkie informacje zawarte w publikacji są nieprawdziwe i godzą w jego dobre imię i reputację. Z kolei rzecznik dyscyplinarny Naczelnego Sądu Administracyjnego podjął czynności wyjaśniające w sprawie sędziego WSA Tomasza Szmydta i sędziego NSA Rafała Stasikowskiego. Czynności wyjaśniające w sprawie korzystania przez sędziów z mediów społecznościowych podjął także rzecznik dyscyplinarny sędziów sądów powszechnych Piotr Schab. W związku z doniesieniami Onetu, do prokuratury wpłynęło zawiadomienie o możliwości popełnienia przestępstwa, złożone przez SLD; w związku z tym zawiadomieniem prokuratura prowadzi postępowanie sprawdzające. Z kolei prezydium KRS w zeszłotygodniowej uchwale wyraziło zaniepokojenie i zażądało wyjaśnień od członków Rady wymienianych w publikacjach portalu. Zdaniem prezydium Rady, niezbędne jest zbadanie wszystkich doniesień medialnych przez organy ścigania i przez właściwego rzecznika dyscyplinarnego sędziów. - Poprosiliśmy o wyjaśnienia osoby, które zostały wskazane przez media i określone jako hejterzy. Na te wyjaśnienia czekamy, one jeszcze nie zostały złożone - powiedział w poniedziałek sędzia Mazur.",Maciej Mitera,
https://wiadomosci.onet.pl/kraj/malgorzata-gersdorf-poszerza-wniosek-ws-sedziego-zaradkiewicza/yj7cyfb,Prezes Gersdorf rozbudowała wniosek ws. sędziego Zaradkiewicza,"Zespół prasowy SN poinformował, że pierwsza prezes Sądu Najwyższego Małgorzata Gersdorf poszerzyła wystosowany wcześniej do rzecznika dyscyplinarnego SN wniosek z żądaniem podjęcia czynności wyjaśniających wobec sędziego Kamila Zaradkiewicza.","W środę poinformowano, że prezes Gersdorf skierowała do rzecznika dyscyplinarnego SN żądanie podjęcia czynności wyjaśniających w związku z postanowieniami podjętymi przez sędziego Kamila Zaradkiewicza 1 i 9 lipca. Chodzi o cztery pytania prawne do Trybunału Konstytucyjnego, które sędzia Izby Cywilnej SN Kamil Zaradkiewicz sformułował 1 lipca. Pytania dotyczą powołań sędziów do SN na podstawie uchwał poprzedniej Krajowej Rady Sądownictwa oraz uprawnień do pełnienia funkcji I prezesa i prezesów SN przez takich sędziów. Ponadto w postanowieniu o sformułowaniu pytań zawnioskowano jednocześnie o wstrzymanie do rozstrzygnięcia Trybunału toczących się postępowań ws. zeszłorocznych powołań sędziów SN m.in. do nowych izb tego sądu. W kolejnym postanowieniu z 9 lipca sędzia Zaradkiewicz zastosował zabezpieczenie w związku ze skierowanymi pytaniami. Polegało ono na wstrzymaniu wykonywania czynności kierowniczych i organizacyjnych przez prezesa Izby Cywilnej SN Dariusza Zawistowskiego. Zaradkiewicz postanowił też w tej decyzji o ""przekazaniu postanowienia wraz z aktami sprawy Prezesowi SN kierującemu pracami Izby Dyscyplinarnej celem niezwłocznego przekazania ich do TK"". Następnie prezes Izby Dyscyplinarnej przekazał akta do Trybunału, zaś wczoraj poinformowano, że sprawa otrzymała w TK sygnaturę. Pytanie prawne do TK wraz z liczącym 70 stron uzasadnieniem zamieszczono na stronie Trybunału. We wniosku do rzecznika dyscyplinarnego SN prezes Gersdorf w środę wskazywała, że rozpoznanie sprawy, na kanwie, której zadano pytania do TK, nastąpiło z naruszeniem kolejności rozpoznawania spraw określonej w regulaminie Sądu Najwyższego. Zdaniem I prezes SN w wyniku postanowienia z 9 lipca doszło natomiast do ""rażącej obrazy przepisów"" Kodeksu postępowania cywilnego, ustawy o SN, a także regulaminu SN m.in. poprzez przekazanie do właściwości Izby Dyscyplinarnej czynności organizacyjnych w sprawie zastrzeżonej ustawowo do właściwości Izby Cywilnej. Ponadto - jak dodano - do ""rażącej obrazy przepisów"" miało dojść także m.in. poprzez udzielenie zabezpieczenia w sposób, który nie odnosi się do dochodzonego w sprawie roszczenia i udzielenie zabezpieczenia przez SN, podczas gdy o zabezpieczeniu powinien orzec sąd pierwszej instancji. Dziś zespół prasowy SN przekazał, że prezes Gersdorf skierowała do rzecznika dyscyplinarnego SN pismo, w którym poszerzyła swój wniosek o podjęcie czynności wyjaśniających w związku z podejrzeniem popełnienia przez sędziego Zaradkiewicza przewinień dyscyplinarnych. Jak dodano w tym uzupełnieniu chodzi m.in. o rażące naruszenie art. 193 konstytucji ""w następstwie braku podjęcia choćby próby wykazania ewentualnego znaczenia udzielenia odpowiedzi na określone pytania przez TK dla właściwego rozpoznania wniosku o przyjęcie do rozpoznania skargi kasacyjnej"". Zgodnie z przywołanym zapisem konstytucji ""każdy sąd może przedstawić TK pytanie prawne (...), jeżeli od odpowiedzi na pytanie prawne zależy rozstrzygnięcie sprawy toczącej się przed sądem"". Jednocześnie według I prezes SN w sprawie doszło do wystąpienia do TK z wnioskiem o udzielenie zabezpieczenia dla rozpoznania określonych pytań przy jednoczesnym braku przedstawienia przesłanek lub okoliczności, jakie ""hipotetycznie mogłyby upoważniać Trybunał Konstytucyjny do wydania postanowienia o udzieleniu zabezpieczenia"". W piśmie uzupełniającym I prezes SN postanowieniom Zaradkiewicza zarzucono także kolejne ""rażące naruszenia"" Kpc. Wcześniej zespół prasowy SN poinformował także, że prezes Gersdorf skierowała prośbę do Rzecznika Praw Obywatelskich o podjęcie działań prowadzących do umorzenia postępowania przed TK ws. pytań zadanych przez sędziego Zaradkiewicza. ""Skierowanie tych pytań oraz wniosku o udzielenie zabezpieczenia dla ich rozpoznania przez TK nie znajduje uzasadnienia ani w przepisach Ustawy Zasadniczej, ani w przepisach regulujących funkcjonowanie TK, ani w stanie sprawy prowadzonej przez SN"" - napisała Gersdorf do RPO. Sędzia Zaradkiewicz odnosząc się w środę do pierwotnego wniosku Gersdorf zapewnił, że w razie potrzeby wyjaśni ""wszystkie czynności i sformułowane zarzuty"". - To są zarzuty dotyczące orzeczenia wydanego przez Sąd Najwyższy. W związku z tym prezes Małgorzata Gersdorf kwestionuje działalność orzeczniczą SN - oświadczył.",Małgorzata Gersdorf,
https://wiadomosci.onet.pl/tylko-w-onecie/i-prezes-sn-zada-wszczecia-postepowania-wobec-kamila-zaradkiewicza/2espcgq,"Prof. Gersdorf zawiadamia rzecznika dyscypliny ws. Kamila Zaradkiewicza. ""Rażące naruszenie przepisów i regulaminu""","""Przewinienie służbowe"" - taki zarzut usłyszeć może nowy sędzia SN Kamil Zaradkiewicz, który miał wynieść akta sprawy z Izby Cywilnej do Izby Dyscyplinarnej - a ta następnie przekazała je do Trybunału Konstytucyjnego. Żądanie wszczęcia w tej sprawie postępowania wyjaśniającego wczoraj do rzecznika dyscyplinarnego skierowała I prezes SN prof. Małgorzata Gersdorf.","""Podejrzenie przewinienia służbowego"" - tak brzmi możliwy zarzut, sformułowany w piśmie I prezes SN do rzecznika dyscyplinarnego tego sądu. Prof. Małgorzata Gersdorf podkreśla, że Kamil Zaradkiewicz mógł naruszyć szereg reguł, obowiązujących w Sądzie Najwyższym. Po pierwsze, decydując jednoosobowo o skierowaniu pytań do TK, sędzia Zaradkiewicz mógł naruszyć par. 83 ust. 1 Regulaminu SN, mówiący o tym, że sprawy rozpoznaje się według kolejności wpływu. Rozpoznanie sprawy poza kolejnością zarządzić może wyłącznie prezes SN, w szczególnie uzasadnionych przypadkach. Do tego Zaradkiewicz zdecydował - również jednoosobowo - że pozbawi prezesa Izby Cywilnej Dariusza Zawistowskiego uprawnień do zajmowania się sprawą jego pytań do TK. Jak czytamy w komunikacie SN, takie działanie może być ""rażącą obrazą przepisów Kodeksu postępowania cywilnego"". To także ""rażąca obraza Regulaminu SN"".  To jednak nie koniec zarzutów I prezes SN wobec Kamila Zaradkiewicza. ""W ocenie Pierwszego Prezesa Sądu Najwyższego uzasadniony jest też zarzut rażącej obrazy dotyczących obiegu dokumentów (akt sprawy), które polegało na tym, że dokonano rozporządzenia aktami sprawy bez prawnej podstawy, a co za tym naruszono przepis nakazujący przechowywanie akt sprawy w Sądzie Najwyższym. Swoimi działaniami SSN Kamil Zaradkiewicz doprowadził zaś do bezprawnego – jak wykazano powyżej – przekazania akt poza Sąd Najwyższy"" - czytamy w komunikacie. Prof. Gersdorf podkreśla także, że nieprawdziwe jest twierdzenie Kamila Zaradkiewicza, jakoby prezes Izby Cywilnej Dariusz Zawistowski zbyt długo przekazywał pytania prawne sędziego do TK - bo od ich zadania do ""wyniesienia"" akt przez Zaradkiewicza do Izby Dyscyplinarnej minęło zaledwie osiem dni. Z tych wszystkich powodów prof. Małgorzata Gersdorf żąda, by sprawą możliwego przewinienia służbowego Kamila Zaradkiewicza bez zwłoki zajął się rzecznik dyscyplinarny SN.  - Ja nic o tym nie wiem, od pani redaktor się dowiaduję - tak działania I prezes SN komentuje w rozmowie z Onetem Kamil Zaradkiewicz. O sprawie swoich pytań do TK oraz niejasności związanych z przekazaniem akt do Izby Dyscyplinarnej nie chce się wypowiadać.  Cztery pytania, jakie jednoosobowo zadał Trybunałowi Konstytucyjnemu Kamil Zaradkiewicz dotyczą tego, czy rekomendacje dla sędziów SN, jakich dokonała KRS w latach 2011-2017 były zgodne z konstytucją. Rzecz w tym, że w tamtym czasie kadencje członków rady kończyły się w różnych okresach, a nie jak dziś - zgodnie z nową ustawą przegłosowaną przez PiS - po takiej samej, czteroletniej kadencji. Dwa lata temu TK - już w nowym składzie, kierowany przez Julię Przyłębską - uznał, że te różnice w czasie i upływ kadencji członków KRS w różnym terminie są niezgodne z ustawą zasadniczą. Na podstawie tego wyroku sędzia Zaradkiewicz na początku lipca zapytał Trybunał, czy powołani dzięki tak sformowanej poprzedniej KRS sędziowie w ogóle mogą orzekać oraz czy ich wyroki można uznać za wiążące. Sędzia pyta też, czy osoby powołane przez tak sformowaną KRS mogą sprawować urząd sędziów SN oraz pełnić w nim funkcje, w tym prezesa. Jeśli nowy TK orzeknie, że poprzednia Krajowa Rada Sądownictwa wybrała sędziów SN niezgodnie z konstytucją, to ""z automatu"" z tego sądu zniknąć może niemal cały ""stary"" skład sędziów, w tym I prezes Małgorzata Gersdorf. Jednak nie koniec na tym - bo unieważnić trzeba będzie także wszystkie nominacje ówczesnej KRS do sądów powszechnych. A to może być sądowe ""tsunami"", gdy setki - jeśli nie tysiące - sędziów nominowanych przez poprzednią radę stracą nagle mandat do pełnienia funkcji.  - Działanie pana Zaradkiewicza nie mieści się w kanonach racjonalnego myślenia i działania - mówił Onetowi sędzia SN prof. Krzysztof Rączka. - Gdyby nowy TK faktycznie wydał takie orzeczenie, to oznaczałoby całkowite rozbicie i paraliż państwa. Do tego podważenie kilkuset tysięcy wyroków, jako wydanych przez niesędziów. To jest rzecz nie do wyobrażenia - podkreślał.",Kamil Zaradkiewicz,
https://wiadomosci.onet.pl/kraj/stowarzyszenie-iustitia-ostrzega-dojdzie-do-proby-przejecia-sadu-najwyzszego/tmv4tc8,Stowarzyszenie Iustitia ostrzega: dojdzie do próby przejęcia Sądu Najwyższego,"Iustitia zwraca uwagę, że w przeciągu najbliższych tygodni zostanie podjęta próba przejęcia Sądu Najwyższego przez przedstawicieli rządzącej większości oraz usunięcia jego sędziów - czytamy w ""Rzeczpospolitej"".","Jak informują sędziowie, w ciągu najbliższych dni legalnie powołani sędziowie Sądu Najwyższego mogą zostać pozbawieni możliwości orzekania. W uchwale wskazano, że ""działania takie podjęli prawnicy bezprawnie powołani w ostatnim roku do Sądu Najwyższego na stanowiska sędziów. Skutkiem ich działań ma być orzeczenie Trybunału Konstytucyjnego odsuwające od orzekania większość sędziów Sądu Najwyższego, w tym kierujących w ostatnim czasie pytania do Trybunału Sprawiedliwości w Luksemburgu. Dalej podkreślono, że ""w następnym kroku może dojść do pozbawienia tysięcy sędziów sądów powszechnych prawa do orzekania"". Jak podała ""Rzeczpospolita"", Iustitia podkreśla, że jeśli do tego dojdzie, to wprowadzeni do SN nielegalni sędziowie będą kontrolować sprawy obywateli. Źródło: ""Rzeczpospolita""",,
https://wiadomosci.onet.pl/kraj/afera-podsluchowa-sad-najwyzszy-rozpatrzy-skarge-kasacyjna-ws-falenty/4c5lmx1,Afera podsłuchowa. Sąd Najwyższy rozpatrzy skargę kasacyjną ws. Falenty,"Najprawdopodobniej zaraz po wakacjach Sąd Najwyższy rozpozna skargę kasacyjną w sprawie Marka Falenty. Argumenty walczącego o uniewinnienie adwokata biznesmena poznała - za zgodą SN - ""Rzeczpospolita"".","Wątpliwości wpisują się w nową wersję zdarzeń, którą w listach do najważniejszych osób w państwie wyjawił Falenta. Czy Sąd Najwyższy weźmie je pod uwagę? - stawia pytanie dziennik. Obrońca biznesmena, mec. Marek Małecki wniósł do Sądu Najwyższego kasację - ma to być ostatnia deska ratunku dla Falenty. Zarzuca w niej wyrokowi Sądu Apelacyjnego ""rażące naruszenie prawa"", mogące mieć istotny wpływ na rozstrzygnięcie. ""Postawione zarzuty dotyczą naruszenia fundamentalnych zasad procesu karnego, tj. prawa do obrony oskarżonego realizowanego przez prawidłowo prowadzone postępowanie dowodowe, a w konsekwencji rzetelnego i sprawiedliwego procesu"" – napisał w kasacji mec. Małecki. Falentę pogrążył kelner Łukasz N., który twierdzi, że to biznesmen kazał mu potajemnie nagrywać VIP-ów w warszawskich restauracjach – N. został za to tzw. małym świadkiem koronnym i uniknął kary. Sąd odstąpił od skazania, bo uwierzył w słowa kelnera. W kasacji adwokat wskazuje ""sprzeczności, nieścisłości i niekonsekwencje"" w zeznaniach Łukasza N., do których – jak twierdzi – sąd w apelacji się nie odniósł. – Sąd drugiej instancji niejako z góry założył, że wyjaśnienia Łukasza N. są wiarygodne – wytknął Małecki. Kelnera złapano na wielu kłamstwach, a sąd mimo to uznał jego zeznania za spójne – ""pomimo faktu, że Łukasz N. pięciokrotnie potwierdzał, że zlecenia dokonywania nagrań otrzymał latem 2013 r., natomiast po zapoznaniu się z opinią biegłych i ujawnieniu mu, że organy ścigania dysponują również nagraniami z wcześniejszego okresu, wyjaśnił, że dat dokładnych już nie pamięta i być może zaczął nagrywać na zlecenie Falenty już w kwietniu 2013 r."" – wytyka adwokat w kasacji. I uważa, że wyjaśnień N. nie można uznać za spójne i za wiarygodne - czytamy w dzisiejszej ""Rzeczpospolitej"". Pojawia się także wątek braku weryfikacji ""sfery psychiki Łukasza N. odpowiadającej za jego motywację i skłonności do konfabulacji oraz podatności na sugestie"" – sam informował on organy ścigania, że leczył się psychiatrycznie i odwykowo – zauważa mec. Małecki. Łukasz N. nigdy nie składał wyjaśnień przed sądem – skorzystał z art. 60 par. 3 k.k., ""brak było więc możliwości skonfrontowania i wyjaśnienia oczywiście rodzących się wątpliwości"" w toku procesu – dowiadujemy się ze skargi kasacyjnej, do której dotarł dziennik. Autor kasacji twierdzi, że sąd drugiej instancji, rozpatrując apelację obrony, nie odniósł się do tych licznych wątpliwości. Adwokat chce uchylenia wyroku skazującego i uniewinnienia Falenty. Sąd Najwyższy może uznać argumenty Falenty i cofnąć sprawę do ponownego rozpatrzenia. A wtedy biznesmen wyjdzie z więzienia. Więcej w dzisiejszym wydaniu ""Rzeczpospolitej"". Źródło: ""Rzeczpospolita""",Marek Falenta,
https://wiadomosci.onet.pl/kraj/trybunal-konstytucyjny-julia-przylebska-komentuje-slowa-malgorzaty-gersdorf/v7ccjbj,Przyłębska komentuje słowa Gersdorf o TK: to pomówienie,"Prezes Trybunału Konstytucyjnego Julia Przyłębska stwierdziła, że I prezes Sądu Najwyższego Małgorzata Gersdorf powinna przeprosić za swoje słowa sędziów TK. - Wypowiedź I prezes SN Małgorzaty Gersdorf o Trybunale Konstytucyjnym jest skandaliczna, to forma pomówienia - podkreśliła.","W poniedziałkowej rozmowie z TVN24 I prezes Sądu Najwyższego Małgorzata Gersdorf powiedziała m.in., że ""mamy Trybunał Konstytucyjny, który jest spolegliwy i orzeka, jak władza sobie tego życzy"". - Nie wiem, jak działa Trybunał Konstytucyjny, bo przecież nie chodzimy tam, nie ma sprawozdań, jak dawniej były. Działa w oparciu o sędziów, którzy są, i działa, jak widać, z zakładanym celem Ministerstwa Sprawiedliwości"" - dodała Gersdorf. O te słowa została zapytana w TVP Info prezes TK Julia Przyłębska. - Nie ukrywam, że jestem zbulwersowana - podobnie jak inni sędziowie Trybunału Konstytucyjnego - ostatnimi wypowiedziami I prezes SN - podkreśliła Przyłębska. Jak dodała, nieprawdą jest, że Trybunał nie składa sprawozdań. - Ja już przywykłam, ale nie zgadzam się, że politycy krytykują i stawiają różne tezy. Natomiast, jeśli mówi to najwyższy sędzia Rzeczypospolitej, I prezes SN, nie waży na swoje słowo, dokonuje ocen, jak również stawia tezy i mówi nieprawdę, to uważam, że jest to przekroczenie granic. I nawet nie oceniam tego w kategorii etyczności, ale uważam, że I prezes SN powinna się zreflektować i ważyć każde słowo - powiedziała Przyłębska. Zobacz również: Małgorzata Gersdorf: na sędziach dokonywany jest mobbing Zdaniem prezes TK wypowiedź Gersdorf jest ""formą pomówienia"". - A I prezes SN z pewnością jako sędzia wieloletni, orzekający w wielu sprawach, wie, czym jest pomówienie - dodała. Odnosząc się do tezy, zgodnie z którą TK orzeka, ""jak władza sobie tego życzy"", Przyłębska odparła: - Ja też tej wypowiedzi słuchałam, jest to skandaliczne. - Ja oczekiwałabym, że I prezes Sądu Najwyższego przeprosi sędziów Trybunału Konstytucyjnego za takie sformułowania - podkreśliła. Przyłębska zapewniła jednocześnie, że Trybunał nie działa ""z podpowiedzi jakiegokolwiek podmiotu"".",Julia Przyłębska,
https://wiadomosci.onet.pl/swiat/sedzia-malgorzata-gersdorf-mowila-o-sytuacji-polskiego-sadownictwa-w-bulgarii/r279tjr,Sędzia Małgorzata Gersdorf mówiła o sytuacji polskiego sądownictwa w Bułgarii,Pierwsza prezes Sądu Najwyższego Małgorzata Gersdorf przedstawiła w Sofii swoje stanowisko ws. sytuacji w polskim wymiarze sprawiedliwości. Sędzia przebywa w Bułgarii na zaproszenie przewodniczącego Naczelnego Sądu Kasacyjnego Łozana Panowa.,"Panow, który jest krytycznie nastawiony wobec bułgarskiego rządu i części sędziów, zorganizował z udziałem Gersdorf i prezesa Izby Cywilnej Sądu Najwyższego Dariusza Zawistowskiego dyskusję na temat ""Kiedy polski Sąd Najwyższy odmówił podporządkowania się politykom"". Zaprosił swoich kolegów do udziału w forum. Spotkanie odbyło się w Pałacu Sprawiedliwości w Sofii z udziałem kilkudziesięciu przedstawicieli sądownictwa, organizacji pozarządowych i dziennikarzy. Zainteresowanie, zwłaszcza prasy, było duże, gdyż o sytuacji w polskim sądownictwie w Bułgarii wiadomo niewiele, a jeśli pojawiają się jakieś informacje, to pochodzą ze źródeł unijnych i dotyczą toczących się procedur przeciw Polsce. - W państwach, które poparły zawieszenie członkostwa Polski w unijnej sieci Rad Sądowniczych, najwyraźniej podział władz nie jest formalnością, więc oceniły one adekwatnie niebezpieczeństwo rosnącego populizmu w Polsce, który jest nie tylko polskim fenomenem – stwierdził Panow na wstępie dyskusji. Przedstawił Małgorzatę Gersdorf jako prawnika, który odmawiając odejścia ze stanowiska, dał przykład, jak należy bronić niezawisłości sądownictwa i trójpodziału władz. Gersdorf przedstawiła sytuację w polskim wymiarze sprawiedliwości od grudnia 2015 roku do ostatniej opinii Trybunału Sprawiedliwości UE w sprawie Izby Dyscyplinarnej Sądu Najwyższego, przedstawionej w minionym tygodniu. - Niezależność sądu jest obroną obywateli, a nie sędziów – powiedziała. - To bardzo wzruszające, że ktoś chce mnie jeszcze wysłuchać – dodała. Gersdorf podkreśliła, że cieszyła się poparciem niezależnych mediów oraz części opinii publicznej, a polskie ""społeczeństwo mocno popiera"" sędziów broniących niezawisłości sądów. Podkreśliła, że ważne jest kontaktowanie się sędziów ze społeczeństwem i prawna edukacja obywateli, a przede wszystkim uzmysławianie im, co dla nich oznacza niezawisłość sądu. Rzecznik generalny TSUE Ewgeni Tanczew ogłosił w czwartek, że nowo utworzona w Polsce Izba Dyscyplinarna Sądu Najwyższego nie spełnia wymogów niezawisłości sędziowskiej ustanowionych prawem Unii. Rzecznik stwierdził też, że sposób powoływania członków Krajowej Rady Sądownictwa (KRS) ""ujawnia nieprawidłowości, które mogą zagrozić jej niezależności od organów ustawodawczych i wykonawczych"". Opinia rzecznika TSUE jest wstępem do wyroku w sprawie, jednak nie wiąże Trybunału Sprawiedliwości UE. Trybunał może się z nią zgodzić, co często się dzieje, ale też wydać zupełnie inny wyrok. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Prof. Małgorzata Gersdorf,
https://wiadomosci.onet.pl/kraj/rzecznik-rzadu-po-opinii-rzecznika-tsue-w-polsce-najwazniejsza-jest-konstytucja/eswlxht,Rzecznik rządu po opinii rzecznika TSUE: w Polsce najważniejsza jest konstytucja,"- Czekamy do jesieni, bierzmy pod uwagę hierarchię źródeł prawa, w Polsce najwyższym prawem jest konstytucja Rzeczpospolitej - powiedział Piotr Müller, pytany przez ""Rzeczpospolitą"" o to, czy rząd wypełni wyrok TSUE, jeśli będzie on zgodny z opinią wydaną przez rzecznika generalnego. Rzecznik krytycznie ocenił utworzenie Izby Dyscyplinarnej przy SN oraz sposób powołania nowej KRS.","- Bierzmy pod uwagę, że opinia rzecznika nie ma jeszcze charakteru wiążącego, więc czekamy na ewentualny wyrok Trybunały Sprawiedliwości - mówił rzecznik rządu w rozmowie z ""Rzeczpospolitą"". - Jeżeli ten wyrok szedłby zgodnie z tezami rzecznika, to byłby to wyrok dziwny, zaskakujący, ponieważ oznaczałoby to, że przytłaczająca większość państw UE w opinii rzecznika nie spełnia standardów, o których mówi w tezach swojego uzasadnienia - stwierdził. Pytany o to, czy rząd wykona wyrok TSUE, jeśli zapadnie jesienią przed wyborami, Müller odpowiedział: ""Jestem przekonany i cały czas to podkreślamy, że Izba Dyscyplinarna i wybór członków KRS-u spełnia wszelkie standardy praworządności, które są w UE. Byłoby to zaskakujące, ponieważ chociażby w Niemczech odpowiednik KRS-u, składa się właśnie przede wszystkim z polityków. U nas składa się z większości z sędziów, to jest zasadnicza różnica"". - Wszystko się odbyło zgodnie z konstytucją, przecież nasza ustawa zasadnicza pokazuje pewne ramy, a później ustawodawca wypełnia je w ramach możliwości ustawowych, to co pozwala konstytucja wypełnić. Byłaby pewnego rodzaju hipokryzja i podwójne standardy, na to się trudno zgodzić - stwierdza rzecznik rządu.",Piotr Müller,
https://wiadomosci.onet.pl/politico/rada-europy-gromi-polske-w-sprawie-reformy-sadownictwa-i-praw-kobiet/k6pe474,Rada Europy gromi Polskę w sprawie reformy sądownictwa i praw kobiet,"Rada Europy, organizacja zrzeszająca niemal wszystkie kraje kontynentu i zajmująca się głównie sprawami obrony praw człowieka, przyłączyła się do płynącej z Unii Europejskiej ostrej krytyki polskiego rządu w kwestii naruszeń rządów prawa, pisze Zosia Wanat z POLITICO.","Mijatović, komisarz ds. praw człowieka Rady Europy, stwierdziła w raporcie, że rząd powinien zapewnić polskim kobietom ""skuteczny dostęp"" do aborcji. Stwierdziła, że orzeczenia Europejskiego Trybunału Praw Człowieka w sprawie ograniczenia dostępu do legalnej aborcji ""nie są wykonywane"", a opóźnienie w dostępie do aborcji stanowi ""bardzo realne i poważne zagrożenie dla życia i zdrowia kobiet"". Obfitujący w ostre sformułowania raport to kolejna krytyczna wypowiedź w sprawie polskich reform sądowych w długotrwałej konfrontacji z Unią, a także w napięciach z sojusznikami, takimi jak Niemcy i Stany Zjednoczone. Reformy te ""wywarły istotny wpływ na funkcjonowanie i niezależność praktycznie wszystkich kluczowych elementów składowych krajowego systemu sądownictwa, zasadniczo wpływając na Trybunał Konstytucyjny, Krajową Radę Sądownictwa, Sąd Najwyższy, sądy powszechne, poszczególnych sędziów i prokuraturę"", stwierdza raport Mijatović. Rząd zareagował na jej raport 42-stronicową odpowiedzią, w której zaprzeczył, jakoby sądy w Polsce zostały upolitycznione, zaś jego system ""wyboru członków Krajowej Rady Sądownictwa nie narusza również jakichkolwiek standardów prawa europejskiego"". Mijatović napisała, że ""głęboko ubolewa"" nad tym, że rząd nie znalazł żadnego rozwiązania na przedłużający się impas w sprawie Trybunału Konstytucyjnego, który orzeka w sprawie konstytucyjności ustaw uchwalanych przez parlament. Bezpośrednio po objęciu władzy pod koniec 2015 r. nowe władze rozpoczęły walkę o Trybunał, który znajduje się obecnie pod kontrolą partii rządzącej. ""Niezależność i wiarygodność trybunału zostały poważnie narażone na szwank przez utrzymujące się kontrowersje związane z wyborem i statusem jego przewodniczącej oraz kilku nowych sędziów. Polskie władze powinny pilnie rozwiązać ten impas"", zarekomendowała komisarz Mijatović. W raporcie czytamy też, że Sąd Najwyższy i rzecznik praw obywatelskich przestali składać skargi konstytucyjne do Trybunału ""powołując się na brak zaufania"" do jego niezależności i bezstronności. Rząd twierdzi, że reformy były konieczne, aby uczynić system sądowniczy bardziej skutecznym i usunąć sędziów skażonych lojalnością wobec systemu komunistycznego sprzed 1989 roku. Krytycy twierdzą, że jest to działanie mające na celu objęcie sądów kontrolą partii rządzącej, a w sprawozdaniu odnotowano dane Komisji Europejskiej wskazujące, że zwiększyły się opóźnienia w rozpatrywaniu spraw. Mijatović przedstawiła więcej wątpliwości dotyczących systemu sądownictwa, twierdząc, że istnieją ""poważne obawy"" co do składu i niezawisłości nowej Krajowej Rady Sądownictwa (KRS), organu odpowiedzialnego za mianowanie nowych sędziów, który jest faktycznie nominowany przez polskie organy ustawodawcze i wykonawcze. Zdanie to jest to zbieżne z opinią wydaną w czwartek przez rzecznika generalnego Europejskiego Trybunału Sprawiedliwości, który stwierdził, że sposób powołania KRS ""ujawnia niedociągnięcia, które mogą zagrozić jego niezależności"". Mitajović zwróciła również uwagę, że wiele reform sądownictwa zostało przeprowadzonych przez parlament pospiesznie, bez przesłuchań w komisjach. Stwierdziła, że uderzyło ją ""konsekwentne stosowanie przyspieszonej procedury parlamentarnej (....), jeśli chodzi o zmianę ustawy dotyczącej Sądu Najwyższego"", przy czym ustawa była zmieniana osiem razy w ciągu ostatnich 14 miesięcy. Komisarz powiedziała również, że rząd nie zastosował się do wcześniejszych zaleceń Rady Europy dotyczących prokuratury, którą rząd PiS podporządkował potężnemu ministrowi sprawiedliwości Zbigniewowi Ziobro. ""Wręcz przeciwnie, kolejne zmiany legislacyjne jeszcze bardziej poszerzyły i tak już szerokie uprawnienia połączonych funkcji Ministra Sprawiedliwości i Prokuratora Generalnego"", napisała. Mijatović pisze również o ""masowych zwolnieniach"" i postępowaniach dyscyplinarnych w polskim sądownictwie, stwierdzając, że 21 procent prezesów sądów i wiceprezesów – łącznie 158 – zostało zwolnionych ""często faksem, e-mailem lub pismem podpisanym przez wiceministra sprawiedliwości, z prawie żadnym lub bez żadnego uzasadnienia"". Ziobro zdegradował również 113 prokuratorów najwyższego szczebla i zastąpił prawie wszystkich szefów prokuratur regionalnych i okręgowych. Polski rząd zignorował poprzednie raporty Rady Europy. Jednak trudniej będzie mu z Unią, która zwróciła się do Europejskiego Trybunału Sprawiedliwości, po tym jak wysiłki z udziałem Komisji i Parlamentu okazały się nieskuteczne. Niekorzystnych wyroków sądowych przybywa. Trybunał Sprawiedliwości niedawno orzekł, że ustawa zmieniająca wiek emerytalny sędziów Sądu Najwyższego narusza przepisy UE. W czwartek rzecznik generalny Trybunału Sprawiedliwości uznał sposób powołania Krajowej Rady Sądownictwa za wadliwy i jeśli Trybunał zastosuje się do jego argumentacji – ma to nastąpić w ciągu najbliższych trzech miesięcy – to może to zdyskwalifikować praktycznie całą rządowych reformę sądowniczą. Wynika to z faktu, że wielu sędziów mianowanych przez Radę miałoby wątpliwy status prawny. – Może być tak, że wystarczy tylko tę Krajową Radę Sądownictwa w przyszłości zmienić, ale co z tymi sędziami, którzy już są, nie wiem – powiedziała Małgorzata Gersdorf, prezes Sądu Najwyższego w polskim radiu RMF. Rząd szybko zareagował na opinię rzecznika, oskarżając go o przekroczenie kompetencji. – Wykluczam taką możliwość, że Trybunał Sprawiedliwości Unii Europejskiej podzieli opinię rzecznika – powiedział dziennikarzom Ziobro. – Jest wysoce niespójna, niekonsekwentna, wykracza poza traktaty unijne; sprowadza się do obrony patologii. Leszek Mazur, przewodniczący KRS, również odrzucił opinię rzecznika i wyraził wątpliwość czy Polska zastosuje się do niekorzystnego wyroku TSUE. – Powinniśmy się dobrze zastanowić nad tym, ponieważ to orzeczenie, jeśli byłoby zbieżne z opinią, będzie z pewnością wkraczało w kompetencje państw członkowskich – powiedział polskim mediom. Redakcja: Michał Broniatowski","Dunja Mijatović, komisarz ds praw człowieka Rady Europy",
https://wiadomosci.onet.pl/swiat/rzecznik-tsue-negatywnie-o-izbie-dyscyplinarnej-sn-i-nowej-krs/5g1wdb5,Rzecznik TSUE negatywnie o Izbie Dyscyplinarnej SN i nowej KRS,"- Nowo utworzona Izba Dyscyplinarna polskiego Sądu Najwyższego nie spełnia wymogów niezawisłości sędziowskiej ustanowionych prawem Unii - orzekł rzecznik generalny TSUE. Stwierdził też, że ""sposób powoływania członków KRS ujawnia nieprawidłowości, które mogą zagrozić jej niezależności od organów ustawodawczych i wykonawczych"".","""KRS jest organem, którego zadaniem jest stanie na straży niezależności sądów i niezawisłości sędziów w rozumieniu Konstytucji RP, a jej funkcje obejmują przeprowadzenie naboru sędziów rekomendowanych Prezydentowi RP do powołania, w związku z czym aby należycie wykonywać swoje zadania, musi być ona wolna od wpływów organów ustawodawczych i wykonawczych"" - czytamy w opinii. Zdaniem rzecznika sposób powoływania członków KRS wiąże się z wpływem organów ustawodawczych na KRS. ""Nie można wykluczyć, że Sejm wybierze kandydatów, którzy nie mają wsparcia lub mają niewielkie wsparcie ze strony sędziów, skutkiem czego opinia środowiska sędziowskiego może mieć niewystarczającą wagę w procesie wyboru członków KRS. Niezależnie od celu wzmocnienia legitymacji demokratycznej i reprezentatywności KRS, uregulowanie to jest w stanie niekorzystnie wpływać na niezależność KRS"" - stwierdza. Rzecznik zwraca też uwagę na fakt przedwczesnego skrócenia dotychczasowych członków KRS. ""Można uznać, że niezwłoczne zastąpienie dotychczasowych członków KRS powiązane z nowym systemem powoływania KRS w jeszcze większym stopniu osłabia niezależność KRS względem organów ustawodawczych i wykonawczych"" - dodaje. Opinia rzecznika TSUE jest wstępem do wyroku w sprawie. Trybunał może się z nią zgodzić, co zazwyczaj się dzieje, ale też wydać zupełnie inny wyrok, który spodziewany jest po wakacjach. W grudniu 2017 roku Sejm uchwalił nowelizację ustawy o KRS, która wprowadziła wybór przez Sejm 15 członków KRS - sędziów - na czteroletnią kadencję (poprzednio wybierały ich środowiska sędziowskie). Zgodnie z nowelą każdy klub poselski ma wskazać nie więcej niż dziewięciu możliwych kandydatów. Izba ma ich wybierać co do zasady większością 3/5 głosów, głosując na ustaloną przez sejmową komisję listę 15 kandydatów, na której musi być co najmniej jeden kandydat wskazany przez każdy klub. W przypadku niemożności wyboru większością trzech piątych głosowano by na tę samą listę, ale o wyborze decydowałaby bezwzględna większość głosów. Pytania prejudycjalne Sądu Najwyższego, które są powodem rozprawy, dotyczą m.in. tego, czy po przeprowadzonych reformach KRS jest w stanie stać na straży niezależności sądów i niezawisłości sędziów w Polsce. 19 września ub.r. trzy pytania zadano w ramach sporów toczących się między sędziami SN Andrzejem Siuchnińskim i Krzysztofem Cesarzem a SN ""w przedmiocie żądania ustalenia, że ich stosunek służbowy jako sędziów tego sądu nie przekształcił się w stosunek służbowy sędziów w stanie spoczynku"".",TSUE,
https://wiadomosci.onet.pl/kraj/ziobro-chce-kasacji-wyroku-dla-wroclawskiego-bombera-wniosek-do-sadu-najwyzszego/w93fw1q,Zbigniew Ziobro chce kasacji wyroku wrocławskiego bombera,"Prokurator generalny Zbigniew Ziobro skierował do Sądu Najwyższego kasację od wyroku ws. 25-letniego Pawła R., który w maju 2016 roku podłożył bombę we wrocławskim autobusie. W kwietniu 2018 r. Sąd Apelacyjny we Wrocławiu prawomocnie skazał mężczyznę na 15 lat pozbawienia wolności. W ocenie Zbigniewa Ziobry kara wymierzona bomberowi jest rażąco niewspółmierna do czynu.","25-letni Paweł R., były student trzeciego roku wydziału chemicznego na Politechnice Wrocławskiej, był oskarżony o czyny o charakterze terrorystycznym. Usłyszał zarzut usiłowania zabójstwa wielu osób przy użyciu materiałów wybuchowych oraz zarzut usiłowania wymuszenia rozbójniczego. Za podłożenie bomby we wrocławskim autobusie, w listopadzie 2017 r. Sąd Okręgowy we Wrocławiu skazał mężczyznę na 20 lat pozbawienia wolności. W kwietniu 2018 r. Sąd Apelacyjny we Wrocławiu obniżył R. karę do 15 więzienia. W imieniu Zbigniewa Ziobry wniosek o kasację złożył zastępca prokuratora generalnego Robert Hernand. Jego zdaniem kara 15 lat więzienia dla bombera jest rażąco niewspółmierna do czynu, za który odpowiadał. ""Wyrok wydano z uwzględnieniem okoliczności przemawiających tylko na korzyść oskarżonego, a z pominięciem okoliczności niekorzystnych"" – można przeczytać w komunikacie Prokuratury Generalnej. Prokurator generalny chce uchylenia wyroku i ponownego rozpoznania sprawy przez Sąd Apelacyjny we Wrocławiu. Decyzję, czy tak się stanie, podejmie Sąd Najwyższy. Do wybuchu w centrum Wrocławia w pobliżu skrzyżowania Kościuszki i Dworcowej doszło 19 maja 2016 roku, tuż przed godziną 14. Podejrzany pakunek, garnek z saletrą i gwoździami, znajdował się w autobusie linii 145. Ładunek był wyposażony w zapalnik czasowy. Gdy jedna z pasażerek zgłosiła to kierowcy, ten zatrzymał się na najbliższym przystanku i wyniósł pojemnik na zewnątrz. Gdy wracał doszło do eksplozji. W wyniku wybuchu ranna została 82-letnia kobieta, która znajdowała się w pobliżu przystanku. Zdaniem biegłych kobieta może odczuwać skutki tego zdarzenia do końca życia. Gdyby eksplozja nastąpiła w autobusie, mogło dojść do tragedii. Przed podłożeniem ładunku w autobusie, Paweł R. dzwonił na służby alarmowe i żądał 120 kilogramów złota. Groził, że jeśli jego żądanie nie zostanie spełnione, w mieście zaczną wybuchać bomby. W trakcie procesu przed Sądem Okręgowym we Wrocławiu, oskarżony przekonywał, że nie chciał nikogo zabić, a jedynie przestraszyć. – Przepraszam wszystkich, których naraziłem na niebezpieczeństwo. Bardzo proszę o przebaczenie. Nigdy nikogo nie skrzywdziłem i nie skrzywdzę. Nie jestem typem przestępcy – mówił Paweł R. Sędzia Sądu Apelacyjnego uznał, że Paweł R. nie miał zamiaru zabicia wielu osób, choć zdawał sobie sprawę, jakie mogą być skutki jego działań.",Zbigniew Ziobro,
https://wiadomosci.onet.pl/kraj/wybory-do-parlamentu-europejskiego-52-protesty-wyborcze-wplynely-do-sadu-najwyzszego/25fqpd3,Wybory do Parlamentu Europejskiego. 52 protesty wyborcze wpłynęły do Sądu Najwyższego,52 protesty przeciwko ważności wyborów do Parlamentu Europejskiego wpłynęły do SN do dzisiejszego popołudnia - poinformował zespół prasowy SN. Dwa dotyczyły podejrzeń co do nieprawidłowości w liczeniu głosów w komisjach.,"- Najwięcej, bo 19 protestów, wpłynęło z okręgu wyborczego nr 4 - Warszawa i przyległe powiaty - zaś pięć protestów z okręgu wyborczego nr 13 - woj. lubuskie i woj. zachodniopomorskie - powiedział Krzysztof Michałowski z zespołu prasowego SN. Michałowski odnosząc się do treści protestów poinformował, że dwa spośród nich dotyczyły podejrzeń co do nieprawidłowości w liczeniu głosów w obwodowych komisjach wyborczych; wyborcy w tych protestach wskazali, że oddali swoje głosy na określonych kandydatów, a w protokole, przy nazwisku tych kandydatów, widniało zero głosów. - W innym proteście wskazano, że jeden z lokali wyborczych, który znajdował się na terenie szpitala, nie był otwarty przez cały czas trwania wyborów, pozostawał zamknięty od godz. 14 do 20.30 - zaznaczył Michałowski. Kolejne z protestów dotyczą np. nieprawidłowości w spisach wyborców. Jak przypomniał Michałowski, protesty przeciwko ważności wyborów do PE wnosiło się na piśmie do Sądu Najwyższego w terminie siedmiu dni od dnia ogłoszenia wyników wyborów przez Państwową Komisję Wyborczą w Dzienniku Ustaw RP. - Ostatnim dniem, w którym można było złożyć protest przeciwko ważności tegorocznych wyborów do Parlamentu Europejskiego był wtorek, 4 czerwca. Nadanie w tym terminie protestu na Poczcie Polskiej jest równoznaczne z wniesieniem go do SN - dodał. Część protestów w kolejnych dniach spływała do SN drogą pocztową. Rozpatrywanie protestów wyborczych należy do kompetencji Izby Kontroli Nadzwyczajnej i Spraw Publicznych SN. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Sąd Najwyższy,
https://wiadomosci.onet.pl/kraj/prof-wojciech-sadurski-kontra-sedzia-jan-majchrowski-ws-dyscyplinarki/ebnld3k,Sadurski kontra Majchrowski. Oświadczenie rzecznika dyscyplinarnego UW,"Wyjaśniam, że na Uniwersytecie Warszawskim nigdy nie wszczynałem żadnego postępowania wyjaśniającego czy dyscyplinarnego w sprawie dr. hab. Jana Majchrowskiego prof. UW, podobnie jak nigdy na Uniwersytecie Warszawskim nie wszczynałem żadnego postępowania wyjaśniającego czy dyscyplinarnego w sprawie profesora Wojciecha Sadurskiego - pisze w oświadczeniu dr hab. Jarosław Utrat-Milecki, rzecznik dyscyplinarny dla nauczycieli akademickich UW.","Przypomnijmy, że sprawę konfliktu pracowników UW - dr hab. Jerzego Majchrowskiego (który kieruje Izbą Dyscyplinarną Sądu Najwyższego) i prof. Wojciecha Sadurskiego nagłośniło w listopadzie ub. r. radio RMF. W odpowiedzi na publikację Onetu, swoje oświadczenie wydał rzecznik dyscyplinarny dla nauczycieli akademickich UW. Czytamy w nim m.in., że w dniu 3 listopada 2019 r. wpłynęło do pani prorektor profesor Jolanty Choińskiej-Miki pismo od profesora Wojciecha Sadurskiego z żądaniem wszczęcia postępowania dyscyplinarnego w sprawie dr. hab. Jana Majchrowskiego, prof. UW. ""Podobnej treści wniosek został skierowany do rektora przez prof. dr. hab. Marka Wąsowicza. W tym samym czasie do rektora UW wpłynął też wniosek profesora Jana Majchrowskiego o wszczęcie postępowania dyscyplinarnego w sprawie profesora Wojciecha Sadurskiego. Rektor uznał, że zawiadomienia wzajemne, których ta sprawa dotyczy, nadają się typowo do postępowania mediacyjnego, uzyskaliśmy wstępną zgodę profesorów na ewentualne prowadzenie postępowania mediacyjnego"" - pisze dalej rzecznik i zapewnia, że żadne postępowanie dyscyplinarne nie było prowadzone. Całą treść oświadczenia publikujemy poniżej: Wyjaśniam, że na Uniwersytecie Warszawskim nigdy nie wszczynałem żadnego postępowania wyjaśniającego czy dyscyplinarnego w sprawie dr. hab. Jana Majchrowskiego prof. UW, podobnie jak nigdy na Uniwersytecie Warszawskim nie wszczynałem żadnego postępowania wyjaśniającego czy dyscyplinarnego w sprawie profesora Wojciecha Sadurskiego. Wyjaśniam, że w dniu 3 listopada 2019 r. wpłynęło do pani prorektor profesor Jolanty Choińskiej-Miki pismo od profesora Wojciecha Sadurskiego z żądaniem wszczęcia postępowania dyscyplinarnego w sprawie dr. hab. Jana Majchrowskiego, prof. UW. Podobnej treści wniosek został skierowany do rektora przez prof. dr. hab. Marka Wąsowicza. W tym samym czasie do rektora UW wpłynął też wniosek profesora Jana Majchrowskiego o wszczęcie postępowania dyscyplinarnego w sprawie profesora Wojciecha Sadurskiego. Rektor uznał, że zawiadomienia wzajemne, których ta sprawa dotyczy, nadają się typowo do postępowania mediacyjnego, uzyskaliśmy wstępną zgodę profesorów na ewentualne prowadzenie postępowania mediacyjnego. Wyjaśniam, że po przekazaniu mi w dniu 8 kwietnia 2019 r. przez prof. dr. hab. Piotra Girdwoynia jako pełnomocnika profesora Wojciecha Sadurskiego, że jego klient profesor Sadurski ostatecznie nie jest zainteresowany udziałem w mediacji w sprawie wzajemnych zawiadomień, w dniu 8 kwietnia 2019 r. wydałem decyzję o odmowie wszczęcia postępowania wyjaśniającego w sprawie dr. hab. Jana Majchrowskiego, prof. UW. Postanowienie to zostało w kwietniu br. zatwierdzone przez rektora i stało się prawomocne, to znaczy, że nie przysługiwało na nie zażalenie. Wyjaśniam jednocześnie, że tego samego dnia 8 kwietnia 2019 r. wydałem postanowienie o odmowie wszczęcia postanowienia wyjaśniającego z zawiadomienia profesora Jana Majchrowskiego w sprawie prof. dr. hab. Wojciecha Sadurskiego. Postanowienie to zostało w kwietniu br. zatwierdzone przez rektora i stało się prawomocne, to znaczy, że nie przysługiwało na nie zażalenie. Do obu profesorów wysłano na początku maja br. postanowienia o odmowie wszczęcia w ich sprawie postępowań, a w dniu 3 czerwca br. wysłane zostały do obu Profesorów postanowienia o odmowie wszczęcia postępowań z ich wzajemnych zawiadomień. Rzecznik dyscyplinarny dla nauczycieli akademickich Dr hab. Jarosław Utrat-Milecki, prof. UW Sędzia Jan Majchrowski stracił na Uniwersytecie Warszawskim funkcję tutora jednego ze studentów w Kolegium Międzyobszarowych Indywidualnych Studiów Humanistycznych i Społecznych (MISH) UW po wpisie na planie zajęć jednego z nich. Napisał na nim - zaznaczając nazwisko prof. Wojciecha Sadurskiego: ""Ten wykładowca nie odpowiada poziomowi, który uważam za właściwy i odpowiedni dla profesora UW. W związku z tym nie akceptuję tego planu"". ""Skoro pracodawca dr hab. J. Majchrowskiego wszczął oficjalnie przeciw niemu sprawę dyscyplinarną, to rozumiem, że Majchrowski zawiesi swe członkostwo w Izbie Dyscyplinarnej SN do czasu ostatecznej decyzji w jego sprawie. Tak postąpiłby każdy człowiek honoru"" – napisał wtedy na Twitterze prof. Sadurski. Reakcją Majchrowskiego był wniosek o dyscyplinarkę dla prof. Sadurskiego złożony do rektora Uniwersytetu Warszawskiego. Dziś sędzia SN dementuje, jakoby proces dyscyplinarny toczył się przeciwko niemu. 28 maja sędzia Sądu Najwyższego dr hab. Jan Majchrowski wydał oświadczenie ""w sprawie rzekomego postępowania dyscyplinarnego"", na którego temat pojawiają się ""liczne informacje w różnych środków masowego przekazu, organizacji i osób fizycznych"". Sędzia napisał w nim, że wobec niego ""w ciągu 29 lat pracy nigdy nie toczyło się - i nie toczy się także obecnie - żadne postępowanie dyscyplinarne na Uniwersytecie Warszawskim, ani nawet postępowanie wyjaśniające. Podawanie lub przekazywanie takiej informacji wprowadza w błąd opinię publiczną"". Oświadczenie dr hab. Jana Majchrowskiego, profesora UW z dnia 28 maja zatytułowane „Oświadczenie SSN Jana Majchrowskiego w sprawie rzekomego postępowania dyscyplinarnego”, zawiera nieprawdy, które wymagają sprostowania - stwierdza kategorycznie prof. Sadurski i przedstawia swoje argumenty. Jego zdaniem, z postanowienia Rzecznika UW dr hab. Jarosława Utrat-Mileckiego wynika, że decyzja Rzecznika dotyczy tylko jednego postępowania, a mianowicie postępowania dyscyplinarnego przeciwko mnie z zawiadomienia dr hab. Jana Majchrowskiego. ""Stwierdzenie Jana Majchrowskiego w Oświadczeniu z 28 maja 2019 błędnie sugeruje, że dotyczy to Postanowienie dwóch postępowań. ""Jest to nieprawda: nigdy nie składałem ani nie zamierzałem składać żadnego zawiadomienia ani wniosku dotyczącego J Majchrowskiego. Wiem natomiast, że Dyrektor Międzyobszarowych Indywidualnych Studiów Humanistycznych i Społecznych (MISH) na UW, prof. dr hab. Marek Wąsowicz, złożył wniosek o charakterze dyscyplinarnym, dotyczący Jana Majchrowskiego, w związku z jego znieważającym mnie wpisem na dokumencie studenckim"" - dementuje prof. Sadurski. ""Postanowienie Rzecznika dotyczyło wyłącznie wniosku dyscyplinarnego, jaki skierował przeciwko mnie Jan Majchrowski. Ponieważ Rzecznik postanowił tej sprawie odmówić dalszego postępowania, wynika stąd, że wniosek Majchrowskiego przeciwko mnie okazał się nieskuteczny. W tym sensie prawidłowe było moje publiczne określenie w języku nie-prawniczym, że z Janem Majchrowskim „wygrałem” w sprawie, zainicjowanej jego wnioskiem"" - tłumaczy dalej profesor Uniwersytetu w Sydney oraz Uniwersytetu Warszawskiego. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Prof. Wojciech Sadurski i dr hab. Jan Majchrowski,
https://wiadomosci.onet.pl/kraj/prof-wojciech-sadurski-kontra-sedzia-jan-majchrowski-ws-dyscyplinarki/jvj6fn5,"Sadurski kontra Majchrowski. Sędzia SN zaprzecza ws. dyscyplinarki, profesor odpowiada","„Oświadczenie SSN Jana Majchrowskiego w sprawie rzekomego postępowania dyscyplinarnego” zawiera nieprawdy, które wymagają sprostowania - uważa prof. Wojciech Sadurski. Sędzia Majchrowski zaprzeczył dwa dni temu, jakoby wobec niego ""toczyło się jakiekolwiek postępowanie dyscyplinarne na Uniwersytecie Warszawskim, ani nawet postępowanie wyjaśniające"". Konflikt pracowników UW trwa co najmniej od listopada ub. r.","Przypomnijmy, że sprawę konfliktu pracowników UW - dr hab. Jerzego Majchrowskiego (który kieruje Izbą Dyscyplinarną Sądu Najwyższego) i prof. Wojciecha Sadurskiego nagłośniło w listopadzie ub. r. radio RMF. Sędzia Jan Majchrowski stracił na Uniwersytecie Warszawskim funkcję tutora jednego ze studentów w Kolegium Międzyobszarowych Indywidualnych Studiów Humanistycznych i Społecznych (MISH) UW po wpisie na planie zajęć jednego z nich. Napisał na nim - zaznaczając nazwisko prof. Wojciecha Sadurskiego: ""Ten wykładowca nie odpowiada poziomowi, który uważam za właściwy i odpowiedni dla profesora UW. W związku z tym nie akceptuję tego planu"". ""Skoro pracodawca dr hab. J. Majchrowskiego wszczął oficjalnie przeciw niemu sprawę dyscyplinarną, to rozumiem, że Majchrowski zawiesi swe członkostwo w Izbie Dyscyplinarnej SN do czasu ostatecznej decyzji w jego sprawie. Tak postąpiłby każdy człowiek honoru"" – napisał wtedy na Twitterze prof. Sadurski. Reakcją Majchrowskiego był wniosek o dyscyplinarkę dla prof. Sadurskiego złożony do rektora Uniwersytetu Warszawskiego. Dziś sędzia SN dementuje, jakoby proces dyscyplinarny toczył się przeciwko niemu. 28 maja sędzia Sądu Najwyższego dr hab. Jan Majchrowski wydał oświadczenie ""w sprawie rzekomego postępowania dyscyplinarnego"", na którego temat pojawiają się ""liczne informacje w różnych środków masowego przekazu, organizacji i osób fizycznych"". Sędzia napisał w nim, że wobec niego ""w ciągu 29 lat pracy nigdy nie toczyło się - i nie toczy się także obecnie - żadne postępowanie dyscyplinarne na Uniwersytecie Warszawskim, ani nawet postępowanie wyjaśniające. Podawanie lub przekazywanie takiej informacji wprowadza w błąd opinię publiczną"". Całą treść oświadczenia publikujemy poniżej: Oświadczenie SSN Jana Majchrowskiego ws. rzekomego postępowania dyscyplinarnego Wobec licznych informacji różnych środków masowego przekazu, organizacji i osób fizycznych oraz powtarzających się wypowiedzi wskazujących, że wobec sędziego Sądu Najwyższego w Izbie Dyscyplinarnej i jednocześnie profesora Uniwersytetu Warszawskiego Jana Majchrowskiego toczy się - lub ma się toczyć - postępowanie dyscyplinarne na UW („Dyscyplinarka dla nowego prezesa jednej z Izb SN”, „Szef Izby Dyscyplinarnej może mieć dyscyplinarkę na uczelni”, „…grozi dyscyplinarka”, „…może z hukiem wylecieć z Uniwersytetu” etc.), oświadczam: 1. W listopadzie 2018 r. wpłynęły do Rektora UW dwa wnioski o wszczęcie postępowania dyscyplinarnego przeciwko mnie skierowane przez pracowników UW: Marka Wąsowicza i Wojciecha Sadurskiego - złożone na skutek mojej negatywnej oceny dot. zachowań tego ostatniego w kontekście prowadzonych przez niego zajęć na UW na temat m.in. praw człowieka - które to wnioski zbiegły się z moim wnioskiem do Rektora UW o pociągnięcie Wojciecha Sadurskiego do odpowiedzialności dyscyplinarnej z powodu określonych jego zachowań. 2. Ostatecznym postanowieniem, Rzecznik Dyscyplinarny UW odmówił wszczęcia postępowania wyjaśniającego (które poprzedza postępowanie dyscyplinarne) dot. mojej osoby. Trudno uznać więc za zgodne ze stanem faktycznym publiczne komunikowanie przez Wojciecha Sadurskiego, iż „wygrał na UW z dr hab. Janem Majchrowskim”. 3. Tym samym, wobec mojej osoby w ciągu 29 lat pracy nigdy nie toczyło się - i nie toczy się także obecnie - żadne postępowanie dyscyplinarne na Uniwersytecie Warszawskim, ani nawet postępowanie wyjaśniające. Podawanie lub przekazywanie takiej informacji wprowadza w błąd opinię publiczną. Oświadczenie dr hab. Jana Majchrowskiego, profesora UW z dnia 28 maja zatytułowane „Oświadczenie SSN Jana Majchrowskiego w sprawie rzekomego postępowania dyscyplinarnego”, zawiera nieprawdy, które wymagają sprostowania - stwierdza kategorycznie prof. Sadurski i przedstawia swoje argumenty. Jego zdaniem, z postanowienia Rzecznika UW dr hab. Jarosława Utrat-Mileckiego wynika, że decyzja Rzecznika dotyczy tylko jednego postępowania, a mianowicie postępowania dyscyplinarnego przeciwko mnie z zawiadomienia dr hab. Jana Majchrowskiego. ""Stwierdzenie Jana Majchrowskiego w Oświadczeniu z 28 maja 2019 błędnie sugeruje, że dotyczy to Postanowienie dwóch postępowań. ""Jest to nieprawda: nigdy nie składałem ani nie zamierzałem składać żadnego zawiadomienia ani wniosku dotyczącego J Majchrowskiego. Wiem natomiast, że Dyrektor Międzyobszarowych Indywidualnych Studiów Humanistycznych i Społecznych (MISH) na UW, prof. dr hab. Marek Wąsowicz, złożył wniosek o charakterze dyscyplinarnym, dotyczący Jana Majchrowskiego, w związku z jego znieważającym mnie wpisem na dokumencie studenckim"" - dementuje prof. Sadurski. ""Postanowienie Rzecznika dotyczyło wyłącznie wniosku dyscyplinarnego, jaki skierował przeciwko mnie Jan Majchrowski. Ponieważ Rzecznik postanowił tej sprawie odmówić dalszego postępowania, wynika stąd, że wniosek Majchrowskiego przeciwko mnie okazał się nieskuteczny. W tym sensie prawidłowe było moje publiczne określenie w języku nie-prawniczym, że z Janem Majchrowskim „wygrałem” w sprawie, zainicjowanej jego wnioskiem"" - tłumaczy dalej profesor Uniwersytetu w Sydney oraz Uniwersytetu Warszawskiego. Całą treść oświadczenia publikujemy poniżej: Oświadczenie Prof. Wojciech Sadurskiego w sprawie Postanowienia Rzecznika Dyscyplinarnego UW w sprawie z zawiadomienia dr hab. Jana Majchrowskiego, prof. UW Oświadczenie dr hab. Jana Majchrowskiego, profesora UW z dnia 28 maja zatytułowane „Oświadczenie SSN Jana Majchrowskiego w sprawie rzekomego postępowania dyscyplinarnego”, zawiera nieprawdy, które wymagają sprostowania. Pełny tekst Postanowienia Rzecznika Dyscyplinarnego dla Nauczycieli Akademickich UW, dr hab. Jarosława Utrat-Mileckiego, prof. UW, z dnia 11 kwietnia 2019 brzmi: „Na podstawie par. 7 pkt 2 ustęp 1 w związku z par. 7 pkt 1 rozporządzenia Ministra Nauki i Szkolnictwa Wyższego z dnia 25 września 2018 r. (Dz. U. poz. 1843, dalej jako Rozporządzenie) odmawiam w związku ze stwierdzeniem negatywnej przesłanki procesowej z art. 17 par. 1 pkt 3 kodeksu postępowania karnego [Dz.U. z 1997, nr 88 poz. 553 ze zm.] wszczęcia postępowania wyjaśniającego w sprawie prof. dr hab. Wojciech Sadurskiego z zawiadomienia dr hab. Jana Majchrowskiego, prof. UW, które dotyczyło podejrzenia dopuszczenia się przez prof. Wojciecha Sadurskiego czynów uchybiającego [sic] godności nauczyciela akademickiego polegającego na zamieszczaniu obraźliwych wpisów w internecie na forum publicznym, w tym szczególnie obraźliwego wprost ad personam wpisu na temat prof. [sic] Majchrowskiego z dnia pierwszego września 2019 r.”. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Prof. Wojciech Sadurski i dr hab. Jan Majchrowski,
https://wiadomosci.onet.pl/kraj/izba-cywilna-sn-zadala-pytanie-tsue-na-kanwie-sprawy-sedziego-zurka/yhxtn7p,Izba Cywilna SN zadała pytanie TSUE na kanwie sprawy sędziego Żurka,Izba Cywilna Sądu Najwyższego zdecydowała o skierowaniu pytania do Trybunału Sprawiedliwości UE na kanwie sprawy krakowskiego sędziego Waldemara Żurka; pytanie dotyczy procedury powoływania nowych sędziów Sądu Najwyższego.,"Izba Cywilna SN w składzie siedmiorga sędziów rozpoznała zagadnienie prawne przedstawione w marcu br. przez troje sędziów tej Izby. Zagadnienie odnosiło się do kwestii, czy postanowienie Izby Kontroli Nadzwyczajnej SN o odrzuceniu odwołania sędziego Żurka od uchwały Krajowej Rady Sądownictwa, jest ważne i obowiązujące. Izba Kontroli Nadzwyczajnej 8 marca br. w jednoosobowym składzie, w którym zasiadał sędzia Aleksander Stępkowski, postanowiła o odrzuceniu odwołania sędziego Żurka. Jednak wcześniej sędzia Żurek wnioskował o wyłączenie ze swej sprawy wszystkich sędziów Izby Kontroli Nadzwyczajnej SN. Jego pełnomocnicy wskazywali, że ""istnieje ryzyko"", iż cały konkurs dotyczący wyboru sędziów SN przeprowadzony w zeszłym roku przez nową KRS ""był nieważny z mocy konstytucji"". Sprawą wniosku o wyłączenie sędziów zajmowała się Izba Cywilna, a problem trafił do składu siedmiorga sędziów tej Izby. We wtorek tych siedmioro sędziów uznało, że trzeba zadać pytanie w tej sprawie do TSUE. Jak mówił w uzasadnieniu postanowienia SN sędzia Karol Weitz, w ocenie składu zadającego pytanie ""doszło do rażącego naruszenia prawa polskiego, jeśli chodzi o system powoływania sędziów"" do SN i problem dotyczy 37 sędziów. - SN miał na uwadze, że było to również naruszenie intencjonalne wpisujące się w działania władzy ustawodawczej, które począwszy od wszczęcia procedury nominacyjnej, zmierzały do tego, aby ograniczyć możliwość kontroli sądowej uchwał KRS z wnioskami o powołanie sędziów do SN - podkreślił sędzia Weitz. Jak dodał sędzia Weitz, TSUE ""może przesądzić, czy w zaistniałej sytuacji sąd, w którego skład wchodzi osoba w takich okolicznościach powołana na urząd sędziego SN, pozostaje sądem niezawisłym i bezstronnym"".",Sąd Najwyższy,
https://wiadomosci.onet.pl/kraj/sad-najwyzszy-sedzia-ktory-porownal-jaroslawa-kaczynskiego-do-hitlera-z-upomnieniem/04vzgfx,"Sąd Najwyższy: sędzia, który porównał Jarosława Kaczyńskiego do Hitlera z upomnieniem","Sędzia Cezary Skwara, który porównał na Twitterze prezesa PiS Jarosława Kaczyńskiego do Adolfa Hitlera został ostatecznie ukarany dziś przez Izbę Dyscyplinarna SN upomnieniem. Izba postanowiła utrzymać w mocy wyrok sądu I instancji.","Tym samym Sąd Najwyższy rozpatrzył odwołania od orzeczenia sądu niższej instancji złożone przez: Prokuratora Generalnego, który zażądał kary nagany oraz samego obwinionego domagającego się uniewinnienia. W uzasadnieniu postanowienia Izby Dyscyplinarnej sędzia Paweł Czubik podkreślił, ""kara upomnienia jest adekwatną, współmierną oraz wystarczająco dolegliwą. Sąd uznał, że działanie i czyn został popełniony przez sędziego umyślnie. Natomiast skutki podjętego działania przez sędziego Skwarę miały - według SN - charakter nieumyślny, co do społecznego oddziaływania"". - Bowiem nadawca nie jest w stanie przewidzieć, jak zostanie jego komunikat zostanie odebrany, a przez to jakie wywoła skutki w przestrzeni publicznej - zaznaczył sędzia Czubik. Izba Dyscyplinarna zauważyła przy tym, że już po umieszczeniu kontrowersyjnego wpisu na Twitterze sędzia Skwara zachował się ""modelowo"". - Usunął wpis, przeprosił, wyjaśnił, że komentarz nie jest stanowiskiem Stowarzyszenia Sędziów Polskich ""Iustitia"", tylko jego prywatnym zdaniem. Zrezygnował z funkcji członka zarządu warszawskiego oddziału ""Iustitii"" i z członka stowarzyszenia"" - zaznaczył sąd. ""Jednak stopień społecznej szkodliwości czynu obwinionego był większy niż znikomy. Obwiniony naruszył dobra o dużym znaczeniu, godność sędziego oraz prestiż polskiego sądownictwa (...) nierozważnie narażając na szwank wizerunek sędziów, jako zaangażowany po jednej ze stron sporu politycznego"" - wskazano w uzasadnieniu. Rozprawa w tej sprawie odbyła się przed Izbą Dyscyplinarną we wtorek. Obrońca sędziego Skwary złożył wówczas wniosek dowodowy o uzyskanie informacji od administratora Twittera uwzgledniającej liczbę odsłon postu obwinionego sędziego. Sąd nie uwzględnił jednak tego wniosku. Sprawa dotyczy komentarza sędziego Skwary z września 2016 r. do wypowiedzi posła PiS Marka Suskiego, który powiedział, że Jarosław Kaczyński nie ożenił się, ""bo służył Polsce i nie chciał unieszczęśliwiać jakiejś kobiety, którą by pozostawiał służąc Polsce"". W reakcji sędzia Skwara, na Twitterze warszawskiego oddziału Stowarzyszenia Sędziów ""Iustitia"", zamieścił post: ""Niczym Fuehrer. Też wszystko poświęcił dla narodu. Ein Volk, ein Reich, ein Fuehrer. To nawet nie jest już zabawne"". Wpis sędziego wzbudził krytykę, po czym został usunięty. Skwara zrezygnował z funkcji członka zarządu warszawskiego oddziału ""Iustitii"". Oświadczył, że był to ""wyłącznie komentarz do wypowiedzi polityka, a nie ocena pana Jarosław Kaczyńskiego"". Przeprosił wszystkich, którzy poczuli się urażeni oraz sędziów, których w ten sposób naraził na krytykę, zaznaczając, że jego wpis zinterpretowano niezgodnie z jego intencją. Zastępca Rzecznika Dyscyplinarnego w Sądzie Apelacyjnym w Warszawie wystąpił z wnioskiem do sądu dyscyplinarnego wobec Skwary. Uzasadnił to tym, że jego zachowanie przyniosło ujmę godności sędziego i naruszało powagę stanowiska sędziowskiego. W lipcu 2017 r. Sąd Apelacyjny w Lublinie umorzył postępowanie wobec sędziego Skwary. Jeszcze w 2017 r. Sąd Najwyższy - Sąd Dyscyplinarny zdecydował, że sprawa dyscyplinarna sędziego Skwary zostanie ponownie zbadana. SN uznał wtedy, że nieprawidłowo uznano przy wyroku umarzającym niską społeczną szkodliwość czynu. Ostatecznie sąd apelacyjny w marcu ub.r. ukarał sędziego skwarę upomnieniem. Według sądu zachowanie sędziego spowodowało uchybienie godności jego urzędu. Odwołania od wyroku do Izby Dyscyplinarnej złożyli Prokurator Generalny o sam sędzia Skwara.",Sąd Najwyższy,
https://wiadomosci.onet.pl/kraj/zbigniew-ziobro-przesuniecie-na-czerwiec-wyroku-tsue-dot-pytan-sn-dobrym-rozwiazaniem/0e6t9mm,Zbigniew Ziobro: przesunięcie na czerwiec wyroku TSUE dot. pytań SN - dobrym rozwiązaniem,"Decyzja TSUE o przesunięciu terminu wydania wyroku dotyczącego pytań prejudycjalnych Sądu Najwyższego w sprawie KRS na czerwiec, a więc po wyborach do Europarlamentu, jest dobrym rozwiązaniem - ocenił wczoraj minister sprawiedliwości, prokurator generalny Zbigniew Ziobro.","Podczas wczorajszej dodatkowej rozprawy w sprawie pytań prejudycjalnych Sądu Najwyższego w Trybunale Sprawiedliwości Unii Europejskiej w Luksemburgu TSUE przełożył datę wydania opinii przez swojego rzecznika generalnego z 23 maja na 27 czerwca. Ziobro pytany decyzję TSUE w TVP Info powiedział, że poprzednia - majowa data - musiała skłaniać do pytania, czy w tym orzeczeniu nie chodzi o politykę. W niedzielę 26 maja w Polsce odbędą się wybory do Parlamentu Europejskiego. - Myślę, że dobrze, dlatego że poprzednia data, która zbiegała się z niemal z końcem kampanii wyborczej do Parlamentu Europejskiego, jako żywo musiała skłaniać każdego myślącego do pytania, czy tu nie chodzi o politykę - podkreślił Ziobro. - Nie o sądy, a o zmianę władzy w Polsce - dodał minister. Ziobro, jak podkreślił, ufa, iż tą decyzją Trybunał i Rzecznik Generalny TSUE ""wyjdą poza interesy polityczne"". Według niego sędziowie Trybunału zobaczyli też podczas rozprawy ""bardzo ciekawe argumenty, które podnosili polscy sędziowie, przedstawiciel KRS i prokuratury"". - Ufam, że wydadzą rozstrzygnięcie, które będzie wolne od wpływów politycznych, że będzie to rozstrzygnięcie merytoryczne, zgodne ze standardami prawa - że wszyscy w Europie są równi - nie ma równych i równiejszych - ocenił szef resortu sprawiedliwości i prokuratury. TSUE zajmował się już tą sprawą 19 marca. Jest ona efektem wysłanych do Trybunału pytań Sądu Najwyższego, dotyczących m.in. zdolności Krajowej Rady Sądownictwa do wykonywania konstytucyjnego zadania stania na straży niezależności sądów. Na marcowej rozprawie nie było jednak przedstawicieli KRS. Na jej wniosek TSUE zorganizował więc dodatkową rozprawę. W związku z nią Trybunał podjął decyzję o przełożeniu daty wydania opinii przez rzecznika generalnego Trybunału na 27 czerwca. W grudniu 2017 roku Sejm uchwalił nowelizację ustawy o KRS, która wprowadziła wybór przez Sejm 15 członków KRS - sędziów - na czteroletnią kadencję (poprzednio wybierały ich środowiska sędziowskie). Zgodnie z nowelą każdy klub poselski ma wskazać nie więcej niż 9 możliwych kandydatów. Izba ma ich wybierać co do zasady większością 3/5 głosów, głosując na ustaloną przez sejmową komisję listę 15 kandydatów, na której musi być co najmniej jeden kandydat wskazany przez każdy klub. W przypadku niemożności wyboru większością trzech piątych głosowano by na tę samą listę, ale o wyborze decydowałaby bezwzględna większość głosów. Pytania prejudycjalne Sądu Najwyższego, które były powodem rozprawy, dotyczą m.in. tego, czy po przeprowadzonych reformach KRS jest w stanie stać na straży niezależności sądów i niezawisłości sędziów w Polsce. 19 września ub.r. trzy pytania zadano w ramach sporów toczących się między sędziami SN Andrzejem Siuchnińskim i Krzysztofem Cesarzem, a SN ""w przedmiocie żądania ustalenia, że ich stosunek służbowy jako sędziów tego sądu nie przekształcił się w stosunek służbowy sędziów w stanie spoczynku"". SN zapytał wtedy m.in., czy w rozumieniu prawa unijnego utworzona od podstaw Izba Dyscyplinarna SN jest sądem niezależnym i niezawisłym, jeśli sędziowie tej Izby zostali wybrani przez KRS, która nie daje rękojmi niezależności od władzy ustawodawczej i wykonawczej.",Zbigniew Ziobro,
https://wiadomosci.onet.pl/kraj/prezydent-chce-wiekszej-ilosci-sedziow-w-sadzie-najwyzszym/mjk77ck,Prezydent chce większej ilości sędziów w Sądzie Najwyższym,"Andrzej Duda chce zwiększenia liczby stanowisk sędziowskich w Sądzie Najwyższym ze 120 do 125. Ma mieć to na celu zmianę proporcji sędziów ""nowych"" w zestawieniu z liczbą ""starych"".","Według proponowanych przez prezydenta zmian w regulaminie SN ogólna liczba stanowisk zwiększyłaby się ze 120 do 125. Jeden dodatkowy etat miałby pojawić się liczącej obecnie 35 sędziów Izbie Cywilnej. Kolejnych dwóch sędziów zyskałaby Izba Karna (obecnie 29 sędziów). Również dodatkowe dwa stanowiska otrzymałaby Izba Pracy i Ubezpieczeń Społecznych (obecnie 20). Oficjalnym uzasadnieniem zwiększenia liczby sędziów w Sądzie Najwyższym jest usprawnienie postępowań w związku ze znacznym obciążeniem sprawami. RMF FM zwraca jednak uwagę, że to można było osiągnąć już wcześniej. Obecnie bowiem jest 12 wakatów w SN, a za kilka dni będzie ich 13, bo sędzia Wojciech Sych zostanie powołany do Trybunału Konstytucyjnego. Jednocześnie na przyjęcie ślubowania od prezydenta czeka pięciu sędziów, którzy przeszli całą procedurę i zdobyli rekomendację Krajowej Rady Sądownictwa, jednak Andrzej Duda wciąż ich nie zaprzysiągł. Ta grupa sędziów zdobyła jednak rekomendację od KRS w poprzednim składzie, przed reformą. RMF FM zauważa, że zwiększając liczbę stanowisk w SN, prezydent w gruncie rzeczy tworzy dla nich w SN miejsce, nie uszczuplając tym możliwości powołania kilkunastu nowych sędziów przez obecną KRS. Pozbywa się przy tym kłopotu z osobami czekającymi na powołanie do pełnienia urzędu czasem od półtora roku, nie uniemożliwiając przy tym skierowania do Sądu Najwyższego osób cieszących się zaufaniem nowej KRS. Gdyby liczba sędziów wynosiła nadal 120, to ""zalegli"" sędziowie mieliby prawo do zajęcia przynajmniej pięciu z kilkunastu wakatów. Jednak po zmianie do 125 wszystkie wakaty będą mogli objąć ""nowi"" sędziowie. Proporcja sędziów ""nowych"" do ""starych"" może mieć znaczenie przy wyborze kandydatów na Pierwszego Prezesa SN. Kadencja Małgorzat Gersdorf upływa wraz z końcem kwietnia przyszłego roku.",Andrzej Duda,
https://wiadomosci.onet.pl/kraj/sn-utrzymal-uchylenie-immunitetu-prokurator-referent-od-sprawy-amber-gold/fx8f9m1,SN utrzymał uchylenie immunitetu prokurator-referent od sprawy Amber Gold,"Izba Dyscyplinarna Sądu Najwyższego utrzymała postanowienie I instancji o uchyleniu immunitetu prok. Barbary K., pierwszej referent zajmującej się postępowaniem ws. Amber Gold. Decyzja ta otwiera prokuraturze drogę do postawienia K. zarzutów niedopełnienia obowiązków.","- Zażalenie było bezzasadne, zaś zarzuty skarżącej chybione i nie znajdujące potwierdzenia w zgromadzonym w sprawie materiale dowodowym - mówił w uzasadnieniu wtorkowej decyzji SN sędzia Piotr Niedzielak. Jak dodał, analiza decyzji sądu dyscyplinarnego I instancji wskazuje, iż nie ma podstaw do zakwestionowania oceny tego sądu, iż w sprawie ""zachodzi dostatecznie uzasadnione podejrzenie popełnienia przez prokurator przestępstwa, co stanowi jedyną przesłankę zezwolenia na pociągnięcie prokurator do odpowiedzialności karnej"". Sędzia Niedzielak w uzasadnieniu wymieniał czynności, których nie podjęła w sprawie prok. K. - W toku śledztwa zostały zabezpieczone dokumenty w postaci regulaminu domu składowego, umów zawarcia lokat i udostępnienia skrytki sejfowej, jednakże należy stwierdzić, że nie mogły być one uznane za wystarczające nawet do przystąpienia do wydania opinii. (...) Trudno wyobrazić sobie z perspektywy zdroworozsądkowej, nieopartej nawet o specjalistyczną wiedzę z zakresu księgowości, aby biegły rewident mógł wydać rzetelną opinię tylko w oparciu o treść zabezpieczonych umów i zeznania świadka, który był zainteresowany wynikiem postępowania (prezesa Amber Gold Marcina P. - red.) - mówił. - Prokurator zaniechała podjęcia jakichkolwiek czynności zmierzających do zweryfikowania, czy w skrytkach sejfowych jest przechowywane złoto i tym samym wykonania jego oględzin, co miało z punktu widzenia przedmiotu postępowania istotne znaczenie i praktycznie była to kluczowa czynność biorąc pod uwagę treść zawieranych przez Amber Gold umów - podkreślił SN. Sędzia zaznaczył ponadto, że wprawdzie obrońca prokurator może mieć rację, iż tego typu postępowania - jak sprawa Amber Gold - nie powinny być prowadzone na szczeblu prokuratury rejonowej, lecz ""nawet, gdy tak się dzieje, to nie zwalnia to prokuratora z podejmowania czynności, które są konieczne do realizacji celów tego postępowania, nie zwalnia też prokuratora z obowiązku wykonywania zaleceń sądu zawartych w postanowieniach uchylających orzeczenia prokuratora"". - Na prokuratorze ciąży obowiązek samokształcenia. Brak znajomości metodyki prowadzenia tego typu postępowań nie może stać się przeszkodą w podejmowaniu czynności, czy też być przyczyną podejmowania ich w kolejności sprzecznej z logiką - mówił sędzia Niedzielak. SN zastrzegł, iż wtorkowa decyzja dotyczyła jedynie uchylenia immunitetu - nie przesądza natomiast o ewentualnej winie K. W maju ub.r. Prokuratura Krajowa informowała, że ""w ocenie Prokuratury Okręgowej w Legnicy zaniedbania prokurator K. pozwoliły na kontynuowanie przestępczej działalności przez właścicieli Amber Gold"". - Gdyby prowadzone przez nią w Prokuraturze Rejonowej Gdańsk-Wrzeszcz postępowanie było prawidłowe, dużo wcześniej doszłoby do ujawnienia przestępczych mechanizmów w działalności spółki, a liczba pokrzywdzonych przez Amber Gold osób byłaby znacznie mniejsza - zaznaczała wtedy PK. Jak dodawała wówczas prokuratura, ""wobec zgromadzonych niezbitych dowodów, Prokuratura Okręgowa w Legnicy zamierza postawić prok. Barbarze K. zarzuty niedopełnienia obowiązków i przekroczenia uprawnień"". PK przypominała jednocześnie, że zgodnie z Prawem o prokuraturze ""prokurator nie może być jednak pociągnięty do odpowiedzialności karnej bez zezwolenia sądu dyscyplinarnego"". K. była prokuratorem referentem prowadzącym sprawę Amber Gold w Prokuraturze Rejonowej Gdańsk-Wrzeszcz w pierwszej fazie tamtego postępowania, po zawiadomieniu Komisji Nadzoru Finansowego pod koniec 2009 r. KNF podejrzewała, że Amber Gold prowadzi działalność bankową, ale nie ma wymaganych zezwoleń. K. jako referent sprawy w styczniu 2010 r. odmówiła wszczęcia postępowania, nie dopatrując się w działalności firmy znamion przestępstwa. Po tym, gdy w kwietniu 2010 r. sąd uwzględnił zażalenie KNF, wszczęte zostało dochodzenie, które K. umorzyła w sierpniu 2010 r. Sąd w grudniu uwzględnił kolejne zażalenie KNF. W maju 2011 r. K. zawiesiła postępowanie w związku z przedłużaniem się opracowania opinii biegłego. Wznowiono je dopiero wiosną 2012 r., gdy postępowanie przejęła Prokuratura Okręgowa w Gdańsku. - Z ustaleń wynika, że prok. K. odmówiła po miesiącu wszczęcia śledztwa, nie analizując dostatecznie wnikliwie faktów przedstawionych w zawiadomieniu o przestępstwie. Decyzję oparła między innymi na ogólnodostępnych informacjach o ofercie spółki zamieszczanych przez nią na stronie internetowej. W sporządzonym postanowieniu nie odniosła się natomiast do kwestii ewentualnego oszustwa na szkodę klientów Amber Gold - oceniła przed rokiem legnicka prokuratura. Zdaniem śledczych, choć decyzję o odmowie wszczęcia śledztwa uchylił sąd, to ""postępowanie było dalej prowadzone niedbale"". - Prok. K. – wbrew decyzji sądu – nie zbadała, czy Amber Gold ma wystarczające fundusze na pokrycie zobowiązań wobec klientów, ani w jaki sposób generuje zyski, które pozwalałby na wypłatę wysokich odsetek od przyjmowanych depozytów - zaznaczali. W ocenie prokuratury, K. ""zlekceważyła jednocześnie informacje KNF, że spółka ma zakaz prowadzenia działalności w postaci składowania złota, które miało być gwarancją pokrycia zobowiązań wobec klientów, jak też fakt, że prezesowi Amber Gold Marcinowi P. były stawiane zarzuty karne"". - Ponadto nie podjęła działań zmierzających do weryfikacji wiarygodności zeznań złożonych przez P. - uznała legnicka prokuratura. W lipcu 2017 r. prok. K. zeznawała jako świadek przed sejmową komisją śledczą ds. Amber Gold. ""Sprawa Amber Gold przerosła zarówno moje możliwości, jak i możliwości prokuratury rejonowej"" - przyznała wówczas. Jednocześnie zaprzeczała, aby w tej sprawie były wobec niej stosowane jakieś naciski ze strony przełożonych lub wysuwano wobec niej sugestie dotyczące kierunku postępowania. Mówiła, że nie zna Marcina P. i nigdy nie miała z nim kontaktu. Zapewniła ponadto, że nigdy, w żadnej sprawie, nie przyjęła od nikogo żadnych korzyści. Wobec K. toczyło się prokuratorskie postępowanie dyscyplinarne, ostatecznie jednak została ona uwolniona od zarzutów dyscyplinarnych. B. rzecznik dyscyplinarny w ówczesnej Prokuraturze Generalnej prok. Jacek Radoniewicz mówił w grudniu 2016 r. przed komisją śledczą, że prokuratorzy w sprawie Amber Gold zawinili w sensie potocznym, ale w sensie prawnym nie, skoro zostali uniewinnieni przed sądem dyscyplinarnym. Według niego, ""cały problem polega na tym, że w porę nie dostrzeżono powagi sprawy"". Dodawał, że powodów uchybień, dopatrywałby się też w małym doświadczeniu Prokuratury Gdańsk-Wrzeszcz i prok. K.",Na zdjęciu budynek SN,
https://wiadomosci.onet.pl/kraj/arkadiusz-kraska-wyjdzie-na-wolnosc-dzis-decyzja-sadu-najwyzszego/q6938rp,Arkadiusz Kraska wyjdzie na wolność? Dziś decyzja Sądu Najwyższego,"Dziś po blisko 20 latach Arkadiusz Kraska może wyjść na wolność. Wnioskiem jego obrońcy oraz prokuratury o wstrzymanie wykonania wyroku ma się zająć Sąd Najwyższy w Warszawie. Jeśli przychyli się do argumentów prokuratury, Arkadiusz Kraska z wolnej stopy będzie oczekiwał na ponowne rozpatrzenie jego sprawy.","Arkadiusza Kraskę okrzyknięto mianem ""drugiego Komendy"". Mężczyzna, który od blisko 20 lat odsiaduje wyrok za podwójne zabójstwo, zdaniem prokuratury jest niewinny. Wniosek o ponowne rozpatrzenie sprawy skierowała do Sądu Najwyższego prokurator Barbara Zapaśnik. Kobieta, która doprowadziła do skazania gangu ""Oczki"", a następnie postawiła przed sądem gang ""Goryla"". Terminu rozpatrzenia tego wniosku jeszcze nie ma. Dziś Sąd Najwyższy ma jednak zająć się inną sprawę. Chodzi o wnioski, które złożyła zarówno prokuratura, jak i obrońca skazanego. Chcą, by wstrzymano wykonywanie wyroku, a Arkadiusz Kraska mógł wyjść na wolność i z wolnej stopy oczekiwać na ponowny proces. Posiedzenie ma się odbyć dziś i bliscy Kraski wierzą, że mężczyzna wyjdzie z Aresztu Śledczego w Szczecinie. Przypomnijmy, że został tutaj przeniesiony na wniosek prokurator Barbary Zapaśnik po tym, jak został zaatakowany w goleniowskim Zakładzie Karnym. Bliscy mężczyzny planują spotkać się przed AŚ, by czekać na Kraskę. - Odsiedział 20 lat, mimo że jest niewinny. Najpierw w całkowitej izolacji, później na ""eNkach"" [oddziałach dla niebezpiecznych przestępców]. Dopiero po pięciu latach odsiadki pierwszy raz zobaczył drzewo. Takie coś zostaje w człowieku na zawsze - mówił w rozmowie z Onetem przyjaciel Kraski. O niewinności Kraski prok. Zapaśnik mówiła już w 2016 roku podczas wywiadu z dziennikarką Ewą Ornacką. - W moim przekonaniu, wbrew zapadłym wyrokom, Arkadiusz Kraska nie jest sprawcą tego zabójstwa - mówiła wówczas prokurator w stanie spoczynku. Kilka miesięcy później została przywrócona do czynnej pracy. - Kiedy usłyszeliśmy, że sprawą zajmuje się najlepszy prokurator w Polsce, wiedzieliśmy, że tym razem musi się udać. Prawda wyjdzie na jaw - mówi przyjaciel Kraski. Wniosek o ponowne rozpatrzenie i uniewinnienie mężczyzny prokuratura złożyła na początku marca. Śledczy dokładnie opisują, kto i dlaczego miał wrobić Arkadiusza Kraskę w podwójne morderstwo w centrum Szczecina. Do wniosku prokuratury jako pierwsza dotarła Ewa Ornacka. Na portalu Onet ujawniliśmy, że Arkadiusz Kraska prawdopodobnie wyjdzie na wolność. ""Prokurator, któremu wtedy powierzono sprawę, bezgranicznie zaufał policji. Dożywocie dla Arkadiusza Kraski przypieczętowały zeznania kobiety, która najpierw go broniła. Szantażowana przez policjantów, że »jak nie zezna na Kraskę, to jej mąż długo nie wyjdzie z więzienia«, zmieniła wersję wydarzeń"" - pisała Ornacka. Tymczasem zdaniem prokuratury, to właśnie policjanci mieli brać udział w matactwie. Mieli groźbami, szantażem i zmuszaniem do seksu, nakłaniać świadków do obciążania Kraski. Jeśli Sąd Najwyższy uzna argumenty prokuratury, będzie to oznaczać nową walkę z grupami przestępczymi w Szczecinie, których w latach 90. było całkiem sporo. 8 września 1999 roku. Tego dnia na ulicach Szczecina jest wyjątkowo pusto i spokojnie. W telewizji trwa transmisja meczu między Polską a Anglią. Niewielka grupa osób zbiera się przy stacji benzynowej w centrum miasta. Dochodzi do sprzeczki, później szarpaniny. Kiedy grupa się rozbiega, na chodniku leżą dwie osoby. To Marek C. i Robert S. Marek C. umiera po kilkunastu minutach. O życie Roberta S. lekarze walczą przez kilka godzin. Bezskutecznie. Rany postrzałowe w klatce piersiowej i plecach nie pozostawiają śledczym złudzeń: w centrum Szczecina doszło do egzekucji. Trzy dni po zabójstwie śledczy zatrzymują Arkadiusza Kraskę. Wykonane zostają oględziny, które mają potwierdzić, że brał udział w bójce, która poprzedziła zabójstwo. Nie znajdują jednak niczego. Dwa tygodnie później policja ponownie puka do drzwi Kraski, tym razem dysponuje portretem pamięciowym sprawcy. Opisywany jest jako ciemnowłosy, szczupły i niewysoki mężczyzna. Dziś rodzina Arkadiusza Kraski publikuje ten portret i przekonuje, że nie współgra on z ówczesnym wyglądem mężczyzny. Kraska już 1999 roku był dość postawnym mężczyzną. Chcesz być na bieżąco z najważniejszymi informacjami dnia? Polub Onet Wiadomości na Facebooku!","Arkadiusz Kraska, fot. archiwum rodzinne",
https://wiadomosci.onet.pl/tylko-w-onecie/prof-marek-safjan-dla-onetu-dzis-w-polsce-prawdopodobnie-nic-nie-moze-odbyc-sie-bez/w975bs6,Prof. Marek Safjan dla Onetu: dziś w Polsce prawdopodobnie nic nie może odbyć się bez ryzyka procedury przed TSUE,"Zawsze bardzo konsekwentnie wypowiadałem się za niezależnością wymiaru sprawiedliwości, a zwłaszcza za szczególną pozycją Sądu Najwyższego. Status tego sądu dla całego wymiaru sprawiedliwości jest dziś kluczowy. To on nadaje kierunek podstawowej wykładni stosowania prawa w Polsce - ocenia prof. Marek Safjan, sędzia TSUE.","*** Katarzyna Barczyk, Szymon Piegza: Premier Morawiecki podczas dyskusji na Uniwersytecie Nowojorskim w USA porównał polskich sędziów do hitlerowskich kolaborantów z Vichy. Jak Pan odebrał tę wypowiedź? Prof. Marek Safjan: Odebrałem ją prawdopodobnie identycznie jak większość polskich sędziów. W pełni utożsamiam się ze stanowiskiem, które zostało wyrażone w liście Iustitii skierowanym do pana premiera. Muszę powiedzieć, że niepokojące jest to, że to nie pierwsza taka wypowiedź. Problem polega na tym, że nie mamy do czynienia z osobą, która wypowiada się wyłącznie w swoim imieniu, ale z osobą, która pełni jedną z najważniejszych funkcji w naszych państwie, wobec tego jej słowa mają specjalną wagę i znaczenie, także dla słuchaczy spoza kraju. Skąd więc takie porównanie? Ta wypowiedź to głęboko nieuzasadnione uogólnienie. Nie ma podstaw do tego, by twierdzić, że polski wymiar sprawiedliwości stoi w obliczu konieczności dramatycznych rozliczeń, a zwłaszcza z okresem PRL-owskim i wcześniejszym. Kiedyś na Kongresie Prawników Polskich w Katowicach słyszałem wypowiedź ministra Warchoła, która szła jeszcze dalej. Ona była zaadresowana do sędziów i zawierała jeszcze drastyczniejsze stwierdzenie, a z której wynikało, że sędziowie orzekający dzisiaj to osoby odpowiedzialne za zbrodnie komunistyczne. Jakie mogą być skutki takich stwierdzeń, padających z ust premiera? Pamiętajmy, że jesteśmy państwem członkowskim Unii Europejskiej i funkcjonujemy w przestrzeni prawno-europejskiej. Jeżeli mamy do czynienia z wypowiedziami najwyższej rangi polityków na temat polskiego wymiaru sprawiedliwości, to w głowach osób, które tego słuchają, także i sędziów UE, pojawia się myśl: ""Z jakim krajem w ogóle mamy do czynienia? Jeżeli wymiar sprawiedliwości jest kompletnie niewiarygodny, bo składa się z osób, które nie zasługują na zaufanie, to jak my możemy z nimi kooperować?"". Jak sędziowie innych krajów UE przyjmują taką narrację, jaką zaprezentował premier Morawiecki czy wcześniej wiceminister Warchoł? Czy w ogóle te słowa odnotowują? Wypowiedzi szefa polskiego rządu są świetnie znane, ponieważ trafiają do bardzo szerokich rzesz ludzi. Sędziowie mogą wyrazić jedynie zdziwienie. Pamiętajmy, że to się wszystko dzieje w sytuacji, w której jest podnoszony argument braku zaufania do polskiego wymiaru sprawiedliwości przez osoby, które mają być wydane do Polski na podstawie europejskiego nakazu aresztowania. Orzeczenia TSUE wskazujące na możliwość istnienia kryzysu systemowego w polskim wymiarze sprawiedliwości muszą niepokoić. Kiedy jest dodatkowo podważane przez krajowych polityków zaufanie do sędziów, to pojawia się pytanie o możliwą reakcję sędziów w innych krajach członkowskich UE, które powinny się kierować fundamentalną dla UE zasadą wzajemnego zaufania, czy takie zachowania polityków sprzyjają budowie zaufania pomiędzy polskim systemem sprawiedliwości i innymi systemami? To pytania retoryczne. Czy teraz możemy się spodziewać, że osoby, wobec których wydano europejski nakaz aresztowania, będą podnosić argument, że w Polsce nie mogą liczyć na rzetelny proces i sprawiedliwy wyrok, powołując się na słowa premiera Morawieckiego? Ja tego oczywiście nie wiem. Ale na taki argument powoływano się już również we wspomnianej sprawie Artura C. Jego obrońca zwracał uwagę, że oskarżony nie powinien zostać poddany wydaleniu do Polski, ponieważ nie może liczyć na niezależność sędziów podlegających być może naciskom politycznym. Każdy scenariusz wydaje się prawdopodobny. *** *** Czy nie jest tak faktycznie, że w odczuciu społecznym sędziowie są ""uprzywilejowaną kastą""? Czy nie należałoby czegoś z tym zrobić, by przywrócić zaufanie do sędziów? Zaufanie do sądów w społeczeństwie zawsze ewoluowało. Pamiętajmy, że poziom zaufania społecznego do sędziów w różnych okresach na ogół kształtował się w granicach 50 procent. Należy podkreślić, że zaufanie do sądów z reguły było wyższe, niż do innych instytucji uczestniczących w trójpodziale władzy, czyli parlamentu i władzy wykonawczej. Nigdy nie było jednak tak, by Polacy bezkrytycznie odnosili się do środowiska sędziów, ponieważ nigdzie tak nie jest. Nawet w Stanach Zjednoczonych, gdzie sędziowie Sądu Najwyższego mają bardzo mocną pozycję i stawiani są jako wzór niezależności. Krytyczny stosunek do sądów znaczącej liczby osób jest wpisany w naturę postępowań sądowych, ponieważ można założyć, że połowa klienteli sądów jest niezadowolona z wyniku postępowania: ktoś wygrywa, a ktoś przegrywa. Dzisiaj bardzo często mówi się, że w polskim społeczeństwie narasta kryzys zaufania do sądów. Paradoksalnie jest chyba odwrotnie, uważam bowiem, że sędziowie dzisiaj cieszą się większym zaufaniem niż wcześniej. Zwolennicy zmian w sądownictwie mówią o ""braku kontroli społecznej"" nad ""nadzwyczajną kastą"". Stąd choćby powołanie przez ministra Ziobrę Rzecznika Dyscyplinarnego Sędziów Sądów Powszechnych i jego zastępców. Sami sędziowie mają pełną świadomość tego, że nie wszystko jest doskonałe, że trzeba bardzo wiele rzeczy zmienić. Na pewno jednak drogą do poprawy jakości funkcjonowania sądownictwa nie jest straszak w postaci postępowań dyscyplinarnych wobec sędziów. Nie w tym rzecz. Nie można też zapominać o tym, że immunitet sędziowski nie został pomyślany jako swoisty przywilej sędziowski. W gruncie rzeczy to instrument ochrony niezawisłości sędziowskiej tworzony nie dla sędziego, ale dla ochrony obywatela i jego prawa do rzetelnego sądu. Zdarza się przecież, że decyzja sądu jest w odczuciu społecznym rażąco niesprawiedliwa. Czy nie powinno być jakiejś odpowiedzialności dla sędziów za błędne orzeczenia? Sędzia nie jest zwykłym urzędnikiem, a zasady odpowiedzialności sędziowskiej muszą podlegać odrębnym regułom w interesie samych obywateli. To, co dzisiaj wydaje się najbardziej zdumiewające to fakt, że mamy do czynienia z postępowaniami dyscyplinarnymi wobec sędziów z powodu treści wydawanych przez nich orzeczeń. Przykład sędzi, która uchyliła areszt wobec upośledzonego mężczyzny, to wkraczanie w sferę orzekania, a orzekanie to istota pracy sędziowskiej. Sędzia nie może kierować się oczekiwaniami opinii publicznej, bo nie jest prostym wykonawcą woli społeczeństwa, ale przede wszystkim jest podporządkowany prawu. Jeżeli sędzia zaczyna się kierować wolą tej lub innej grupy społecznej, to wtedy mamy do czynienia z zaprzeczeniem wymiaru sprawiedliwości. To tworzenie sądownictwa na pokaz. Znamy taki system z czasów PRL. W wolnym państwie można krytycznie oceniać orzecznictwo, ale nie wolno wkraczać w sferę orzekania, bo to wyłączna domena sędziów. W takim razie, czy jest jakiś sposób, by odpowiedzieć na społeczne oczekiwanie kontroli sędziów, jednocześnie nie odbierając sędziom niezawisłości? Zależy, jak rozumieć kontrolę społeczną. Czy sędziowie mieliby być zakładnikami opinii publicznej, a więc zakładnikami woli ludu, która miałaby stać ponad prawem? Gdybyśmy zapytali dziś Polaków, czy powinna być przywrócona kara śmierci, to na pewno znaczący procent naszego społeczeństwa poparłby takie rozwiązanie. Prawo, choć czasem w konkretnym wypadku bywa niesprawiedliwe, zawiera w sobie również mechanizmy realizowania słuszności ponad czystą formalną normę. To są tzw. klauzule słusznościowe. Idea rządów prawa nie jest zbudowana wyłącznie w oparciu o zasady demokratycznej większości. To nie jest tak, że w państwie prawa tylko demokratyczna większość może decydować o wszystkim. Sama idea sądów konstytucyjnych zakłada przecież, że ponad wolę demokratycznej większości musimy strzec praw podstawowych każdego człowieka, bez względu na to, co byłoby preferencją większości demokratycznie legitymowanej. Większość może przecież głosować za ustawami rasistowskimi, za karą śmierci, za pozbawieniem ludzi prawa do prywatności. Bałbym się tak rozumianej kontroli społecznej. To znaczy, że lepiej nie kontrolować? Tego nie powiedziałem. Oczywiście możemy dyskutować, czy w większym stopniu nie powinni działać w wymiarze sprawiedliwości ludzie, którzy nie są prawnikami z zawodu, reprezentujący tzw. czynnik społeczny. Dzisiejsza koncepcja ławników nie wywołuje jednak ani szczególnego zainteresowania, ani też nie spotyka się z powszechnie pozytywnymi opiniami. Można dyskutować nad koncepcjami, które wskazują na celowość uwzględniania przy wyborze sędziów głosów innych, pozasędziowskich instytucji, organizacji czy stowarzyszeń. W krajach o dość słabo rozwiniętej tradycji demokratycznej i prawnej należy jednak przede wszystkim za wszelką cenę unikać przejmowania kontroli nad sądownictwem przez polityków. Zawsze uważałem, że przy wyborze kandydatów do Trybunału Konstytucyjnego należy uruchomić obiektywną kontrolę zewnętrzną, swoisty monitoring publiczny, a ponadto zapewnić, żeby sędziów do TK nie wybierali wyłącznie politycy. Oznaczałoby to, że istotny wpływ na ten proces wyborów powinny mieć niezależne gremia naukowe i profesjonalne. *** *** Uwaga polskich sędziów, ale i polityków w ostatnim czasie koncentruje się przede wszystkim na nowelizacji ustawy o Sądzie Najwyższym﻿. Czy pana zdaniem jest szansa na osiągnięcie konsensusu w tej sprawie? Zawsze można liczyć na to, że opinia największych autorytetów prawnych będzie wzięta pod uwagę, ale nie jestem w tej sprawie optymistą. Ostatnia nowelizacja dotyka również spraw rozpatrywanych przez TSUE, ale właśnie dlatego nie mogę się w tej kwestii wypowiadać. Zawsze bardzo konsekwentnie wypowiadałem się za pełną niezależnością wymiaru sprawiedliwości, a zwłaszcza za koniecznością ochrony szczególnej pozycji Sądu Najwyższego jako najważniejszego w RP organu sądowniczego. Status SN dla całego wymiaru sprawiedliwości jest dziś kluczowy. Ten sąd nadaje kierunek podstawowej wykładni prawa i decyduje o jakości stosowania prawa w Polsce. Każda zmiana ustawodawcza, która zmierza do zwiększania wpływu polityków na funkcjonowanie sądownictwa musi wywoływać pytania: jaki jest cel takich zmian? Czemu to ma służyć? Przedstawiciele rządu odpowiadając na te pytania, powołują się na przypadki innych europejskich krajów: Niemiec, Austrii czy Holandii. To wszystko zawsze trzeba badać kontekstowo. Musimy pamiętać, że każdy system prawny ma swoje tradycje, swój kontekst i swoją przeszłość. Te same mechanizmy, które są w jednym kraju akceptowalne, mogą ulegać patologicznemu stosowaniu w innym. Udział polityków, a ściślej przedstawicieli władzy wykonawczej w procedurze powoływania sędziów w danym kraju UE wcale nie musi oznaczać, że polityk ma decydujący wpływ na proces nominacji sędziowskich, a zwłaszcza na funkcjonowanie wymiaru sprawiedliwości. Ostatecznie do głosowania w Sejmie przedłożono nowy projekt ustawy - jak przekonywano - niemający nic wspólnego z SN. Co w tym nowym projekcie jest najistotniejsze, jak zmienia on działanie polskiego wymiaru sprawiedliwości? Zmiany są fundamentalne, skoro znosi się istniejącą dotychczas możliwość odwołania się przez osoby kandydujące do SN od decyzji Krajowej Rady Sądownictwa, co wyłącza prawa tych osób do ochrony sądowej w tych sprawach. Następuje więc jednocześnie znaczące zwiększenie prerogatyw Krajowej Rady Sądownictwa, co do której, jak wiadomo, są podnoszone zasadnicze zarzuty z punktu widzenia jej konstytucyjności w obecnym kształcie. Czy TSUE powinien przełożyć datę wydania decyzji ws. pytań prejudycjalnych SN? Nie mogę wypowiadać się na temat tego, co zrobi TSUE. Padają argumenty, że wyrok nie powinien zapaść przed samymi wyborami do Parlamentu Europejskiego. Nawet, jeżeli możliwa data ogłoszenia wyroku zbiega się z terminem tych czy innych wyborów, to z całą pewnością nie jest to element jakiejś polityki prowadzonej przez TSUE. O tym mogę zapewnić i z całą pewnością potwierdziłby to także prezes sądu Koen Lenaerts. Data ogłoszenia wyroku jest prostą konsekwencją procedury przed Trybunałem, której kolejne etapy, począwszy od wniesienia sprawy, takie jak m.in. rozprawa, ogłoszenie opinii rzecznika generalnego, narada nad projektem orzeczenia, są ujęte w ścisłe wewnętrzne ramy czasowe. Po naradzie termin ogłoszenia wyroku jest determinowany przez czas potrzebny służbom tłumaczeniowym TSUE na przetłumaczenie wyroku na wszystkie języki urzędowe Unii. Nie ma takiego pomysłu, by jednak przenieść ogłoszenie wyroku na po wyborach, by uniknąć zarzutu ""upolitycznienia""? Jest to w ogóle możliwe? Mogę tylko powtórzyć: TSUE nigdy nie kieruje się przesłankami politycznymi. To całkowicie neutralna pod względem politycznym instytucja. Minister sprawiedliwości Zbigniew Ziobro na antenie TVP Info stwierdził, że TSUE powinien być bezstronny, a podana data ""ma znamiona działalności politycznej"". Tego rodzaju oświadczenia polityków są całkowicie bezpodstawne. Trybunał nie kieruje się żadnymi przesłankami politycznymi, a już na pewno nie terminami wyborów. Natomiast to, co mówiąc eufemistycznie, powinno budzić zdziwienie ze względu na charakter aktu politycznego, to uchwała Zgromadzenia Ogólnego sędziów Izby Dyscyplinarnej SN z 28 marca 2019 r., a więc izby, która nie jest uczestnikiem postępowania przed TSUE, a która stawia Trybunałowi Sprawiedliwości zarzut braku kompetencji do orzekania oraz braku bezstronności. W uchwale tej mówi się m.in o ""lekceważeniu przez Trybunał podstawowych zasad postępowania sądowego, takich jak zasada rzetelnego procesu, lojalności sądu wobec wszystkich zainteresowanych wynikiem postępowania"". To naprawdę nie stwarza dobrej atmosfery do dialogu sądowego w Europie. *** *** Co jeżeli TSUE uzna, że KRS został wybrany nieprawidłowo? Nie wiadomo, jaki będzie wyrok, więc na razie to tylko gdybania. Pamiętajmy, że orzeczenie TSUE nie uchyla przepisów prawa państw członkowskich. TSUE ustala, jaka jest treść normy unijnej i czy da się ją pogodzić z treścią normy krajowej. Jeżeli się okaże, że jest to niemożliwe, to do państwa członkowskiego, a przede wszystkim do jego sądów należy rozstrzygnięcie, co dalej uczynić, aby zapewnić efektywne stosowanie prawa europejskiego. TSUE nie decyduje o tym, jakie to będą konkretnie działania, może stwierdzić jedynie, że określone rozwiązanie jest lub nie jest zgodne z prawem Unii Europejskiej, np. z art. 19 Traktatu o UE, który wymaga, aby państwa członkowskie zapewniały skuteczną ochronę sądową, a więc aby ich sądy zapewniały przede wszystkim gwarancje niezależności i bezstronności postępowania. Czyli polski rząd może zignorować takie orzeczenie? Żaden rząd państwa członkowskiego Unii Europejskiej nie może zignorować orzeczenia TSUE. Jakie są mechanizmy, które TSUE może zastosować, by skłonić rząd danego kraju do dostosowania się do orzeczenia? Jest specjalne postępowanie przed Trybunałem Sprawiedliwości w związku z niewykonaniem wyroków przez państwa członkowskie. Może nastąpić wymierzenie kar pieniężnych w postaci ryczałtu albo okresowej kary pieniężnej, np. za każdy dzień niewykonania wyroku. Ta procedura niejednokrotnie była już uruchamiana. To z reguły są bardzo wysokie kary, dlatego rządy państw członkowskich w takich sytuacjach działają bardzo szybko. Pamiętajmy jednak, że prawna przestrzeń europejska nie opiera się na wymierzaniu kary, tylko na czymś zupełnie innym: na lojalności, wzajemnej współpracy i przede wszystkim na wspólnych wartościach. Trzeba też powiedzieć, że TSUE to nie jest sąd, który strzeże wyłącznie stanowiska reprezentowanego przez instytucje europejskie, bo stoi także na straży interesów państw członkowskich, zapewniając ich równe traktowanie oraz poprawne i sprawiedliwe stosowanie prawa europejskiego. Polska też niejednokrotnie wygrywała spory przed TSUE, na przykład związane z dopłatami rolniczymi. Niejednokrotnie zdarzało się, że TSUE stwierdzał nieważność regulacji unijnych jako naruszających traktaty lub Kartę Praw Podstawowych [jak np. w sprawie Schrems z 2015 r. (C-362/14) dotyczącej m.in. kwestii ochrony danych osobowych przetwarzanych przez Facebook i przekazywanych do Stanów Zjednoczonych] czy wydawał wyroki niekorzystne dla instytucji Unii Europejskiej. To jest więc sąd, który strzeże integralności całego porządku prawnego UE. A może państwa UE powinny być szybciej karane, jeśli nie wdrażają unijnych przepisów, tak jak chce tego rzecznik generalny TSUE Evgeni Tanchev? To jest środek wyjątkowej natury, a podstawowe znaczenie ma procedura, która stwierdza naruszenie przez dany kraj prawa UE. Przypomnijmy, że idea podstawowa Unii Europejskiej zakłada lojalną współpracę , co wynika z art. 4 Traktatu UE. Byłoby źle, gdyby prawo europejskie miało być przestrzegane tylko wtedy, kiedy jest groźba zastosowania jakiejś kary. Unia Europejska opiera się na demokratycznej woli społeczeństw, które chcą być w UE i dążą do wspólnych celów. Co do zasady, uznaje się, że stwierdzenie naruszenia w krajach, które uznają wartości UE, jest wystarczającym środkiem i z reguły tak właśnie jest. Pamiętajmy np., że samo postępowanie przed TSUE w sprawie regulacji nowej ustawy o SN w kwestii obniżenia wieku przejścia w stan spoczynku sędziów oraz wydane w jego ramach postanowienie zabezpieczające z 11 grudnia 2018 r. sprawiło, że ustawa o SN została zmieniona. Warto wreszcie wspomnieć o tym, że w wyniku postępowania przed Trybunałem Sprawiedliwości wstrzymana została również wycinka Puszczy Białowieskiej. Powiedział pan dwa lata temu dla ""Newsweeka"": ""Jeżeli raz zaczniemy relatywizować normy konstytucyjne, to otworzymy drzwi do destrukcji demokracji"". Jak dziś wygląda polska demokracja? Nieprzestrzeganie norm konstytucyjnych jest zawsze najwyższym ryzykiem dla funkcjonowania państwa i rządów prawa. Jeżeli zmiany w systemie prawnym mają wyraźnie negatywny wpływ na funkcjonowanie mechanizmów konstytucyjnych, to należy dawać temu wyraz. Cieszę się, że sędziowie w Polsce opowiadają się dzisiaj zdecydowanie za tym, żeby sięgać do konstytucji bezpośrednio przy orzekaniu. Jestem też przekonany, że sędziowie mają prawo, a nawet obowiązek dawać publicznie wyraz swojej determinacji w obronie wartości państwa prawa. Tak też traktuję swoją odpowiedzialność i powinność jako prawnik i sędzia. Nie mogę więc uchylać się od zabierania głosu w sprawach fundamentalnych dla systemu konstytucyjnego. Nie jest to równoznaczne z wypowiadaniem opinii politycznych. W ostatnim czasie obserwujemy osłabienie zainteresowania opinii publicznej tym, co się dzieje w sądownictwie. Nie ma już masowych demonstracji w obronie praworządności. To, co się wydarzyło w ciągu ostatnich trzech lat, gdy chodzi o zaangażowanie społeczeństwa, stanowi pod wieloma względami swoisty fenomen. Moim zdaniem nigdy wcześniej w Polsce nie było takiego poziomu zrozumienia dla tego, czym jest Konstytucja RP oraz jaka jest rola sądów. To obudzenie się społeczeństwa obywatelskiego jest więc bardzo pozytywnym sygnałem. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Prof Marek Safjan,
https://wiadomosci.onet.pl/kraj/malgorzata-gersdorf-popelnilismy-blad-nie-protestujac-przeciw-zmianom-w-prokuraturze/pxlgglh,Małgorzata Gersdorf: popełniliśmy błąd nie protestując przeciw zmianom w prokuraturze,- Przy zmianach dotyczących prokuratury w Polsce nie demonstrowaliśmy. To był duży błąd – powiedziała podczas dzisiejszej konferencji w SN I prezes Sądu Najwyższego Małgorzata Gersdorf.,"Dopytywana przez prezesa Sądu Najwyższego Litwy Rimvydasa Norkusa o kwestie praworządności w Polsce Gersdorf odpowiedziała: - Prokuratura w ramach ministra sprawiedliwości, który jest jednocześnie prokuratorem generalnym i który ma władztwo nad prokuratorami, to jest bardzo niebezpieczne narzędzie, które teraz działa dość sprawnie – stwierdziła. Dodała, że następne symptomy ""uzurpacji sobie władzy sądowniczej były przez społeczeństwo rozpoznawalne"". Dzisiaj w Sądzie Najwyższym rozpoczęła się międzynarodowa konferencja ""Przyszłość Europy opartej na rządach prawa"". Jej tematem jest kwestia praworządności w demokracjach europejskich. Udział w niej biorą m.in. sędziowie sądów europejskich oraz naukowcy. Konferencję otworzyła I Prezes Sądu Najwyższego, prof. dr hab. Małgorzata Gersdorf. W swoim przemówieniu oceniła, że kryzys, z którym mamy do czynienia w Polsce, ""polega w znacznej mierze na podporządkowaniu władzy sądowniczej rządowi, utworzonemu przez większość parlamentarną po wyborach w 2015 roku"". - Proces ten jest określany jako obiecana wyborcom reforma wymiaru sprawiedliwości. To się stale powtarza. Zakres (...) tych zmian i ich sprzeczność z europejskimi standardami niezależności sądów powodują, że wspomniane zmiany ustrojowe zagrażają konstytucyjnej tożsamości Polski jako demokratycznego państwa prawa – powiedziała Gersdorf. W swoim przemówieniu stwierdziła też, że przeprowadzone zmiany prowadzą też do ograniczenia niezależności i wiarygodności, a w efekcie zmniejszenia skuteczności działania Trybunału Konstytucyjnego i Sądu Najwyższego. Prof. Gersdorf zwróciła też uwagę na zagrożenia dla praworządności będące skutkiem podporządkowania KRS większości parlamentarnej oraz podporządkowania sądów powszechnych i prokuratury ministrowi sprawiedliwości. - Europejska tożsamość polskiej państwowości wynika z naszej tradycji. (...) Prawomocność władzy jest konsekwencją przestrzegania wiążącego ją prawa – mówiła w trakcie konferencji I Prezes Sądu Najwyższego. Dodała też, że Europa podobnie jak demokracja jest projektem ""dla ludzi myślących i niepozbawionych empatii"" oraz, że ""każda Konstytucja wyraża suwerenność narodu, wymaga więc szacunku należnego całemu narodowi"". Małgorzata Gersdorf nawiązała do Konstytucji 3 Maja i zauważyła, że jest ona jedyną polską konstytucją, która ""mówi o Europie wiążąc nasz los z jej losem"" – mówiła podczas konferencji. I prezes Sądu Najwyższego podkreśliła, że każda konstytucja jest owocem przekonania o fundamentalnym znaczeniu wartości odzwierciedlonych w jej postanowieniach ""przekonania nazywanego przez niektórych konstytucjonalistów wiarą – wiarą konstytucyjną"". - Odnajdujemy to przekonanie w wyrażonej w preambule Konstytucji 3 Maja pewności, że ""los nasz od wydoskonalenia konstytucji jedynie zawisł"", odnajdujemy je w przysiędze składanej na wierność Konstytucji 3 Maja w Katedrze warszawskiej- powiedziała Gersdorf. - To samo przekonanie i ta sama nadzieja ożywiają tych wszystkich, którzy teraz protestują przeciw naruszaniu obowiązującej Konstytucji, jakże często nie tylko ignorowanej, ale i obrażanej przez jej przeciwników. Konstytucja wyraża suwerenność Narodu. Wymaga więc szacunku należnego Narodowi - dodała. Małgorzata Gersdorf stwierdziła także, że Konstytucja Rzeczypospolitej odzwierciedla założenia demokracji i reguły demokracji, w której prawa człowieka kształtują się w dialogu. - W sporach o demokrację możemy dostrzec swego rodzaju konfrontację miedzy przeciwstawnymi koncepcjami ustroju demokratycznego: demokracją rozumianą jako nieograniczona władza większości a koncepcją ustroju, w którym władza większości jest ograniczona przez prawa człowieka – zauważyła Gersdorf. W jej opinii rozumienie demokracji, sprowadzające sens tego pojęcia do władzy większości to ""przejaw interpretacji owego pojęcia, zawężającej jego znaczenie w sposób, który prowadzi do zatarcia granicy między demokracją a dyktaturą, między suwerennością narodu a suwerennością sprawującej faktyczną władzę polityczną jednostki"". - Nie zdołało społeczeństwo wywalczyć sobie tego, by szybciej były opublikowane orzeczenia (Trybunału Konstytucyjnego - red.)(...) One były znaczącym instrumentem walki z uzurpacją władzy przez organy wykonawcze, a zostały opublikowane wtedy, kiedy nie miało to znaczenia – powiedziała I prezes Sądu Najwyższego. Małgorzata Gersdorf dodała też, że w jej opinii ""pierwszym grzechem społeczeństwa obywatelskiego jest za mała edukacja"". - Wolności nie dostaje się na zawsze, praworządności nie dostaje się na zawsze. Trzeba było uczyć całe społeczeństwo, żeby rozumiało na czym polega prawo i niezależny sąd. Edukacja to jest rzecz podstawowa, o której żeśmy trochę zapomnieli - mówiła.",Małgorzata Gersdorf,
https://wiadomosci.onet.pl/tylko-w-onecie/dziewiata-nowelizacja-ustawy-o-sn-budka-prymitywne-i-prostackie/z1rjdy5,PiS po raz dziewiąty zmienił ustawę o SN. Budka: konstytucję łatwiej łamie się pod osłoną nocy,"PiS, który w zeszłym tygodniu złożył projekt ósmej nowelizacji ustawy o Sądzie Najwyższym, wczoraj go wycofał i ponownie zgłosił już z autopoprawkami. Zrezygnował z części kontrowersyjnych zmian, jednak ta kluczowa pozostała. Projekt został w trybie ekspresowym wprowadzony pod obrady Sejmu i został przegłosowany dzisiejszej nocy.","Składając wczoraj autopoprawkę do nowelizacji, PiS zrezygnował nie tylko z przekazania prawa do zatwierdzenia ważności wyborów prezydenckich nowej Izbie SN - Kontroli Nadzwyczajnej - ale też z obdarzenia prezydenta przywilejem wyboru I prezesa SN bez względu na opinię sędziów tego sądu. PiS nie zamierza także forsować zmian powszechnie nazywanych już ""lex Łączewski"", które decyzje o uchylaniu immunitetu sędziom w całości przekazywały do nowej Izby Dyscyplinarnej SN, obsadzonej przez KRS i składającej się w dużej części z dawnych prokuratorów bliskich Zbigniewowi Ziobrze. W I instancji decyzje o uchylaniu sędziom immunitetu podejmują sądy dyscyplinarne przy sądach apelacyjnych w całej Polsce. Właśnie taki sąd w Krakowie na początku kwietnia umorzył sprawę uchylenia immunitetu sędziemu Wojciechowi Łączewskiemu. Niespełna dwa tygodnie później pojawił się projekt nowelizacji ustawy autorstwa posłów PiS, który kompetencje dotyczące uchylania immunitetów w całości przekazywał do Izby Dyscyplinarnej SN. Po złożeniu autopoprawki w projekcie dziewiątej nowelizacji ustawy o SN pozostały sprawy dotyczące skarg odrzuconych kandydatów do Sądu Najwyższego. Część z nich złożyła skargi do Naczelnego Sądu Administracyjnego. W tej sprawie pytania prejudycjalne zadał Sąd Najwyższy i to właśnie ich dotyczyć ma najbliższy wyrok TSUE. W maju rzecznik Trybunału przedstawi jego opinię, a orzeczenia można spodziewać się w czerwcu lub lipcu. Pytania SN dotyczyły głównie tego, czy wybrana przez polityków KRS jest organem, który skutecznie może dbać o sędziowską niezawisłość i niezależność sądów oraz czy nową Izbę Dyscyplinarną SN nazwać można sądem w znaczeniu prawa europejskiego. Dzisiejszym głosowaniem PiS - swoją dziewiątą nowelizacją ustawy o SN - skargi odrzuconych kandydatów umorzył, a przedstawiciele rządu mogą w Luksemburgu argumentować, że Trybunał nie ma podstaw do wydania orzeczenia, bo sprawy skarg w polskim porządku prawnym już nie istnieją.  - Sprawa jest banalnie prosta, PiS chodzi teraz tylko o jedno - mówi nam poseł PO i były minister sprawiedliwości Borys Budka. - Skoro chcą utrzymać zapis, że kandydatom do Sądu Najwyższego nie przysługuje odwołanie od decyzji KRS oraz że umarza się wszystkie postępowania dotyczące konkursu do tegoż sądu, to rządzący chcą mieć argument dla TSUE, żeby nie było rozprawy i orzeczenia w sprawie KRS - wyjaśnia. - PiS już nawet nie ukrywa, że tylko o to im chodzi. Próbują zatrzymać wyrok unijnego Trybunału Sprawiedliwości, bo doskonale wiedzą, jaki on może być. To jest działanie tak prymitywne i prostackie, że aż trudno to komentować - mówi Budka. - A te zmiany, które chcą wprowadzić, naruszają w sposób fundamentalny tak polską konstytucję, jak prawo unijne. Konstytucję łatwiej łamie się pod osłoną nocy - kwituje.  - Zmiana, jaką w kolejnej nowelizacji ustawy o Sądzie Najwyższym zaproponował PiS, dowodzi jednego - oni piekielnie się boją niezależnego orzeczenia całkowicie bezstronnego unijnego Trybunału - mówi Onetowi mec. Michał Wawrykiewicz z Inicjatywy ""Wolne Sądy"" i Komitetu Obrony Sprawiedliwości, kandydat Koalicji Europejskiej w wyborach do PE. - Rządzący nie mogą pogodzić się z tym, że na orzeczenie TSUE nie będą mieć żadnego wpływu i dlatego próbują unicestwić wszelkie pytania prejudycjalne - mówi prawnik, który w tej właśnie sprawie jest przed unijnym Trybunałem Sprawiedliwości pełnomocnikiem dwóch sędziów Sądu Najwyższego i jednego sędziego Naczelnego Sądu Administracyjnego. - PiS doskonale wie, że podczas konkursu do SN w sposób oczywisty naruszony został europejski porządek prawny. I TSUE na pewno to we właściwy sposób oceni - podkreśla mec. Wawrykiewicz. Jak mówi, dla niego wręcz ""niewyobrażalne"" jest to, że w swoim dziewiątym już projekcie nowelizacji PiS próbuje pozbawić obywateli Polski fundamentalnego prawa - prawa do sądu. Podkreślmy, że gdy PiS w zeszłym tygodniu złożył swój projekt nowelizacji ustawy o SN w Sejmie, poseł sprawozdawca Marek Ast przekonywał w rozmowie z Onetem, że propozycje zmian nie mają nic wspólnego z postępowaniem przed unijnym Trybunałem Sprawiedliwości. - Umorzenie postępowań toczących się w związku z odwołaniami odrzuconych w konkursie kandydatów do SN nie ma nic wspólnego ze sprawami toczącymi się przed TSUE - mówił poseł PiS. - Wszyscy wiemy, że bieżące prace polskiego Sejmu nie mają wpływu na działania TSUE i w żaden sposób Trybunału nie blokują - oceniał poseł Ast. Chcesz być na bieżąco z najważniejszymi informacjami dnia? Polub Onet Wiadomości na Facebooku!",,
https://wiadomosci.onet.pl/kraj/dziewiata-nowela-ustawy-o-sadzie-najwyzszym-przyjeta/4bpt8el,Dziewiąta nowela ustawy o Sądzie Najwyższym przyjęta,Sejm przyjął i skierował do III czytania nowelę ustawy o Sądzie Najwyższym. Projekt zmierza m.in. do zniesienia drogi odwoławczej od decyzji Krajowej Rady Sądownictwa w sprawie powoływania kandydatów na sędziów SN.,"Po godz. 21.30 Sejm niespodziewanie przystąpił do II czytania dziewiątej już nowelizacji ustawy o Sądzie Najwyższym. W dyskusji nad projektem stanowisko PiS przedstawił poseł Waldemar Buda. Parlamentarzysta zwrócił przy tym uwagę, że w związku ze złożoną przez innego posła PiS Marka Asta autopoprawki, tytuł projektu nabrał brzmienie: nowelizacja ustawy o KRS i ustawy prawa o ustroju sądów administracyjnych. - W żadnym stopniu nowelizacja nie będzie dotyczyła ustawy o SN - zaznaczył. Buda przedstawił też poprawkę zgłoszoną przez klub PiS. Jak wyjaśnił poprawka ta dotyczy postępowań w sprawach toczących się przed Naczelnym Sądem Administracyjnym ws. odwołań od uchwał KRS w przedmiocie powołań sędziów SN. - Poprawka doprecyzowuje projekt. Umorzenia tych wszystkich postępowań następują z mocy prawa. Niejako automatycznie dochodzi do ich umorzenia z chwilą wejścia w życie proponowanej ustawy - dodał. Zawnioskował również o skierowanie ustawy do III czytania bez odsyłania go do komisji sejmowej. Czytaj też: PiS po raz dziewiąty chce zmieniać ustawę o SN. Budka: konstytucję łatwiej łamie się pod osłoną nocy Projekt nowelizacji ustawy jest sprzeczny z Konstytucją RP i prawem unijnym - mówił w Sejmie Borys Budka (PO), który złożył wniosek o odrzucenie projektu. - Absolutnie nie jest to wykonanie wyroku Trybunału Konstytucyjnego, dlatego, że nawet nie znacie uzasadnienia. Wbrew obowiązującemu prawu TK do teraz nie ogłosił uzasadnienia - powiedział Budka. Podkreślił, że dotychczas, zgodnie z konstytucją, każdy, wobec którego wydano jakąś decyzję administracyjną lub orzeczenie sądu, może się odwołać - tak też jest w przypadku KRS. Zwrócił uwagę, że kandydat na sędziego sądu rejonowego, okręgowego, apelacyjnego czy administracyjnego będzie mógł się odwołać od niekorzystnej dla niego decyzji, natomiast w przypadku kandydatów do SN projekt zamyka jakąkolwiek drogę odwoławczą. - Naruszacie polską konstytucję, bo zgodnie z nią każdy ma prawo odwołać się od decyzji czy wyroku sądu. Wy czynicie wyłom - powiedział. - Idziecie na totalne zwarcie z Trybunałem Sprawiedliwości, z Unią Europejską. Z jednej strony zapewniacie, że jesteście ugrupowaniem proeuropejskim, demokratycznym, ceniącym wartości, na których Unia jest wybudowana, z drugiej krok po kroku wyciągacie cegły, na których opierają się filary zjednoczonej Europy - mówił Budka, przypominając, że chodzi o zasady zapisane w traktacie lizbońskim podpisanym przez prezydenta Lecha Kaczyńskiego i ratyfikowanym przez Sejm. - Dlatego składamy wniosek o odrzucenie tego projektu ustawy jako absolutnie niezgodnego z polską konstytucją i z prawem europejskim - powiedział. Wniosek o odrzucenie projektu złożyła również, w imieniu Nowoczesnej, Barbara Dolniak. Jak mówiła, ""projektodawcy uzasadniając projekt ustawy uzasadniają potrzebę szybkiego uregulowania stanu prawnego w związku z orzeczeniem Trybunału Konstytucyjnego z marca tego roku"". - Tyle tylko, że do dnia dzisiejszego nie ma opublikowanego uzasadnienia pisemnego tego orzeczenia, natomiast z ustnych motywów tego uzasadnienia nie wynika, by Trybunał Konstytucyjny uznał, że odwołanie od uchwał Krajowej Rad Sądownictwa było niekonstytucyjne - zwróciła uwagę Dolniak. Wyjaśniła, że ""z ustnego uzasadnienia wynika, że za niekonstytucyjne uznano jedynie przekazanie przedmiotowych spraw do właściwości Naczelnego Sądu Administracyjnego"". Dodała, że ""rodzi się więc pytanie, co jest motywem takiego działania"". - Podzieliliście państwo sędziów na dwie grupy - sędziowie sądów rejonowych, okręgowych, i apelacyjnych będą mogli wnosić odwołanie, a sędziowie, którzy aplikują, jeżeli chodzi o stanowiska sędziowskie w Sądzie Najwyższym - nie - mówiła wicemarszałek Sejmu. Oceniła, że autorzy noweli ""naruszają wprost artykuł 32. Konstytucji, który mówi o równości wobec prawa"". - Naruszacie państwo artykuł 45. , 77. Konstytucji, artykuł 6. i 13. Europejskiej Konwencji Praw Człowieka, artykuł 47. Karty Podstawowych Praw Unii Europejskiej i wreszcie artykuł 19. Traktatu o Unii Europejskiej, a także 267. Traktatu o funkcjonowaniu Unii Europejskiej - wymieniała wicemarszałek Sejmu. Podsumowała, ze projektodawcy naruszają przepisy ""nie tylko prawa unijnego, co, do którego macie taki, a nie inny stosunek, ale naruszacie także, a może przede wszystkim - Konstytucję i uważacie, że nic się nie dzieje"" - podkreśliła. - Słyszał pan poseł kiedyś o konstytucyjnej zasadzie prawa do sądu, panie pośle? (...) Kandydaci na sędziów sądów powszechnych, wojskowych, administracyjnych mogą się odwoływać, a kandydaci na sędziów SN już nie? - pytał Krzysztof Paszyk (PSL-UED), zwracając się do posła wnioskodawcy Marka Asta (PiS). Jak podkreślił Paszyk, zgodnie z konstytucją ""ustawa nie może nikomu zamykać drogi do sądowego dochodzenia naruszanych wolności lub praw"". - Procedowany projekt ustawy w całości nadaje się do kosza, a swoją drogą na ćwiczenia z prawa konstytucyjnego dla studentów drugiego roku prawa jako doskonały materiał poglądowy pokazujący ustawę jawnie niezgodną z polską konstytucją - podsumował poseł. - Klub parlamentarny PSL-UED jest za odrzuceniem tego projektu - dodał. Jak ocenił Paszyk, jedyna pochwała, jaką może wygłosić wobec projektu noweli, wiąże się z faktem, iż ""ostatnią autopoprawką pozbyto się większości przepisów, które były jawnie i skrajnie niekonstytucyjne"". - Pozostawiono jednak resztkę pierwotnych przepisów, które też - nietrudno zgadnąć - są niekonstytucyjne - podkreślił. Projekt dziewiątej nowelizacji ustawy o SN, autorstwa PiS, został opublikowany na stronie Sejmu w ubiegły czwartek. Pierwotnie przewidywał on, że decyzje o uchyleniu immunitetu sędziów m.in. sądów powszechnych w pierwszej i drugiej instancji, miałaby podejmować Izba Dyscyplinarna SN. Projekt zakładał również, że gdyby Zgromadzeniu Ogólnemu sędziów SN nie udało się wyłonić dla prezydenta pięciu kandydatów na I prezesa SN, to prezydent wybierałby go spośród wszystkich sędziów tego sądu. Ponadto nie byłoby już możliwości wnoszenia odwołań od uchwał Krajowej Rady Sądownictwa zawierających wnioski o powołanie przez prezydenta wyłonionych kandydatów na sędziów SN. Zgodnie z przepisem przejściowym, zawartym w projekcie nowelizacji, postępowania toczące się w związku z odwołaniami od uchwał KRS w sprawach indywidualnych dotyczących powołania do pełnienia urzędu na stanowisku sędziego SN wszczęte i niezakończone przed dniem wejścia w życie planowanej nowelizacji, podlegałyby umorzeniu. Wczoraj autopoprawkę wprowadzającą zasadnicze zmiany do projektu złożył Marek Ast (PiS). Poprawka ta wykreśliła z projektu zapis dot. wyboru I prezesa SN przez prezydenta oraz zapis o kompetencji Izby Dyscyplinarnej SN ws. uchylania immunitetu sędziom. W projekcie pozostał przepis dotyczący odwołań od uchwał KRS z kandydaturami na sędziów SN. W poprawce zaznaczono też, że projekt noweli ostatecznie zmierza do wykonania wyroku Trybunału Konstytucyjnego z 25 marca br. TK orzekł wówczas, że przepisy, na podstawie których Sejm dokonuje wyboru sędziów - członków Krajowej Rady Sądownictwa, są zgodne z konstytucją. Jednocześnie uznał, że niekonstytucyjny jest przepis umożliwiający odwołanie się do NSA od uchwał KRS zawierających wnioski o powołanie sędziów Sądu Najwyższego. Chcesz być na bieżąco z najważniejszymi informacjami dnia? Polub Onet Wiadomości na Facebooku!",,
https://wiadomosci.onet.pl/kraj/goraca-noc-w-sejmie-dziewiata-nowela-ustawy-o-sn-wotum-nieufnosci-wobec-zalewskiej-i/lh4km8t,"Gorąca noc w Sejmie. Dziewiąta nowela ustawy o SN, wotum nieufności wobec Zalewskiej i Gróbarczyka",Sejm zajął się wczcoraj kolejną nowelizacją ustawy o Sądzie Najwyższym. Dzisiejszej nocy Sejm rozpatrzył też wniosek o odwołanie szefowej MEN Anny Zalewskiej i wniosek klubu PO-KO o odwołanie Ministra Gospodarki Morskiej i Żeglugi Śródlądowej Marka Gróbarczyka pozostawiając ich na stanowiskach. Sejm wybrał również nowego sędziego Trybunału Konstytucyjnego. Przyjęto także projekt rozszerzający program 500 plus. Zapraszamy na relację.,,,
https://wiadomosci.onet.pl/kraj/prof-gersdorf-o-slowach-morawieckiego-manipulacja/j1ebjlj,I Prezes SN o słowach premiera: uwłaczają godności urzędu,"Polscy sędziowie jak sędziowie-kolaboranci z marionetkowego, podległego III Rzeszy francuskiego rządu Vichy - tak o przedstawicielach polskiego wymiaru sprawiedliwości mówił w Stanach Zjednoczonych premier Mateusz Morawiecki. Podczas dyskusji na Uniwersytecie Nowojorskim zrównał ""reformy"" rządu PiS z powojennymi rozliczeniami, które przeprowadził we Francji Charles de Gaulle. - Słowa niesłychanie krzywdzące, głęboki smutek i oburzenie - tak wystąpienie premiera komentuje I Prezes SN, prof. Małgorzata Gersdorf.","17 kwietnia, podczas debaty na Uniwersytecie Nowojorskim premier Mateusz Morawiecki - tłumacząc zmiany wdrażane przez rządzący w Polsce PiS - sięgnął po daleko idące konotacje historyczne. Twierdząc, że ""sędziowie nigdy nie byli odpowiednio traktowani w przypadku naruszenia prawa"" postawił tezę, że zmiany wprowadzane przez PiS popiera - jak mówił szef rządu - od 80 do 85 procent społeczeństwa, którzy ""chcą, żeby nastąpiła głęboka zmiana wymiaru sprawiedliwości"". Premier podkreślił też, że ""duża część systemu sprawiedliwości jest skorumpowana (...) Dla mnie jest to taka sytuacja, którą możemy porównać z Francją w okresie post-Vichy, kiedy Charles de Gaulle kompletnie przebudował system"" - kwitował Morawiecki. Na słowa premiera zareagowała wczoraj I Prezes Sądu Najwyższego, prof. Małgorzata Gersdorf. Jak podkreśliła, jego wypowiedź odbiera jako ""krzywdzącą"". - Po raz kolejny, z głębokim smutkiem i nieskrywanym oburzeniem, odnoszę się do krzywdzących słów, jakie na temat wymiaru sprawiedliwości w Polsce wypowiada Prezes Rady Ministrów Mateusz Morawiecki na forum międzynarodowym - podkreśla prof. Gersdorf. - Porównanie działań rządu wobec sądownictwa do reformy, jaką przeprowadził Charles de Gaulle wobec kolaborujących z nazistami urzędników Francji Vichy uderza w dobre imię polskich sędziów i wizerunek polskiego wymiaru sprawiedliwości w demokratycznej Europie i na świecie. Nie znajduje też żadnego uzasadnienia w faktach historycznych - zaznacza I Prezes SN. Jak podkreśla, nieprawdziwe jest także twierdzenie premiera, jakoby reformy rządu PiS popierało do 85 procent Polaków. - Poparcie dla tych działań rządu nigdy nie przekroczyło 50 procent - podkreśla prof. Gersdorf. - Z ogólnopolskich badań wynika natomiast, że ponad połowa Polaków ocenia zmiany wprowadzone w sądownictwie źle, oraz uważa, że zmiany w sądownictwie służą przede wszystkim podporządkowaniu sądownictwa partii rządzącej - precyzuje. I Prezes SN podkreśla także, że ""żadne dane nie potwierdzają również skali korupcji wśród polskich sędziów, o której mówił Premier"". - Dlatego po raz kolejny zwracam się do Prezesa Rady Ministrów z apelem, że jeśli dysponuje informacjami lub dowodami o konkretnych przypadkach i o konkretnych sędziach, którzy w ten sposób uchybili godności zawodu, to powinien niezwłocznie udostępnić je organom ścigania - apeluje prof. Gersdorf. Zdaniem prof. Gersdorf, wystąpienie premiera Morawieckiego na Uniwersytecie Nowojorskim ""jest kolejnym, na przestrzeni ostatnich lat, wystąpieniem szefa polskiego rządu na forum międzynarodowym, w którym posługuje się on nieprawdą, manipulując skojarzeniami wzbudza nieufność do polskiego wymiaru sprawiedliwości, ale też narusza autorytet sądów, które sprawują jedną z trzech władz Państwa, które reprezentuje"" - podkreśla I Prezes SN. Jak przypomina, Sąd Najwyższy ""wielokrotnie odnosił się do tych wypowiedzi, prostował informacje nieprawdziwe i zwracał się z prośbą o zaprezentowanie konkretnych danych. Spotykało się to niestety z milczeniem i brakiem jakiejkolwiek reakcji"" - Bierność Premiera, w kontekście jego wypowiedzi, pozostawiam Państwa ocenie - ocenia prof. Gersdorf. Jak dodaje, porównywanie polskiego wymiaru sprawiedliwości do francuskiego reżimu kolaborującego z nazistowskimi Niemcami jest nie do zaakceptowania. - Nie tylko podważa wiarygodność Polski na arenie międzynarodowej, ale też uwłacza godności piastowanego urzędu - kwituje prof. Gersdorf. Dodajmy, że równie ostre w tonie oświadczenie dotyczące słów premiera przygotowało wczoraj Stowarzyszenie ""Iustitia"". Nie jest wykluczone, że część polskich sędziów - w związku ze słowami szefa rządu - może rozważyć pozew do sądu. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Małgorzata Gersdorf,
https://wiadomosci.onet.pl/kraj/sad-najwyzszy-zdecyduje-ktory-sad-bedzie-orzekal-ws-odszkodowania-dla-tomasza-komendy/ps9y1re,Wniosek o odszkodowanie dla Tomasza Komendy został przekazany Sądowi Najwyższemu,"Sąd Okręgowy we Wrocławiu na wniosek Zbigniewa Ćwiąkalskiego zwrócił się do Sądu Najwyższego o przeniesienie sprawy o odszkodowanie i zadośćuczynienie dla Tomasza Komendy do innego sądu. Przypomnijmy, za 18 lat niesłusznie spędzonych w więzieniu Komenda domaga się prawie 19 milionów złotych.","Wniosek o odszkodowanie i zadośćuczynienie dla Tomasza Komendy jego pełnomocnik Zbigniew Ćwiąkalski złożył w Sądzie Okręgowym we Wrocławiu w zeszłym tygodniu. Były minister sprawiedliwości już wtedy mówił, że wraz z dokumentami złożył wniosek o przeniesienie sprawy poza obszar apelacji wrocławskiej. – Tomasz Komenda ma uraz i traumę, która się kojarzy z tym miejscem, tymi budynkami. W tym areszcie śledczym przebywał 3,5 roku. Tak się składa, że przewodniczący Wydziału III Karnego, do którego złożyliśmy wniosek, był przewodniczącym składu orzekającego, który skazał Tomasza Komendę na 15 lat pozbawienia wolności w pierwszej instancji, podwyższając o trzy lata żądanie prokuratury w tym zakresie. W związku z tym, pan Tomasz dość nerwowo reaguje, że teraz ten sam sąd miałby decydować o jego odszkodowaniu i zadośćuczynieniu – mówił Zbigniew Ćwiąkalski. ""Sąd Okręgowy postanowił na podstawie art. 37 kpk zwrócić się do Sądu Najwyższego o przekazanie sprawy pełnomocników Tomasza K. z dnia 17 kwietnia 2019 r. o odszkodowanie za poniesioną szkodę oraz zadośćuczynienie za doznaną krzywdę, wynikłe z wykonania względem wnioskodawcy części kary pozbawienia wolności, której nie powinien był ponieść, innemu sądowi równorzędnemu"" – czytamy w specjalnym komunikacie przesłanym Onetowi. Przypomnijmy, Tomasz Komenda w ramach zadośćuczynienia domaga się po milionie za każdy rok niesłusznie spędzony w więzieniu oraz 811 tys. 500 zł odszkodowania. Jeśli Komenda otrzyma blisko 19 mln zł, to będzie to najwyższe odszkodowanie w historii polskiego wymiaru sprawiedliwości. Za gwałt i zabójstwo 15-letniej Małgosi w Miłoszycach, Tomasz Komenda został skazany na 25 lat więzienia. Po 18 latach spędzonych za kratami został oczyszczony ze wszystkich stawianych mu zarzutów.",Tomasz Komenda,
https://wiadomosci.onet.pl/kraj/projekt-ustawy-nowelizacji-sn-autorstwa-pis-rzecznik-sn-komentuje/5ltz2gs,Rzecznik SN o powoływaniu I prezesa bez uchwały zgromadzenia,"Możliwość powołania I prezesa Sądu Najwyższego przez prezydenta bez uchwały Zgromadzenia Ogólnego sędziów SN zawarta w projekcie noweli ustawy o SN autorstwa PiS, wydaje się być niezgodna z konstytucją - ocenił rzecznik SN sędzia Michał Laskowski.","Na stronie Sejmu opublikowany został projekt nowelizacji ustawy o SN autorstwa PiS. Z projektu wynika, że decyzje o uchyleniu immunitetów sędziów m.in. sądów powszechnych w pierwszej i drugiej instancji miałaby podejmować Izba Dyscyplinarna SN. Projekt przewiduje również, że gdyby Zgromadzeniu Ogólnemu sędziów SN nie udało się wyłonić dla prezydenta pięciu kandydatów na I prezesa SN, prezydent dokonywałby wyboru spośród wszystkich sędziów tego sądu. Ponadto nie byłoby już możliwości wnoszenia odwołań od uchwał Krajowej Rady Sądownictwa zawierających wnioski o powołanie przez prezydenta wyłonionych kandydatów na sędziów SN. POLECAMY: Trzynasta emerytura nie wejdzie w życie? Ustawa może być niekonstytucyjna Do założeń projektu w rozmowie z PAP odniósł się rzecznik prasowy SN sędzia Michał Laskowski. - Będziemy mieli do czynienia z kolejnym poszerzeniem kompetencji Izby Dyscyplinarnej, ze zwiększeniem uprawnień prezydenta w stosunku do Sądu Najwyższego i prezesów SN oraz z ukróceniem możliwości odwoływania się od uchwał KRS - powiedział sędzia Laskowski. Jego zdaniem zaproponowana przez posłów PiS w projekcie możliwość powołania I prezesa SN przez prezydenta bez uchwały Zgromadzenia Ogólnego sędziów SN ""wydaje się być rozwiązaniem niezgodnym z konstytucją"". - To rozwiązanie wydaje się być sprzeczne z art. 183 ust 3. konstytucji, który mówi, że prezydent powołuje prezesa SN spośród kandydatów wskazanych przez Zgromadzenie Ogólne sędziów SN - wskazał rzecznik SN. Ponadto - odnosząc się do propozycji wyeliminowania możliwości odwoływania się od uchwał KRS w sprawach dot. powołania na stanowisko sędziów SN - sędzia Laskowski powiedział, że trudno pogodzić to rozwiązanie z konstytucyjną zasadą równości. - W stosunku do wszystkich innych sędziów taka możliwość odwołania istnieje, także w stosunku do sędziego NSA. Tylko kandydaci na stanowisko sędziów SN byliby pozbawieni możliwości odwołania od uchwał KRS - dodał Laskowski. POLECAMY. Sędzia Laskowski dla Onetu: zmiany w sądownictwie to zwiększenie imperium ministra Ziobry Natomiast odnosząc się do planowanych zmian w zakresie procedury uchylania sędziowskich immunitetów rzecznik SN ocenił, że ""trudno powiedzieć, co legło u podstaw takiego rozwiązania"". - Można podejrzewać, że ma to związek z jakimiś ostatnimi orzeczeniami, w których odmawiano uchylenia immunitetów sędziom, być może jest to reakcja na te orzeczenia - zaznaczył. Pytany, czy chodzi m.in. o sprawę sędziego Wojciecha Łączewskiego, odpowiedział, że ""tak się to trochę nasuwa, taka pierwsza refleksja jest"". Jak jednocześnie zastrzegł, to są jego ""osobiste refleksje"". POLECAMY: Prof. Wojciech Sadurski odpowiada na pozew Prawa i Sprawiedliwości Przed dwoma tygodniami krakowski sąd dyscyplinarny nieprawomocnie zdecydował o umorzeniu postępowania o uchylenie immunitetu sędziemu Łączewskiemu - prokuratura nie będzie mogła zatem przedstawić mu zarzutów dotyczących podejrzenia złożenia doniesienia o przestępstwie, którego nie było oraz składania fałszywych zeznań. ""Myślenie kastowe w polskim sądownictwie jest nadal obecne - skomentował tamtą decyzję minister sprawiedliwości-prokurator generalny Zbigniew Ziobro, a prokuratura zapowiedziała odwołanie od takiego rozstrzygnięcia do Izby Dyscyplinarnej SN. Sędzia Laskowski pytany przez PAP, dlaczego projekt został skierowany do Sejmu właśnie teraz, powiedział, że ""kierowanie projektu teraz tuż przed świętami to stara metoda zgłaszania kontrowersyjnych zmian, bo ludzie są zainteresowani czym innym"". - Teraz, to znaczy też tuż przed ewentualną opinią Rzecznika Generalnego TSUE (ws. przepisów o SN i KRS - PAP). Być może jest to metoda na wywołanie dyskusji i skierowanie jej na inne tory - dodał rzecznik SN. POLECAMY. Sędzia Jerzy Stępień dla Onetu: buntuję się, bo dziś zostałem do tego zmuszony Zgodnie z projektem nowelizacji zmiany miałyby wejść w życie po siedmiu dniach od ich ogłoszenia. ""Należy podkreślić, że projektowane regulacje mają charakter porządkujący i doprecyzowujący, dotyczą kwestii proceduralnych o technicznym w istocie znaczeniu, niewymagających podjęcia przez adresatów szczególnych działań związanych z przygotowaniem się do stosowania zmienionych przepisów, jednocześnie zaś za możliwie pilnym wejściem w życie ustawy przemawia konieczność jak najszybszego dostosowania stanu prawnego do skutków wyroku TK"" - oceniono w uzasadnieniu projektu. Projekt PiS wpłynął do Sejmu wczoraj, dziś został skierowany do opinii Biura Legislacyjnego oraz Biura Analiz Sejmowych. W rozmowie z PAP przedstawiciel wnioskodawców Marek Ast (PiS) ocenił, że nowelizacja, której projekt pojawił się na stronach Sejmu, ""nie wiąże się z bieżącym sporem wokół Sądu Najwyższego"". - To nie są zmiany wynikające z toczącego się sporu, czy sporu toczącego się obecnie przed TSUE, po prostu wynikają z pewnej refleksji i konieczności uzupełnienia tych przepisów - przekonywał.",Michał Laskowski,
https://wiadomosci.onet.pl/kraj/pis-zlozylo-projekt-nowelizacji-ustawy-o-sadzie-najwyzszym/ezh798d,PiS złożyło projekt nowelizacji ustawy o Sądzie Najwyższym,"Decyzje o uchyleniu immunitetów sędziów m.in. sądów powszechnych w pierwszej i drugiej instancji miałaby podejmować Izba Dyscyplinarna Sądu Najwyższego - wynika z projektu nowelizacji ustawy o Sądzie Najwyższym autorstwa PiS, który został zamieszczony na stronach Sejmu.","Projektowane zmiany - jak zaznaczono w ich uzasadnieniu - mają m.in. wprowadzić ""właściwość Sądu Najwyższego w zakresie rozpoznawania wniosków o zezwolenie na pociągnięcie do odpowiedzialności karnej lub tymczasowe aresztowanie sędziów, asesorów sądowych i prokuratorów"". Marek Ast (PiS), który jest przedstawicielem wnioskodawców, powiedział, że ewentualne uchylenie immunitetu sędziemu będzie kompetencją Izby Dyscyplinarnej SN w obu instancjach. Jak dodał, ""po to jest Izba Dyscyplinarna powołana, aby te sprawy dotyczące sędziów i prokuratorów prowadzić, a opinia publiczna miała stuprocentową pewność, że te sprawy będą rozstrzygane w sposób zgodny z prawem, sprawiedliwie i szybko"". - Nie będzie sytuacji, że sędziowie na poziomie sądownictwa powszechnego będą sędziami we własnej sprawie - zaznaczył Ast. Zgodnie z projektem w sprawach immunitetów w pierwszej instancji SNorzekałby w składzie jednego sędziego Izby Dyscyplinarnej, a w drugiej instancji w składzie trzech sędziów Izby Dyscyplinarnej. Dotychczas w pierwszej instancji kwestię ewentualnego uchylenia immunitetu sędziego rozstrzygały sady apelacyjne. W uzasadnieniu podkreślono, że ""celowe jest powierzenie rozpoznawania spraw z tego zakresu Izbie Dyscyplinarnej SN, do której właściwości należy już rozpoznawanie spraw o zezwolenie na pociągnięcie do odpowiedzialności karnej lub tymczasowe aresztowanie sędziów Sądu Najwyższego oraz rozpoznawanie już w pierwszej instancji w odniesieniu do wszystkich sędziów i prokuratorów spraw przewinień dyscyplinarnych wyczerpujących znamiona umyślnych przestępstw ściganych z oskarżenia publicznego lub umyślnych przestępstw skarbowych"". Nowelizacja ma też wprowadzić obowiązek przedstawienia na piśmie przez prezesa sądu uzasadnienia decyzji nakazującej natychmiastowe zwolnienie sędziego, zatrzymanego na gorącym uczynku popełnienia przestępstwa. Takie uzasadnienie ""powinno zostać sporządzone niezwłocznie, nie później niż przed upływem 24 godzin od jej podjęcia, i wskazywać powody zwolnienia, przy uwzględnieniu potrzeb związanych z zapewnieniem prawidłowego toku postępowania"". Dotyczyłoby to sędziów Sądu Najwyższego, sądów powszechnych oraz sądów wojskowych. Gdyby Zgromadzeniu Ogólnemu sędziów Sądu Najwyższego nie udało się wyłonić dla prezydenta pięciu kandydatów na I prezesa SN, prezydent dokonywałby wyboru spośród wszystkich sędziów tego sądu - przewiduje projekt noweli o SN (PiS), który umieszczono na stronach Sejmu. - Chodzi o zapobieżenie sytuacji pata, gdy w ustawowych terminach Zgromadzenie Ogólne sędziów SN nie przedstawiłoby uchwały wskazującej prezydentowi pięciu kandydatów na objęcie stanowiska I prezesa SN. Wówczas zgodnie z tą propozycją prezydent będzie mógł dokonać wyboru spośród całego składu SN - powiedział przedstawiciel wnioskodawców Marek Ast (PiS). ""Jeżeli nie później niż na 2 tygodnie przed upływem kadencji I prezesa SN albo w terminie 21 dni od dnia przejścia w stan spoczynku, przeniesienia w stan spoczynku albo wygaśnięcia stosunku służbowego sędziego SN albo zrzeczenia się stanowiska I prezesa SN prezydentowi RP nie zostanie przekazana uchwała w sprawie wyboru kandydatów na stanowisko I prezesa SN, zawierająca listę 5 kandydatów, wraz z protokołem głosowania, prezydent RP powołuje I prezesa SN spośród wszystkich sędziów Sądu Najwyższego"" - czytamy w projekcie nowelizacji. W uzasadnieniu podkreślono, że nowy sposób wyłaniania I prezesa SN ma na celu ""zagwarantowanie możliwości nieprzerwanego funkcjonowania Sądu Najwyższego i właściwej organizacji jego pracy"". Analogiczna zasada miałaby obowiązywać także w przypadku wyłaniania prezesów poszczególnych izb SN - jeśli w przewidzianym terminie nie byłoby uchwały przedstawiającej prezydentowi kandydatów na prezesa izby, to prezydent mógłby dokonać wyboru tego prezesa spośród wszystkich sędziów danej izby. - Te zmiany idą w kierunku takim, żeby zapewnić funkcjonowanie sądu i uniknąć konsekwencji mogących wynikać z ewentualnej obstrukcji - powiedział Ast. ",Przedstawiciel wnioskodawców projektu – Marek Ast,
https://wiadomosci.onet.pl/swiat/rzecznik-tsue-trybunal-powinien-orzec-ze-przepisy-ws-sedziow-sadu-najwyzszego-sa/xr9405h,"Rzecznik TSUE: Trybunał powinien orzec, że przepisy ws. sędziów Sądu Najwyższego są sprzeczne z prawem UE",Przepisy polskiego prawa ws. obniżenia wieku przejścia w stan spoczynku sędziów Sądu Najwyższego są sprzeczne z prawem Unii - taką opinię wydał rzecznik generalny Trybunału Sprawiedliwości UE. Jego zdaniem regulacje naruszają wymogi niezawisłości sędziowskiej.,"Jego rekomendacja nie jest wiążąca dla składu orzekającego, ale z reguły ostateczne rozstrzygnięcie jest bardzo podobne do opinii. Jeszcze w ubiegłym roku TSUE przychylił się do wniosku Komisji Europejskiej o zawieszenie stosowania regulacji ws. obniżenia wieku przejścia w stan spoczynku sędziów Sądu Najwyższego i podjęcia wszelkich kroków, by przywrócić tych, którzy przez nowe prawodawstwo zmuszeni byli odejść. Polskie władze w ślad za tym zmieniły odpowiednio prawo. Na rozprawie KE argumentowała jednak, że nie jest pewne, czy te nowe przepisy eliminują naruszenia prawa Unii. Prawnicy z Brukseli przekonywali ponadto, że z uwagi na znaczenie niezawisłości sędziowskiej w porządku prawnym Unii wciąż istnieje interes w tym, aby sprawa została rozstrzygnięta. Rzecznik generalny TSUE Ewgeni Tanczew w swojej dzisiejszej opinii stwierdził, że uregulowania, które zaskarżyła Komisja ""naruszają zasadę nieusuwalności sędziów"", której przestrzeganie jest konieczne dla spełnienia wymogów skutecznej ochrony sądowej, tak jak mówią o tym unijne traktaty. - Sporne przepisy naruszają wymogi niezawisłości sędziowskiej, ponieważ mogą narazić Sąd Najwyższy i jego sędziów na ingerencję i naciski zewnętrzne ze strony Prezydenta RP w kontekście możliwości podwójnego przedłużenia ich czynnej służby, co podważa obiektywną niezależność tego sądu oraz wpływa na niezależność osądu sędziów i na ich rozstrzygnięcia - uznał rzecznik. Ustawa o Sądzie Najwyższym weszła w życie w kwietniu 2018 r. Na jej mocy wiek przejścia w stan spoczynku sędziów SN został obniżony do 65 lat. Krytycy tych przepisów zarzucali rządzącym, że służą one do przeprowadzania czystki w Sądzie Najwyższym i usunięcia prezes tej instytucji Małgorzaty Gersdorf. Przedłużenie możliwości orzekania było możliwe, ale konieczne było do tego oświadczenie o chęci dalszego zajmowania stanowiska i uzyskanie na to zgody głowy państwa. Komisja Europejska zaskarżyła te regulacje do Trybunału Sprawiedliwości jesienią ubiegłego roku po bezskutecznych próbach zmiany stanu prawnego w Polsce przy pomocy procedury przeciwnaruszeniowej. Sprawa jest rozpatrywana w trybunie pilnym, dlatego już po kilku tygodniach sędziowie z Luksemburga zdecydowali o zawieszeniu przepisów. Choć opinia rzecznika generalnego jest niekorzystna z punktu widzenia władz w Warszawie, nie przyjął on wszystkich argumentów Komisji. Jego zdaniem odrzucone powinny być zarzuty, których podstawą jest art. 47 unijnej karty praw podstawowych. Mówi on o tym, że każdy ma prawo do rozpatrzenia sprawy przez niezawisły sąd. Tanczew ocenił jednocześnie, że uzasadnione są zarzuty oparte na art. 19 unijnego traktatu. Podkreślił przy tym, że nieusuwalność członków organu sądowniczego stanowi jedną z podstawowych gwarancji niezawisłości sędziowskiej. ""Ochrona przed usunięciem z urzędu (nieusuwalność) jest bowiem podstawą i odzwierciedleniem niezawisłości sędziowskiej i oznacza, że sędziowie mogą być odwoływani, zawieszani, przenoszeni lub przenoszeni w stan spoczynku wyłącznie z powodów określonych w ustawie i przy zachowaniu ustanowionych w niej gwarancji"" - podkreślił TSUE w swoim komunikacie. Rzecznik zaznaczył, że sędziowie powinni cieszyć się gwarancjami sprawowania urzędu do momentu obowiązkowego przejścia w stan spoczynku lub upływu ich kadencji. Dodał, że mogą podlegać zawieszeniu lub usunięciu z urzędu w indywidualnych przypadkach wyłącznie z powodu niezdolności do sprawowania urzędu lub zachowania nielicującego z powagą pełnionych funkcji. Zdaniem Tanczewa wcześniejsze przejście w stan spoczynku powinno być możliwe jedynie na wniosek danego sędziego lub wynikać z przyczyn zdrowotnych, a jakiekolwiek zmiany w zakresie obowiązkowego wieku przejścia w stan spoczynku nie mogą mieć mocy wstecznej. Rzecznik zwrócił uwagę, że sporne przepisy mają znaczący wpływ na skład Sądu Najwyższego, ponieważ dotyczą 27 z 72 sędziów. Jego zdaniem choć państwa członkowskie mają kompetencje w zakresie dostosowania wieku przechodzenia sędziów w stan spoczynku ze względu na zmiany społeczne i gospodarcze, to muszą to czynić bez uszczerbku dla niezawisłości i nieusuwalności sędziów. Tanczew odrzucił argumenty Polski dotyczące ustawodawstwa innych krajów UE oraz przepisów regulujących funkcjonowanie samego Trybunału Sprawiedliwości. ""Systemy innych państw członkowskich nie są porównywalne z sytuacją w Polsce, ponieważ obowiązują w innym kontekście prawnym, politycznym i społecznym"" - wskazał.",,
https://wiadomosci.onet.pl/kraj/tk-odwolal-ogloszenie-orzeczenia-ws-kar-za-odmowe-uslugi-ze-wzgledu-na-swiatopoglad/8nqffn2,TK odwołał ogłoszenie orzeczenia ws. kar za odmowę usługi ze względu na światopogląd,Trybunał Konstytucyjny odwołał zaplanowane na dziś ogłoszenie orzeczenia w sprawie konstytucyjności karania za odmowę usługi ze względu na światopogląd bądź wyznawaną religię - przekazał rzecznik TK Jakub Kozłowski.,"Jak uzasadniał RPO, sędzia ten jest autorem ekspertyzy, w której wypowiedział się w sprawie tzw. łódzkiego drukarza, a tym samym - zdaniem Rzecznika - odnosi się bezpośrednio do przedmiotu orzekania w niniejszym postępowaniu przed TK. Zaskarżony przepis Kodeksu wykroczeń, o którego konstytucyjności orzec miał TK, przewiduje, że ""kto, zajmując się zawodowo świadczeniem usług, żąda i pobiera za świadczenie zapłatę wyższą od obowiązującej albo umyślnie bez uzasadnionej przyczyny odmawia świadczenia, do którego jest obowiązany, podlega karze grzywny"". O zbadanie konstytucyjności tego przepisu wystąpił do TK w grudniu 2017 r. prokurator generalny Zbigniew Ziobro. Jego zdaniem, niekonstytucyjne jest rozumienie tej regulacji w taki sposób, że ""zasady wiary i sumienie nie są uzasadnioną przyczyną odmowy świadczenia usługi"". We wniosku do TK prokurator generalny argumentuje, że władze państwowe nie mogą w sposób nadmierny i represyjny ingerować w sferę obywatelskich praw i wolności, zwłaszcza w sytuacji, gdy odmowę usługi można zaskarżyć z powództwa cywilnego. Powołując się na orzecznictwo Trybunału, wskazał, że ""na wolność sumienia i religii składa się nie tylko swoboda przyjmowania określonego światopoglądu i wynikających z niego zasad, ale również postępowania zgodnie z tymi zasadami"". Problem wyniknął w związku ze sprawą pracownika łódzkiej drukarni Adama J., który odmówił druku plakatów fundacji LGBT, promujących treści homo-, bi- i transseksualne. Drukarz tłumaczył odmowę swymi przekonaniami. Łódzki sąd w 2017 r. prawomocnie uznał go za winnego wykroczenia, ale zarazem odstąpił od wymierzenia mu kary. Już po złożeniu wniosku w TK - w czerwcu 2018 r. - Sąd Najwyższy oddalił kasację Ziobry złożoną od wyroku w sprawie drukarza. SN przyznał wprawdzie wówczas, że nie można uznać jako ogólnej zasady poglądu, iż ""indywidualny światopogląd i subiektywne rozumienie wyznawanej religii nie mogą stanowić uzasadnionej przyczyny odmowy świadczenia"", ale jednocześnie wskazał, iż obwiniony drukarz w tej konkretnej sprawie nie miał uzasadnionego powodu do odmówienia usługi.",,
https://wiadomosci.onet.pl/kraj/komisja-zarekomendowala-21-kandydatow-na-lawnikow-sadu-najwyzszego/pxw3qp1,Komisja zarekomendowała 21 kandydatów na ławników Sądu Najwyższego,Senacka komisja zarekomendowała we wtorek 21 kandydatów na ławników Sądu Najwyższego. Pięć kandydatur nie otrzymało rekomendacji komisji. Ostatecznego wyboru dokona cały Senat na najbliższym posiedzeniu.,"Rekomendacji komisji nie otrzymały osoby, które nie pojawiły się na posiedzeniu (jedna z nich zapowiedziała rezygnację z kandydowania). Nie uzyskał jej także m.in. kandydat, który ujawnił, że jest pracownikiem Biura Rzecznika Praw Dziecka, co - w opinii biura legislacyjnego - zgodnie z zapisami ustawy wyklucza go z możliwości kandydowania na ławnika. Ławników wybiera Senat w głosowaniu jawnym. Kandydatów na ławników mogły zgłaszać stowarzyszenia i inne organizacje społeczne i zawodowe zarejestrowane na podstawie odrębnych przepisów, z wyłączeniem partii politycznych, a także grupy co najmniej 100 obywateli mających czynne prawo wyborcze. Wybór ławników przez Senat wynika z ustawy o SN obowiązującej od 3 kwietnia ubiegłego roku. Na jej podstawie I prezes SN zarządzeniem ustaliła, że ma być 36 ławników pierwszej kadencji. Wcześniejszy nabór ławników SN odbył się w maju 2018 r., a poprzedni wybór został dokonany przez Senat w końcu czerwca ub.r. Wówczas wybrano 13 ławników (później dwóch złożyło rezygnację), dlatego konieczny był nabór uzupełniający, który zainicjowano w końcu stycznia br. Ławnicy wybrani w czerwcu ub.r. czekają na złożenie ślubowania przed I prezes SN, które prawdopodobnie nastąpi po wyborze uzupełniającym.",Ostatecznego wyboru dokona cały Senat na najbliższym posiedzeniu [zdjęcie archiwalne],
https://wiadomosci.onet.pl/kraj/timmermans-w-polsce-krytycznie-o-procedurach-dyscyplinarnych-wobec-sedziow/phxjk48,Frans Timmermans: procedury dyscyplinarne wobec polskich sędziów wykraczają poza normy,"Frans Timmermans przebywający dziś z wizytą w Warszawie krytycznie odniósł się do procedur dyscyplinarnych wobec polskich sędziów za kierowanie pytań prejudycjalnych do Trybunału Sprawiedliwości Unii Europejskiej. - To nie do pomyślenia, żeby władze jakiegoś kraju mieszały się w to prawo - powiedział wiceprzewodniczący Komisji Europejskiej.","Timmermans przyjechał do Polski jako kandydat europejskich socjalistów na szefa Komisji w nowej kadencji. W Warszawie spotkał się m.in. z liderem Wiosny Robertem Biedroniem. Podczas wspólnej konferencji prasowej odniósł się do sytuacji w polskim sądownictwie. - Pracowałem nad tą sprawą ponad trzy lata i wszystkie dowody jasno wskazują, że sposób, w jaki działają polskie procedury dyscyplinarne wobec sędziów powoduje efekt mrożący i ma ich onieśmielać - oświadczył Timmermans. W jego ocenie, ""to idzie dalej niż standardowe procedury w normalnym systemie sądowniczym"". - Sprawy dyscyplinarne wobec sędziów otwiera się np. za to, że składają pytania prawne do Trybunału Sprawiedliwości UE. A to jest fundamentalne prawo, które ma każdy sędzia, nie tylko polski, ale niemiecki czy holenderski - mówił komisarz. Jak dodał, jeżeli jakiś sędzia ma wątpliwości, jak należy stosować dane prawo, to zwraca się bezpośrednio do TSUE. - To nie do pomyślenia, żeby władze jakiegoś kraju mieszały się w to prawo każdego sędziego do zadawania pytań. Sędzia może zadać nawet głupie pytanie, ale to od Trybunału w Luksemburgu zależy, jaka będzie odpowiedź. A nie od jakiegoś rządu czy ministra. To jest jeden z powodów, dla których Komisja podjęła swoje działania - powiedział Timmermans. ZOBACZ: ""FAZ"" o Polsce: zamach na wymiar sprawiedliwości Jak podkreślił wiceszef Komisji Europejskiej, musi istnieć system gwarantujący, że zachowania sędziów spełniają najwyższe standardy, ale ""system dyscyplinarny nie może być używany w celu wywoływania efektu mrożącego czy onieśmielania sędziów i nie można otwierać spraw dyscyplinarnych wobec sędziów za to, że mają pogląd czy opinię inną niż rząd"". - Niezawisłość sędziowska znaczy również, że sędzia ma prawo do własnej opinii - oświadczył Timmermans. W środę Komisja Europejska wszczęła wobec Polski postępowanie o naruszenie prawa unijnego, wysyłając pismo z formalnym zawiadomieniem. Sprawa dotyczy ""nowego systemu środków dyscyplinarnych wobec sędziów"", zawartego w ustawie o Sądzie Najwyższym z grudnia 2017 r. Polski rząd na udzielenie odpowiedzi ma dwa miesiące. Zdaniem KE ""nowy system dyscyplinarny"" podważa niezawisłość polskich sędziów, nie zapewniając niezbędnych gwarancji pozwalających chronić ich przed polityczną kontrolą, wymaganych zgodnie z orzecznictwem Trybunału Sprawiedliwości Unii Europejskiej. Komisja jest zdania, że Polska naruszyła art. 19 Traktatu o Unii Europejskiej w związku z art. 47 Karty praw podstawowych Unii Europejskiej. Do decyzji KE odniósł się w środę minister sprawiedliwości Zbigniew Ziobro. Jego zdaniem Izba Dyscyplinarna SN jest powołana po to, ""by walczyć z patologiami"", takimi jak na przykład sędzia, który kradnie wiertarkę. - A zdaniem dotychczasowych sędziów rozpatrujących jego sprawę w Sądzie Najwyższym - według dotychczasowych procedur dyscyplinarnych - dalej jest nieskazitelnym sędzią - zaznaczył Ziobro. Odnosząc się do działań KE, rzecznik dyscyplinarny sędziów sądów powszechnych Piotr Schab oświadczył, że polskie prawo gwarantuje niezwisłe postępowanie dyscyplinarne, a zarzuty Komisji są bezpodstawne. - Mamy tu do czynienia z bezpodstawnym poglądem, że polskie prawo nie daje gwarancji obiektywnego postępowania dyscyplinarnego wobec sędziów z poszanowaniem fundamentów niezawisłości sędziowskiej - stwierdził. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Frans Timmermans i Robert Biedroń,
https://wiadomosci.onet.pl/kraj/krs-izba-dyscyplinarna-sn-jest-sadem-w-rozumieniu-prawa-ue/wh7k610,KRS: Izba Dyscyplinarna SN jest sądem w rozumieniu prawa UE,"Izba Dyscyplinarna Sądu Najwyższego jest sądem w rozumieniu prawa Unii Europejskiej - stwierdziła w stanowisku Krajowa Rada Sądownictwa. Zdaniem Rady Izba Dyscyplinarna spełnia wszystkie kryteria wymagane przez TSUE, aby uznać ten organ za sąd.","""KRS powinna być (i jest) niezależna również od organów władzy sądowniczej, w podobnym stopniu co od organów pozostałych władz. Jest to oczywiście zadanie trudne do zrealizowania, skoro w skład Rady wchodzi aż 15 sędziów oraz dwóch prezesów SN i NSA. Niemniej jednak, w takich warunkach szczególnie potrzebne jest zagwarantowanie członkom Rady także niezależności od wewnątrzkorporacyjnej presji środowiska sędziowskiego"" - oceniono w dziś opublikowanym stanowisku Rady. W ocenie KRS ""takie naciski wewnętrzne mogą stanowić zagrożenie dla niezawisłości sędziowskiej oraz niezależności sądów, a w warunkach polskich są one aktualnie bardziej realne, aniżeli zagrożenie płynące ze strony egzekutywy czy też legislatywy"". Zobacz także: Prezes sądu dorabiał przy winobraniu we Francji. Rzecznik KRS: to niegodne sędziego ""Zdaniem KRS nie istnieją jakiekolwiek przesłanki pozwalające na kwestionowanie pozycji sędziów Izby Dyscyplinarnej SN, a co za tym idzie ich niezawisłości. Status sędziów tej Izby został uregulowany w sposób analogiczny do statusu pozostałych sędziów SN"" - podkreśliła ponadto Rada w swym stanowisku. Jak zaznaczyła KRS sędziowie tej Izby ""zostali wyposażeni przez ustawodawcę w takie atrybuty, które uniemożliwiają jakąkolwiek ingerencję w ich niezawisłość"". ""KRS dostrzega jednak jedno zagrożenie dla niezawisłości sędziów Izby Dyscyplinarnej SN. Jest nim negowanie ich statusu przez innych sędziów SN, m.in. w toku niniejszego postępowania przed Wysokim Trybunałem"" - oceniono. W swym stanowisku KRS zwróciła też uwagę, że istotą pytań prejudycjalnych sformułowanych przez SN jest ustalenie, czy Izba Dyscyplinarna SN jest sądem w rozumieniu prawa europejskiego. Rada podkreśliła, że w orzecznictwie TSUE przyjmuje się, że jeżeli państwo członkowskie UE ustanawia organ nazywany ""sądem"" i powierza mu zadania z zakresu wymiaru sprawiedliwości, to TSUE nie ma podstaw do kwestionowania charakteru takiego organu. Według KRS Izba Dyscyplinarna SN spełnia wszystkie kryteria wymagane przez TSUE, które powinien spełniać organ, aby mógł być uznany za sąd. Jak przypomniano, TSUE zwraca w tym zakresie uwagę na cechy ustrojowe takie jak: niezależność od władzy wykonawczej i ustawodawczej, niezawisłość członków, stałość, utworzenie na podstawie ustawy, obowiązkowa właściwość, orzekanie w procedurze spornej, orzekanie na podstawie prawa, jak również wiążąca moc orzeczeń. Rada zaznaczyła też, że - jej zdaniem - Izba Dyscyplinarna działa w oparciu na konstytucji i ustawie o SN. ""Izba Dyscyplinarna SN korzysta z wszelkich gwarancji niezależności na takich samych zasadach jak pozostałe izby Sądu Najwyższego, a sędziowie tej Izby są niezawiśli"" - czytamy w stanowisku KRS. Zdaniem Rady, sędziowie Izby Dyscyplinarnej są bezstronni. KRS wskazała przy tym, że w polskim systemie prawnym sędzia nie może należeć do partii politycznej, związku zawodowego ani prowadzić działalności publicznej nie dającej się pogodzić z zasadami niezależności sądów i niezawisłości sędziów. Ponadto według KRS, wszelkie gwarancje niezawisłości sędziowskiej, z których korzystają sędziowie orzekających w polskich sądach, obejmują również sędziów w Izbie Dyscyplinarnej. W ocenie KRS, procedura powoływania sędziów nie ma żadnego związku z atrybutem niezawisłości sędziów oraz niezależności sądów. ""Innymi słowy sposób wyboru sędziów przez Krajową Radę Sądownictwa nie zagraża w najmniejszym stopniu niezawisłości i bezstronności tychże sędziów oraz nie wpływa na niezależność sądów"" - głosi stanowisko Rady.",KRS: Izba Dyscyplinarna SN jest sądem w rozumieniu prawa UE,
https://wiadomosci.onet.pl/kraj/sad-najwyzszy-oddalil-dwie-skargi-nadzwyczajne-wniesione-przez-rpo/xs8kg24,Sąd Najwyższy oddalił dwie skargi nadzwyczajne wniesione przez RPO,"Sąd Najwyższy oddalił dziś dwie skargi nadzwyczajne wniesione przez Rzecznika Praw Obywatelskich. Zabrakło m.in. odniesienia się do indywidualnej sytuacji osób, których skargi dotyczyły, a także wykazania naruszenia sprawiedliwości społecznej w obu sprawach - uznał SN.","W obu skargach chodziło o sprawy, w których sądy odstąpiły od przedterminowych zwolnień i nakazały dwóm skazanym powrót do więzień. - Skarga nadzwyczajna tym się różni od orzeczeń Trybunału Konstytucyjnego, że rozpoznawanie skargi jest wymierzaniem sprawiedliwości. Skarga dotyczy konkretnego orzeczenia, konkretnej osoby, a nie naruszenia jakichś abstrakcyjnych reguł określonych w przepisach - mówił w uzasadnieniu oddalenia pierwszej skargi sędzia Dariusz Czajkowski. Zobacz także: Rzecznik Praw Obywatelskich składa zawiadomienie o możliwości popełnienia przestępstwa przez Jacka Międlara Jak dodał ""z samego powodu, że sprawiedliwość proceduralna została naruszona nie oznacza, że finalnie orzeczenie jest niesprawiedliwe"". Wskazał też, że osoba, której skarga dotyczyła, mając ""bogatą przeszłość kryminalną"" w czasie okresu próby po zwolnieniu popełniła przestępstwo. Z kolei uzasadniając oddalenie drugiej ze skarg sędzia Antoni Bojańczyk zaznaczył, iż skarga wniesiona przez RPO w istocie była wnioskiem o kontrolę konstytucyjności jednego z przepisów Kodeksu karnego wykonawczego, który zastosowano do osoby na rzecz której wniesiono skargę. Osoby, których dotyczyły skargi, były skazane za przestępstwa kryminalne - w tym jedna za zabójstwo. Po zwolnieniu z zakładów karnych skazani ci w tzw. okresie próby popełnili jednak nowe przestępstwa (jeden nie płacił alimentów, drugi dokonał włamania), za które dostali wyroki w zawieszeniu. Obu nakazano w związku z tym wrócić do więzienia. Zobacz także: Adam Bodnar ponagla Zbigniewa Ziobrę ws. odpowiedzi na wystąpienia RPO Zgodnie bowiem z obowiązującymi wtedy przepisami w razie popełnienia przez daną osobę w okresie próby ponownego umyślnego przestępstwa, za które prawomocnie orzeczono karę w zawieszeniu, sądy musiały obowiązkowo odwołać przedterminowe zwolnienie. Jednak po wyroku Trybunału Konstytucyjnego z 2013 r., który odnosił się do zbliżonych sytuacji, przepisy zmieniono – od 2015 r. sądy mogą, ale nie muszą odstępować od przedterminowego zwolnienia i mają zaś wcześniej ocenić sytuację danego człowieka. ""Nowelizacja nie odnosiła się jednak do starych spraw, dlatego jedynym sposobem przywrócenia stanu zgodnego z konstytucją była skarga nadzwyczajna"" - przekonywało Biuro RPO. Były to druga i trzecia skarga nadzwyczajna rozpatrzone w Izbie Kontroli Nadzwyczajnej i Spraw Publicznych SN i zarazem pierwsze w sprawach karnych oraz pierwsze oddalone. Instytucja skargi nadzwyczajnej została wprowadzona nową ustawą o SN, która weszła w życie 3 kwietnia 2018 r. Przewiduje ona m.in. możliwość składania do Sądu Najwyższego takich skarg na prawomocne wyroki polskich sądów z ostatnich 20 lat. W zeszłym tygodniu SN rozpatrzył pierwszą w swej historii skargę nadzwyczajną i uchylił orzeczenie spadkowe wydane przez jeden z sądów rejonowych w 2000 r. Tamtą skargę do SN także wniósł RPO. Zobacz także: Adam Bodnar nie wybiera się na drugą kadencję RPO",Rzecznik Praw Obywatelskich Adam Bodnar,
https://wiadomosci.onet.pl/kraj/sad-najwyzszy-orzekl-w-pierwszej-skardze-nadzwyczajnej-uchylil-orzeczenie-spadkowe-z/zlfdyfj,Sąd Najwyższy orzekł w pierwszej skardze nadzwyczajnej - uchylił orzeczenie spadkowe z 2000 r.,Izba Kontroli Nadzwyczajnej i Spraw Publicznych Sądu Najwyższego rozpatrzyła dziś pierwszą w swej historii skargę nadzwyczajną i uchyliła orzeczenie spadkowe wydane przez jeden z sądów rejonowych w 2000 r. Skargę do SN wniósł Rzecznik Praw Obywatelskich Adam Bodnar.,"- Ustawa o SN wprowadziła oraz uregulowała nowy, nadzwyczajny środek zaskarżenia, mający zapewnić zgodność z zasadą demokratycznego państwa prawnego urzeczywistniającego zasady sprawiedliwości społecznej - przypomniał w uzasadnieniu orzeczenia SN sędzia Grzegorz Żmij. Instytucja skargi nadzwyczajnej została wprowadzona nową ustawą o SN, która weszła w życie 3 kwietnia 2018 r. Przewiduje ona m.in. możliwość składania do Sądu Najwyższego takich skarg na prawomocne wyroki polskich sądów z ostatnich 20 lat. Sprawa, którą w trzyosobowym składzie - dwóch sędziów i jednego ławnika - SN rozpatrzył we wtorek, była pierwszą skargą nadzwyczajną wniesioną do SN przez RPO latem zeszłego roku i dotyczyła dwóch sprzecznych orzeczeń spadkowych w rodzinie rolników. Sąd Rejonowy w Biłgoraju w 2000 r. po wniosku jednego ze spadkobierców rozstrzygnął sprawę, nie biorąc pod uwagę, że już wcześniej - w 1995 r. - zapadło odmienne postanowienie o tym spadku. - Aby wybrnąć z impasu, pozostało tylko złożenie skargi nadzwyczajnej, co RPO uczynił w sierpniu 2018 r. Wniósł, aby SN uchylił postanowienie sądu rejonowego z 2000 r. - informowało Biuro RPO. Jak wskazał sędzia Żmij w uzasadnieniu wtorkowego orzeczenia - odnosząc się do okoliczności rozpatrywanej sprawy - SN uznał, że ""wydanie przez sąd (rejonowy w 2000 r.) - co należy podkreślić: w tym samym składzie - kolejnego rozstrzygnięcia i to dodatkowo odmiennego niż wcześniejsze prawomocne postanowienie samo w sobie jest niedopuszczalne"". Dodał, że sąd w 2000 r. ""wydając kolejne postanowienie w tej samej sprawie, rażąco naruszył prawo"", co ""godzi w powagę wymiaru sprawiedliwości"". - W sytuacji, gdy wydane zostają dwa odmienne orzeczenia spadkowe, uprawnione jest twierdzenie, iż w sprawie nie może być mowy o uzyskaniu przez uczestników postępowania spadkowego wiążącego stanowiska sądu, a powstała sytuacja stworzyła stan niepewności prawnej - mówił sędzia Żmij. W związku z tym SN uchylił w całości postanowienie sądu z 2000 r. i umorzył postępowanie zainicjowane kolejnym wnioskiem spadkobiercy. Oznacza to, że prawomocna jest tylko decyzja sądu z 1995 r. Podczas dzisiejszej rozprawy w SN przedstawiciel Biura RPO Adam Graczek mówił, że ""trudno wyobrazić sobie bardziej jaskrawy niż ta sprawa przypadek, gdy nowy środek prawny skargi nadzwyczajnej może spełnić swą rolę"". - Bardzo się cieszymy, że mogliśmy wykorzystać te nowe przepisy w dobrej sprawie - powiedział dziennikarzom po orzeczeniu SN. Zgodnie z ustawą o SN, skargę nadzwyczajną można wnosić w pięć lat od uprawomocnienia się skarżonego orzeczenia. Jeżeli od uprawomocnienia upłynęło 5 lat, a wywołało ono nieodwracalne skutki prawne lub przemawiają za tym wolności i prawa człowieka i obywatela zapisane w konstytucji, SN może się ograniczyć do stwierdzenia, że wydano je z naruszeniem prawa. Przez 3 lata skargę można natomiast wnosić od orzeczeń, które uprawomocniły się po 17 października 1997 r. Do organów, które taką skargę mogą wnieść, ustawa zaliczała: Prokuratora Generalnego, RPO, prezesa Prokuratorii Generalnej RP, rzeczników praw dziecka, pacjenta oraz finansowego, szefa KNF i prezesa UOKiK. Jednak nowelizacja ustawy o SN, która weszła w życie w czerwcu ub.r., ograniczyła krąg podmiotów uprawnionych do wniesienia skargi nadzwyczajnej: obecnie skargę nadzwyczajną do SN na prawomocne wyroki polskich sądów, które uprawomocniły się przed jej wejściem w życie, mogą składać wyłącznie Prokurator Generalny lub RPO. Jak informował w poniedziałek SN dotychczas do tego sądu wpłynęło 10 skarg nadzwyczajnych. Trzy w sprawach karnych - w tym jedna od Prokuratora Generalnego i dwie od RPO. Kolejnych siedem skarg wpłynęło w sprawach cywilnych - w tym cztery od Prokuratora Generalnego i trzy od RPO. Niedawno RPO informował, że złożył swoją szóstą skargę nadzwyczajną - tym razem w sprawie nakazu zapłaty. Na 3 kwietnia wyznaczone zostały w SN terminy rozpoznania dwóch kolejnych skarg nadzwyczajnych wniesionych przez RPO. Chodzi o sprawy, w których sądy odstąpiły od przedterminowych zwolnień i nakazały skazanym powrót do więzień. We wtorek na stronie RPO poinformowano, że obecnie do Biura Rzecznika wpłynęły dotychczas 3 tys. 464 wnioski o wystąpienie ze skargą nadzwyczajną. Najwięcej dotyczyło spraw karnych (1 tys. 629), cywilnych (994) oraz z zakresu prawa pracy (440). Jak zaznaczono ""wprowadzenie skargi nadzwyczajnej spowodowało dodatkowe obciążenie Biura RPO, bez zwiększenia jego finansowania"".",Sąd Najwyższy,
https://wiadomosci.onet.pl/kraj/trybunal-konstytucyjny-oglosil-wyrok-ws-przepisow-ustawy-o-krs/qbsy1dz,Trybunał Konstytucyjny ogłosił wyrok ws. przepisów ustawy o KRS,"Przepisy, na podstawie których Sejm dokonuje wyboru sędziów - członków Krajowej Rady Sądownictwa, są zgodne z konstytucją - orzekł Trybunał Konstytucyjny. Jednocześnie uznał, że niekonstytucyjny jest przepis umożliwiający odwołanie się do NSA od uchwał KRS zawierających wnioski o powołanie sędziów SN.","Wnioski o zbadanie konstytucyjności tych przepisów do Trybunału Konstytucyjnego złożyły KRS i - niedawno - grupa senatorów. W grudniu 2017 r. Sejm uchwalił nowelizację ustawy o KRS wprowadzającą nowe zasady wyboru sędziów - członków Rady. Nowelizacja wprowadziła wybór 15 członków KRS-sędziów na wspólną czteroletnią kadencję przez Sejm - wcześniej wybierały ich środowiska sędziowskie. Pierwsze posiedzenie KRS wybranej zgodnie z nowymi zasadami odbyło się w końcu kwietnia zeszłego roku. Jak uzasadniała Rada swój wniosek do TK ""kluczowym zagadnieniem podnoszonym w wypowiedziach kontestujących obecnie obowiązujące rozwiązania ustawy o KRS, jest sposób ukształtowania przez ustawodawcę sposobu powoływania sędziów-członków Rady, dlatego też Rada zdecydowała się na zainicjowanie kontroli przepisów regulujących te właśnie zagadnienia"". Trybunał uznał, że przepisy regulujące tę kwestię są zgodne z konstytucją. We wnioskach zwrócono się także do TK m.in. o ocenę konstytucyjności przepisu umożliwiającego kandydatom na sędziów Sądu Najwyższego odwołanie się do Naczelnego Sądu Administracyjnego od uchwał KRS zawierających wnioski o powołanie sędziów SN. Przepis umożliwiający takie odwołania TK uznał za niekonstytucyjny. Trybunał umorzył postępowanie w pozostałym zakresie.",Prezes TK Julia Przyłębska,
https://wiadomosci.onet.pl/tylko-w-onecie/newsletter-onetu-janusz-schwertner-zlamana-umowa/4265kc3,Newsletter Onetu. Janusz Schwertner: złamana umowa,"Jako wyborcy mieliśmy prawo wierzyć, że między nami a politykami jest pewien rodzaj umowy. My poświęcamy im swoją uwagę, śledzimy ich poczynania i na podstawie programów partii oraz ich publicznych wypowiedzi dokonujemy wyboru. Wymagamy tylko jednego: skoro przed nami wybory europejskie, to rozmawiamy o Europie. Tej umowy żadna z sił politycznych nie dotrzymała.","To był prawdziwy sobotni przedwyborczy maraton. Tak się jednak składa, że przedwyborcze konwencje PiS, PO i Wiosny splotły się w czasie z prawdopodobnie najpiękniejszym weekendem w tym roku. Jest więc szansa, że wielu Polaków nie znalazło chwili, by włączyć internet lub telewizor i śledzić je na bieżąco. Szczęśliwcy.  Nie wymagam od polityków – zwłaszcza w okresie kampanii wyborczej – by porzucali ostre słownictwo i emocje, na których opiera się międzypartyjny spór. Liczę jednak, że nie będą schodzić poniżej pewnego poziomu. A gdy mowa jest o wyborach do Parlamentu Europejskiego, będą mówić na temat. Dziś to poprzeczka, która dla klasy politycznej postawiona jest za wysoko.  O roli Polski w Europie nie było prawie słowa. Jarosław Kaczyński w swoim stylu zaklinał rzeczywistość, tak jakby przemawiał na antenie TVP Info. Zarysował obraz Polski jako krainy mlekiem i miodem płynącej, w której nikt nie musi wybierać już między kupnem ""jedzenia a leków"" i każdego stać na smartfona. Tyleż to interesujące, co nieprawdziwe. Mam wrażenie – słuchając prezesa – że w jego opinii mityczne 500 zł przyznawane na drugie dziecko stało się lekarstwem na wszystkie dotychczasowe bolączki Polaków. Polecam wobec tego byłemu premierowi by zajrzał do internetu i sprawdził, ile kosztują smartfony.  Grzegorz Schetyna mówił wyłącznie do swoich wyborców. Jedynie mobilizował i polaryzował. W przekazie dotyczącym programów społecznych PO jest już kompletnie niespójna. Naprawdę, nie wiadomo, czy socjalna polityka PiS-u jest Schetynie w smak, czy wręcz przeciwnie. Jeśli na spokojnie przeanalizować jego słowa, to wychodzi na to, że wszystko, co zrobił na tym polu rząd jest złe, dlatego zrobimy to samo i jeszcze więcej. Schetyna dołączył do wyścigu na populizm, o Unii Europejskiej nie mówiąc nic poza ogólnikami. A kampania do Europarlamentu to doskonały moment chociażby na to, by poszukać odpowiedzi na pytanie, jak można połączyć tak ostrą krytykę PiS-u za współpracę z Viktorem Orbanem, a równocześnie z tym samym Orbanem kreować politykę europejską w ramach jednej frakcji w Brukseli. Ale przestrzeni na takie pytania dziś nie ma.  Wiosna ten wyścig na populizm i niski poziom debaty mogła wykorzystać. Łatwo się wyróżnić, gdy wokół wszyscy mówią tak samo. Tyle że Robert Biedroń zdecydował się też mówić dokładnie to samo – ale nie to, co Schetyna i Kaczyński – tylko to, co sam mówił w poprzednich dwudziestu publicznych wystąpieniach. Tak, jako wyborcy wiemy, że Wiosna zechce rozliczyć ""gwałcicieli w sutannach"", ale proszę o słowo, w jaki sposób będzie o to zabiegać w Parlamencie Europejskim.  To były trzy konwencje sił politycznych, które na każdym kroku podkreślają, jak bardzo się różnią. Zgoda, gdyby przyjrzeć się ich spojrzeniu na rolę instytucji w państwie prawa, kształt demokracji czy mediów, na światopogląd – znajdziemy wyraźne różnice. Ale wczoraj – to wszystko było takie same. Pod względem narracji, języka, stopnia polaryzacji i doboru tematów. Nijakie, bo nie wystarczy krzyknąć, że tamci to zdrajcy, a tamci to ciemnogród, by nijakie stało się jakieś.  A co dzisiaj u nas? Magda Gałczyńska pisze o sprawie sędzi Aliny Czubieniak, która sprawdziła na własnej skórze, co znaczy gniew Zbigniewa Ziobry. - To była jakaś farsa, ja miałam wrażenie, że ci ludzie z Izby Dyscyplinarnej – notariusz, radca oraz ławnik, czyli tzw. ""czynnik ludowy"" – w ogóle nie wiedzieli, o czym ja do nich mówię – mówi w rozmowie z Onetem. Warto przeczytać!  Dziś Narodowy Dzień Pamięci Polaków ratujących Żydów pod okupacją niemiecką. To państwowe święto przypada w rocznicę zamordowania – 24 marca w 1944 r. – Józefa i Wiktorii Ulmów, ich dzieci oraz ukrywanych przez tę rodzinę Żydów. Więcej na ten temat tutaj. Tymczasem coraz bardziej napięta sytuacja w Wielkiej Brytanii. Co najmniej 11 ministrów wezwało brytyjską premier Theresę May do rezygnacji ze stanowiska – podały w sobotę wieczorem brytyjskie media.  Świat nie może wyjść z szoku po słowach Barbry Streisand dotyczących ofiar słynnego amerykańskiego wokalisty. Teraz w specjalnym oświadczeniu tłumaczy: ""Nie ma usprawiedliwienia dla sytuacji, w której ktoś narusza niewinność dzieci"".   Gdyby wybory odbywały się dziś, Donald Trump prawdopodobnie zdobyłby drugą kadencję ze znaczną przewagą – tak przewidują modele ekonomiczne, które dotychczas trafnie wskazywały zwycięzców prezydenckich wyścigów.   Chcesz być na bieżąco z najważniejszymi informacjami dnia? Polub Onet Wiadomości na Facebooku!",Janusz Schwertner,
https://wiadomosci.onet.pl/tylko-w-onecie/alina-czubieniak-skazana-przez-izbe-dyscyplinarna-sn-na-kare-upomnienia/n1bf22e,"Izba dyscyplinarna SN skazuje sędzię za sprawiedliwy wyrok? ""To była tragifarsa""","Sędzia z 35-letnim stażem Alina Czubieniak została skazana przez nową Izbę Dyscyplinarną Sądu Najwyższego na karę upomnienia. Kara ma mieć - jak uzasadniał jeden z członków składu, z zawodu notariusz - ""charakter wychowawczy"". W tle tego wyroku jest areszt dla upośledzonego umysłowo analfabety, który miał molestować nieletnią. W pierwszej instancji lokalny, wrocławski sąd dyscyplinarny sędzię Czubieniak uniewinnił, a jej orzeczenie uznał za wzorowe. Jednak od tej decyzji odwołał się Zbigniew Ziobro. I tak sprawa trafiła do nowej Izby Dyscyplinarnej - z wiadomym skutkiem.","Magda Gałczyńska, Onet: Latem 2016 r. zdecydowała pani, by - jak pisała wtedy lokalna prasa - ""wypuścić na wolność pedofila"". Miał to być ogromny skandal, stworzenie zagrożenia, bo przecież ten aresztowany 19-latek napastował seksualnie 9-latkę. Sędzia Alina Czubieniak, Sąd Okręgowy w Gorzowie Wlkp., była prezes tego sądu: Wszystkie te media, gdy na jaw wyszły kulisy tej sprawy, rakiem się z tych wcześniejszych oskarżeń wycofywały. A jakie były te kulisy? Rzecz wyglądała tak, że zatrzymano 19-latka, który ewidentnie był upośledzony umysłowo. To analfabeta, nie czyta, nie pisze, miejscowej społeczności w Międzyrzeczu znany jest jako taka, przepraszam za słowo, ""niemota"". Wcześniej kilka razy próbował przytulać starsze dziewczyny, które znał. Te go ostro odprawiały, żadnych zgłoszeń na policje nie składały, bo uznawały, że jest po prostu nieszkodliwy. I któregoś dnia tenże 19-latek próbował napastować 9-latkę. Dziewczynka uciekła, rodzice zawiadomili policję i sprawa trafiła do prokuratury. POLECAMY: Źle się dzieje w prokuraturze Ziobry: przewlekłość i niewydolność. ""Ręce opadają"" I co było dalej? W prokuraturze, podczas przesłuchania 19-latek nie miał obrońcy. Wręczono mu plik dokumentów, napisanych prawniczym językiem, informujących o jego obowiązkach i prawach. I uznano, że w ten sposób ów analfabeta został prawidłowo pouczony. Przecież to był skandal! Prokuratura postawiła mu zarzut ""innej czynności seksualnej"" z małoletnią i skierowała wniosek o areszt do sądu. A sąd I instancji ten wniosek klepnął, choć do tego momentu, powtarzam, ów upośledzony chłopak nie miał obrońcy. A kiedy się ten obrońca pojawił? Dopiero po orzeczeniu Sądu Rejonowego o areszcie. Oczywiście, natychmiast tę decyzję zaskarżył, sprawa trafiła do mnie. A pani ""wypuściła na wolność pedofila"". Ja uznałam, że zarówno konstytucja, jak Konwencja Praw Człowieka gwarantuje każdemu człowiekowi prawo do obrony. Zwłaszcza w sytuacji, gdy mamy do czynienia z osobą ewidentnie zaburzoną. Ten chłopak przyznał się w prokuraturze do wszystkiego, podpisał - czy raczej postawił znaczek - pod wszystkim, co mu podsuwano. Pytał nawet, czy nie potrzebuje ""kuratora"", choć zapewne miał na myśli obrońcę. W mojej ocenie, jego prawo do obrony ewidentnie zostało naruszone, więc posiedzenie aresztowe bezwzględnie należało powtórzyć, tym razem już z udziałem obrońcy. Najpierw jednak, decyzją Sądu Rejonowego, został aresztowany? Tak, i tylko dzięki przytomności naczelnika zakładu karnego trafił nie do ogólnej celi, a na oddział szpitalny. Wszyscy widzieli, że chłopak jest upośledzony, że ma poważne problemy intelektualne. Więc gdyby wsadzono go do zwykłych aresztowanych, z łatką pedofila, to on mógłby po prostu nie przeżyć pierwszej nocy. Wszyscy wiemy jak jest, i jak współosadzeni traktują tego rodzaju osoby. Zresztą, finalnie, po ponownej rozprawie chłopak i tak trafił na miesiąc do aresztu, na specjalny, izolowany oddział leczniczy. Później sprawę umorzono, ze względu na jego niepoczytalność, co potwierdzili biegli. Skierowano go na leczenie, miał też mieć dozór elektroniczny. POLECAMY: Łódzki sąd zbuntował się przeciw KRS - nowy prezes i tak zarządził głosowanie Więc, skoro taki był finał, to skąd w ogóle wzięła się pani sprawa dyscyplinarna? A, bo kiedy zdecydowałam, że prawo do obrony tego upośledzonego 19-latka zostało naruszone, bo nie miał obrońcy podczas przesłuchania w prokuraturze, wokół sprawy zrobił się szum. Atakowały mnie media, później w sprawę zaangażował się sam minister sprawiedliwości. To właśnie Zbigniew Ziobro, wspólnie z centralnym sędziowskim rzecznikiem dyscyplinarnym odwołał się od decyzji wrocławskiego Sądu Apelacyjnego, który w całości uniewinnił mnie od zarzutów dyscyplinarnych. Odwołał się do nowej, wyłonionej przez nową KRS Izby Dyscyplinarnej Sądu Najwyższego. A ta w piątek orzekła, że pani decyzja była niesłuszna, że wypuściła pani na wolność osobę, która ""mogła stwarzać zagrożenie"", że źle zinterpretowała pani przepisy, bo ""prawo do obrony nie jest absolutne"". Tam mówił sędzia sprawozdawca Paweł Czubik, z zawodu notariusz, dziś sędzia Izby Dyscyplinarnej Sądu Najwyższego. Pani redaktor, powiem szczerze, że dla mnie to posiedzenie w SN to była jakaś tragifarsa. Skład sędziowski, w którym był notariusz, radca prawny i tzw. czynnik ludowy, czyli ławnik, w ogóle, mam wrażenie, nie rozumiał, o czym ja do nich mówię. Nie zamierzam tu nikogo obrażać, ale 35 lat orzekania daje mi jakieś pojęcie o tym, jak stosować prawo. A ta piątkowa rozprawa to było najbardziej żenujące wydarzenie w moim życiu zawodowym. Dlaczego? Bo miałam wrażenie, że rozmawiam ze ślepym o kolorach, albo z głuchym o muzyce. Wszystkie argumenty tego tzw. składu sędziowskiego były absolutnie odwrotne od decyzji, którą finalnie podjęli. Zresztą, ta decyzja, czyli kara upomnienia dla mnie to była klasyczna ustawka. POLECAMY:Nowa KRS awansuje zastępcę rzecznika dyscypliny Jak to? Pan Paweł Czubik, który był sędzią sprawozdawcą w tej sprawie, podczas moich wyjaśnień cały czas kiwał głową, jakby się ze mną i moimi argumentami w pełni zgadzał. Potem skład udał się na naradę, która trwała około kwadransa. I po tym kwadransie pan notariusz Czubik, dziś sędzia Sądu Najwyższego, odczytał z kartki czterostronicowe uzasadnienie wyroku skazującego mnie na karę upomnienia. Nie ma żadnej możliwości, by to przez kwadrans napisał, więc wydaje się, że dostał od kogoś - jak to mówiono w szkole - gotowca. Tym bardziej, że uzasadniając karę dla mnie pan Czubik używał całych fraz i zwrotów żywcem przepisanych z odwołania ministra Ziobry od wyroku wrocławskiego Sądu Apelacyjnego, który mnie uniewinnił. Przypadek? Cóż, szczerze wątpię. Czyli co, minister Ziobro naciskał na konkretny wyrok dla pani? Nie wiem, nie będę niczego przesądzać. Mówię, co widziałam. Całe to ""posiedzenie"" tego sądu dyscyplinarnego w SN dla mnie było po prostu żenujące. Tym bardziej, że w uzasadnieniu wyroku skazującego mnie były tezy z odwołania ministra Ziobry, mówiące o tym, że ów upośledzony 19-latek ""dwukrotnie dopuścił się napaści seksualnej"". To jest jakaś totalna bzdura, rzecz wyssana z palca! Przed sprawą tej 9-latki nikt nigdy nie składał żadnego zawiadomienia o przestępstwie popełnionym przez tego niepełnosprawnego intelektualnie chłopaka. Więc skąd teza o ""napaściach seksualnych""?! To jest znieważenie, ale przecież ten chłopak, który myli obrońcę z kuratorem, nikogo za to nie powie, bo nawet nie wie jak. Będzie się pani odwoływać? Oczywiście. Najpierw spróbuję drogi krajowej, przez inny skład tej samej Izby Dyscyplinarnej. Raczej nie wierzę w inne rozstrzygnięcie niż to piątkowe. Jeśli tak się stanie, a inny skład podtrzyma karę dla mnie, odwołam się do Europejskiego Trybunału Praw Człowieka. Bo ja, orzekając w tej sprawie, użyłam - jak mnie uczono - wiedzy prawniczej, sumienia i rozumu. I gdybym ponownie dostała taka sprawę, wydałabym identyczny wyrok, bez względu na konsekwencje. Bo konstytucja wprost stanowi, że każdy, przeciw komu toczy się postępowanie karne, ma prawo mieć obrońcę na każdym etapie postępowania. Zaś art. 79 kpk mówi, że osoba, co do której poczytalności są wątpliwości musi mieć obrońcę. I ten obrońca musi brać udział w posiedzeniu, w którym udział oskarżonego jest obowiązkowy. A tak jest w przypadku posiedzenia aresztowego. Przecież dostał dokumenty. Kpiną z wymiaru sprawiedliwości jest wręczanie analfabecie pliku dokumentów o jego prawach i uznawanie, że został prawidłowo pouczony. To właśnie zrobiła Prokuratura Rejonowa w Międzyrzeczu. Zaś prokurator, który najgłośniej krytykował pani decyzję, pan Sławomir Dudziak, ma na dniach stać się sędzią i trafić do Sądu Rejonowego. Jego awans pozytywnie zaopiniowała nowa KRS, prokurator czeka tylko na powołanie go na urząd sędziowski przez prezydenta. Cóż, pan prokurator Dudziak to, powiedziałabym, właściwy człowiek na dzisiejsze czasy. Doskonale wpisuje się w obecny klimat i wymagania. To pierwszy wyrok Izby Dyscyplinarnej SN, w której sędzia - czyli pani - ponosi konsekwencje za wydane orzeczenie.","""To jest jaskrawy dowód na to, że trójpodział władzy w Polsce właśnie przestał istnieć""",
https://wiadomosci.onet.pl/tylko-w-onecie/dyscyplinarka-dla-sedziego-z-ordo-iuris-prof-andrzej-zoll-komentuje/3gxz4qe,Sędzia z Ordo Iuris z dyscyplinarką? Prof. Zoll: działał bezprawnie,"Po tym, jak 8 marca sędzia Aleksander Stępkowski z Izby Kontroli Nadzwyczajnej Sądu Najwyższego jednoosobowo, bez akt sprawy, zdecydował, że odrzuci skargę sędziego Waldemara Żurka - wczoraj I prezes SN skierowała wniosek do rzecznika dyscyplinarnego tego sądu, by ""rozważył wszczęcie postępowania dyscyplinarnego"". - Wydanie orzeczenia bez akt sprawy, co zrobił pan Stępkowski, to jest działanie bezprawne - mówi Onetowi prof. Andrzej Zoll.","I prezes Sądu Najwyższego prof. Małgorzata Gersdorf skierowała wczoraj wniosek do Rzecznika Dyscyplinarnego SN z prośbą o rozważenie, czy istnieją podstawy do wszczęcia postępowania dyscyplinarnego wobec prezes Izby Kontroli Nadzwyczajnej Joanny Lemańskiej i sędziego Aleksandra Stępkowskiego. POLECAMY: Źle się dzieje w prokuraturze Ziobry: przewlekłość i niewydolność. ""Ręce opadają"" Chodzi o sprawę sędziego Waldemara Żurka, który odwołał się do Sądu Najwyższego od decyzji Krajowej Rady Sądownictwa. Ta umorzyła jego skargę na przymusowe przeniesienie go do innego wydziału, także w pionie cywilnym. Niedawno - 8 marca - w SN zapadły dwa postanowienia dwóch Izb w sprawie sędziego Żurka. Wówczas Izba Kontroli Nadzwyczajnej, której prezesem jest Joanna Lemańska - przed południem - odrzuciła odwołanie tego sędziego od uchwały Krajowej Rady Sądownictwa dotyczącej przeniesienia go do innego wydziału krakowskiego sądu. Z kolei - po południu - Izba Cywilna SN odroczyła do 20 marca posiedzenie w sprawie wyłączenia sędziów Izby Kontroli SN od rozpoznawania tego odwołania. POLECAMY: Łódzki sąd zbuntował się przeciw KRS - nowy prezes i tak zarządził głosowanie Przedpołudniową decyzję SN podjął wtedy w jednoosobowym składzie, w którym zasiadał sędzia Stępkowski. Nie był on objęty wnioskiem o wyłączenie, gdyż do pełnienia urzędu sędziego w Izbie Kontroli Nadzwyczajnej został powołany już po złożeniu tego wniosku. Problem w tym, że sędzia decyzję w ""sprawie Żurka"" podjął, nie mając akt jego sprawy - bo te leżały w Izbie Cywilnej, która ""sprawą Żurka"" miała zająć się tego samego dnia. Do tego, co podkreśla znaczna część prawników, status nowych sędziów SN jest co najmniej wątpliwy, bo w konkursie oceniała ich nowa Krajowa Rada Sądownictwa wybrana przez polityków. Jej legalność w świetle prawa unijnego bada właśnie unijny Trybunał Sprawiedliwości. Jak mówi Onetowi prof. Andrzej Zoll, to co zrobił Aleksander Stępkowski, wydając decyzję w tzw. sprawie Żurka bez akt jest ewidentną podstawą do wszczęcia postępowania dyscyplinarnego. - Powiem wprost, to było działanie bezprawne. To jest bardzo poważne naruszenie, tym bardziej, że dokonywane przez sędziego - podkreśla. - Do tego, mówiąc szczerze, ja mam bardzo poważne wątpliwości, czy osoby zasiadające w Izbie Kontroli Nadzwyczajnej i Izbie Dyscyplinarnej to w ogóle są sędziowie. Powód jest oczywisty - mówi prof. Zoll. - Zostali oni powołani przez nową KRS, której status bada teraz unijny Trybunał Sprawiedliwości. Do tego rada oceniała kandydatów w konkursie ogłoszonym przez prezydenta, na którym nie było wymaganego prawem podpisu premiera - mówi. - Więc pytanie, czy osoby w nowych Izbach SN to są sędziowie, jest jak najbardziej zasadne. Jako nieuzasadniony ocenił wniosek I prezes SN wiceminister sprawiedliwości Michał Wójcik. - Ta sprawa i działanie pani prezes Gersdorf ma wyraźny kontekst polityczny. Chodzi o to, żeby - mówiąc kolokwialnie - ""grzać"" sprawę, której tak naprawdę nie ma. Bo pan sędzia Stępkowski zrobił dokładnie to, co należało do jego obowiązków - podkreśla. POLECAMY: Nowa KRS awansuje zastępcę rzecznika dyscypliny - Izba Cywilna, która miała się sprawą sędziego Żurka zająć, długo zwlekała, a pan sędzia Stępkowski szybko rozpoznał wniosek i go odrzucił - mówi wiceminister Wójcik. - I zrobił słusznie, bo sędziemu Żurkowi nie przysługiwało prawo do odwołania się od decyzji o przeniesieniu, przecież orzeka wciąż w tym samym pionie, pionie cywilnym. Gdy przypomnieliśmy wiceministrowi, że sędzia Stępkowski - wydając swoje orzeczenie - nie miał akt sprawy, bo te leżały w Izbie Cywilnej, która miała zająć się ""sprawą Żurka"" tego samego dnia - Michał Wójcik odpowiada, że to nie stanowiło problemu. - O ile wiem, bo takie informacje podawały media, pan sędzia Stępkowski pracował na aktach podręcznych, co jest normalną praktyką. Zrobił to, co należało, a prezes Gersdorf myli się, atakując tak jego, jak prezes Izby Kontroli Nadzwyczajnej, sędzię Lemańską - podkreśla. Wiceminister zaznacza, że - choć prezes Gersdorf miała prawo złożyć wniosek do Rzecznika Dyscypliny SN - to jednak, w jego ocenie, nie postąpiła słusznie. - Nie podoba mi się to. Nawet okiem laika widać, że ma to naturę polityczną. Atak na sędziów Izby, którzy sumiennie wypełniali swoje obowiązki - kwituje. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Prof Andrzej Zoll,
https://wiadomosci.onet.pl/kraj/sn-wniosek-prezes-gersdorf-do-rzecznika-dyscyplinarnego-wobec-min-prezes-lemanskiej/x3h43fp,SN: wniosek prezes Gersdorf do rzecznika dyscyplinarnego wobec m.in. prezes Lemańskiej,"I prezes Sądu Najwyższego Małgorzata Gersdorf zwróciła się do rzecznika dyscyplinarnego SN z wnioskiem o rozważenie, czy istnieją podstawy do wszczęcia postępowania dyscyplinarnego wobec prezes Izby Kontroli Nadzwyczajnej Joanny Lemańskiej i sędziego Aleksandra Stępkowskiego - poinformował SN.","Jak przekazał rzecznik prasowy SN sędzia Michał Laskowski wniosek ma związek z wydarzeniami towarzyszącymi rozpoznawaniu w SN odwołania krakowskiego sędziego Waldemara Żurka od uchwały Krajowej Rady Sądownictwa. Niedawno - 8 marca - w SN zapadły dwa postanowienia dwóch Izb w sprawie sędziego Żurka. Wówczas Izba Kontroli Nadzwyczajnej, której prezesem jest Joanna Lemańska - przed południem - odrzuciła odwołanie tego sędziego od uchwały Krajowej Rady Sądownictwa dotyczącej przeniesienia go do innego wydziału krakowskiego sądu. Z kolei - po południu - Izba Cywilna SN odroczyła do 20 marca posiedzenie w sprawie wyłączenia sędziów Izby Kontroli SN od rozpoznawania tego odwołania. POLECAMY: Na kłopoty - sędzia z Ordo Iuris? Oto, jak pozbyto się ""problemu Żurka"" Przedpołudniową decyzję SN podjął wtedy w jednoosobowym składzie, w którym zasiadał sędzia Stępkowski. Nie był on objęty wnioskiem o wyłączenie, gdyż do pełnienia urzędu sędziego w Izbie Kontroli Nadzwyczajnej został powołany już po złożeniu tego wniosku. Posiedzenie w tej sprawie zostało wyznaczone dzień wcześniej - 7 marca. Z kolei posiedzenie Izby Cywilnej w składzie trojga sędziów, które odbyło się 8 marca po południu, zostało wyznaczone 7 lutego. Jak informował rzecznik prasowy SN, w podjętym wtedy postanowieniu Izba Cywilna postanowiła odroczyć swoje posiedzenie, a postanowienie podjęto na podstawie akt sprawy, pozostających do 8 marca włącznie ""do dyspozycji sędziów orzekających w przedmiocie wniosku o wyłączenie"". Dziś sędziowie Izby Cywilnej przedstawili składowi siedmiu sędziów tej Izby pytanie, czy niedawna decyzja Izby Kontroli Nadzwyczajnej o odrzuceniu odwołania sędziego Żurka od uchwały KRS jest ważna i obowiązująca.",Małgorzata Gersdorf,
https://wiadomosci.onet.pl/kraj/kardiochirurg-miroslaw-g-uniewinniony-przez-sad-najwyzszy/ffm1wpr,Sąd Najwyższy: kardiochirurg Mirosław G. uniewinniony,"Dziś Sąd Najwyższy uniewinnił kardiochirurga Mirosława G. od zarzutu nieumyślnego doprowadzenia do śmierci pacjenta. Pełnomocnik rodziny zmarłego zapowiedział, że będzie rozważał złożenie skargi nadzwyczajnej do Izby Nadzwyczajnej Sądu Najwyższego.","Dr Mirosław G. - były ordynator kardiochirurgii szpitala MSWiA w Warszawie od początku nie przyznawał się do winy. W 2006 roku w klinice operował Floriana M. Pacjent operację przeżył, ale cztery dni po jej przeprowadzeniu jego stan się pogorszył. Wówczas personel szpitala odkrył, że w jego sercu został gazik, używany podczas operacji. Zdaniem prokuratury zawiadomiony o tym dr Mirosław G. miał nie zareagować w porę i za późno zdecydować o ponownym operowaniu M. Niedługo potem Florian M. zmarł. Według prokuratury Mirosław G. miał wbrew ciążącemu na nim obowiązkowi ""nie zastosować procedury, która mogłaby odkryć lub wykluczyć obecność ciała obcego u pacjenta"", zaś jego pozostawienie ""miało doprowadzić do skutku w postaci śmierci pacjenta"". Sąd Najwyższy zaznaczył, że ""żeby moc odpowiadać za zaniechanie, musi być obowiązek zapobieżenia skutkowi. Ten obowiązek nie jest dobrowolnym obowiązkiem, ale ma być obowiązkiem natury prawnej. Tego nie ustalono"" – wskazał Sąd Najwyższy w uzasadnieniu wyroku. SN podkreślił, że zarzut jest bardzo konkretny, ale wymagał udowodnienia, że na oskarżonym ciążył obowiązek zarządzenia badania, mającego potwierdzić lub wykluczyć zostawienie ciała obcego w organizmie, o którym mowa w akcie oskarżenia. Początkowo - w 2007 r. - prokuratura postawiła G. w sprawie Floriana M. zarzut zabójstwa pacjenta z zamiarem ewentualnym (czyli, że co najmniej godził się na jego śmierć). Pod tym m.in. zarzutem lekarz, zatrzymany w szpitalu w lutym 2007 r. przez CBA, został aresztowany na kilka miesięcy. Potem areszt uchylono. Zarzut zabójstwa prokuratura zmieniła na nieumyślne doprowadzenie M. do śmierci. W maju 2017 roku Sąd Rejonowy Warszawa-Mokotów po trwającym od 2012 r. procesie uniewinnił Mirosława G. od zarzutu doprowadzenia do śmierci pacjenta oraz umorzył wątek popełnienia przez niego błędu medycznego - chodzi o zarzut ""nieusunięcia ciała obcego z komory serca"" przez co G. ""miał narazić pacjenta na bezpośrednie niebezpieczeństwo utraty życia"". W listopadzie 2017 roku Sąd Okręgowy w Warszawie utrzymał wyrok Sądu Rejonowego Warszawa-Mokotów w części uniewinniającej Mirosława G. Uchylił zaś umorzenie zarzutu jego błędu medycznego i stworzenia niebezpieczeństwa dla życia i zdrowia F. - ten wątek sprawy wrócił do Sądu Rejonowego. Prokuratura i pełnomocnik oskarżycieli posiłkowych złożyli kasację do Sądu Najwyższego od wyroku uniewinniającego. W czwartek SN oddalił ją jako bezzasadną i uniewinnił Mirosława G. Zasądził też od oskarżycieli posiłkowych oraz Skarbu Państwa na rzecz Mirosława G. zwrot kosztów sądowych. - Pan dr. G, któremu przez tyle lat zarzucano to, że miał spowodować śmierć pacjenta, nie spowodował jej. Nie był nawet odpowiedzialny w sensie prawnym za leczenie tego pacjenta. Odpowiedzialność spoczywała na innych osobach. Gdyby oskarżyciele wzięli tą kwestię na samym początku pod uwagę, myślę, że w ogóle do tej sprawy, by nie doszło – mówiła po ogłoszeniu wyroku obrońca Mirosława G. mec. Beata Czechowicz. Dodała też, że rola Mirosława G. sprowadzała się do tego, że zoperował pacjenta, natomiast opieka na oddziale intensywnej terapii należała do innych lekarzy i to na nich spoczywał ciężar prawny odpowiedzialności za to, żeby żaden negatywny skutek w życiu i zdrowiu pacjenta nie nastąpił. - To nie oznacza, że ci lekarze ponoszą jakąkolwiek odpowiedzialność, ponieważ pacjent według statystyk medycznych mógł umrzeć, także wówczas, gdyby w jego ciele nie został gazik i gdyby operacja z punktu technicznego została przeprowadzona idealnie. To była po prostu osoba bardzo chora - zaznaczyła rozmowie z Polską Agencją Prasową. Wyrok Sądu Najwyższego skomentował także pełnomocnik rodziny zmarłego. Adwokat Rafał Rogalski powiedział, że czuje się ""zawiedziony"", a wyrok jego zdaniem jest ""niesprawiedliwy"". - Po 12 latach postępowania i zgromadzenia istnych dowodów oraz opinii wskazujących na wyraźny związek przyczynowo skutkowy, pomiędzy pozostawieniem gazy w sercu, a śmiercią pacjenta, okazuje się, że Mirosław G. jest niewinny - mówił, po ogłoszeniu wyroku SN. Jego zdaniem orzeczenie SN jest ""w sposób jaskrawy sprzecznie ze zgromadzonym materiałem dowodowym”. Zapowiedział też, że będzie rozważał złożenie skargi nadzwyczajnej do Izby Nadzwyczajnej Sądu Najwyższego. - Rozważymy, czy są w ogóle podstawy prawne (po temu - red.) – stwierdził. W tej sprawie przed sądem stanęła też instrumentariuszka. Jej proces zakończył się kilka lat temu, warunkowym umorzeniem sprawy na okres jednego roku próby. W trakcie tamtego procesu, oskarżyciele posiłkowi wskazywali, że kobieta próbowała naprawić błąd i to ona poinformowała przełożonych o zagrożeniu. Wciąż trwa inny proces Mirosława G. dotyczący przyjmowania kopert z pieniędzmi od pacjentów (za część czynów został już skazany na więzienie w zawieszeniu).",Kardiochirurg Mirosław G. został uniewinniony - wyrok SN,
https://wiadomosci.onet.pl/tylko-w-onecie/wyroki-polskich-sadow-do-uchylenia/3nm79et,"Przełomowy wyrok Trybunału Praw Człowieka w Strasburgu. ""W Polsce nikt nie będzie mógł spać spokojnie""","Europejski Trybunał Praw Człowieka uznał, że wyrok wydany w sprawie obywatela Islandii przez sędziego, który został powołany z naruszeniem przepisów narusza Konwencję Praw Człowieka. Zdaniem ekspertów, dla Polski ta decyzja ma kluczowe znaczenie, bo w przyszłości podważyć można będzie wszystkie wyroki, wydane przez sędziów wskazanych przez nową KRS. - Chaos będzie niewiarygodny, ""zwykły Kowalski"" nie będzie znał dnia ani godziny - mówi Onetowi prezes ""Iustitii"".","Magda Gałczyńska, Onet: Sprawa, w której wyrok wydał sędzia mianowany na stanowisko z naruszeniem przepisów krajowych jest naruszeniem Europejskiej Konwencji Praw Człowieka, bo taki wyrok nie gwarantuje przysługującego każdemu prawa do rozpatrzenia sprawy przez niezawisły sąd ustanowiony przez prawo. Tak brzmi wczorajsze orzeczenie ETPC w Strasburgu, dotyczące obywatela Islandii. A co to orzeczenie oznacza dla Polski? I czy w ogóle coś oznacza? Prof. Krystian Markiewicz, prezes ""Iustitii"": Oznacza, i to bardzo wiele. Mówiąc wprost, powstał precedens, bo jeśli teraz obywatel Polski skieruje do Strasburga skargę na wyrok wydany przez sędziego awansowanego przez nową KRS, ma niemal sto procent pewności, że ETPC uzna ten wyrok za wydany wadliwie, łamiący Europejską Konwencję Praw Człowieka. Podobnie może być z decyzjami nowych sędziów Sądu Najwyższego, z Izby Dyscyplinarnej i Kontroli Nadzwyczajnej. One też będą przepadać w Strasburgu. Czyli czeka nas niewyobrażalny chaos. Oczywiście, wszystko to w kontekście bliskiego już orzeczenia Europejskiego Trybunału Sprawiedliwości, który bada, czy nowa KRS została powołana zgodnie z prawem unijnym. Dlaczego to ma tak kluczowe znaczenie? Dlatego, że sytuacja polskich sędziów jest bardzo podobna do tej, jaką przedstawił obywatel Islandii. Oczywiście, nie jest identyczna, bo rządzący najpierw zmienili sobie ustawy na takie, które są niekonstytucyjne a potem - w myśl tych ustaw - zmieniali wymiar sprawiedliwości. Problem w tym, że te nowe ustawy są niezgodne z prawem unijnym. Więc obywatel Unii, w tym Polak może każdy wyrok wydany przez jakiegoś nominata KRS zaskarżyć do Strasburga. I się wszystko posypie. Co się posypie? Powiem wprost, wszystkie wyroki wydawane przez sędziów wskazanych przez KRS powinny być w Polsce uznane za nieistniejące, należałoby niejako ""wymazać"" je z obrotu prawnego. To scenariusz raczej przerażający, a do tego tym bardziej prawdopodobny, że właśnie ważą się losy nowej KRS, której powołanie bada unijny Trybunał Sprawiedliwości. Pierwsza rozprawa już za sześć dni. Więc co będzie, jeśli TSUE uzna powołanie nowej KRS za niezgodne z prawem UE? To będzie oznaczać wprost, że wszystkie jej decyzje należy cofnąć, wszystkie oceny i awanse sędziów powinno się zakwestionować. A w praktyce co to będzie oznaczać? Powiem krótko - setki, jeśli nie tysiące podważanych wyroków polskich sądów, czyli całkowity brak pewności prawa. Ludzie nie będą mieć żadnych gwarancji dochodzenia swoich praw, żadnych gwarancji że ""wyrok w imieniu Rzeczpospolitej Polskiej"" ma jakąkolwiek moc. Dlaczego? Przecież wszystkich wyroków nikt nie będzie podważał? Nie, tylko te wydane przez sędziów awansowanych dzięki opinii nowej Krajowej Rady. A proszę zwrócić uwagę, że tych awansów jest coraz więcej, przybywa ich każdego dnia. I każda kolejna nominacja zwiększa ryzyko bardzo przykrych niespodzianek. Jakich? I dla kogo? Dla każdego. Dla pani redaktor, dla mnie, dla ""zwykłego Kowalskiego"". Bo wyobraźmy sobie, że ten ""Kowalski"" latami czeka na prawomocny wyrok, przyznający mu, na przykład, prawo własności domu. W końcu go uzyskuje, jest cały szczęśliwy i nagle okazuje się, że ten wyrok będzie trzeba uznać za nieistniejący, bo wydał go sędzia awansowany, powiedzmy, miesiąc temu przez nową KRS. A skoro KRS - w oczach unijnego Trybunału Sprawiedliwości - została wybrana wadliwie, niezgodnie z prawem unijnym, to wszystkie jej nominacje są nieważne. Zaś ci awansowani wyroki wydawali jako ""nie-sędziowie"". Efekt będzie taki, że ów ""Kowalski"" nie będzie znał dnia ani godziny, nie będzie mógł spać spokojnie. To właśnie zafundowali nam rządzący, tak w praktyce wygląda brak pewności prawa. I wszystko to po jednym wyroku Europejskiego Trybunału Praw Człowieka? Dokładnie, bo on wskazuje drogę, a Trybunały w Strasburgu i Luksemburgu starannie obserwują nawzajem swoje orzeczenia. Jak rozumiem - żeby poszukać konkretnego przykładu - taka potencjalna skarga do Strasburga i ewentualne cofnięcie wyroku dotyczyć może także decyzji nowego sędziego Sądu Najwyższego Aleksandra Stępkowskiego? To on w miniony piątek odrzucił skargę sędziego Waldemara Żurka, którego przymusowo przeniesiono do innego wydziału. Oczywiście, chociaż tutaj mam nadzieję, że nie będzie trzeba czekać aż na Strasburg, że Sąd Najwyższy wcześniej podejmie jakieś decyzje. Wrócę jeszcze do tych wątpliwych - zdaniem wielu prawników - powołań do nowych Izb w Sądzie Najwyższym. Argument o nieważności konkursu, na mocy którego zostali oni wybrani podnosi bardzo wielu ekspertów. Wszystko dlatego, że na obwieszczeniu o konkursie zabrakło podpisu premiera - a jest on wymagany prawem. Tyle że w odpowiedzi politycy PiS nieustannie powtarzają, że powoływanie sędziów to jest wyłączna prerogatywa prezydenta, i że konkurs do SN był w pełni legalny i ważny. To jak jest? Pani redaktor, odpowiedź jest oczywista. Wszyscy ci nowi w SN to nie są sędziowie, koniec kropka. Konkurs był wadliwy, nie miał mocy wiążącej, więc późniejsze powołania tych osób przez prezydenta również nie były zgodne z prawem. Bo my nie żyjemy w monarchii absolutnej, gdzie monarcha wydaje edykt i on staje się prawem. Pan prezydent takiej władzy nie ma i mieć nie będzie, więc podkreślanie, że skoro powołał - to już ci nowi są sędziami jest jakimś absurdem. Żeby nie powiedzieć mocniej.",,
https://wiadomosci.onet.pl/tylko-w-onecie/zalozyciel-ordo-iuris-sedzia-sn-odrzuca-skarge-sedziego-zurka/2jn801d,"Na kłopoty - sędzia z Ordo Iuris? Oto, jak pozbyto się ""problemu Żurka""","Wystarczył jeden dzień, by - bez akt sprawy - odrzucić odwołanie sędziego Waldemara Żurka, dotyczące przymusowego przeniesienia go przez prezes sądu do innego wydziału. Skargę byłego rzecznika KRS odrzucił nowy sędzia SN Aleksander Stępkowski, który do Izby Kontroli Nadzwyczajnej trafił 20 lutego. W listopadzie sędzia Żurek zażądał wyłączenia z rozpoznawania jego sprawy wszystkich sędziów z tej Izby. Jednak gdy to robił, Aleksandra Stępkowskiego nie było jeszcze w SN. Gdy już nastał, na niejawnej rozprawie pozbył się ""problemu Żurka"".","Cała historia zaczęła się latem zeszłego roku. Wtedy to prezes krakowskiego Sądu Okręgowego Dagmara Pawełczyk-Woicka zdecydowała, że przeniesie sędziego Żurka do innego wydziału. Konkretnie - z wydziału odwoławczego sędzia trafić miał do I instancji. Zawodowo, zdaniem większości sędziów, jest to krok w tył. Tym bardziej że, zgodnie z ustawą ""Prawo o ustroju sądów powszechnych"", przenoszeni powinni być w pierwszej kolejności sędziowie z najkrótszym stażem pracy w danym wydziale - sędzia Żurek miał staż jeden z najdłuższych. Do tego, na przeniesienie nie wyraził zgody, a kolegium SO odmówiło zaopiniowania decyzji prezes sądu. Taka opinia jest wymagana przy przenoszeniu sędziego. Mimo to prezes Pawełczyk-Woicka postawiła na swoim - od jesieni sędzia Żurek orzeka w nowym wydziale, w I instancji. W międzyczasie odwołał się od decyzji prezes do nowej KRS, a ta uznała, że nie będzie się jego skargą zajmować, bo jest niedopuszczalna. Powód? Sędzia Żurek nadal miał badać sprawy cywilne, choć nie w wydziale odwoławczym. Zobacz również: Sędzia Żurek - wbrew woli - przeniesiony do innego wydziału. ""To rodzaj odwetu"" Sprawa trafiła do Sądu Najwyższego. Sędzia Żurek odwołał się od decyzji KRS do Izby Pracy SN. Poprosił też, by Sąd Najwyższy zadał do unijnego Trybunału Sprawiedliwości pytanie prejudycjalne, dotyczące prawidłowości przepisów dotyczących odwołania od decyzji o przeniesieniu, która może mieć charakter represji. Izbą Pracy kieruje sędzia Józef Iwulski, który po miesiącu przekazał ""sprawę Żurka"" do Izby Kontroli Nadzwyczajnej i Spraw Publicznych. Zrobił to, choć status tych nowych sędziów w Izbie Kontroli Nadzwyczajnej oraz Izbie Dyscyplinarnej jest podważany przez wielu prawników, a możliwą wadliwość powołania tych sędziów bada unijny Trybunał Sprawiedliwości. Na ten argument powołał się sędzia Żurek, który zażądał wyłączenia z rozpoznawania jego sprawy wszystkich sędziów z tej Izby. Decyzję w sprawie tego wniosku podjąć miała Izba Cywilna SN - jednak nie zdążyła, bo gdy 8 marca miała się sprawą zająć, ""problem Żurka"" błyskawicznie (i niekorzystnie dla sędziego) rozwiązał jedyny członek Izby Kontroli Nadzwyczajnej, którego wniosek Żurka o wyłącznie nie objął - Aleksander Stępkowski. Wniosek go nie objął, bo gdy sędzia Żurek go jesienią składał, Stępkowskiego nie było jeszcze w Sądzie Najwyższym. Trafił tam dopiero 20 lutego, gdy akt powołania wręczył mu prezydent. Zobacz również: Rzecznicy w natarciu. Czwarta dyscyplinarka dla sędziego Żurka? Podkreślmy, że gdy w piątek, 8 marca, sędzia Stępkowski z Izby Kontroli Nadzwyczajnej na zamkniętej rozprawie, jednoosobowo, uznał, że skarga sędziego Żurka jest niedopuszczalna, i że ją oddala - wszystkie akta tej sprawy znajdowały się nie w tej Izbie, a w Izbie Cywilnej SN. Tego samego dnia miała ona ocenić wniosek sędziego Żurka o wyłączenie z rozpoznawania jego sprawy wszystkich przedstawicieli Izby Kontroli Nadzwyczajnej. W jaki sposób sędzia Stępkowski podjął decyzję w ""sprawie Żurka"", skoro nie miał dostępu do akt? Czy mógł jakąś decyzję podjąć? - Nie mógł, nie ma takiego zwyczaju - mówi Onetowi rzecznik Sądu Najwyższego sędzia Michał Laskowski. - Podobnie, jak nie ma zwyczaju, by jakaś Izba zajmowała się sprawą w tym samym dniu, w którym inna Izba - Cywilna - miała zająć się wnioskiem o wyłącznie sędziów z Izby Kontroli Nadzwyczajnej - podkreśla. - To wygląda tak, jakby trwał jakiś wyścig, jakby ktoś chciał zadziałać wyprzedzająco. Jakieś dziwne szarady, jakby próba ""zakiwania"" reszty Sądu Najwyższego - mówi sędzia Laskowski. Jak podkreśla, do takich sytuacji nigdy w Sądzie Najwyższym nie dochodziło. - Czegoś takiego nigdy nie było. To świadczy o głębokim podziale Sądu Najwyższego - mówi. - My, ci ""starzy"", próbujemy funkcjonować normalnie, ale dochodzi do jakichś prób ""ogrywania"" nas. Nam wydawało się, że pewnych norm nigdy nie można przekroczyć, że są zachowania nie do przyjęcia, które nie mieszczą się w przyjętych obyczajach i sposobie działania Sądu Najwyższego. Cóż, myliliśmy się - stwierdza rzecznik SN. - Raczej kiepsko się z tym czujemy.  Zobacz również: Sędzia Żurek odwołał się do KRS od decyzji o przeniesieniu. ""Działania wobec mnie - bezprawne"" Sędzia Laskowski podkreśla, że na dziś wyjątkowo trudno będzie podważyć orzeczenie sędziego Stępkowskiego, choć wydał je nie mając akt sprawy. - Nigdy tak nie powinno być, to było uchybienie, ale trudno uznać, że wpływa na jakość decyzji - mówi. Jak podkreśla rzecznik SN, teraz jedynym rozwiązaniem byłby wyrok unijnego Trybunału Sprawiedliwości, stwierdzający, że nowe powołania w Sądzie Najwyższym - w Izbie Kontroli Nadzwyczajnej oraz Dyscyplinarnej - są nieważne. - Wtedy wszystkie wyroki wydane przez tych ""nowych"" sędziów należałoby uchylić jako wydane przez nie-sędziów - wyjaśnia sędzia Laskowski. - Takie orzeczenia trzeba byłoby wyeliminować z obrotu prawnego. Jednak, jak podkreśla w rozmowie z Onetem jeden z prawników chcący zachować anonimowość, istnieje także inna możliwość podważenia orzeczenia sędziego Stępkowskiego - znacznie szybsza niż czekanie na wyrok TSUE. - Sąd Najwyższy mógłby skierować tę sprawę do rozpoznania przez poszerzony skład Izby Cywilnej, siedmioro zamiast trojga sędziów. I ten siedmioosobowy skład mógłby ocenić, czy dopuszczalne jest wydanie wyroku, jeśli nie dysponuje się aktami - mówi. - I gdyby, co logiczne, uznał że takie orzeczenie wydano wadliwie, mógłby je uchylić. A wtedy decyzja pana Stępkowskiego nie miałaby żadnej mocy - kwituje prawnik. Zobacz również: Sędzia Żurek zablokowany w konkursie do SN. Szef KRS potwierdza: chodzi o oświadczenie lustracyjne W rozmowie z Onetem oddalenie jego skargi przez sędziego Stępkowskiego sędzia Waldemar Żurek ocenił krótko: to orzeczenie nieistniejące. - To nie jest moja opinia, ale stanowisko naukowców. A ci twierdzą, że jeśli orzeczenie wydała osoba niewłaściwie umocowana i od jej decyzji nie przysługuje odwołanie, to możemy mówić o nieistniejącym orzeczeniu - wyjaśnia. - Zaś wszyscy ""nowi"" w Sądzie Najwyższym trafili tam na mocy konkursu, który był z założenia nieważny, bo na prezydenckim obwieszczeniu brakowało wymaganego prawem podpisu premiera. Tym samym wszystko to, co działo się dalej, czyli ocenienie kandydatów przez KRS i powołanie ""nowych"" do SN to procedury wadliwe. Te osoby nie są sędziami Sądu Najwyższego - kwituje sędzia Żurek. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Aleksander Stępkowski,
https://wiadomosci.onet.pl/kraj/rzecznik-dyscyplinarny-sadu-najwyzszego-chce-usuniecia-z-zawodu-sedziego-sa-roberta-w/zpw0rpj,Rzecznik dyscyplinarny Sądu Najwyższego chce usunięcia z zawodu sędziego SA Roberta W.,Zastępca rzecznika dyscyplinarnego złożył w Sądzie Najwyższym wniosek o usunięcie z zawodu sędziego wrocławskiego sądu apelacyjnego Roberta W. oskarżonego o kradzież sprzętu elektronicznego. Dziś SN po jednej rozprawie zakończył proces dyscyplinarny W.; wyrok 14 marca.,"Obrona chce umorzenia sprawy dyscyplinarnej - argumentuje, że w postępowaniu nie rozstrzygnięto, czy Robert W., dokonując zarzuconych mu czynów, miał zachowaną poczytalność. Zobacz także: Nowe fakty ws. wrocławskiego sędziego przyłapanego na kradzieży Sprawa dotyczy zarzutów kradzieży sprzętu elektronicznego z marketów we Wrocławiu i Wałbrzychu w lutym 2017 r. Sędziowski rzecznik dyscyplinarny zarzucił sędziemu ""uchybienie godności urzędu"" w związku z dokonanymi kradzieżami. - W. nie jest godzien nosić miana sędziego - mówił przed SN zastępca sędziowskiego rzecznika dyscyplinarnego Przemysław Radzik, wnosząc o wymierzenie sędziemu najwyższego wymiaru kary dyscyplinarnej, czyli usunięcia z zawodu. Obrońca - mec. Eligiusz Lewandowski - zaznaczył zaś, że na obecnym etapie sprawy ""przyjęcie poczytalności W. jest przedwczesne"" i w związku z tym wniósł o umorzenie. Izba Dyscyplinarna SN dziś - poza wysłuchaniem stron - przesłuchała także jako świadków pracowników obu sklepów; odtworzono też zapisy ze sklepowych monitoringów. Ogłoszenie wyroku SN odroczył do 14 marca. Zobacz także: Jest akt oskarżenia przeciwko wrocławskiemu sędziemu za kradzież pendrive'ów Niezależnie od sprawy dyscyplinarnej toczy się postępowanie karne wobec W. We wrześniu zeszłego roku Wydział Spraw Wewnętrznych Prokuratury Krajowej wysłał do sądu akt oskarżenia w tej sprawie. W styczniu br. sprawę Roberta W. wałbrzyski sąd rejonowy przekazał do Sądu Rejonowego Wrocław-Krzyki. Decyzja ta była uzasadniona tym, że śledztwo w sprawie kradzieży dokonanej we Wrocławiu zostało wszczęte jako pierwsze. Według prokuratury, materiał dowodowy wskazuje, że 4 lutego 2017 r. w markecie w Wałbrzychu sędzia W. - wspólnie z żoną Ewą - dokonał kradzieży dwóch głośników, dwóch pendrivów i kabla, zaś dwa dni później - 6 lutego 2017 r. - w markecie we Wrocławiu ukradł dwa głośniki, 13 pendrivów, dwie karty Micro SD i słuchawki. W. twierdził, że przedmioty te kupił wcześniej, ale nie okazał dowodu zapłaty. Tłumaczył też, że te rzeczy wniósł, bo ""nie było nikogo przy wejściu, by to zgłosić"".",,
https://wiadomosci.onet.pl/tylko-w-onecie/nominacje-w-sadzie-najwyzszym-eksperci-krytykuja/fy7f170,Eksperci: Wszystkie nowe nominacje w SN są nieważne. Co robi Sąd Najwyższy? Niewiele,"""Rażąco niezgodne ze standardami niezależności sądów i niezawisłości sędziów, rażąco sprzeczne z konstytucją"" - tak naukowcy-konstytucjonaliści oceniają sposób wyboru nowych członków KRS oraz nowych sędziów Sądu Najwyższego. Tych pierwszych wybrali politycy - a krótko potem KRS wskazała kandydatów na sędziów SN. Oceniała ich w konkursie, który zdaniem ekspertów był całkowicie nieważny. Dlatego naukowcy stwierdzają wprost: wszyscy ""nowi"" zasiadają w SN bez żadnych podstaw prawnych.","Dwoje naukowców - dr hab. Monika Florczak-Wątor, prof. Uniwersytetu Jagiellońskiego w Krakowie oraz dr hab. Sławomir Patyra, prof. Uniwersytetu Marii Curie-Skłodowskiej w Lublinie w swojej opinii ocenili zarówno obecny sposób działania nowej KRS, jak też tryb powołania jej członków. Przypomnijmy, do 2017 roku sędziowską część Rady od zawsze wskazywały środowiska sędziowskie, politycy się do tego nie mieszali. Zresztą, nie mieli do tego prawa, bo zgodnie z konstytucją - do KRS mogą wybrać wyłącznie czterech posłów i dwóch senatorów. Tak było do czasu, aż PiS zmienił ustawę o Krajowej Radzie. Odtąd, czyli od grudnia 2017 roku także sędziowską ""piętnastkę"" wybierać mieli politycy. I tak zrobili. W marcu zeszłego roku kadencja poprzedniej Rady została przerwana, a nowi członkowie wskazani zostali przez Sejm, głosami PiS i Kukiz'15. Opozycja, na znak protestu ani nie wskazała swoich kandydatów do - jak mówili - ""upolitycznionej neo-KRS"", ani nie wzięła udziału w głosowaniu.  Później tak wyłoniona KRS oceniała kandydatów na wolne stanowiska w Sądzie Najwyższym - w konkursie, który latem ogłosił prezydent. Ci wskazani przez Radę sędziowie już w Sądzie Najwyższym zasiadają. We wtorek prezydent powołał prezesów dwóch nowych - utworzonych na mocy wdrożonych przez PiS zmian - Izb SN: Dyscyplinarnej oraz Kontroli Nadzwyczajnej i Spraw Publicznych. Zobacz również: Szef KRS odmawia spotkania z przewodniczącym europejskiej organizacji Tyle że wszystkie te nominacje i powołania w ocenie dwojga profesorów - z UJ i UMCS - będących autorami opisywanej przez nas opinii - niczemu nie służą, bo wszyscy ""nowi"" sędziowie zasiadają w SN bezprawnie. ""Wskazane powyżej mankamenty (...) jednoznacznie przesądzają o wadliwości prowadzonych w tym zakresie postępowań nominacyjnych, co skutkuje prawną nieważnością wszystkich aktów powołania sędziów Sądu Najwyższego, dokonanych od momentu wejścia w życie opiniowanych przepisów"" - stwierdzają konstytucjonaliści. Wśród mankamentów o których piszą jest sposób powoływania członków Krajowej Rady Sądownictwa, procedura powoływania sędziów Sądu Najwyższego, a także praktyka prowadzenia postępowań nominacyjnych przez KRS. Wszystkie te działania są w opinii ekspertów ""rażąco niezgodne ze standardami niezależności sądów i niezawisłości sędziów, wynikającymi zarówno z wiążących Rzeczpospolitą Polską umów międzynarodowych, oraz z przepisów Konstytucji Rzeczypospolitej Polskiej"". Jeśli chodzi o niezgodność z konstytucją, dotyczy ona - według ekspertów - zasady podziału władzy (art. 10 konstytucji), zasady legalizmu (art. 7), zasad poprawnej legislacji wynikających z zasady demokratycznego państwa prawnego, a także zasady równego dostępu obywateli polskich do służby publicznej (art. 60). O opinię ekspertów - miażdżącą dla nowej Krajowej Rady Sądownictwa - zapytaliśmy jej rzecznika, sędziego Macieja Miterę. - Ja od dłuższego czasu, niemal odruchowo już powtarzam, że jedynym organem, jaki w Polsce może wyrokować o zgodności lub niezgodności z ustawą zasadniczą jest Trybunał Konstytucyjny - mówi sędzia Mitera. - A ta opinia, o której dyskutujemy jest tylko jedną z wielu, jakie powstały w świecie nauki. I bez trudu znaleźlibyśmy głosy przeciwne, osób, które przedstawiłyby tezy za w pełni konstytucyjnym sposobem wyboru Rady - podkreśla. - Poza tym, gdyby zakwestionować powołanie członków KRS, a co za tym idzie, wszystkie nominacje, których dokonała Rada, to równie dobrze można by kwestionować powołania asesorów, którzy też właśnie wchodzą do polskiego systemu prawnego. A o tym nikt jakoś nie dyskutuje - zaznacza rzecznik KRS. Jak dodaje, on sam nie czuje się niekomfortowo z powszechnie podnoszonymi wątpliwościami co do sposobu wyboru członków nowej KRS. - Gdyby takiej oceny dokonał organ do tego powołany, czyli Trybunał Konstytucyjny, wtedy cóż, pogodziłbym się z taką oceną. Ale opinie ekspertów są, powtórzę to jeszcze raz, tylko opiniami - kwituje rzecznik nowej KRS. Tu warto przypomnieć, że Trybunał Konstytucyjny, na którego autorytet powołuje się rzecznik KRS został - jak mówi znaczna część prawników - ""przejęty"" przez PiS w pierwszej kolejności, krótko po objęciu władzy. O opinię sporządzoną dla Stowarzyszenia ""Iustitia"" zapytaliśmy także rzecznika Sądu Najwyższego, sędziego Michała Laskowskiego. To właśnie w tym sądzie zasiadają ""nowi"", których powołanie było - zdaniem ekspertów - prawnie nieważne. W takiej sytuacji osoby te nie powinny orzekać w żadnej sprawie, do czasu wyjaśnienia ich statusu przez niezależny organ. Tę sprawę właśnie bada unijny Trybunał Sprawiedliwości, a pierwsza rozprawa odbędzie się 19 marca. - Taki pogląd, o nieważności wyboru nowych sędziów SN, jest prezentowany przez wielu prawników, jednak są to jedynie opinie - mówi. - Sprawę ostatecznie oceni unijny Trybunał Sprawiedliwości i dopiero to otworzy drogę do ewentualnych kroków czy decyzji. Gdy zapytaliśmy sędziego Laskowskiego, dlaczego ci ""nowi"" - wobec tak poważnych wątpliwości co do ich statusu - są wyznaczani przez prezesów Izb w SN do prowadzenia spraw, rzecznik odparł, że taki obowiązek nakłada na Sąd Najwyższy nowy regulamin, przygotowany przez prezydenta. - Legalnie urzędujący prezydent powołał sędziów, oni są w SN już od kilku miesięcy, a przepisy, w tym regulamin, nas obowiązują - podkreśla sędzia Laskowski. - Prezesi Izb podjęli decyzję, że będą tych nowych sędziów wyznaczać do orzekania, ale to można będzie procesowo kwestionować. Mogą to robić strony postępowania, może sami ci sędziowie zrobią jakieś kroki, by swój status - wobec powszechnych wątpliwości - jakoś wyjaśnić - podkreśla rzecznik SN. Jak przypomina, prezesi ""starych"" Izb w SN długo bronili się przed wyznaczaniem ""nowych"" do orzekania. - Nie można było jednak czekać w nieskończoność. A terminy rozpraw, w których orzekać mają ci nowi sędziowie, wyznaczono także na okres po marcowej rozprawie w TSUE, dotyczącej Sądu Najwyższego - mówi Laskowski. Jak pisaliśmy, 19 marca przed Trybunałem Sprawiedliwości w Luksemburgu odbyć ma się rozprawa dotycząca pytań prejudycjalnych Sądu Najwyższego. Te dotyczyły m.in. zdolności KRS do stania na straży niezależności sądów i niezawisłości sędziów - co nakazuje Radzie konstytucja. Pytania dotyczyły także sposobu powołania KRS oraz jej dotychczasowej działalności - w tym wyboru nowych kandydatów do SN. - Póki co, mamy jednak Sąd Najwyższy w takim kształcie, w jakim jest, z nowymi sędziami i dwiema nowymi Izbami - mówi sędzia Laskowski. - Dlatego właśnie pani I Prezes, prof. Małgorzata Gersdorf zdecydowała się pójść do pana prezydenta na uroczystość zaprzysiężenia prezesów tych nowych Izb. Cóż, teraz okazuje się, że być może nie powinna się tam pojawić, bo musiała słuchać oskarżeń głowy państwa - zaznacza rzecznik SN. - Ale to jest już odpowiedzialność pana prezydenta, który takie słowa wypowiedział. Podczas wtorkowej uroczystości Andrzej Duda, w obecności prof. Małgorzaty Gersdorf powiedział do nowych prezesów Izby Dyscyplinarnej i Kontroli Nadzwyczajnej, by ci ""spokojnie wytrzymali"" rzekome poniżanie, jakie ma ich spotykać w Sądzie Najwyższym.  - Ci, którzy państwa poniżają, a wiem, że to się zdarza, różnego rodzaju określeniami... Myślę niestety o sytuacjach, które mają miejsce wewnątrz samego Sądu, ze strony sędziów, bardzo często sędziów wysoko postawionych - stwierdził podczas uroczystości prezydent, który zwrócił się do osób zasiadających w dwóch nowych izbach SN. W odpowiedzi Sąd Najwyższy zażądał od Kancelarii Prezydenta podania konkretnych przykładów owego rzekomego ""poniżania"" - bo skoro takie zarzuty padają publicznie, to powinny, jak podkreślał SN, ""znajdować oparcie w faktach"". Tymczasem żadne takie przypadki, o których mówił prezydent nie są znane ani I Prezes, ani prezesom pozostałych Izb SN. - Cóż, z ust prezydenta padły takie a nie inne słowa, ale my nie będziemy obrażać się na wszystkich wokół - mówi nam sędzia Laskowski. - Nie będziemy też budować barykad czy zamykać się w gabinetach, ale spróbujemy normalnie funkcjonować. I dlatego właśnie, by próbować tę normalność i jedność SN zachować, pani I Prezes poszła na uroczystość do pana prezydenta - kwituje. O możliwe konsekwencje opinii dwojga ekspertów, stwierdzających, że wybór nowych sędziów SN jest ""prawnie nieważny"" zapytaliśmy prezesa Stowarzyszenia Sędziów ""Iustitia"", prof. Krystiana Markiewicza. - Cóż, po tak miażdżącej ocenie w obu organach, tak w KRS, jak w SN, wśród tych nowych sędziów powinno dojść do jakiejś autorefleksji. Ale raczej nie wierzę, że dojdzie - mówi nam sędzia Markiewicz.  - Fakty są jednak takie, że wszystkie organy władzy publicznej, wobec wadliwego wyboru nowych sędziów SN powinny podjąć odpowiednie kroki, by taki wybór unieważnić. Dziwi mnie to, że nie podejmują - podkreśla. Prof. Markiewicz zaznacza, że w pierwszej kolejności odpowiednie decyzje podjąć powinno kierownictwo Sądu Najwyższego. - Powiem szczerze, że dziwi mnie to nieco bezkrytyczne podejście tych, którzy jako sędziowie-legaliści mają obowiązek stwierdzić nieważność wyboru ""nowych"" w SN. Skoro głośno domagają się od prezydenta, by respektował decyzje Naczelnego Sądu Administracyjnego (prezydent powołał nowych sędziów SN mimo zabezpieczenia NSA - red.), to chciałbym, by tego samego wymagali od siebie - podkreśla prezes ""Iustitii"". - Wszyscy wiemy, że konkurs ogłoszony przez prezydenta do SN był nieważny, bo zabrakło kontrasygnaty premiera, więc w takiej sytuacji sąd, zwłaszcza ten najważniejszy w Polsce powinien zająć tu stanowisko i taką nieważność konkursu stwierdzić - mówi. - Zamiast tego, wyznacza się tych ""nowych"" do składów sędziowskich i to przed orzeczeniem unijnego Trybunału Sprawiedliwości. To jest kompletnie niezrozumiałe, nie ma żadnych podstaw - zaznacza prof. Markiewicz. - Przecież istotą jest tu pewność prawa, podstawowa dla wszystkich obywateli. Bo już wkrótce ci ""nowi"" mogą zacząć wydawać w SN wyroki, dotyczące spraw tzw. ""zwykłych ludzi"". A za chwilę te wyroki, na które ludzie czekali latami, mogą być po decyzji TSUE uznane za nieważne - tak, jak zdaniem ekspertów nieważny był wybór tych nowych sędziów i nowych Izb w SN. I co wtedy? - pyta. - Dlatego apelowałbym do kierownictwa SN, by pilnie wzięli pod uwagę podjęcie jakichś radykalnych kroków, i by wykazali się większą determinacją, a nie powoływali się na stworzony przez prezydenta - bez konsultacji z sędziami - regulamin - podkreśla. - Co prawda pierwotnym sprawcą całego tego prawnego bałaganu są obecnie rządzący, ale jednak na Sądzie Najwyższym spoczywa szczególny obowiązek dbałości o praworządność. I nie powinni bezkrytycznie poddawać się dyktatowi bezprawia - kwituje prof. Markiewicz.",Sąd Najwyższy,
https://wiadomosci.onet.pl/kraj/spedzil-10-lat-w-zakladzie-zamknietym-za-kradziez-roweru-decyzja-sadu-najwyzszego/vc4b94g,Spędził 10 lat w zakładzie zamkniętym za kradzież roweru. Decyzja Sądu Najwyższego,"Sąd Najwyższy uchylił decyzję Sądu Rejonowego, który umieścił mężczyznę w zakładzie psychiatrycznym, po tym, jak ten ukradł rower. W zakładzie zamkniętym spędził on blisko 10 lat. Zdaniem SN, sąd rażąco naruszył reguły postępowania.","Kasację w tej sprawie - zarzucając Sądowi Rejonowemu ""rażące naruszenie prawa"" - złożył Rzecznik Praw Obywatelskich, zaś SN w całości podzielił argumentację Rzecznika. - Sąd Rejonowy nie odpowiedział na pytanie, dlaczego w okolicznościach sprawy, w których kradzież dotyczyła przedmiotu o wartości 400 zł, zastosowanie tego najbardziej dolegliwego środka zabezpieczającego było konieczne, niezbędne i proporcjonalne - zaznaczył w uzasadnieniu środowego orzeczenia SN sędzia Paweł Wiliński. Dodał, że rower został zwrócony przez sprawcę kradzieży ""na żądanie policji"". Mężczyzna, którego dotyczyła sprawa, od miesiąca przebywa na wolności pod opieką rodziny. Po wniesieniu kasacji przez RPO - jeszcze przed jej rozpoznaniem w SN - sąd umorzył postępowanie wykonawcze wobec niego. Uzasadnił to zmianą prawa, które z przestępstwa Lucjana K. uczyniło wykroczenie. Środowe postanowienie SN otworzyło natomiast mężczyźnie drogę do roszczeń odszkodowawczych. W 2008 r. Lucjanowi K. zarzucono kradzież roweru o wartości 400 zł. Kiedy okazało się, że działał w stanie niepoczytalności, prokuratura wniosła o umorzenie postępowania karnego i umieszczenie go w zakładzie zamkniętym. Zamojski Sąd Rejonowy w czerwcu 2008 r. zbadał sprawę na posiedzeniu, na które podejrzany nie stawił się. Sąd przesłuchał dwóch psychiatrów, którzy wydali opinie o niepoczytalności Lucjana K. Przesłuchano też psychologa. Wydał on opinię o podsądnym, nie zbadawszy go, oparł się na materiałach sprawy. Sąd, opierając się na opinii psychologa, uznał, że nie można wykluczyć, iż mężczyzna popełni taki czyn ponownie, co uzasadniło decyzję o umieszczeniu w zakładzie psychiatrycznym. K. nie złożył zażalenia na postanowienie, które stało się prawomocne, i w lutym 2009 r. trafił do szpitala psychiatrycznego. W grudniu 2018 r. RPO złożył kasację, w której wniósł o uchylenie postanowienia Sądu Rejonowego i umorzenie postępowania karnego z powodu przedawnienia karalności czynu. - Nie polemizując ze stwierdzeniem, że prawo własności jest podstawowym prawem objętym ochroną (...) sąd nie sprecyzował, dlaczego kradzież roweru o wartości 400 zł jest czynem szkodliwym w sposób znaczny - argumentował Rzecznik. Dodawał, że środek zabezpieczający zasądzono po wysłuchaniu biegłego psychologa, który swej opinii nie poprzedził badaniem podejrzanego. RPO zaznaczał też, że czas przebywania Lucjana K. w zakładzie zamkniętym dwukrotnie przekroczył ustawowe zagrożenie karą pozbawienia wolności za kradzież. Jak podkreślił SN, w sprawach wniosków o umieszczenie w zakładzie zamkniętym ""regułą jest obligatoryjny udział podejrzanego w posiedzeniu"" sądu, a tak nie było w przypadku tej sprawy. - Biegły psycholog (...) nie miał żadnego kontaktu z podejrzanym - dodał sędzia Wiliński. Ponadto kradzież przedmiotu o wartości poniżej 500 zł przestała w 2013 r. być przestępstwem, a stała się wykroczeniem, a wobec sprawcy wykroczenia sąd nie może orzec umieszczenia w szpitalu psychiatrycznym. Mimo to sąd co pół roku przedłużał pobyt mężczyzny w izolacji. Dopiero 10 stycznia 2019 r. ten sam Sąd Rejonowy, który umieścił w 2008 r. Lucjana K. w zakładzie psychiatrycznym, umorzył postępowanie wykonawcze wobec niego. Uzasadnił to zmianą prawa, które z przestępstwa pana Lucjana uczyniło wykroczenie. Mężczyzna został zwolniony 25 stycznia. - Już co najmniej wtedy (w 2013 r.) ujawniły się przesłanki, które mogły doprowadzić Sąd Rejonowy w Zamościu do takiego rozstrzygnięcia - zaznaczył sędzia Wiliński. Biuro RPO przypominało wcześniej, że Rzecznik podejmował już inne sprawy, gdy ""za stosunkowo drobne przestępstwo ludzie trafiali do zamkniętego zakładu na nawet kilkanaście lat (dłużej niż wynosiłaby maksymalna kara, gdyby za swój czyn trafili do zakładu karnego)"". Podawano przykład skutecznej kasacji na korzyść pana Feliksa, który w zakładzie spędził 11 lat w związku z groźbami karalnymi wobec sąsiadów. W przypadku innej osoby chodziło o kradzież siedmiu paczek kawy. ",,
https://wiadomosci.onet.pl/kraj/sad-najwyzszy-zbulwersowany-slowami-andrzeja-dudy/282cc79,Sąd Najwyższy zbulwersowany słowami Andrzeja Dudy,"Jesteśmy zbulwersowani słowami prezydenta; o ile można mówić o pewnej rezerwie wobec nowych sędziów SN, to nie ma żadnego ""poniżania"". Oczekiwalibyśmy wyjaśnienia tej sytuacji - powiedział dziś rzecznik prasowy Sądu Najwyższego sędzia Michał Laskowski.","Wczoraj prezydent Andrzej Duda powołał prezesów dwóch nowych Izb SN - sędzię SN Joannę Lemańską na stanowisko prezesa Izby Kontroli Nadzwyczajnej i Spraw Publicznych oraz sędziego SN Tomasza Przesławskiego na stanowisko prezesa Izby Dyscyplinarnej. Izba Dyscyplinarna oraz Izba Kontroli Nadzwyczajnej i Spraw Publicznych zostały powołane na mocy ustawy o SN, która weszła w życie 3 kwietnia 2018 r. - Ci, którzy państwa poniżają, a wiem, że to się zdarza, różnego rodzaju określeniami... Myślę niestety o sytuacjach, które mają miejsce wewnątrz samego Sądu, ze strony sędziów, bardzo często sędziów wysoko postawionych - powiedział podczas uroczystości prezydent, zwracając się do obecnych członków dwóch nowych izb SN. Sędzia Laskowski przypomniał, że podczas wczorajszej uroczystości powołania prezesów była też obecna I prezes SN Małgorzata Gersdorf. - Uznała, że w imię budowania jedności SN to powinna tam się znaleźć i właśnie usłyszała to, co usłyszała - zaznaczył. - Muszę powiedzieć, że ani I prezes, ani prezesi sądu, ani ja, ani sędziowie, z którymi rozmawiam, nie spotkali się z takimi wypadkami ""poniżania"" kogoś i to przez wysoko postawionych sędziów. Nie spotkaliśmy się z tym, wobec tego uważam, iż prezydent powinien nam wskazać te przypadki i te osoby, żebyśmy mieli o czym rozmawiać konkretnie; albo te poniżane osoby powinny wyjaśnić te kwestie I prezes - powiedział rzecznik SN. Dodał, że ""jeśli tak się nie stanie, będziemy to traktować wyłącznie jako rodzaj takiej nieodpowiedzialnej insynuacji"". Jak podkreślił sędzia Laskowski, w SN ""jesteśmy zbulwersowani tymi słowami"" prezydenta. - O ile można mówić o pewnej rezerwie w stosunku do nowych sędziów, która z wielu względów jest zrozumiała - rezerwie wynikającej z oceny prawnej i rezerwie towarzyskiej, bo nie ma tu może zażyłych kontaktów - ale to nie jest poniżanie i przypadki, o których mówił prezydent. Jeśli ktoś publicznie takie zarzuty stawia, to oczekiwalibyśmy wyjaśnienia tej sytuacji - mówił rzecznik SN. Podczas uroczystości powołania prezesów dwóch Izb prezydent mówił, że zdaje sobie sprawę, jak trudną pracę wykonują sędziowie. - Jesteście Państwo z tego samego środowiska. Wiem, że [wasza praca] bardzo często spotyka się z ostracyzmem, z niezadowoleniem towarzyskim, środowiskowym, ale ona jest konieczna. Musi być wykonywana w państwie, które jest praworządne, demokratyczne, a przede wszystkim chce być państwem sprawiedliwym - zaznaczał. Podkreślił też wyjątkową rolę Izbę Kontroli Nadzwyczajnej i Spraw Publicznych SN. - Wzbudza ona wiele wątpliwości, w szczególności medialnych, ale ja żadnych wątpliwości nie miałem – mówił. Zwracając się do obecnych na uroczystości wszystkich członków dwóch nowych izb w Sądzie Najwyższym, prezydent oświadczył: ""Wiem, bo także jestem obserwatorem i uczestnikiem życia publicznego, że w Sądzie Najwyższym dzisiaj zdarza się bardzo wiele sytuacji, które można określić jako przykre dla państwa jako doświadczonych prawników, jako ludzi rzetelnych, uczciwych – co do tego nie mam żadnych wątpliwości"". - Proszę, żebyście to spokojnie wytrzymali. Ci, którzy państwa poniżają, a wiem, że to się zdarza, różnego rodzaju określeniami... Myślę niestety o sytuacjach, które mają miejsce wewnątrz samego Sądu, ze strony sędziów, bardzo często sędziów wysoko postawionych. [Te sytuacje] są bardzo przykre, ale w istocie wystawiają świadectwo im samym. Jeżeli ktoś poniża drugiego człowieka różnego rodzaju określeniami czy działaniami, wystawia świadectwo przede wszystkim sobie i pokazuje, że nie ma żadnych kwalifikacji moralnych do tego, żeby być sędzią - mówił prezydent, cytowany przez Kancelarię Prezydenta.",Michał Laskowski,
https://wiadomosci.onet.pl/kraj/nie-bedzie-wznowienia-postepowania-wobec-dariusza-przywieczerskiego/pkqddp3,Nie będzie wznowienia postępowania wobec Dariusza Przywieczerskiego,"Sąd Najwyższy oddalił wniosek obrony o wznowienie postępowania wobec Dariusza Przywieczerskiego skazanego na 3,5 roku więzienia ws. afery FOZZ - poinformował zespół prasowy SN. Obrona powoływała się na zapadłe ws. ich klienta orzeczenie Trybunału w Strasburgu.","W kwietniu 2018 r. Europejski Trybunał Praw Człowieka orzekł, że sposób wyznaczenia sędziego orzekającego w sprawie FOZZ naruszył przepisy krajowe, czego sądy krajowe nie zdołały naprawić. Jednocześnie jednak ETPC jednogłośnie uznał, że nie doszło do naruszeń w odniesieniu do rzekomego braku bezstronności sędziego. W związku z tym orzeczeniem obrońca w sierpniu 2018 r. złożył wniosek o wznowienie prawomocnie zakończonego postępowania wobec swego klienta. Jak jednak wskazał SN, który rozpoznał wniosek w trzyosobowym składzie Izby Karnej, ""Trybunał nie przesądził, aby na skutek tego wyroku zaistniała potrzeba wznowienia postępowania karnego"". ""W ocenie SN stwierdzone w wyroku Trybunału naruszenie prawa do »sądu ustanowionego ustawą« przez nieprawidłowe wyznaczenie sędziego do trzyosobowego składu orzekającego w sprawie prowadzonej w pierwszej instancji przed sądem okręgowym nie miało wpływu na treść wydanego w tej sprawie orzeczenia"" - zaznaczono w uzasadnieniu postanowienia SN. Jak dodano w tym uzasadnieniu orzeczenie ETPC dotyczyło ""co prawda zasadniczego nurtu procesu, jednak nie podważyło słuszność merytorycznego rozstrzygnięcia o odpowiedzialności karnej skazanego"". ""W tym miejscu należy raz jeszcze przypomnieć, że Trybunał nie podzielił zarzutów dotyczących braku niezawisłości i bezstronności sędziego"" - podkreślił SN. ""W sprawie nie zachodziła bezwzględna przyczyna odwoławcza, która uprawniałaby do wzruszenia prawomocnych wyroków wydanych w sprawie skazanego, objętych rozpoznawanym wnioskiem"" - zaznaczył ponadto SN. Sprawę Funduszu Obsługi Zadłużenia Zagranicznego określano mianem największej afery III RP. Prokuratura wszczęła śledztwo w 1991 r. Akt oskarżenia przekazano do Sądu Wojewódzkiego w 1993 r. We wrześniu tego samego roku sąd odesłał sprawę prokuraturze do uzupełnienia. Ponowny akt oskarżenia trafił do sądu w 1998 r. Proces formalnie zaczął się w grudniu 2000 r. Rok później przerwano go, gdy prowadząca go sędzia Barbara Piwnik została ministrem sprawiedliwości w rządzie Leszka Millera. Ponowny proces - pod przewodnictwem sędziego Andrzeja Kryże - ruszył we wrześniu 2002 r. Kryże w rekordowym terminie przesłuchał 100 świadków i w marcu 2005 r. ogłosił wyrok - przed terminem przedawnienia, na co dawano mu małe szanse. Sąd uznał, że pieniądze przeznaczone dla Funduszu - którego zadaniem był poufny wykup długów zaciągniętych przez PRL na Zachodzie w latach 70. i 80. - zostały albo przywłaszczone, albo rozdysponowane w sposób niezgodny z prawem.",,
https://wiadomosci.onet.pl/kraj/prokurator-generalny-sklada-wniosek-o-kasacje-ws-artura-b-sad-najwyzszy-zajmie-sie/gk2lkvx,Prokurator Generalny składa wniosek o kasację ws. Artura B. Sąd Najwyższy zajmie się sprawą,"Sąd Najwyższy zajmie się sprawą wyroku dla Artura B., który przez ponad rok gwałcił 10-letnią dziewczynkę. Sąd Apelacyjny we Wrocławiu w czerwcu ubiegłego roku obniżył jego karę do 7 lat. Ruch SN to efekt kasacji złożonej przez Zbigniewa Ziobrę.","Rodzinna tragedia rozegrała się we wsi pod Trzebnicą. 10-letnia Klaudia mieszkała w jednym domu z mamą i rodzeństwem oraz jej dziadkami i ciocią z partnerem, 40-letnim wówczas Arturem B. Artur B. przychodził do Klaudii, kiedy nie było innych domowników. Zmuszał dziecko do wyuzdanego seksu. Klaudia opisywała później, że wuj przytrzymywał ją silnymi męskimi dłońmi, kiedy się wyrywała i go kopała. Zapowiadał, że gdy dziewczynka podrośnie, będzie z nią robił jeszcze więcej. Gehenna dziewczynki trwała ponad rok. Ciągnęłaby się dłużej, gdyby nie przypadek. Na przełomie lutego i marca 2011 roku Klaudia zachorowała i trafiła do szpitala. Długie dni spędzała w szpitalnej sali z nastoletnią Magdą. Zaczęła się zwierzać nowo poznanej koleżance. Opowiedziała o horrorze, jaki zgotował jej wuj. Ze szczegółami opisała okropieństwa, do których ją zmuszał. Mała przyjaciółka ze szpitala obiecała Klaudii, że nikomu nie zdradzi jej tajemnicy. Ale cierpienie dziewczynki nie dawało jej spokoju, nawet gdy Klaudia opuściła szpital. Widziała, że dziewczynka wraca do domu, w którym czeka na nią oprawca. To, o czym się dowiedziała od Klaudii, opisała w anonimowym liście. Wsunęła go pod poduszkę, gdy sama wychodziła ze szpitala. List znalazł lekarz. Od tego momentu sprawy potoczyły się szybko. Szpital zawiadomił prokuraturę, a ta wszczęła śledztwo, które potwierdziło przerażające opowieści Klaudii. Kiedy Artur B. zorientował się, że sprawa jego ohydnej zbrodni wyszła już na jaw, zabrał swoje rzeczy z rodzinnego domu Klaudii i uciekł. Wrócił po jakimś czasie. Z nożem w ręku. Rzucił się z nim na dziadka dziewczynki, który nie chciał go wpuścić do domu. Wbił mu nóż w szyję. Starszy mężczyzna miał szczęście, że przeżył. Za Arturem B. rozesłano list gończy. Schwytano go dopiero po prawie czterech latach. I posadzono na ławie oskarżonych – za pedofilię, gwałcenie dziecka i atak z nożem. W lutym 2018 roku Sąd Okręgowy we Wrocławiu ogłosił karę – 13 lat więzienia. Oprawca dziewczynki odwołał się jednak od wyroku. Skutecznie. Mimo obrzydliwej zbrodni, jaką popełnił i mimo tego, że się ukrywał, Sąd Apelacyjny we Wrocławiu wydał w końcu czerwca 2018 roku szokująco łagodny wyrok - orzekł, że pedofilowi wystarczy siedem lat za kratami. To oznacza, że jeśli będzie dobrze sprawował się w więzieniu﻿, może wyjść na wolność już za 3-4 lata. – Każdy, kto w tak odrażający sposób krzywdzi dziecko, musi się liczyć z najsurowszymi konsekwencjami. Łagodność sądu nie może prowokować innych sprawców i utwierdzać w przekonaniu, że będą ulgowo traktowani - mówił w ubiegłym roku w rozmowie z Onetem Zbigniew Ziobro. Prokurator Robert Hernand – Zastępca Prokuratora Generalnego w imieniu Zbigniew Ziobry złożył kasację do Sądu Najwyższego ws. wyroku dla Artura B. Teraz SN poinformował, że zajmie się sprawą. ""W ocenie prokuratury orzeczona przez sąd kara siedmiu lat pozbawienia wolności jest zbyt łagodna. W swojej kasacji Zastępca Prokuratora Generalnego wskazał, że oskarżony Artur B. dopuszczając się przestępstwa zgwałcenia 10 – letniej wówczas dziewczynki był, jak wynika z opinii biegłych, poczytalny i nie znajdował się w żadnej atypowej sytuacji, która w jakikolwiek sposób mogłaby wpłynąć na jego postępowanie. Popełnił przestępstwo pomimo tego, że jego poziom intelektualny i cechy osobowości pozwalały mu na kontrolę popędu seksualnego"" - czytamy w komunikacie wydanym przez prokuraturę. ""Sposób popełnienia przez niego przestępstwa charakteryzował się wyjątkową niegodziwością i brakiem skrupułów w dążeniu do zaspokojenia własnych popędów płciowych. Wykorzystał bowiem seksualnie 10-letenie dziecko, które z uwagi na swój wiek było jeszcze niedojrzałe zarówno psychicznie jak i fizycznie. Co szczególnie bulwersujące, nie był to jednorazowy akt, ale wielokrotne zachowania, podejmowane nawet kilka razy dziennie, rozciągnięte w znacznych ramach czasowych, które nie były akceptowane przez pokrzywdzoną"" - argumentuje swój wniosek o kasację prokuratura.",Zbigniew Ziobro,
https://wiadomosci.onet.pl/kraj/prezydent-powolal-prezesow-dwoch-izb-sadu-najwyzszego/03f4lz8,Prezydent powołał prezesów dwóch izb Sądu Najwyższego,Prezydent Andrzej Duda powołał dziś sędzię SN Joannę Lemańską na stanowisko prezesa Izby Kontroli Nadzwyczajnej i Spraw Publicznych oraz sędziego SN Tomasza Przesławskiego na stanowisko prezesa Izby Dyscyplinarnej - poinformowała Kancelaria Prezydenta RP.,"Akty powołania wręczone zostały przez prezydenta podczas uroczystości, która odbyła się dziś w Pałacu Prezydenckim - podano w komunikacie na stronie internetowej prezydenckiej kancelarii. Izba Dyscyplinarna oraz Izba Kontroli Nadzwyczajnej i Spraw Publicznych to dwie nowe Izby Sądu Najwyższego, które zostały powołane na mocy ustawy o SN, która weszła w życie 3 kwietnia 2018 r. - To bardzo ważne izby, utworzone, by zmienić wizerunek i społeczną opinię na temat Sądu Najwyższego, a przede wszystkim polskiego wymiaru sprawiedliwości – powiedział prezydent, cytowany przez KPRP. Jak dodał, ""bardzo ważne, by Polacy mieli poczucie, że sądy w Polsce są sprawiedliwe, dobrze orzekają, że sędziowie są szczególną grupą zawodową, pełniącą służbę na rzecz społeczeństwa"". Prezydent Andrzej Duda podziękował też sędziom Izby Dyscyplinarnej za dotychczasową pracę. ""Sędziowie to trzecia władza. Wobec sędziego muszą być stawiane szczególne wymagania. Nie może być tak, że sędzia jest ponad prawem. Wręcz przeciwnie: podlega prawu w sposób szczególny"" – podkreślił Duda. Jak mówił, zdaje sobie sprawę, jak trudną pracę wykonują sędziowie. - Jesteście Państwo z tego samego środowiska. Wiem, że [wasza praca] bardzo często spotyka się z ostracyzmem, z niezadowoleniem towarzyskim, środowiskowym, ale ona jest konieczna. Musi być wykonywana w państwie, które jest praworządne, demokratyczne, a przede wszystkim chce być państwem sprawiedliwym - mówił prezydent. Podkreślił też wyjątkową rolę Izbę Kontroli Nadzwyczajnej i Spraw Publicznych SN. ""Wzbudza ona wiele wątpliwości, w szczególności medialnych, ale ja żadnych wątpliwości nie miałem"" – mówił. Zwracając się do obecnych na uroczystości wszystkich członków dwóch nowych izb w Sądzie Najwyższym, prezydent oświadczył: ""Wiem, bo także jestem obserwatorem i uczestnikiem życia publicznego, że w Sądzie Najwyższym dzisiaj zdarza się bardzo wiele sytuacji, które można określić jako przykre dla państwa jako doświadczonych prawników, jako ludzi rzetelnych, uczciwych – co do tego nie mam żadnych wątpliwości"". - Proszę, żebyście to spokojnie wytrzymali. Ci, którzy państwa poniżają, a wiem, że to się zdarza, różnego rodzaju określeniami... Myślę niestety o sytuacjach, które mają miejsce wewnątrz samego Sądu, ze strony sędziów, bardzo często sędziów wysoko postawionych. [Te sytuacje] są bardzo przykre, ale w istocie wystawiają świadectwo im samym. Jeżeli ktoś poniża drugiego człowieka różnego rodzaju określeniami czy działaniami, wystawia świadectwo przede wszystkim sobie i pokazuje, że nie ma żadnych kwalifikacji moralnych do tego, żeby być sędzią - mówił prezydent, cytowany przez Kancelarię Prezydenta. Podkreślił, że ""sędzia nie może poniżać drugiego człowieka, kimkolwiek by on nie był, nawet jeżeli jest wielokrotnym przestępcą, mordercą"". - Ma go traktować z szacunkiem. Na tym polega istota wymiaru sprawiedliwości. Ci ludzie wystawiają sobie świadectwo tego, że nigdy nie powinni zostać nominowani do tej wysoce specyficznej służby. Proszę, żebyście Państwo tak do tego podeszli. Nie ma innej drogi. Trzeba spokojnie zaczekać, aż odejdą - powiedział prezydent. Zobacz również: Sąd Najwyższy: sędziowie, którzy wrócili do orzekania, zwrócili pobrane świadczenia Nominacje prezesów izb Sądu Najwyższego to kompetencja prezydenta, który dokonuje ich wyboru spośród trzech kandydatów wskazanych przez sędziów izb. Głównym zadaniem tworzonej od podstaw Izby Kontroli Nadzwyczajnej i Spraw Publicznych jest rozpatrywanie skarg nadzwyczajnych. Instytucja skargi nadzwyczajnej przewiduje m.in. możliwość składania do SN skarg nadzwyczajnych na prawomocne wyroki polskich sądów z ostatnich 20 lat. Dotychczas wpłynęło do SN kilka skarg nadzwyczajnych, które złożyli m.in. RPO i Prokurator Generalny. Oczekują one na wyznaczenie terminów. Pierwsza rozprawa w Izbie Kontroli Nadzwyczajnej i Spraw Publicznych odbyła się w połowie lutego. SN w składzie trojga sędziów tej Izby oddalił skargę kasacyjną spółki przeciw prezesowi UOKiK w związku ze stwierdzeniem praktyk naruszających interesy konsumentów. Od października ub.r. funkcję pełniącego obowiązki prezesa Izby Kontroli Nadzwyczajnej i Spraw Publicznych sprawował sędzia Dariusz Czajkowski. W styczniu br. zgromadzenie sędziów tej Izby wskazało troje kandydatów na prezesa. Byli nimi sędziowie: Joanna Lemańska, Leszek Bosek i Oktawian Nawrot. Z kolei pierwsza jawna rozprawa w nowo utworzonej Izbie Dyscyplinarnej SN odbyła się w początkach grudnia zeszłego roku. W tamtej Izbie obowiązki prezesa pełnił do tej pory najstarszy sędzia Izby Jan Majchrowski. W końcu stycznia zgromadzenie sędziów Izby Dyscyplinarnej również wyłoniło troje kandydatów na prezesa. Zostali nimi sędziowie: Majchrowski, Małgorzata Bednarek i Tomasz Przesławski.",Andrzej Duda,
https://wiadomosci.onet.pl/kraj/sad-najwyzszy-sedziowie-ktorzy-wrocili-do-orzekania-zwrocili-pobrane-swiadczenia/6cxec5m,"Sąd Najwyższy: sędziowie, którzy wrócili do orzekania, zwrócili pobrane świadczenia","Wszyscy z 20 sędziów, których dotyczył ten obowiązek - w tym prezes Izby Pracy i Ubezpieczeń Społecznych Józef Iwulski i prezes Izby Karnej Stanisław Zabłocki dokonali stosownych zwrotów - poinformował w zespół prasowy SN. - Sumaryczna kwota zwróconych przez sędziów SN świadczeń wyniosła blisko 2 mln 514 tys. 148 zł - powiedział Krzysztof Michałowski.","Rozporządzenie ministra sprawiedliwości odnoszące się do tych świadczeń weszło w życie 8 lutego. Sędziowie mieli 14 dni na zwrot pobranych świadczeń. Wcześniej informowano, że w odniesieniu do sędziów SN chodzi o kwotę ponad 3 mln zł - była to jednak kwota brutto, a nie faktycznie pobrane świadczenia. POLECAMY. KE negatywnie o pytaniach Maciejewskiej i Tuleyi. Ekspert: sędziowie zrobili słusznie ""Zwrotowi podlega jednorazowa odprawa oraz ekwiwalent pieniężny wypłacony w związku z niewykorzystaniem przysługującego urlopu"" - głosiło rozporządzenie. Jak w nim sprecyzowano, zwrotu świadczeń, w kwotach równych kwotom wypłaconym, sędzia SN i sędzia NSA ""dokonują na rachunek bieżący dochodów albo w formie gotówkowej w kasie odpowiednio SN albo NSA"". ""W przypadku uchybienia terminowi (...) świadczenia podlegające zwrotowi powiększa się o wartość odsetek ustawowych za opóźnienie"" - dodano. Rozporządzenie ministra sprawiedliwości było wykonaniem zapisu ostatniej nowelizacji ustawy o SN, która weszła w życie z początkiem tego roku. POLECAMY: Szef KRS odmawia spotkania z przewodniczącym europejskiej organizacji Według ustawy o SN obowiązującej od 3 kwietnia ub. r. w stan spoczynku przeszli z mocy prawa sędziowie, którzy ukończyli 65. rok życia, jeśli prezydent nie wyraził zgody na dalsze zajmowanie przez nich stanowiska sędziego SN. Po wydaniu przez Trybunał Sprawiedliwości UE w październiku zeszłego roku postanowienie o zastosowaniu tzw. środków tymczasowych polegających m.in. na przywróceniu tych sędziów do orzekania nowelizacja umożliwiła im powrót do pełnienia urzędu. Według noweli służbę takiego sędziego SN albo sędziego NSA uważa się za nieprzerwaną. POLECAMY: Jak orzeka zastępca sędziowskiego rzecznika dyscypliny? Na sześć zaskarżonych orzeczeń - sześć uchylonych Jak głosiła w związku z tym nowelizacja ustawy o SN obowiązująca od 1 stycznia br. sędzia, który ""powrócił do pełnienia urzędu na poprzednio zajmowanym stanowisku, jest obowiązany do zwrotu świadczeń pobranych w związku z przejściem w stan spoczynku"". ""Minister sprawiedliwości określi, w drodze rozporządzenia, sposób, tryb, rodzaje oraz termin zwrotu świadczeń"" - dodano w noweli.",Sąd Najwyższy,
https://wiadomosci.onet.pl/kraj/andrzej-duda-powolal-dwoch-sedziow-sn/x2n2gw0,Prezydent powołał dwóch sędziów Sądu Najwyższego,Prezydent Andrzej Duda powołał Jacka Błaszczyka oraz Aleksandra Stępkowskiego na sędziów Sądu Najwyższego - poinformowano na stronie prezydenta. Prezydent powołał też m.in. dwóch sędziów Naczelnego Sądu Administracyjnego.,"Andrzej Duda wręczył dziś akty powołania do pełnienia urzędu na stanowisku sędziego; nowo powołani sędziowie złożyli wobec prezydenta ślubowanie. Na sędziów NSA powołani zostali: Elżbieta Kowalik-Grzanka oraz Przemysław Szustakiewicz. Prezydent powołał również czterech sędziów Wojewódzkiego Sądu Administracyjnego w Warszawie, siedmiu sędziów sądów apelacyjnych, 23 sędziów sądów okręgowych oraz 24 sędziów sądów rejonowych. Czytaj również: Sędzia Stanisław Zabłocki w stan spoczynku przejdzie jednak w sierpniu Andrzej Duda wręczył również akt powołania do pełnienia urzędu na stanowisku asesora sądowego w wojewódzkim sądzie administracyjnym.",Andrzej Duda,
https://wiadomosci.onet.pl/kraj/sedzia-stanislaw-zablocki-w-stan-spoczynku-przejdzie-jednak-w-sierpniu/yfjtdxd,Sędzia Stanisław Zabłocki w stan spoczynku przejdzie jednak w sierpniu,"Prezes Izby Karnej Sądu Najwyższego Stanisław Zabłocki przejdzie w stan spoczynku 31 sierpnia; dzień ten wskazała I Prezes Sądu Najwyższego Małgorzata Gersdorf, a jej decyzja została przez Zabłockiego zaakceptowana - przekazał dziś Sąd Najwyższy.","- Informuję, że Pierwszy Prezes Sądu Najwyższego prof. dr hab. Małgorzata Gersdorf wskazała dzień 31 sierpnia 2019 r. jako datę przejścia w stan spoczynku Prezesa Izby Karnej SN sędziego Stanisława Zabłockiego. Decyzja ta ze względu na dobro wymiaru sprawiedliwości została przez niego zaakceptowana - poinformował rzecznik SN Michał Laskowski. Wczoraj Stanisław Zabłocki poinformował, że przechodzi w stan spoczynku 20 lutego. Jako motyw swej decyzji podał wejście w życie zmian w regulaminie SN. Rzecznik prasowy SN przekazał wówczas w komunikacie, że w ocenie prezesa Zabłockiego zmiany w regulaminie SN wprowadzone rozporządzeniem prezydenta Andrzeja Dudy z 11 lutego tego roku ""nieuchronnie prowadzić będą do głębokiej destrukcji pracy Izby Karnej, chaosu i narastania zaległości"". Rozporządzenie zmieniające regulamin opublikowano w Dzienniku Ustaw 12 lutego, ma wejść w życie po upływie siedmiu dni od dnia ogłoszenia. Wiceszef Kancelarii Prezydenta Paweł Mucha pytany wczoraj, dlaczego prezydent Duda zdecydował się na wprowadzenie zmian w regulaminie SN akurat teraz powiedział, że ""pojawiła się właśnie teraz taka potrzeba, żeby pewne rzeczy uszczegółowić i uregulować"". Jak przekazał Krzysztof Michałowski, rozporządzenie prezydenta wprowadza trzy istotne zmiany do regulaminu: po pierwsze wprowadza się nowe stanowisko rzecznika prasowego Izby Dyscyplinarnej i obsługującego go zespołu prasowego. - Jest to dalsze wyodrębnienie Izby Dyscyplinarnej ze struktury SN - zaznaczył Michałowski. Zmiany w regulaminie zakładają też m.in., że budżetem Izby Dyscyplinarnej w całości będzie zajmowała się Izba Dyscyplinarna. Zgodnie z nowym brzmieniem regulaminu, za przygotowanie projektu dochodów i wydatków SN oraz wykonanie budżetu będzie odpowiedzialny I prezes SN, z wyjątkiem przygotowania projektu i wykonania budżetu Izby Dyscyplinarnej. Kompetencja ta została przekazana prezesowi Izby Dyscyplinarnej SN. Zmiany modyfikują i doprecyzowują w regulaminie procedurę przydzielania sędziom spraw wpływających do SN. Regulamin stanowi, że prezes Izby będzie przydzielał sprawy według kolejności wpływu do izby. Następnie sprawy te będą przydzielone sędziom w kolejności alfabetycznej. Zgodnie z regulaminem, przewodniczącym składu orzekającego będzie sędzia najstarszy wiekiem, chyba że członkowie składu orzekającego wybiorą spośród siebie innego przewodniczącego. Sprawozdawcę natomiast wyznacza przewodniczący. W tym wypadku członkowie składu orzekającego, również mogą wybrać innego sprawozdawcę. - Prezes Zabłocki podkreślił, że respektowanie wprowadzonych regulacji oznacza konieczność wyznaczania terminów sesji osobom, których status poddany został wyjaśnieniu w trybie procesowym, między innymi przed Trybunałem Sprawiedliwości UE. Nie chcąc działać wbrew swemu sumieniu uznał, że w tej sytuacji powinien przejść w stan spoczynku - zaznaczył rzecznik SN. Według nowej ustawy o SN obowiązującej od 3 kwietnia ub.r. w stan spoczynku przeszli z mocy prawa sędziowie, którzy ukończyli 65. rok życia, jeśli prezydent nie wyraził zgody na dalsze zajmowanie przez nich stanowiska sędziego SN. Po wydaniu przez TSUE w październiku zeszłego roku postanowienie o zastosowaniu tzw. środków tymczasowych polegających m.in. na przywróceniu tych sędziów do orzekania nowelizacja umożliwiła im powrót do pełnienia urzędu. Według noweli służbę takiego sędziego SN albo sędziego NSA uważa się za nieprzerwaną. Regulacje z nowelizacji dotyczyły m.in. I prezes SN Małgorzaty Gersdorf oraz dwóch prezesów Izb SN - Zabłockiego (ur. w 1950 r.) i Józefa Iwulskiego. W październiku prezydent Andrzej Duda powołał 27 osób na sędziów Sądu Najwyższego: 19 w Izbie Kontroli Nadzwyczajnej i Spraw Publicznych, siedmiu w Izbie Cywilnej i jednego sędziego - Wojciecha Sycha - w Izbie Karnej. Wcześniej - we wrześniu - prezydent powołał 10 osób na sędziów Izby Dyscyplinarnej SN. Powołania te były zakończeniem procedury zainicjowanej w końcu czerwca publikacją w Monitorze Polskim obwieszczenia prezydenta o wolnych stanowiskach sędziego w SN. Jesienią zeszłego roku Naczelny Sąd Administracyjny uwzględnił wnioski o zabezpieczenie i wstrzymał - w zaskarżonych częściach - wykonanie uchwał KRS odnoszących się do powołania sędziów SN do Izb Karnej, Cywilnej oraz Kontroli Nadzwyczajnej i Spraw Publicznych. NSA w związku z tymi sprawami skierował do TSUE dwa pytania prejudycjalne ws. procedury odwoływania się od uchwał KRS wyłaniających kandydatów na sędziów SN. W tym kontekście NSA wskazał m.in. na zasady wyboru członków KRS. Na początku listopada prezes Zabłocki wydał zarządzenie, na mocy którego m.in. wstrzymano wyznaczanie sędziego Sycha do składów orzekających w SN. ""Zarządzenie jest uzasadnione z uwagi na potrzebę dbałości o jednolitość praktyki sądowej oraz bezpieczeństwo procesowe stron"" - zaznaczał prezes Zabłocki w zarządzeniu opublikowanym wtedy na stronie SN. Krajowa Rada Sądownictwa oceniła zarządzenie sędziego Zabłockiego ""za sprzeczne z porządkiem konstytucyjnym"".",Stanisław Zabłocki,
https://wiadomosci.onet.pl/kraj/sedzia-stanislaw-zablocki-przechodzi-w-stan-spoczynku/p4nfr43,Sędzia Stanisław Zabłocki przechodzi w stan spoczynku,"""W dniu 18 lutego 2019 r. Prezes Sądu Najwyższego kierujący pracą Izby Karnej sędzia Stanisław Zabłocki poinformował Pierwszą Prezesa SN, że z dniem 20 lutego 2019 r. przechodzi w stan spoczynku"" - poinformował w komunikacie rzecznik prasowy Sadu Najwyższego Michał Laskowski.","Laskowski zaznaczył, że powodem decyzji sędziego Zabłockiego jest ""wejście w życie zmian w Regulaminie Sądu Najwyższego wprowadzonych Rozporządzeniem Prezydenta RP z dnia 11 lutego 2019 r., które »nieuchronnie prowadzić będą do głębokiej destrukcji pracy Izby Karnej, chaosu i narastania zaległości«”. Zdaniem Stanisława  Zabłockiego ""respektowanie wprowadzonych regulacji oznacza konieczność wyznaczania terminów sesji osobom, których status poddany został wyjaśnieniu w trybie procesowym, między innymi przed Trybunałem Sprawiedliwości Unii Europejskiej"".  Rzecznik SN podkreślił w komunikacie, że ""nie chcąc działać wbrew swemu sumieniu (Stanisław Zabłocki - red.) uznał, że w tej sytuacji powinien przejść w stan spoczynku"".",Stanisław Zabłocki,
https://wiadomosci.onet.pl/kraj/polska-przed-trybunalem-sprawiedliwosci-unii-europejskiej/s6e3stz,"Polska przed unijnym Trybunałem Sprawiedliwości. KE chce wyroku, strona polska przekonuje, że ""sprawy nie ma""","Przed TSUE odbyła się dziś rozprawa dotycząca skargi Komisji Europejskiej przeciwko Polsce. Chodzi o ustawę o Sądzie Najwyższym, która - według KE - jest niezgodna z prawem unijnym, bo narusza zasadę skutecznej ochrony sądowej oraz nieusuwalności sędziów. TSUE wydał w październiku zabezpieczenie, nakazujące przywrócić do pracy przymusowo emerytowanych sędziów. Dziś strona polska przekonywała, że rozprawa jest bezprzedmiotowa, bo ustawa została znowelizowana - jednak KE stoi na stanowisku, że orzeczenie TSUE będzie mieć znaczenie kluczowe.","Zobacz również: Rzecznik dyscypliny nie daruje pytań do TSUE? Kolejny sędzia na celowniku  - Bardzo wiele pytań sędziów dotyczyło roli i umocowania nowej KRS. To było zaskakujące, bo pokazywało, że TSUE dokładnie wie, gdzie leży podstawowy problem wdrażanych przez polski rząd zmian - mówi Onetowi mec. Sylwia Gregorczyk-Abram z Inicjatywy ""Wolne Sądy"" oraz Komitetu Obrony Sprawiedliwości, która w Luksemburgu obserwowała dzisiejszą rozprawę. - Komisja Europejska zwróciła poza tym uwagę, że w uzasadnieniu projektu tych dawnych zmian w SN poruszono też kwestię dekomunizacji, czy raczej - jak przedstawia to obecna władza - wyczyszczenia sądów z postkomunistycznych sędziów - mówi. - Strona polska próbowała unikać tego tematu, jednak on się w pytaniach pojawił. Podobnie, jak pojawiła się kwestia nowej Krajowej Rady, a konkretnie, nowych Izb w SN, do których sędziów wskazała wybrana przez polityków KRS - podkreśla mec. Gregorczyk-Abram. Zobacz również: Sprawa sędziego Łączewskiego. Obrońcy chcą, by sąd zwrócił się do TSUE. Decyzja w połowie marca Jak dodaje, według strony polskiej, którą reprezentował mec. Bogusław Majczyna, sprawa powinna zostać przez TSUE umorzona, bo przepisy zostały zmienione, a sędziowie odesłani wcześniej na przymusowe emerytury wrócili do pracy. Dlatego - co podkreślał mec. Majczyna - spór ma już charakter historyczny. - Tyle że gdy sędziowie zapytali przedstawiciela strony polskiej, jakie może dać gwarancje, że za chwilę polski rząd nie wróci do takich samych rozwiązań, dotyczących przymusowego emerytowania sędziów SN, mec. Majczyna odpowiedział nieco zaskakująco, że ""przyszłość jest zagadką"" - relacjonuje przedstawicielka ""Wolnych Sądów"". - Dodał też, że Polska nie może być ""chłopcem do bicia"", co w mojej ocenie nie było argumentem, który na pewno powinien się podczas takiej rozprawy pojawić - podkreśla mec. Gregorczyk-Abram. Zdaniem prawniczki, orzeczenie TSUE może pojawić się kilka tygodni po wydaniu opinii przez rzecznika generalnego Trybunału - co nastąpić ma, przypomnijmy, 11 kwietnia. Zobacz również: Strona polska o wniosku SN do TSUE Chcesz być na bieżąco z najważniejszymi informacjami dnia? Polub Onet Wiadomości na Facebooku!",Budynek Sądu Najwyższego,
https://wiadomosci.onet.pl/kraj/komisja-europejska-podtrzymuje-skarge-ws-ustawy-dotyczacej-sadu-najwyzszego/51jk8g3,"KE podtrzymuje skargę ws. SN. ""Zmiany dotyczące SN były sprzeczne z prawem UE""","Komisja Europejska podczas rozprawy w Luksemburgu podtrzymała dziś zarzuty, zawarte w skardze do Trybunału Sprawiedliwości UE, uznając, że zmiany w ustawie dotyczącej Sądu Najwyższego w Polsce były sprzeczne z unijnym prawem.","Przedstawiciel KE Saulius Kaleda powiedział, że w interesie Unii Europejskiej jest rozstrzygnięcie sprawy, niezależnie od ponownej nowelizacji ustawy o SN. Podkreślił, że dlatego „KE podtrzymuje swoją skargę, w której wskazuje, że zmiany dotyczące SN były sprzeczne z prawem unijnym”. Sprawa powinna być rozstrzygnięta, niezależnie od tego, czy i w jakim zakresie Polska usunęła uchybienia - dodał. CZYTAJ WIĘCEJ: Polska wysłała odpowiedź ws. ustawy o SN. Unia potwierdza Kaleda podkreślił, że zmiany w ustawie o SN przeprowadzone w Polsce naruszyły gwarancje niezawisłości sędziowskiej i nieusuwalności sędziów. Zaznaczył, że KE nie kwestionuje kompetencji Polski w zakresie sądownictwa, niemniej – jak powiedział - kraje UE powinny przestrzegać traktatu unijnego i Karty Praw Podstawowych oraz nie naruszać zasady niezawisłości sędziowskiej. Powiedział też, że Sąd Najwyższy jest sądem unijnym. - Założeniem reformy była natychmiastowa zmiana składu SN (...). Cel ten jawnie godzi w niezawisłość SN – powiedział Kaleda.  Polska oczekuje, że Komisja Europejska wycofa skargę z Trybunału Sprawiedliwości UE dotyczącą ustawy o Sądzie Najwyższym - poinformował dziś podczas rozprawy w TSUE w Luksemburgu przedstawiciel Polski Bogusław Majczyna. Dziś rano w Trybunale Sprawiedliwości UE trwa posiedzenie dotyczące sprawy, jaką przeciwko Polsce wniosła KE. Chodzi o przepisy ustawy o Sądzie Najwyższym, na mocy których wiek przejścia sędziów SN w stan spoczynku został obniżony do 65 lat. Polska zmieniła już te przepisy, ale KE nie wycofała skargi. Majczyna wskazał podczas rozprawy, że w efekcie nowelizacji ustawy o SN nie tylko zmieniono jej przepisy zgodnie z oczekiwaniami Komisji, ale też usunięto wszystkie skutki wynikające z tych przepisów. - Kontynuowanie przez Komisję Europejską sporu sądowego, który jest już historyczny i nie ma znaczenia dla przyszłości, uważam za niezrozumiał - powiedział Majczyna. Jak dodał, sędziowie zostali przywróceni na warunkach obowiązujących przed wejściem w życie spornych przepisów. - W tej sytuacji Polska oczekuje, że KE wycofa skargę, zgodnie z praktyką dotyczącą innych krajów UE - powiedział. Węgry poparły Polskę na wtorkowej rozprawie w Trybunale Sprawiedliwości UE dotyczącej ustawy o polskim Sądzie Najwyższym. - Skarga jest bezzasadna - ocenił przedstawiciel tego kraju, Miklos Zoltan Feher. Feher powiedział, że nie ma podstaw, by wątpić, że po reformie Sąd Najwyższy nie będzie w stanie zapewnić ochrony w kwestiach objętych prawem Unii. - Rząd węgierski zgadza się z Polską; jest zdania, że skarga jest bezzasadna - oświadczył.",Komisja Europejska podtrzymuje skargę ws. ustawy dotyczącej Sądu Najwyższego,
https://wiadomosci.onet.pl/kraj/sad-najwyzszy-skierowal-do-trybunalu-konstytucyjnego-przepisy-ws-prokuratorskich/vqv4thz,Sąd Najwyższy skierował do Trybunału Konstytucyjnego przepisy ws. prokuratorskich dyscyplinarek,"Obwinionemu prokuratorowi została zamknięta droga sądowa, więc przepisy nowej ustawy o Sądzie Najwyższym dotyczące kasacji w prokuratorskich ""dyscyplinarkach"" mogą być niekonstytucyjne - oceniła Izba Dyscyplinarna SN kierując pytanie prawne do Trybunału Konstytucyjnego.","O skierowanym dziś do TK pytaniu prawnym poinformował Krzysztof Michałowski z zespołu prasowego SN. Jak przekazał Michałowski, SN postanowił zadać pytanie ""w związku z wątpliwościami natury konstytucyjnej, związanymi z zamknięciem obwinionemu drogi sądowej, to jest możliwości dochodzenia ochrony swoich praw przed niezależnym, bezstronnym i niezawisłym sądem"". Problem prawny powstał na kanwie sprawy dyscyplinarnej jednego z prokuratorów. W grudniu 2017 r. prokuratorski sąd dyscyplinarny I instancji - m.in. za przyjęcie korzyści osobistej i złamanie tajemnicy służbowej - wymierzył prokuratorowi jednej z prokuratur rejonowych karę usunięcia z zawodu. W maju 2018 r. karę tę podtrzymał prokuratorski sąd dyscyplinarny II instancji, czyli Odwoławczy Sąd Dyscyplinarny przy Prokuratorze Generalnym. Obrońca prokuratora wniósł kasację od tego wyroku do SN. Zobacz także: Bruksela pokonała PiS [KOMENTARZ] Jednak w międzyczasie - 3 kwietnia zeszłego roku - weszła w życie nowa ustawa o Sądzie Najwyższym, która powołała nową Izbę Dyscyplinarną w SN i zmodyfikowała procedurę rozpoznawania spraw dyscyplinarnych. W ramach tych zmian uchylony został m.in. przepis, przyznający stronom prawo do wniesienia kasacji od orzeczeń Odwoławczego Sądu Dyscyplinarnego przy Prokuratorze Generalnym. Przepisy przejściowe nowej ustawy o SN stanowią zaś, iż do trwających postępowań dyscyplinarnych prokuratorów stare przepisy stosuje się ""do zakończenia postępowania wyjaśniającego lub postępowania w instancji, w której się toczy"". W momencie wejścia w życie nowej ustawy o SN sprawa usuniętego z zawodu prokuratora toczyła się w II instancji i po zakończeniu tego etapu powinny być już stosowane przepisy nowe - nieprzewidujące kasacji. W związku z tymi zmianami przepisów przewodniczący Odwoławczego Sądu Dyscyplinarnego przy Prokuratorze Generalnym odmówił przyjęcia kasacji. Obrońca prokuratora złożył na to postanowienie zażalenie do Izby Dyscyplinarnej SN, która dziś skierowała pytanie prawne do TK. Zobacz także: Wykładowca zwolniony z krakowskiego uniwersytetu. Wcześniej udowodniono mu plagiat Jak przypomniała ta Izba w uzasadnieniu pytania, TK już we wcześniejszych orzeczeniach zwracał uwagę, że warunkiem ""koniecznym, zapewniającym realizację prawa do sądu, winno być zapewnienie - każdej osobie odpowiadającej przed sądem dyscyplinarnym - skontrolowania orzeczenia korporacyjnego sądu dyscyplinarnego przez niezależny i niezawisły organ sądowy, którym jest Sąd Najwyższy"". Jak dodano likwidacja przez nowe przepisy możliwości wnoszenia kasacji w prokuratorskich ""dyscyplinarkach"" związana była z wprowadzeniem kontroli wyroków prokuratorskiego sądu dyscyplinarnego I instancji właśnie przez SN i wyłączeniem II instancji ""dyscyplinarek"" z sądów ""prokuratorskich"". Taka sytuacja nie dotyczyła jednak usuniętego z zawodu prokuratora, gdyż jego sprawa - zarówno w I, jak i II instancji - toczyła się właśnie przed sądami ""prokuratorskimi"". W związku z tym Izba Dyscyplinarna SN zapytała dziś TK, czy dwa przepisy przejściowe nowej ustawy o SN ""w zakresie, w którym wyłączają możliwość złożenia kasacji od prawomocnych orzeczeń Odwoławczego Sądu Dyscyplinarnego przy Prokuratorze Generalnym, dotyczących deliktów dyscyplinarnych popełnionych przed 3 kwietnia 2018 r., w których termin do wniesienia tejże kasacji upłynął po 3 kwietnia 2018 r."" są zgodne z konstytucją. Jednocześnie SN zgłosił swój udział w postępowaniu przed TK wszczętym w związku z tym pytaniem prawnym i wyznaczył sędziego Pawła Zuberta jako swego przedstawiciela w tej sprawie.",Sąd Najwyższy,
https://wiadomosci.onet.pl/kraj/sad-najwyzszy-w-lex-trynkiewicz-jest-luka-prawna/44f0pjz,Sąd Najwyższy: w lex Trynkiewicz jest luka prawna,"Nie można prewencyjnie zamknąć niebezpiecznego przestępcy, który już odsiedział karę, dopóki sąd nie wyda na to prawomocnej zgody - taki wniosek płynie z uchwały Sądu Najwyższego, o której informuje ""Dziennik Gazeta Prawna"". Na taką decyzję sądu czasem trzeba czekać miesiącami.","Wczoraj SN podjął uchwałę ws. ustawy o sprawcach z zaburzeniami psychicznymi, których za kratami nie dało się zresocjalizować i wciąż po odsiedzeniu kary stwarzają zagrożenie dla bezpieczeństwa innych osób. Jest to tzw. lex Trynkiewicz. Według obecnych przepisów dyrektor zakładu karnego ma możliwość złożenia wniosku o osadzenie groźnego przestępcy w specjalnym ośrodku w Gostyninie. Ma to zapobiegać kolejnym przestępstwom. Zgodę na to musi wyrazić sąd. Jednak oczekiwanie na to, czasem może zająć dużo czasu. Sądy często więc decydują, aby na ten czas prewencyjnie umieszczać groźnych przestępców w gostynińskim zakładzie karnym, mimo że nie wiadomo, czy faktycznie kwalifikują się do statusu groźnego przestępcy. Sąd Najwyższy uznał, że taka sytuacja jest niedopuszczalna. Zgodnie z konstytucją bowiem, każdy, kto został pozbawiony wolności bez prawomocnego wyroku, musi mieć możliwość odwołania się do sądu, żeby ten zbadał, czy przymusowa izolacja jest legalna. SN ocenia, że winna jest temu luka w ustawie, którą musi załatać ustawodawca. Ministerstwo Sprawiedliwości nie planuje jednak zmian.",,
https://wiadomosci.onet.pl/kraj/izba-dyscyplinarna-sadu-najwyzszego-odrzucila-zazalenie-ws-kamila-zaradkiewicza/s3yynx5,Izba Dyscyplinarna SN podtrzymała zobowiązanie dopuszczania Kamila Zaradkiewicza do orzekania,Izba Dyscyplinarna Sądu Najwyższego odrzuciła zażalenie na wcześniejsze zobowiązanie prezesa Izby Cywilnej do wyznaczania sędziego Kamila Zaradkiewicza do składów SN. Tym samym podtrzymała zobowiązanie wyznaczania go do składów orzekających. O decyzji Izby Dyscyplinarnej informuje Krzysztof Michałowski z zespołu prasowego SN.,"W czwartek Izba Dyscyplinarna SN w składzie trzech sędziów - Adama Tomczyńskiego, Konrada Wytrykowskiego i Tomasza Przesławskiego - odrzuciła to zażalenie. W uzasadnieniu decyzji o odrzuceniu wskazano, że zażalenie zostało wniesione 28 grudnia ub.r. i w związku z tym doszło do naruszenia terminu. ""Skoro postanowienie zostało odebrane przez pracownika uprawnionego do odbioru pism w sekretariacie I prezesa SN w czwartek 20 grudnia, to termin do jego zaskarżenia upływał również w czwartek 27 grudnia 2018 r."" - zaznaczono. Rzecznik prasowy SN sędzia Michał Laskowski mówił - jeszcze przed rozpoznaniem zażalenia - przed dwoma tygodniami, że ""decyzja prezesa Izby Cywilnej i I prezes SN jest taka, że skoro wydane zostało postanowienie zabezpieczające, to bez względu na to, czy jako reprezentanci sądów się z nim zgadzają, będzie ono respektowane"". W końcu czerwca ub.r. w Monitorze Polskim zostało opublikowane obwieszczenie prezydenta o wolnych stanowiskach sędziego w SN - do objęcia były 44 wakaty sędziowskie. Zgłoszenia nadesłało ok. 200 prawników. Poszczególnymi wnioskami zajmowały się zespoły KRS, po czym Rada wyłoniła kandydatury dla prezydenta. Czytaj więcej: Nowa odsłona sporu o wpływy w SN 10 października ub.r. prezydent Andrzej Duda powołał 27 osób na sędziów SN - 19 w Izbie Kontroli Nadzwyczajnej i Spraw Publicznych, 7 w Izbie Cywilnej (w tym Zaradkiewicza) i jednego sędziego w Izbie Karnej. Wcześniej - we wrześniu - prezydent Duda powołał 10 osób na sędziów Izby Dyscyplinarnej SN. We wrześniu i październiku Naczelny Sąd Administracyjny uwzględnił wnioski o zabezpieczenie i wstrzymał - w zaskarżonych częściach - wykonanie uchwał KRS odnoszących się do powołania sędziów SN do Izb Karnej, Cywilnej oraz Kontroli Nadzwyczajnej i Spraw Publicznych. Wnioski złożyli w NSA kandydaci na sędziów SN, którzy w końcu sierpnia nie uzyskali rekomendacji KRS. Pod koniec ub.r. sędzia Zaradkiewicz wniósł do Izby Dyscyplinarnej pozew przeciw SN o nakazanie dopuszczenia go do orzekania. Izba Dyscyplinarna w uzasadnieniu swego grudniowego postanowienia o zabezpieczeniu na czas trwania postępowania ws. Zaradkiewicza zaznaczała, że ""do składów orzekających są wyznaczani jedynie sędziowie, którzy zostali powołani do pełnienia urzędu na stanowisku sędziego SN przed dniem 10 października 2018 r."". Rzecznik SN pytany przez PAP w grudniu o ocenę tej sytuacji i pozwu Zaradkiewicza, podkreślał, że jest ona ""zupełnie nietypowa"". - Nie tylko ze względu na postawę sędziego Zaradkiewicza, tylko w ogóle ze względu na sytuację legislacyjną i skutki tej legislacji, zgłoszone różnego rodzaju zastrzeżenia i pytania prejudycjalne nie tylko zresztą autorstwa SN, ale także Naczelnego Sądu Administracyjnego - mówił wówczas sędzia Laskowski.",Izba Dyscyplinarna Sądu Najwyższego odrzuciła zażalenie ws. Kamila Zaradkiewicza,
https://wiadomosci.onet.pl/kraj/izba-kontroli-nadzwyczajnej-przeciwna-rozproszeniu-sadu-najwyzszego/qncvlr1,"Izba Kontroli Nadzwyczajnej przeciwna ""rozproszeniu"" Sądu Najwyższego","Zgromadzenie sędziów Izby Kontroli Nadzwyczajnej i Spraw Publicznych Sądu Najwyższego w przyjętej dziś uchwale sprzeciwiło się ""rozproszeniu"" SN i lokowaniu jego poszczególnych izb w odrębnych budynkach rozmieszczonych w różnych miejscach Warszawy.","""Zgromadzenie (...) stwierdza, że przepisy regulaminu SN, ponad stuletnia tradycja najwyższego organu sądowniczego Rzeczypospolitej Polskiej, a nade wszystko powaga Sądu Najwyższego wymagają tego, aby wszystkie izby SN mieściły się w gmachu Sądu Najwyższego przy Placu Krasińskich"" - zaznaczono w uchwale, która została przyjęta jednogłośnie. Jak przypomniano ulokowanie siedziby SN przy historycznym placu nie było przypadkowe - ""miało wyraźnie nawiązywać do tradycji sądowniczych i przedwojennej siedziby SN w Pałacu Krasińskich oraz stanowić widoczny symbol przejęcia sukcesji tradycji ustrojowej i orzeczniczej przedwojennego SN przez powołany na nowo po roku 1989 Sąd Najwyższy"". Na mocy ustawy o Sądzie Najwyższym, która weszła w życie 3 kwietnia br. w SN powołane zostały dwie nowe Izby: Dyscyplinarna oraz Kontroli Nadzwyczajnej i Spraw Publicznych. Niedawno I prezes SN Małgorzata Gersdorf mówiła, że sytuacja z miejscami dla sędziów w Sądzie Najwyższym jest bardzo niekomfortowa. Zapowiedziała, że niezbędne będzie przeniesienie jednej z izb SN poza główną siedzibę. - W tej chwili wyprowadziliśmy już z budynku SN Biuro Studiów i Analiz oraz Zespół ds. korespondencji kierowanej do SN. Obywatele nie będą mogli przyjść do budynku Sądu Najwyższego żeby złożyć skargę. Będą musieli iść na ulicę Ciasną - wskazywała Gersdorf. Jak zaznaczała, sędziowie SN dzielą ze sobą gabinety ""po dwóch lub trzech"". Wiceminister sprawiedliwości Łukasz Piebiak zapewniał wtedy, że jeśli prezes Gersdorf zwróci się do resortu w tej sprawie, to ministerstwo będzie starało się pomóc w miarę możliwości. Zaznaczył jednak, że kwestia organizacji miejsc w Sądzie Najwyższym nie leży bezpośrednio w zakresie decyzyjnym Ministerstwa Sprawiedliwości. PRZECZYTAJ: Polska wysłała odpowiedź ws. ustawy o SN. Unia potwierdza Chcesz być na bieżąco z najważniejszymi informacjami dnia? Polub Onet Wiadomości na Facebooku!",Sąd Najwyższy,
https://wiadomosci.onet.pl/kraj/polska-wyslala-odpowiedz-ws-ustawy-o-sn-unia-potwierdza/44r7fme,Polska wysłała odpowiedź ws. ustawy o SN. Unia potwierdza,"Polska przekazała dzisiaj Komisji Europejskiej odpowiedź w sprawie ustawy o Sądzie Najwyższym. Do przesłania odpowiedzi Polskę zobowiązał Trybunał Sprawiedliwości UE w decyzji z 17 grudnia 2018 roku, dając na to miesiąc. KE potwierdziła otrzymanie polskiego stanowiska.","Chodziło o informację dotyczącą decyzji TSUE o zobowiązaniu Polski do zawieszenia części przepisów ustawy o Sądzie Najwyższym. Jak poinformowało źródło unijne, w odpowiedzi przekazanej KE znajdują się informacje o przeprowadzonej przez polskie władze nowelizacji ustawy o Sądzie Najwyższym. - Piłka teraz jest po stronie Komisji Europejskiej. W odpowiedzi do KE znajduje się dokładny opis przeprowadzanych zmian w ustawie o SN. Polska oczekuje ustosunkowania się przez KE do tej odpowiedzi - powiedziało źródło unijne. Doniesienia o przekazaniu odpowiedzi strony polskiej do KE potwierdził w rozmowie z TVN24 wiceminister sprawiedliwości Łukasz Piebiak. - W tej odpowiedzi informujemy Komisję o tym, że została przyjęta ustawa o Sądzie Najwyższym i jak ona wygląda. Ta odpowiedź wskazuje na to, że wszystkie te uwagi, które miała Komisja Europejska i było to potem procedowane w TSUE, zostały uwzględnione w tej ustawie - powiedział Piebiak. Komisja Europejska potwierdziła otrzymanie odpowiedzi od strony polskiej. - ""KE otrzymała od polskich władz odpowiedź w sprawie Sądu Najwyższego. Przeanalizujemy ją - powiedziała rzeczniczka KE Mina Andreewa. Jak dodała, Komisja nie ma żadnych określonych terminów na przeprowadzenie takiej analizy. TSUE podjął w październiku wstępną decyzję o zastosowaniu tzw. środków tymczasowych i zawieszeniu stosowania przepisów ustawy o Sądzie Najwyższym. W ten sposób przychylił się w pełni do wniosku KE w tej sprawie. Trybunał chciał m.in. przywrócenia wysłanych na emeryturę sędziów. 17 grudnia 2018 roku TSUE podtrzymał w ostatecznym orzeczeniu w sprawie środków tymczasowych swoją decyzję o zawieszeniu przepisów ustawy o Sądzie Najwyższym. W grudniowym postanowieniu Trybunał przypomniał, że środki tymczasowe mogą być zarządzone jedynie wtedy, gdy zostanie wykazane, że ich zastosowanie jest prawnie i faktycznie uzasadnione oraz że mają one pilny charakter. Chodzi o to, że ich zarządzenie i wykonanie przed ostatecznym rozstrzygnięciem sprawy jest konieczne, by uniknąć poważnej i nieodwracalnej szkody dla interesów UE. W listopadzie Sejm przyjął nowelizację ustawy o SN, przewidującą umożliwienie sędziom SN i Naczelnego Sądu Administracyjnego, którzy przeszli w stan spoczynku po osiągnięciu 65. roku życia, powrotu do pełnienia urzędu. Ustawa weszła w życie na początku tego roku. Polski rząd jest zdania, że po wejściu w życie nowelizacji ustawy o Sadzie Najwyższym nie ma podstawy do utrzymywania skargi przeciw Polsce w Trybunale Sprawiedliwości UE. Komisja Europejska poinformowała na początku stycznia, że przyjęła do wiadomości opublikowanie w Dzienniku Ustaw nowelizacji ustawy o polskim Sądzie Najwyższym oraz że będzie ją analizować. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Trybunał Sprawiedliwości Unii Europejskiej,
https://wiadomosci.onet.pl/swiat/tsue-odwolal-rozprawe-ws-pytan-sadu-najwyzszego/6jj0s1e,TSUE odwołał rozprawę ws. pytań Sądu Najwyższego,"Trybunał Sprawiedliwości Unii Europejskiej odwołał zaplanowaną na 12 lutego rozprawę dot. pytań prejudycjalnych skierowanych przez Sąd Najwyższy. Trybunał pyta, czy wobec nowelizacji ustawy o Sądzie Najwyższym, zajmowanie się tą sprawą jest niezbędne - podaje RMF FM.","Pytania dotyczą statusu sędziów, których odesłano w stan spoczynku po ukończeniu 65. roku życia. Z początkiem roku weszła w życie nowelizacja ustawy o SN, która przywróciła sędziów do orzekania. W związku z tym TSUE zwrócił się do SN, czy odpowiedź Trybunału nadal jest konieczna dla wydania wyroków w sprawach, których pytania dotyczą. Poprosił też o wskazanie powodów, dla których zdaniem SN udzielenie odpowiedzi jest niezbędne. Polski sąd ma na to czas, ""o ile to możliwe"", do 28 stycznia. W końcu września ub.r. oddział Zakładu Ubezpieczeń Społecznych w Jaśle wycofał z Sądu Najwyższego zażalenie, na kanwie którego sąd ten postanowił skierować pytania prejudycjalnych do TSUE. Chcesz być na bieżąco z najważniejszymi informacjami dnia? Polub Onet Wiadomości na Facebooku! (mba)",Siedziba TSUE,
https://wiadomosci.onet.pl/tylko-w-onecie/jerzy-stepien-o-rzeczniku-dyscyplinarnym/bt4hyzy,"Jerzy Stępień: rzecznik dyscypliny ma być ""batem"" na niepokornych sędziów","- Wiedząc, że ostatecznie o postępowaniu dyscyplinarnym decyduje sąd, minister Ziobro stworzył taką instytucję. Wie skądinąd, bo chyba tego go na studiach nauczyli, że najważniejszą rzeczą w procesie jest zawsze postępowanie przygotowawcze. Rzecznik dyscypliny ma być ""batem"" na niepokornych sędziów - mówi w rozmowie z Onetem b. prezes Trybunału Konstytucyjnego Jerzy Stępień.","W ocenie sędziego Stępnia bardzo jest ważne to, co się robi na początku sprawy, czyli postępowanie przygotowawcze. - Po latach sprawiedliwy wyrok zapada, ale o tym już nikt nie pamięta, natomiast wszyscy pamiętają, jak kogoś się zamyka, stawia pod pręgierzem. To jest myślenie w stylu: jak będę miał swoich rzeczników to zdyskredytuję tych ludzi, o których mi chodzi, a co oni później zrobią w sądzie, to jest nieistotne - ocenia b. prezes TK. Zdaniem sędziego, tego rodzaju pozycja rzecznika przy odrębności władzy sądowniczej jest nie do zaakceptowania z punktu widzenia konstytucji. - Jednak, jaką dziś mamy sytuację, to każdy widzi - komentuje. - Rzecznik dyscypliny ma być ""batem"" na niepokornych sędziów. Cała ta sytuacja z prokuratorem generalnym, przecież ten rzecznik jest w gruncie rzeczy urzędnikiem ministra Ziobry. To jest pomyślone tylko po to, by panować nad początkiem postępowania karnego - dodaje Stępień. Odnosząc się do faktu, iż zastępca rzecznika dyscyplinarnego Przemysław Radzik zażądał od sędziów Moniki Frąckowiak i Arkadiusza Krupy wyjaśnień z powodu ich udziału w symulacjach rozpraw na festiwalu Pol`and`Rock prof. Stępień zdradził, że sam brał udział w podobnych rozprawach. - Sam robiłem symulacje rozpraw jak byłem młodym sędzią w latach 80. Zapraszano mnie do szkoły, na uniwersytety. Pokazywałem, jak to wszystko wygląda. Chodzi o to, by młodzież prawnicza zaznajamiała się z symbolami sali sądowej. Na Uniwersytecie Georgetown w USA w Instytucie Sądu Najwyższego spotkałem salę identyczną, jak w samym SN. Chodziło o to, by ludzie mogli tam przychodzić i ćwiczyć się w wystąpieniu przed sądem. Symulacje sądowe jak najbardziej są pożądane - ocenił sędzia. Sędziowski rzecznik dyscypliny wczoraj poinformował, że zakończyło się postępowanie wyjaśniające wobec obojga sędziów - i że żadnemu z nich nie zostaną postawione zarzuty dyscyplinarne. Wszystko dlatego, że - w opinii sędziego Piotra Schaba - ""sędziowie ci nie uświadamiali sobie, że w rzeczywistości naruszone zostały wskazane na wstępie przepisy prawa oraz reguły etyki zawodowej"". - Skoro ja nie uświadamiam sobie tak ważnych kwestii, jak godność urzędu sędziego, to można zadać sobie pytanie, jaki jest mój poziom intelektualny - tak uzasadnienie decyzji sędziowskiego rzecznika dyscypliny komentuje sędzia Krupa. Jednocześnie zaznacza, że bardzo się cieszy z decyzji rzecznika o rezygnacji z dyscyplinarek. Główny rzecznik dyscyplinarny, sędzia Piotr Schab w swoim komunikacie przypomina, że jego zastępca - Przemysław Radzik - miał pełne podstawy, by żądać od obojga sędziów wyjaśnień, bo ich udział w symulacjach rozpraw na festiwalu Pol`and`Rock mógł budzić poważne wątpliwości. ""Sędziowie Monika Frąckowiak i Arkadiusz Krupa używali stroju służbowego w postaci togi i łańcucha z wizerunkiem orła, wbrew dyspozycji art. 84 § 1 usp, a prowadzone przez nich spotkanie z publicznością nie stanowiło symulacji rozprawy sądowej. Przykładem tego zachowania było działanie SSR Arkadiusza Krupy, który parodiując zachowanie przewodniczącego składu sędziowskiego w procesie karnym, pozwolił sobie na nieakceptowalne zachowanie w postaci założenia na strój gimnastyczny łańcucha z wizerunkiem orła, a zatem niegodnego użycia symbolu władzy sądowniczej"" - przekonuje rzecznik Schab. Dalej podkreśla, że ""nie może budzić wątpliwości, że zachowania sędziów Moniki Frąckowiak i Arkadiusza Krupy (...) wyczerpały przedmiotowe znamiona deliktów dyscyplinarnych z art. 107 § 1 Prawa o ustroju sądów powszechnych"". Mimo to, kary nie będzie bo rzecznik uznał, że oboje sędziowie nie zdawali sobie sprawy z tego, jak naganne czyny popełniają.",,
https://wiadomosci.onet.pl/kraj/zbigniew-ziobro-ze-skarga-nadzwyczajna-do-sn-ws-bledu-lekarskiego/7re0qtn,Zbigniew Ziobro ze skargą nadzwyczajną do SN ws. błędu lekarskiego,"Prokurator generalny Zbigniew Ziobro staje w obronie ofiary błędu lekarskiego. Sporządził skargę nadzwyczajną do Sądu Najwyższego - podaje dzisiejsza ""Rzeczpospolita"".","Jak czytamy, do Sądu Najwyższego została skierowana trzecia skarga nadzwyczajna autorstwa Ziobry. Jest zarazem pierwszą, która dotyczy sprawy o błąd medyczny. Jak uważa, orzeczenie wydano z naruszeniem zasady demokratycznego państwa prawa. Skarga dotyczy sprawy Andrzeja P., który w styczniu 2010 r. udał się do izby przyjęć Szpitala Czerniakowskiego w Warszawie z powodu silnego bólu głowy. - W trakcie rozmowy z lekarzem poinformował, że w rodzinie występowały udary mózgu oraz nadciśnienie tętnicze. Mężczyznę przyjęto do szpitala, ale jego problem zbagatelizowano - relacjonuje gazeta. Wieczorem jego stan się pogorszył - okazało się, że doznał udaru. - Rodzina podjęła konsultację z medykami z innych szpitali. Ci stwierdzili, że jest już za późno i sugerowali, że możliwa była skuteczna interwencja medyczna, ale wcześniej. Andrzej P. z rodziną postanowili skierować sprawę do sądu - czytamy. Dziennik podaje, że w październiku 2014 r. Sąd Okręgowy w Warszawie zasądził na rzecz Andrzeja P. od Szpitala Czerniakowskiego i PZU SA 500 tys. zł zadośćuczynienia z tytułu błędów: diagnostycznego i terapeutycznego oraz wadliwej organizacji procesu leczenia. Zasądził też od szpitala 17 tys. zł odszkodowania oraz (wraz z PZU SA) zadośćuczynienia dla najbliższych członków rodziny: 30 tys. zł dla i 100 tys. zł dla syna. - Sąd Apelacyjny w Warszawie nie był już tak hojny dla najbliższych mężczyzny. W styczniu 2016 r. zmienił wyrok SO i oddalił powództwo w zakresie zadośćuczynienia na rzecz żony i syna - czytamy. Swoją decyzję sąd argumentował tym, że ""tylko śmierć członka rodziny narusza dobra osobiste jego najbliższych"". Kasacji nie składano, ale - jak podaje dziennik - ""teraz prokurator generalny w skardze nadzwyczajnej zarzucił wyrokowi Sądu Apelacyjnego naruszenie zasady demokratycznego państwa prawnego urzeczywistniającego zasadę sprawiedliwości społecznej"".",Zbigniew Ziobro,
https://wiadomosci.onet.pl/kraj/nowa-odslona-sporu-o-wplywy-w-sn/q1c1y9g,Nowa odsłona sporu o wpływy w SN,"Nowy sędzia SN Kamil Zaradkiewicz złożył pozew przeciwko Sądowi Najwyższemu. Żądał dopuszczenia do orzekania. O sprawie pisze ""Dziennik Gazeta Prawna"".","W październiku prezydent Andrzej Duda powołał 27 nowych sędziów Sądu Najwyższego. Jednym z nich był właśnie Zaradkiewicz. Wybór sędziów wywołał spore kontrowersje w środowisku prawniczym. Dlaczego? ""(Powołania - red.) nastąpiły bowiem już po tym, jak Naczelny Sąd Administracyjny wydał zabezpieczenie w toczących się przed nim postępowaniach, w których zaskarżono prawidłowość procedury konkursowej przeprowadzonej przed nową Krajową Radą Sądownictwa. Ponadto przed Trybunałem Sprawiedliwości Unii Europejskiej toczy się postępowanie, w którym są poruszane kwestie dotyczące prawidłowości wyłaniania sędziowskiej części rady"" - przypomina ""DGP"". W związku z tymi wątpliwościami prezesi izb SN, do których trafili powołani sędziowie, zdecydowali, że nie będą oni wyznaczani do składów orzekających. POLECAMY: Holandia odmawia wydania Polsce aż 11 podejrzanych. Powód? Zagrożona niezależność sądów Ta decyzja nie spodobała się prof. Zaradkiewiczowi, który postanowił walczyć o prawo do orzekania. Sprawę skierował do do Izby Dyscyplinarnej SN. 20 grudnia sędzia wydał postanowienie zabezpieczające. W jego myśl, od stycznia Zaradkiewicz ma być powoływany do składów orzekających. Więcej w ""Dzienniku Gazecie Prawnej"".",Kamil Zaradkiewicz,
https://wiadomosci.onet.pl/kraj/malgorzata-gersdorf-nagrodzona-statuetka-przez-obywateli-rp/2g0vqjv,Małgorzata Gersdorf nagrodzona przez Obywateli RP,"I prezes Sądu Najwyższego Małgorzata Gersdorf otrzymała dzisiaj statuetkę ""Stojący w imię zasad"". Nagrodę przyznaje Ruch Obywateli RP. Wyróżniona została również Beata Katkowska, która która ""samotnie protestowała przed sądem w Gryficach"".","Jak przekazano w komunikacie przewodniczący Ruchu Obywatele RP Paweł Kasprzak przekazując statuetkę prof. Gersdorf podkreślił, że ""wyróżnienie to jest skierowane do wszystkich przedstawicieli zawodów prawniczych sędziów, prokuratorów, adwokatów, którzy stoją na straży niezawisłości sądów"". - Oczywistym jest, i ja to tak rozumiem, że jest to nagroda dla wszystkich sędziów, którzy się narażają i narażać będą, ale którzy dbają o dobro wspólne, o naszą ojczyznę i o to, żeby ona stała na takim podziale władz, jaki jest zapisany w konstytucji - powiedziała prezes Gersdorf odbierając statuetkę. Jak przekazano, statuetką uhonorowano także Beatę Katkowską, która ""samotnie protestowała przed sądem w Gryficach"". ""To wyróżnienie dla wszystkich ludzi w różnych częściach kraju, którzy bezimiennie i z ogromną determinacją bronią najwyższych wartości zarówno dla ludzi, jak i obywateli"" - głosiło uzasadnienie tego wyróżnienia. Czytaj także: Sędzia Laskowski dla Onetu: zmiany w sądownictwie to zwiększenie imperium ministra Ziobry Chcesz być na bieżąco z najważniejszymi informacjami dnia? Polub Onet Wiadomości na Facebooku!",Małgorzata Gersdorf,
https://wiadomosci.onet.pl/kraj/sad-najwyzszy-i-nsa-12-sedziow-chce-pozostac-w-stanie-spoczynku/p0w2tlr,12 sędziów chce pozostać w stanie spoczynku,11 sędziów Naczelnego Sądu Administracyjnego i jeden sędzia Sądu Najwyższego wyraziło wolę pozostania w stanie spoczynku. Oświadczenia złożyli w Krajowej Radzie Sądownictwa - poinformował dzisiaj przewodniczący KRS sędzia Leszek Mazur.,"Chodzi o sędziów Sądu Najwyższego i Naczelnego Sądu Administracyjnego, którzy na mocy ostatniej nowelizacji ustawy o SN zostali przywróceni do orzekania. Zgodnie z tą nowelizacją mogą jednak pozostać w stanie spoczynku jeśli w terminie do 7 dni od dnia wejścia w życie nowelizacji, czyli do 8 stycznia, złożą oświadczenie, że mają taką wolę. Oświadczenia są składane prezydentowi za pośrednictwem Krajowej Rady Sądownictwa. Wolę skorzystania z prawa do pozostania w stanie spoczynku wyrazili sędziowie NSA: Andrzej Kisielewicz, Małgorzata Jaśkowska, Maria Wiśniewska, Julia Szczygielska, Henryka Łysikowska, Tadeusz Michalik, Danuta Tryniszewska-Bytys, Mieczysław Markowski i Anna Stępień. W stanie spoczynku pozostać chce również sędzia SN Józef Szewczyk. Ponadto oświadczenia takie złożyli dwaj kolejni sędziowie NSA: Wojciech Jakimowicz i Wiesław Morys. Jak przekazał przewodniczący KRS, sędziowie ci już uprzednio - w 2018 r. - skierowali wnioski o przejście w stan spoczynku na podstawie przepisów ustawy o SN z grudnia 2017 r. Zgodnie z przepisami obowiązującej od początku roku nowelizacji sędziom, którym przysługuje powrót do orzekania, lecz złożą oni oświadczenie o woli pozostania w stanie spoczynku, przysługuje dożywotnie uposażenie w wysokości wynagrodzenia pobieranego na ostatnio zajmowanym stanowisku. 19 października ub.r. Trybunał Sprawiedliwości UE, przychylając się do wniosku Komisji Europejskiej, wydał postanowienie o zastosowaniu tzw. środków tymczasowych, w ramach których znalazło się: zawieszenie stosowania przepisów ustawy o SN dot. przechodzenia sędziów, którzy ukończyli 65. rok życia w stan spoczynku; przywrócenie do orzekania sędziów, którzy w świetle nowych przepisów już zostali wysłani w stan spoczynku; powstrzymanie się od wszelkich działań zmierzających do powołania sędziów SN na stanowiskach, których dotyczą kwestionowane przepisy.  Czytaj także: Dlaczego PiS wycofało się z ustawy o Sądzie Najwyższym? Chcesz być na bieżąco z najważniejszymi informacjami dnia? Polub Onet Wiadomości na Facebooku!",Sąd Najwyższy,
https://wiadomosci.onet.pl/kraj/strona-polska-o-wniosku-sn-do-tsue/qkgr123,Strona polska o wniosku SN do TSUE,"Wniosek prejudycjalny Sądu Najwyższego do Trybunału Sprawiedliwości UE ""jest oczywiście niedopuszczalny""; Trybunał powinien odmówić odpowiedzi na zadane pytania - brzmi stanowisko Polski ws. pytań prejudycjalnych dotyczących ustawy o SN.","Jak przekazał dzisiaj Sąd Najwyższy, do TSUE wpłynęły uwagi sześciu państw i instytucji europejskich, Polski oraz Prokuratora Generalnego w związku z pytaniami prejudycjalnymi dot. zasady niezależności sądów i niezawisłości sędziów jako zasad prawa unijnego oraz unijnego zakazu dyskryminacji ze względu na wiek. W uwagach przedstawionych przez pełnomocnika Rzeczpospolitej Polskiej Bogusława Majczynę zaznaczono, że przedstawione przez Sąd Najwyższy pytania prejudycjalne nie spełniają kryterium niezbędności i ""należy je uznać za oczywiście niedopuszczalne"". POLECAMY: Złote czasy dla dłużników? Nowe prawo o komornikach wchodzi w życie W stanowisku Polski czytamy, że ""udzielenie odpowiedzi na pytania prejudycjalne SN jest niedopuszczalne, gdyż problem prawny w nich podniesiony nie ma charakteru realnego, związanego z prawami i obowiązkami stron sporu, a jego przedstawienie miało wyłącznie na celu skłonienie TSUE do wypowiedzenia się w przedmiocie reformy wymiaru sprawiedliwości w Polsce"". Zwrócono również uwagę, że Zakład Ubezpieczeń Społecznych wycofał zażalenie, które zainicjowało postępowanie przed Sądem Najwyższym, co - w ocenie strony polskiej - powinno skutkować umorzeniem postępowania przed SN. POLECAMY: Po starcie w wyborach samorządowych katowickiego sędziego ściga rzecznik dyscypliny Uwagi w związku z pytaniami prejudycjalnymi SN wystosowała także prokuratura. Zastępca Prokuratora Generalnego Robert Hernand podkreślił, że nie ma podstaw prawnych i faktycznych do udzielenia przez Trybunał odpowiedzi na pytania SN w tej sprawie. Sprawa ma zostać rozpatrzona w trybie przyspieszonym. TSUE zaplanował rozpatrzenie pytań prejudycjalnych, skierowanych przez Sąd Najwyższy na 12 lutego.",,
https://wiadomosci.onet.pl/kraj/do-sadu-najwyzszego-trafila-pierwsza-skarga-nadzwyczajna-w-sprawie-karnej/2nn047d,Pierwsza skarga nadzwyczajna w sprawie karnej wpłynęła do SN,Do Izby Kontroli Nadzwyczajnej i Spraw Publicznych Sądu Najwyższego wpłynęła pierwsza skarga nadzwyczajna w sprawie karnej złożona przez Prokuratora Generalnego - poinformował zespół prasowy SN. Termin rozpatrzenia skargi nie został jeszcze wyznaczony.,"Prokurator Generalny zaskarżył wyrok Sądu Apelacyjnego w Warszawie uniewinniający prokuratora Krzysztofa W. oskarżonego m.in. o przyjęcie łącznie 66 tys. zł łapówki i popełnienie innych czynów korupcyjnych. W skardze nadzwyczajnej wniesiono o uchylenie tego wyroku i ponowne rozpatrzenie sprawy. Według Prokuratora Generalnego ustalenia sądu apelacyjnego w tej sprawie były sprzeczne z zebranym materiałem dowodowym. ""W efekcie doszło do wydania wyroku nieodzwierciedlającego faktów utrwalonych w zgromadzonym materiale dowodowym przemawiających za winą oskarżonego"" - wskazano. Krzysztof W. był oskarżony m.in. o przyjęcie w 2003 r. i w 2006 r. łącznie 66 tys. zł łapówki w związku z prowadzonymi i nadzorowanymi przez niego postępowaniami przygotowawczymi. Prokuratura zarzuciła mu również nieodpłatne korzystanie z samochodu o wysokiej wartości w zamian za udzielanie informacji o prowadzonych postępowaniach karnych. W czerwcu 2015 r. Sąd Okręgowy w Warszawie uznał go winnym i skazał na 10 lat więzienia oraz 50 tys. zł grzywny. W 2017 r. Sąd Apelacyjny w Warszawie uchylił jednak wyrok sądu pierwszej instancji i uniewinnił oskarżonego. Prokuratura złożyła od wyroku uniewinniającego skargę kasacyjną do Sądu Najwyższego. Ostatecznie sąd ten w 2018 r. uchylił część wyroku uniewinniającego dotyczącą zarzutu nieodpłatnego użytkowania auta. Natomiast w pozostałym zakresie skarga kasacyjna została oddalona. Z informacji przekazanych przez zespół prasowy SN wynika, że Prokurator Generalny skierował skargę nadzwyczajną w tej sprawie w końcu listopada 2018 r. Skarżący wniósł o uchylenie wyroku sądu apelacyjnego uniewinniającego prok. Krzysztofa W. i przekazanie sprawy do ponownego rozpatrzenia. Prokurator Generalny zarzucił zaniechanie przez sąd apelacyjny zasady nakazującej uwzględnienie całości materiału dowodowego bez pominięcia istotnych jego części. Zdaniem PG doprowadziło to do sprzeczności ustaleń sądu apelacyjnego z treścią zebranego materiału dowodowego, który - według prokuratury - został oceniony bez uwzględnienia zasad logiki, wskazań wiedzy oraz doświadczenia życiowego. W uzasadnieniu podstaw skargi Prokurator Generalny wskazał, że sąd apelacyjny ""poczynił ustalenia faktyczne w tej sprawie w oczywistej i rażącej sprzeczności z zebranym in concreto materiałem dowodowym"". Skarżący zwrócił też uwagę na ""wykazaną przez sąd apelacyjny niekonsekwencję zarówno w ocenie stosowanych w postępowaniu środków dowodowych, ustalonych źródeł dowodowych, jak i materiału dowodowego zgromadzonego w wyniku ich wykorzystania"". Jest to pierwsza skarga nadzwyczajna w sprawie karnej. W połowie września ubiegłego roku Prokurator Generalny skierował do Sądu Najwyższego pierwszą skargę nadzwyczajną w sprawie spadkowej. W sierpniu swoją pierwszą skargę nadzwyczajną do SN złożył Rzecznik Praw Obywatelskich. Sprawa również dotyczy kwestii spadkowych - dwóch sprzecznych orzeczeń spadkowych w rodzinie rolników. Instytucja skargi nadzwyczajnej została wprowadzona ustawą o SN, która weszła w życie 3 kwietnia 2018 roku. Przewiduje ona m.in. możliwość składania do Sądu Najwyższego skarg nadzwyczajnych na prawomocne wyroki polskich sądów, w tym z ostatnich 20 lat. Zgodnie z ustawą skargę nadzwyczajną można wnosić w pięć lat od uprawomocnienia się skarżonego orzeczenia. Jeżeli od uprawomocnienia się orzeczenia upłynęło 5 lat, ale wywołało ono nieodwracalne skutki prawne lub przemawiają za tym wolności oraz prawa człowieka i obywatela zapisane w konstytucji, SN może również ograniczyć się do stwierdzenia, że wydano je z naruszeniem prawa. To nie jedyna sprawa, w której Krzysztof W. usłyszał zarzuty. W listopadzie 2018 r. warszawski sąd okręgowy uchylił wyrok sądu pierwszej instancji, który w grudniu 2017 r., po 10 latach postępowania sądowego, uniewinnił prokuratora Krzysztofa W. od dwóch zarzutów korupcyjnych, w tym przyjęcia 300 tys. zł łapówki za obietnicę wypuszczenia na wolność podejrzanego o handel narkotykami. Sprawa ta trafi do ponownego rozpatrzenia w sądzie rejonowym. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Sąd Najwyższy,
https://wiadomosci.onet.pl/kraj/nowelizacja-ustawy-o-sadzie-najwyzszym-opublikowana-w-dzienniku-ustaw/hskgj20,Nowelizacja ustawy o Sądzie Najwyższym - opublikowana w Dzienniku Ustaw,"Dziś w Dzienniku Ustaw opublikowana została nowela ustawy o Sądzie Najwyższym umożliwiająca sędziom SN i NSA, którzy przeszli w stan spoczynku po osiągnięciu 65. roku życia, powrót do pełnienia urzędu.","Zmiana wejdzie w życie z dniem następującym po dniu ogłoszenia. Posłowie uchwalili nowelizację 21 listopada, dwa dni później ustawę przyjął Senat. Nowela trafiła do prezydenta, który zgodnie z przepisami miał 21 dni na jej podpisanie. Termin ten upływał 17 grudnia i tego dnia ustawa została podpisana przez Andrzeja Dudę.",Sąd Najwyższy,
https://wiadomosci.onet.pl/kraj/komisja-za-konstytucyjnoscia-przepisu-o-wyborze-sedziow-do-krs/228yh00,Komisja za konstytucyjnością przepisu o wyborze sędziów do KRS,"Sejmowa komisja zarekomendowała dziś stanowisko Izby dla Trybunału Konstytucyjnego, w którym wnosi o uznanie konstytucyjności przepisu o wyborze przez Sejm sędziów do Krajowej Rady Sądownictwa oraz niekonstytucyjności przepisów o odwołaniach od uchwał KRS.","Sejmowa komisja dziś zaakceptowała propozycję stanowiska Izby dla TK w tej sprawie. W stanowisku tym wnosi się, aby TK uznał za zgodny z konstytucją przepis mówiący o wyborze przez Sejm sędziów do Krajowej Rady Sądownictwa. Jednocześnie wniesiono, aby TK uznał za niekonstytucyjną część przepisów art. 44 ustawy o KRS dopuszczających odwołania od uchwał KRS w sprawach wniosków o powoływanie sędziów - także do Sądu Najwyższego. Takie stanowisko dla TK poparło 19 posłów z komisji, przeciw było siedmiu. Jak wskazywała KRS w uzasadnieniu swego wniosku do TK, ""budzącym największe wątpliwości natury konstytucyjnej, a przez to kluczowym zagadnieniem podnoszonym w wypowiedziach kontestujących obecnie obowiązujące rozwiązania ustawy o KRS, jest sposób ukształtowania przez ustawodawcę sposobu powoływania sędziów-członków KRS"". ""Dlatego też Rada zdecydowała się na zainicjowanie kontroli przepisów regulujących te właśnie zagadnienia"" - dodano. Zobacz także - Prezes Izby Cywilnej Sądu Najwyższego: kryzys będzie się pogłębiał - Nic nie stoi na przeszkodzie, aby sędziów do KRS wybierali sędziowie, jednak nie można się zgodzić z twierdzeniem, że piastunem czynnego prawa wyborczego muszą tu być wyłącznie gremia sędziowskie - mówiła podczas posiedzenia komisji ekspertka Biura Analiz Sejmowych (BAS) Jadwiga Potrzeszcz, odnosząc się do tej części wniosku KRS. Jak dodała, ""konstytucja nie przesądza tego, kto może wybierać w skład KRS sędziów"". W ocenie ekspertki BAS ustawodawca w konstytucji ""pozostawił otwartą kwestię wyboru podmiotu, który będzie dokonywał wyboru sędziów"" w skład KRS. W związku z tym według niej z konstytucji nie można wyprowadzać i domniemywać kompetencji sędziów do dokonywania wyboru sędziowskich członków Rady. Przeciw takiemu stanowisku byli posłowie opozycji. Arkadiusz Myrcha (PO-KO) zaznaczał, że takie rozumienie przepisów prowadzi do nierównowagi i zakłócenia trójpodziału władz. - Władza sądownicza nie ma jakiegokolwiek decydującego wpływu na wybór jakiegokolwiek członka KRS. (...) Należałoby zadać pytanie, gdzie jest granica swobody, czy tych 15 sędziów może wybierać minister rolnictwa - pytał. - Czy jest możliwe, żeby minister rolnictwa czy inny organ władzy wykonawczej powoływał KRS. W moim przekonaniu wszystko jest możliwe. W innych krajach wybierają rządy, organy administracji, a artykuł konstytucji w tym zakresie jest bardzo jasny - odpowiadała posłowi PO Krystyna Pawłowicz (PiS). Przed rokiem Sejm uchwalił nowelizację ustawy o KRS wprowadzającą nowe zasady wyboru sędziów - członków Rady. Nowelizacja wprowadziła wybór 15 członków KRS-sędziów na wspólną czteroletnią kadencję przez Sejm - wcześniej wybierały ich środowiska sędziowskie. Zmiany w ustawie od początku krytykowała opozycja, część środowisk prawniczych i organizacje międzynarodowe. KRS zwróciła się także do TK o stwierdzenie niezgodności z konstytucją przepisów umożliwiających kandydatom na sędziów odwoływanie się od uchwał KRS z wnioskami o powołanie sędziów. Zdaniem KRS ""praktyka pokazuje, że w znakomitej większości przypadków odwołania są oddalane, a sąd nie dysponuje normatywnymi narzędziami do dokonania właściwej weryfikacji tylko pod względem dopełnienia kwestii formalnych bez wchodzenia w kwestie merytoryczne dotyczące kryteriów oceny sędziów"". - Podzielamy zarzut wnioskodawcy, że analizowana instytucja odwołań od uchwał KRS do Sądu Najwyższego, mimo że została ukształtowana w wyniku wyroku TK zobowiązującego do zapewnienia kontroli procedur dostępu do służby publicznej, jest rozwiązaniem dysfunkcjonalnym, a przez to utrudnia realizację konstytucyjnych uprawnień organów władzy publicznej - mówiła Potrzeszcz argumentując za koniecznością uznania niekonstytucyjności części z zaskarżonych do TK przepisów. Przeczytaj także - Po starcie w wyborach samorządowych katowickiego sędziego ściga rzecznik dyscypliny. ""Sytuacja jest czysto kafkowska"" Jak dodała, również stworzenie procedury odwoławczej od uchwał o powołanie sędziów SN do Naczelnego Sądu Administracyjnego ""sprawia, że taka regulacja stanowi nieproporcjonalną ingerencję w prerogatywę prezydenta i uprawnienia KRS do przedkładania wniosków ws. powołania na urząd sędziowski"". W przypadku uchwał o powołanie sędziów SN odwołanie nie przysługuje - tak jak w przypadku innych stanowisk sędziowskich - do SN, tylko do NSA. Ponadto, jak oceniła Potrzeszcz, przy pomocy przewidzianej w tych przepisach procedury i możliwości zastosowania przez NSA rozwiązań zawartych w Kodeksie postępowania cywilnego - w tym np. wstrzymania wykonania zaskarżonej uchwały - NSA ""może władczo oddziaływać na procedurę powoływania sędziów"". We wrześniu NSA w związku z odwołaniami kandydatów uwzględnił wnioski o zabezpieczenie i wstrzymał - w zaskarżonych częściach - wykonanie uchwał KRS odnoszących się do powołania sędziów SN do Izb Karnej, Cywilnej oraz Kontroli Nadzwyczajnej i Spraw Publicznych wyłonionych w naborze zapoczątkowanym czerwcowym obwieszczeniem. W październiku NSA uwzględnił kolejny wniosek o zabezpieczenie dotyczący powołania do Izby Cywilnej. W listopadzie NSA skierował do Trybunału Sprawiedliwości UE dwa pytania prejudycjalne ws. procedury odwoływania się od uchwał KRS wyłaniających kandydatów na sędziów SN. W tym kontekście NSA wskazał m.in. na zasady wyboru członków KRS. NSA wydał postanowienie ws. pytań do TSUE w związku z pięcioma odwołaniami od uchwał KRS. Sprawa przepisów o KRS ma być rozpoznana w TK w składzie pięciu sędziów. Przewodniczącą ma być prezes TK Julia Przyłębska, zaś sprawozdawcą sędzia Grzegorz Jędrejek. W składzie znaleźli się też sędziowie: Zbigniew Jędrzejewski, Michał Warciński i Andrzej Zielonacki. Początek rozprawy wyznaczono 3 stycznia na godz. 12.",Komisja za konstytucyjnością przepisu o wyborze sędziów do KRS,
https://wiadomosci.onet.pl/kraj/sprawa-alkoholika-ktory-zostal-wrobiony-w-kredyt-sad-najwyzszy-uchyla-wyrok/q220v24,"Sprawa alkoholika, który został wrobiony w kredyt. Sąd Najwyższy uchyla wyrok","Sąd Najwyższy przekazał do ponownego rozpoznania sprawę dotyczącą kredytu zaciągniętego pod wpływem alkoholu przez Edwarda M. Sąd Okręgowy raz jeszcze zajmie się apelacją banku - pisze Marek Domagalski w ""Rzeczpospolitej"".","Żona Edwarda M., uzależnionego od alkoholu, w toku leczenia odwykowego, wystąpiła do sądu o ustalenie nieważności kredytu, jaki w tym stanie mąż zaciągnął. Sąsiedzi poprosili go o poręczenie kredytu dla nich na 13 tys. zł, ale córka wyprosiła ich z domu, oświadczając, że ojciec jest alkoholikiem niezdolnym do podpisania żadnej umowy. Kilka dni później złożył on jednak wniosek o kredyt, dostarczając jedynie dokumenty o wysokości dochodu, i umowę podpisał bez czytania dokumentów. Uzyskał kredyt konsumpcyjny na 55,4 tys. zł. Kredyt ten został przelany na rachunek bankowy sąsiadki. Po kilku dniach mężczyzna złożył oświadczenie o odstąpieniu od umowy i poprosił bank o pomoc wobec wyłudzenia kredytu przez sąsiadów i pracownicę banku, ale usłyszał, że warunkiem odstąpienia jest jego zwrot - informuje ""Rzeczpospolita"". Sąd rejonowy uznał, że w dniu podpisania umowy M. był w stanie podjąć świadomą decyzję, ale wszystkie oświadczenia złożył pod wpływem błędu wywołanego przez pracownika punktu pośrednictwa kredytowego, który przygotował zupełnie inne dokumenty. M. zamierzał poręczyć za długi sąsiada, a nie zaciągać kredyt. Skutecznie się więc uchylił od swego oświadczenia. Sąd Okręgowy w Katowicach oddalił apelację banku, wskazując, że ten powołał się na stan wyłączający świadome podjęcie decyzji (art. 82 k.c.), a sąd rejonowy orzekł na podstawie przepisów o błędzie (84 § 1 k.c). Zgodnie zaś z art. 321 § 1 k.p.c. sąd nie może wyrokować co do przedmiotu, który nie był objęty żądaniem, ani zasądzać ponad żądanie. Sąd Najwyższy (sygn. akt V CSK 483/17) uchylił ten wyrok, nakazując SO ponowne rozpoznanie sprawy. – Owszem, żądanie musi być dokładnie określone w pozwie, ale jego zakres wynika także z dalszych twierdzeń powoda w toku postępowania, o ile stanowią rozwinięcie okoliczności wskazanych w pozwie – wskazała w uzasadnieniu sędzia SN Maria Szulc. – Szczególnej ostrożności wymaga zastosowanie art. 321 k.p.c., gdy żądanie może znaleźć ochronę przez zastosowanie różnych podstaw prawnych. I rolą sądu jest ich zastosowanie. Chcesz być na bieżąco z najważniejszymi informacjami dnia? Polub Onet Wiadomości na Facebooku! (mt)",,
https://wiadomosci.onet.pl/tylko-w-onecie/co-wydarzylo-sie-w-minionym-tygodniu-w-polsce-i-na-swiecie/1133qe1,Co wydarzyło się w minionym tygodniu w Polsce i na świecie?,"13 górników, w tym 12 Polaków zginęło w wybuchu metanu w kopalni węgla w Karwinie w Czechach. Na miejsce udali się premierzy obu krajów. Prezydent Andrzej Duda z tego powodu ogłosił niedzielę dniem żałoby narodowej. Co jeszcze wydarzyło się w minionym tygodniu w Polsce i na świecie?",,,
https://wiadomosci.onet.pl/kraj/prezydent-zarzucil-sedziom-sn-lamanie-prawa-gersdorf-jestem-zazenowana/he4ecxr,Prof. Małgorzata Gersdorf o wypowiedzi prezydenta nt. sędziów SN: jestem zażenowana,"- Jestem zażenowana tymi słowami. Myślę, że prezydent przesadził - powiedziała prof. Małgorzata Gersdorf w rozmowie z Moniką Olejnik w programie ""Kropka nad i"". I prezes SN komentowała w TVN24 wypowiedź Andrzeja Dudy, który zarzucił sędziom SN łamanie prawa i wprowadzanie ""anarchii"". - Przedstawiciele kancelarii prezydenta powtarzają to, więc było to chyba zamierzone, to nie był raczej lapsus - oceniła.","- Prezydent mnie zaskakuje dość często. Jestem zażenowana, ponieważ żaden z sędziów, ani ja, nie przekroczyliśmy prawa. To stwierdzenie wynika z niezrozumienia, że jesteśmy członkiem Unii i obowiązują nas orzeczenia TSUE - stwierdziła. - Myśmy realizowali prawo do którego jesteśmy zobowiązani traktatami. To było oczywiste, że natychmiast po wydaniu orzeczenia dopuściliśmy sędziów do pracy - wyjaśniła. Wracając do sporu o przesunięcie sędziów SN w stan spoczynku, I prezes SN powiedziała, że ""tak naprawdę to nikt z sędziów formalnie nie przeszedł w stan spoczynku, ponieważ nie dostali postanowienia prezydenta z kontrasygnatą premiera"". - Kiedy upomniałam się o kontrasygnatę, dostałam odpowiedź, że jest to niepotrzebne. Jest tu rozbieżność w interpretacji, ale interpretacja dokonywana przez nas jest tą, do której można mieć zaufanie - zapewniła. - Życie jest tak bogate w zaskakujące scenariusze, że można sobie wyobrazić, że będzie wszczęte postępowanie dyscyplinarne m.in. wobec mnie. Jeżeli wszczyna się postępowania dyscyplinarne, bo sędziowie zadają pytania prejudycjalne, to wszystko sobie można wyobrazić - powiedziała i dodała, że ""trzeba by powrócić do jakichś łagodniejszych metod, szczególnie przed świętami"".  Zobacz również: Czy sędziowie SN mogli wrócić do orzekania już dwa miesiące temu? Wciąż brak zgody Gersdorf odniosła się również do kwestii sędziów chodzących w koszulkach z napisem ""konstytucja"". I prezes SN oceniła, że czymś ""niestosownym"" jest karanie sędziów lub wyrażanie do nich pretensji o to, jak chodzą ubrani w czasie wolnym od pracy. - Słowo ""konstytucja"" nie może nikogo razić - oceniła. Gersdorf powiedziała również, że uchwały KRS w tej sprawie są ""absurdalne"". Mówiła też, że sędziowie mają ""duże zastrzeżenia"" do obecnej KRS. - Właściwie jest to pewne, że nie jest wybrana tak, jak sobie życzy konstytucja - powiedziała. W jej opinii KRS ""dotychczas stała na straży sędziów i sądownictwa"", a także ""zajmowała się sędziami, którzy zachowywali się niewłaściwie"". - W tej chwili nie stoi na straży ochrony sędziów, ale raczej zmierza do tego, by negatywnie oceniać tych, którzy orzekają wbrew myśli partii rządzącej - stwierdziła Gersdorf.  - Sędziowie mają być apolityczni, nie mogą należeć do partii, ale jest taki czas, kiedy sędzia ma obowiązek powiedzieć obywatelom co to jest niezawisłość. To nie jest dla ochrony własnych interesów, sędziowie nie są żadną kastą. To nie jest żadna ""elita"". Sędziowie stoją na straży niezawisłości - wyjaśniła I prezes SN. Na pytanie o obecną pozycję Polski w Unii Europejskiej, Małgorzata Gersdorf odpowiedziała, że ""z prymusa UE chyba zaczynamy być pariasem"".  Chcesz być na bieżąco z najważniejszymi informacjami dnia? Polub Onet Wiadomości na Facebooku! Źródło: TVN24",Małgorzata Gersdorf,
https://wiadomosci.onet.pl/kraj/rzecznik-sn-o-slowach-andrzeja-dudy-nikt-nie-lamie-prawa/0s7c3t0,"Prezydent mówił o ""anarchii w wymiarze sprawiedliwości"". Michał Laskowski: to boli szczególnie","- Nikt nie łamie prawa i nie zamierza wprowadzać anarchii w Polsce, a już w szczególności sędziowie i prezesi sądów - powiedział rzecznik SN Michał Laskowski odnosząc się do słów prezydenta Andrzeja Dudy. - Szczególnie boli, kiedy tego rodzaju zarzuty padają z ust prezydenta - zaznaczył sędzia w rozmowie na antenie RMF FM.","Wczoraj podczas corocznego publicznego posiedzenia Zgromadzenia Ogólnego Sędziów Trybunału Konstytucyjnego prezydent krytycznie odniósł się grupy sędziów, którzy - po wydaniu przez Trybunał Sprawiedliwości październikowego postanowienia ws. środków tymczasowych, w tym zawieszenia stosowania przepisów ustawy o SN dotyczących przechodzenia sędziów w stan spoczynku - powrócili do Sądu Najwyższego i, uznając, że stali się na powrót sędziami czynnymi, podjęli funkcje, które wcześniej pełnili jako czynni sędziowie oraz zaczęli wydawać wewnętrzne akty prawne i zarządzenia. Prezydent mówił też m.in., że jeżeli mamy do czynienia z sytuacją, w której ""znaczące postacie polskiego wymiaru sprawiedliwości (...) w sposób otwarty naruszają obowiązujące przepisy prawne, naruszają przepisy konstytucyjne, lekceważą przepisy ustawowo obowiązujące, to mamy do czynienia z anarchią wywoływaną przez przedstawicieli wymiaru sprawiedliwości"". - Mamy sytuację, w której pewna grupa elity sędziowskiej uważa się za bezkarną i za taką, której polskie prawo nie obowiązuje, tylko dlatego, że im się nie podoba - stwierdził prezydent. Rzecznik SN pytany dziś w radiu RMF FM o te wypowiedzi prezydenta powiedział: ""spotykamy się od wielu miesięcy z najróżniejszymi zarzutami, pamiętamy te wszystkie akcje propagandowe, informacje, ale to szczególnie boli, kiedy takie zarzuty padają z ust prezydenta"". Jak zaznaczył, sądzi, że tego rodzaju zarzuty są inaczej odbierane, kiedy przedstawia je prezydent, niż gdy robią to dziennikarze czy posłowie. - Dlatego byliśmy oburzeni, bo to są słowa nieprawdziwe, nikt nie łamie prawa i nie zamierza wprowadzać anarchii w Polsce, a już w szczególności prezesi sądów, nikt z sędziów, a już prezesi - w ogóle - powiedział rzecznik SN. - Staramy się jakoś w tej skomplikowanej i trudnej sytuacji prawnej, powstałej zresztą na skutek działań właśnie pana prezydenta i jego ustawy, jakoś znajdować jak najlepsze rozwiązania, ale zawsze w zgodzie z prawem - podkreślił Laskowski. Jak dodał, słowa prezydenta padły po podpisaniu nowelizacji ustawy o SN, z której - zaznaczył - ""ewidentnie wynika, iż kadencje (sędziów, którzy powrócili do SN - red.) są nieprzerwane, że ta służba toczy się w nieprzerwany sposób"", a także po postanowieniu TSUE, który podtrzymał październikowe rozstrzygnięcie ws. środków tymczasowych, w którym - jak mówił Laskowski ""jak się ktoś wczyta to widać, że żadna ustawa nie była potrzebna do powrotu sędziów (do SN) i prezydent też to powinien przeczytać"". - Jeśli po tym wszystkim, po jakiejś próbie kompromisu, kroku wstecz, czy jak to nazwiemy, prezydent nagle wyskakuje z takimi emocjonalnymi oskarżeniami, to jest to oburzające, trudno jest się z tym pogodzić - powiedział rzecznik SN. 19 października TSUE, przychylając się do wniosku KE, wydał wstępne postanowienie o zastosowaniu tzw. środków tymczasowych, w tym: zawieszenia stosowania przepisów ustawy o SN dotyczących przechodzenia w stan spoczynku sędziów, którzy ukończyli 65. rok życia; przywrócenia do orzekania sędziów, którzy w świetle nowych przepisów już zostali przeniesieni w stan spoczynku; powstrzymania się od wszelkich działań zmierzających do powołania sędziów SN na stanowiska, których dotyczą kwestionowane przepisy, i wyznaczenia nowego I prezesa SN. W poniedziałek prezydent podpisał nowelizację ustawy o Sądzie Najwyższym umożliwiającą sędziom SN i NSA, którzy przeszli w stan spoczynku po osiągnięciu 65. roku życia, powrót do pełnienia urzędu. Nowelizacja została przygotowana w związku z październikowym postanowieniem TSUE. Dotyczy ona przepisów ustawy o SN z grudnia 2017 r., która weszła w życie 3 kwietnia 2018 r. Zgodnie z nowelą, sędzia SN albo sędzia Naczelnego Sądu Administracyjnego, który przeszedł w stan spoczynku po ukończeniu 65. roku życia na podstawie obecnych przepisów, z dniem wejścia w życie tej nowelizacji powraca do pełnienia urzędu na stanowisku zajmowanym 3 kwietnia 2018 r. ""Służbę na stanowisku sędziego SN albo sędziego NSA uważa się za nieprzerwaną"" - głosi nowelizacja. Również w poniedziałek TSUE podtrzymał w ostatecznym orzeczeniu w sprawie środków tymczasowych rozstrzygnięcie z października o zawieszeniu niektórych przepisów ustawy o SN.  Chcesz być na bieżąco z najważniejszymi informacjami dnia? Polub Onet Wiadomości na Facebooku!",Michał Laskowski,
https://wiadomosci.onet.pl/kraj/adam-bodnar-o-zarzutach-andrzeja-dudy-to-stanowisko-jest-krzywdzace/ktf6klx,"Adam Bodnar: Stanowisko prezydenta jest krzywdzące. To robienie publicznie polityki, a nie wykonywanie urzędu","- Stanowisko prezydenta jest krzywdzące i niekonsekwentne; niektóre wnioski musiałem wycofać z Trybunału Konstytucyjnego, ponieważ nastąpiły nieuprawnione zmiany składu orzekającego - oświadczył Rzecznik Praw Obywatelskich Adam Bodnar, odnosząc się do przemówienia Andrzeja Dudy, w którym zarzucił, że niektórzy urzędnicy wskazują na niezgodność ustaw z konstytucją, ale nie kierują ich do kontroli w TK.","Rzecznik ocenił, że prezydent ""zarzucił RPO, jak również I prezes SN i posłom, że mając krytyczną opinię o zgodności z konstytucją niektórych ustaw i projektów ustaw, nie kierują wniosków do Trybunału"". ""Z całą stanowczością i przykrością zmuszony jestem oświadczyć, że stanowisko Prezydenta RP jest krzywdzące i niekonsekwentne. Nie wskazując, co jest przyczyną a co skutkiem, jego autor próbuje przerzucić odpowiedzialność za zaistniały w państwie kryzys ustrojowy na inne instytucje"" - podkreślił Bodnar w oświadczeniu zamieszczonym na stronie RPO. Zobacz również: RPO interweniuje po tekście Onetu. Chodzi o list Zielińskiego do Ziobry Wczoraj prezydent Duda w przemówieniu wygłoszonym podczas corocznego uroczystego Zgromadzenia Ogólnego Sędziów Trybunału Konstytucyjnego powiedział m.in., że ""jest daleko idącym nadużyciem, jeżeli przedstawiciele władz - mający możliwość prawną skierowania określonej sprawy do TK celem zbadania zgodności z konstytucją np. ustawy - podnoszą w mediach twierdzenia o tym, że mamy do czynienia z niezgodnością z konstytucją, ale nie wykonują wręcz swojego konstytucyjnego obowiązku, jakim jest w takiej sytuacji skierowanie tej ustawy do kontroli przez TK"". W tym kontekście prezydent wymienił m.in. ""byłą I prezes SN"". Dodał, że dotyczy to też RPO i posłów. - Jest to daleko nie w porządku, jest to nieuczciwe i jest to tak naprawdę robienie publicznie polityki, a nie wykonywanie urzędu, z którym wiąże się odpowiedzialność za sprawy państwa - mówił prezydent. W swym oświadczeniu Bodnar zaznaczył, że jako RPO wielokrotnie składał wnioski do TK. ""Niektóre z nich musiałem jednak wycofać, ponieważ nastąpiły nieuprawnione zmiany składu orzekającego, w tym z niezrozumiałych względów wyznaczane były do nich osoby nieuprawnione do orzekania w TK"" - dodał. ""Każda decyzja o wycofaniu przeze mnie wniosku z TK była szczegółowo uzasadniona, ze wskazaniem na czym polega manipulacja składami orzekającymi. O tym, że do takich zdarzeń dochodzi, poinformowało niedawno w publicznym wystąpieniu również siedmioro obecnych sędziów TK"" - napisał RPO. Jak podkreślił ""podejmując decyzje o skierowaniu wniosku do TK lub jego wycofaniu, RPO zawsze kieruje się literą prawa, interesem obywateli i poczuciem konstytucyjnej współodpowiedzialności za państwo"". ""Pozwolę sobie wyrazić nadzieję, że podobnymi przesłankami będą kierowały się wszystkie organy konstytucyjne w Polsce, w tym Prezydent RP. To chyba jedyna droga, jeśli chcemy budować ład ustrojowy zgodny z konstytucją, jeśli chcemy uzyskać dla takiego porządku względny konsensus ponad podziałami, i jeśli chcemy, aby nie spadało zaufanie obywateli do systemu prawnego i instytucji publicznych"" - ocenił Bodnar. Zobacz również: Bodnar o sposobie zatrzymania byłego szefa KNF W ostatnich miesiącach RPO wycofał z TK sześć spraw. W marcu 2018 r. RPO cofnął z Trybunału wniosek, w którym kwestionował znowelizowane w 2016 r. przez PiS zasady prowadzenia inwigilacji. W kwietniu wycofał sprawę tzw. owoców zatrutego drzewa - czyli dopuszczania przed sądem dowodów zdobytych nielegalnie przez służby specjalne. W tym samym miesiącu podjął taką decyzję wobec ustawy o działaniach antyterrorystycznych. W maju wycofał wniosek w sprawie tzw. zgody następczej na wykorzystanie podsłuchu jako materiału procesowego. W październiku RPO zdecydował o wycofaniu wniosku w sprawie zmian w ustawie o prokuraturze i zwiększenia uprawnień Prokuratora Generalnego, zaś ostatnio - w pierwszej połowie grudnia - sprawę braku możliwości zażalenia się na zastosowanie środków przymusu bezpośredniego przez część służb. ""Powodem wszystkich tych decyzji były zmiany wyznaczonych wcześniej składów TK oraz zasiadanie w nich osób nieuprawnionych do orzekania"" - zaznaczył Rzecznik. Wcześniej TK nie uwzględniał wniosków RPO i nie wyłączał sędziów w poprzednich sprawach, które ostatecznie Rzecznik wycofał z Trybunału. W odniesieniu do argumentacji RPO, że kwestionowani przez Rzecznika sędziowie zostali wybrani do TK ""na stanowiska już obsadzone"", w uzasadnieniu postanowień o odrzuceniu wniosków Trybunał wskazywał, że ""wątpliwości zgłaszane we wnioskach Rzecznika zostały ostatecznie rozstrzygnięte w licznych postanowieniach Trybunału o odmowie wyłączenia sędziego i linia orzecznicza w tym zakresie nie uległa żadnej zmianie"". Siedmioro sędziów TK w początkach grudnia skierowało list do prezes Trybunału Julii Przyłębskiej. Ocenili, że składy orzekające TK są wyznaczane niezgodnie z obowiązującą ustawą, z pominięciem porządku alfabetycznego. Według nich świadczy o tym wyraźna dysproporcja w liczbie spraw powierzanych sędziom, w szczególności spraw o fundamentalnym znaczeniu dla państwa. - Kwestię wyznaczania składów orzekających wyjaśniałam wielokrotnie, nie ma w tej kwestii żadnych nieprawidłowości - mówiła, odnosząc się do tego listu, prezes Przyłębska. Zobacz również: Adam Bodnar: brońmy kobiet [KOMENTARZ] Chcesz być na bieżąco z najważniejszymi informacjami dnia? Polub Onet Wiadomości na Facebooku!",Adam Bodnar,
https://wiadomosci.onet.pl/kraj/zbigniew-ziobro-podzielam-poglad-prezydenta-ws-sedziow-sadu-najwyzszego/3p3vv4w,Andrzej Duda mówił o łamaniu prawa przez sędziów SN. Zbigniew Ziobro: podzielam ten pogląd,"- W pełni podzielam pogląd prezydenta Andrzeja Dudy o części sędziów Sądu Najwyższego, którzy po październikowym orzeczeniu TSUE wrócili do SN - powiedział minister sprawiedliwości Zbigniew Ziobro. - Prezydent ujął istotę rzeczy - ocenił. Wczoraj, podczas przemówienia w Trybunale Konstytucyjnym, Andrzej Duda zarzucił złamanie prawa sędziom SN.","- W pełni podzielam. Pan prezydent ujął istotę rzeczy i nic dodać nic ująć - powiedział Ziobro pytany podczas konferencji prasowej, czy podziela pogląd Dudy w sprawie części sędziów SN. Wczoraj, podczas przemówienia w TK, prezydent zarzucił złamanie prawa sędziom SN, którzy - po wydaniu przez Trybunał Sprawiedliwości UE październikowego postanowienia o środkach tymczasowych w postaci m.in. zawieszenia stosowania przepisów ustawy o SN dot. przechodzenia w stan spoczynku sędziów - powrócili do SN i podjęli swoje funkcje. Nowelizację ustawy o SN, umożliwiającą sędziom SN i NSA, którzy przeszli w stan spoczynku po osiągnięciu 65. roku życia, powrót do pełnienia urzędu, prezydent podpisał w poniedziałek. Rzecznik prasowy SN sędzia Michał Laskowski po wystąpieniu prezydenta wydał oświadczenie, w którym podkreślił, że należy stanowczo stwierdzić, iż działania I prezes Sądu Najwyższego Małgorzaty Gersdorf i prezesów SN umożliwiające podjęcie czynności przez sędziów SN, którzy ukończyli 65 lat, są w pełni zgodne z prawem. - W związku z przemówieniem prezydenta Andrzeja Dudy wygłoszonym w TK, w którym prezydent zarzucił I prezesowi SN Małgorzacie Gersdorf i prezesom SN łamanie prawa i podejmowanie działań prowadzących do anarchii przez umożliwienie podjęcia czynności przez sędziów SN, którzy ukończyli 65 lat, należy stanowczo stwierdzić, że działania te podjęte zostały na podstawie postanowienia Trybunału Sprawiedliwości UE - zaznaczył w wydanym komunikacie sędzia Laskowski odnosząc się do słów prezydenta. Jak podkreślił rzecznik SN, działania te ""są w pełni zgodne z prawem, co potwierdziło postanowienie TSUE z poniedziałku, a także treść uchwalonej przez Sejm i Senat i podpisanej przez prezydenta nowelizacji ustawy o SN, w której wprost (...) stwierdzono, że kadencje I prezesa SN i prezesa SN oraz służbę wskazanych sędziów SN uważa się za nieprzerwane"". W poniedziałek Trybunał Sprawiedliwości UE podtrzymał w ostatecznym orzeczeniu w sprawie środków tymczasowych rozstrzygnięcie z października o zawieszeniu niektórych przepisów ustawy o SN. Po październikowym postanowieniu TSUE, I prezes SN Małgorzata Gersdorf wezwała sędziów SN objętych zakresem zastosowania środków tymczasowych orzeczonych przez TSUE do stawienia się w SN w celu podjęcia służby sędziowskiej. Przemawiając w TK prezydent mówił m.in., że ""chyba nikt, kto zna polski system prawny, w szczególności system konstytucyjny i zna obowiązujące zasady, nie ma wątpliwości, że takie działanie sędziego, po pierwsze, stanowi absolutne i jednoznaczne złamanie art. 178 ust. 1 i 3 konstytucji, po drugie, narusza uprawnienia sędziego, który został odsunięty od orzekania, wynikające z art. 178 ust. 2 konstytucji, jak również (...), jeżeli spojrzymy na to szerzej, z całą pewnością drastycznie złamany jest tutaj art. 7 konstytucji, mówiący o tym, że wszystkie władze państwowe w Rzeczypospolitej Polskiej, w tym sądy i trybunały, działają na podstawie i w granicach prawa"". Art. 178 ustawy zasadniczej stanowi, że sędziowie w sprawowaniu swojego urzędu są niezawiśli i podlegają tylko konstytucji oraz ustawom (ust. 1), sędziom zapewnia się warunki pracy i wynagrodzenie odpowiadające godności urzędu oraz zakresowi ich obowiązków (ust. 2), a także iż sędzia nie może należeć do partii politycznej, związku zawodowego ani prowadzić działalności publicznej nie dającej się pogodzić z zasadami niezależności sądów i niezawisłości sędziów (ust. 3). Chcesz być na bieżąco z najważniejszymi informacjami dnia? Polub Onet Wiadomości na Facebooku!",Zbigniew Ziobro,
https://wiadomosci.onet.pl/kraj/czy-sedziowie-sn-mogli-wrocic-do-orzekania-juz-miesiac-temu-wciaz-brak-zgody/ysp49hb,Czy sędziowie SN mogli wrócić do orzekania już dwa miesiące temu? Wciąż brak zgody,"Należy stanowczo stwierdzić, że działania I prezes Sądu Najwyższego Małgorzaty Gersdorf i prezesów SN umożliwiające podjęcie czynności przez sędziów SN, którzy ukończyli 65 lat, są w pełni zgodne z prawem - oświadczył rzecznik prasowy SN sędzia Michał Laskowski.","Oświadczenie sędziego Laskowskiego zostało wydane w związku z dzisiejszym przemówieniem prezydenta Andrzeja Dudy wygłoszonym w Trybunale Konstytucyjnym podczas corocznego publicznego posiedzenia Zgromadzenia Ogólnego Sędziów TK. Prezydent nawiązał do ogłoszonej wczoraj decyzji o podpisaniu nowelizacji ustawy o SN, umożliwiającej sędziom SN i NSA, którzy przeszli w stan spoczynku po osiągnięciu 65. roku życia, powrót do pełnienia urzędu. Prezydent m.in. krytycznie odniósł się do zachowania grupy sędziów, którzy - po wydaniu przez Trybunał Sprawiedliwości UE październikowego postanowienia o środkach tymczasowych w postaci m.in. zawieszenia stosowania przepisów ustawy o SN dot. przechodzenia w stan spoczynku sędziów - powrócili do SN i - uznając, że stali się na powrót sędziami czynnymi - podjęli funkcje. Po październikowym postanowieniu TSUE, I prezes SN Małgorzata Gersdorf wezwała sędziów SN objętych zakresem zastosowania środków tymczasowych orzeczonych przez TSUE do stawienia się w SN w celu podjęcia służby sędziowskiej. ""W związku z przemówieniem prezydenta Andrzeja Dudy wygłoszonym w TK, w którym prezydent zarzucił I prezesowi SN Małgorzacie Gersdorf i prezesom SN łamanie prawa i podejmowanie działań prowadzących do anarchii przez umożliwienie podjęcia czynności przez sędziów SN, którzy ukończyli 65 lat, należy stanowczo stwierdzić, że działania te podjęte zostały na podstawie postanowienia Trybunału Sprawiedliwości UE"" - zaznaczył w wydanym komunikacie sędzia Laskowski odnosząc się do słów prezydenta. Jak podkreślił rzecznik SN działania te ""są w pełni zgodne z prawem, co potwierdziło postanowienie TSUE z poniedziałku, a także treść uchwalonej przez Sejm i Senat i podpisanej przez prezydenta nowelizacji ustawy o SN, w której wprost (...) stwierdzono, że kadencje I prezesa SN i prezesa SN oraz służbę wskazanych sędziów SN uważa się za nieprzerwane"". Wczoraj Trybunał Sprawiedliwości UE podtrzymał w ostatecznym orzeczeniu w sprawie środków tymczasowych rozstrzygnięcie z października o zawieszeniu niektórych przepisów ustawy o SN. Przemawiając w TK prezydent nawiązując do sędziów, którzy po październikowym orzeczeniu TSUE wrócili do SN, mówił m.in., że ""chyba nikt, kto zna polski system prawny, w szczególności system konstytucyjny i zna obowiązujące zasady, nie ma wątpliwości, że takie działanie sędziego, po pierwsze, stanowi absolutne i jednoznaczne złamanie art. 178 ust. 1 i 3 konstytucji, po drugie, narusza uprawnienia sędziego, który został odsunięty od orzekania, wynikające z art. 178 ust. 2 konstytucji, jak również (...), jeżeli spojrzymy na to szerzej, z całą pewnością drastycznie złamany jest tutaj art. 7 konstytucji, mówiący o tym, że wszystkie władze państwowe w Rzeczypospolitej Polskiej, w tym sądy i trybunały, działają na podstawie i w granicach prawa"". Art. 178 ustawy zasadniczej stanowi, że sędziowie w sprawowaniu swojego urzędu są niezawiśli i podlegają tylko konstytucji oraz ustawom, sędziom zapewnia się warunki pracy i wynagrodzenie odpowiadające godności urzędu oraz zakresowi ich obowiązków, a także iż sędzia nie może należeć do partii politycznej, związku zawodowego ani prowadzić działalności publicznej nie dającej się pogodzić z zasadami niezależności sądów i niezawisłości sędziów. Jak podkreślał prezydent, jeżeli mamy do czynienia z sytuacją, w której ""znaczące postacie polskiego wymiaru sprawiedliwości (...) w sposób otwarty naruszają obowiązujące przepisy prawne, naruszają przepisy konstytucyjne, lekceważą przepisy ustawowo obowiązujące, to mamy do czynienia z anarchią wywoływaną przez przedstawicieli wymiaru sprawiedliwości"". - Mamy sytuację, w której pewna grupa elity sędziowskiej uważa się za bezkarną i za taką, której polskie prawo nie obowiązuje, tylko dlatego, że im się nie podoba - stwierdził prezydent.  Chcesz być na bieżąco z najważniejszymi informacjami dnia? Polub Onet Wiadomości na Facebooku!",Sędzia Michał Laskowski,
https://wiadomosci.onet.pl/kraj/kto-moze-handlowac-w-niedziele-sad-najwyzszy-zajmuje-sie-jutro-kontrowersyjna-sprawa/y5cw005,Kto może handlować w niedzielę? Sąd Najwyższy zajmuje się jutro kontrowersyjną sprawą,"Ustawa zakazująca handlu w niedzielę przewiduje szereg wyjątków, nie jest jednak jasne jak je interpretować i kto dokładnie należy do grupy przedsiębiorców uprawnionych do otwarcia swoich sklepów. Jutro Sąd Najwyższy zajmie się przypadkiem działalności polegającej na sprzedaży wyrobów tytoniowych.","Zagadnienie prawne, które we wrześniu br. wpłynęło do SN, powstało na kanwie rozpoznawania apelacji od wyroku Sądu Rejonowego w Giżycku. Sąd ten wymierzył trzy tys. zł grzywny obwinionej, która będąc szefową spółki prowadzącej kilka punktów handlowych, powierzyła w niedzielę 11 marca br. wykonywanie w nich pracy osobom zatrudnionym na umowę zlecenie. Jak wskazano w apelacji od tego orzeczenia, jeszcze przed datą zarzuconych czynów obwiniona złożyła wniosek o wpis w rejestrze, w którym wskazała, iż ""przeważającą działalnością w prowadzonych przez nią placówkach handlowych jest detaliczna sprzedaż wyrobów tytoniowych"" i to w konsekwencji - w jej ocenie - powoduje uchylenie wobec niej zakazu prowadzenia handlu w niedziele. Zgodnie z przepisem ustawy o ograniczeniu handlu w niedziele i święta zakaz nie obowiązuje bowiem m.in. ""w placówkach handlowych, w których przeważająca działalność polega na handlu prasą, biletami komunikacji miejskiej, wyrobami tytoniowymi, kuponami gier losowych i zakładów wzajemnych"". Na tle tego przepisu pojawiło się pytanie, czy ""przeważająca działalność"", o której mowa w ustawie, to działalność polegająca na ""handlu łącznym"" wszystkimi tymi towarami wymienionymi w przepisie, czy też ""wystarczające jest, aby przeważająca działalność miała za przedmiot tylko jeden ze wskazanych asortymentów"". ""Za pierwszym stanowiskiem zdaje się przemawiać systematyka dotycząca poszczególnych wyłączeń od zakazu handlu"" - zaznaczył w pytaniu olsztyński sąd. Jak dodał w innych punktach przepisu wymienione są oddzielnie np. placówki, w których przeważająca działalność polega na handlu kwiatami. Ustawa przewiduje katalog 32 wyłączeń. ""Tym samym przy takim sposobie wykładni wydaje się, że ta »łączność« związana jest właśnie z charakterem działalności, którą można umownie opisać jako prowadzenie kiosku"" - zaznaczył sąd. Z kolei - zdaniem sądu pytającego - ""drugi sposób wykładni jest możliwy, o ile przede wszystkim weźmie się pod uwagę sposób redakcji tego przepisu w zakresie wyliczenia rodzajów działalności handlowej"". ""Ponadto trudno znaleźć racjonalne powody, aby nie było możliwe prowadzenie w niedzielę handlu w placówkach handlowych, w których nie tylko przeważającym, ale i wyłącznym przedmiotem działalności jest np. sprzedaż biletów komunikacji miejskiej jako jednego z asortymentów z tego przepisu"" - ocenił sąd okręgowy. SN zajmie się zagadnieniem w składzie trzech sędziów Izby Karnej - przewodniczącym będzie sędzia Dariusz Świecki, w składzie będą jeszcze sędziowie Andrzej Stępka i Włodzimierz Wróbel. Początek posiedzenia wyznaczono na godz. 9. Czytaj także: Otworzył sklepy w niedzielę. Nie będzie kary Ustawa o ograniczeniu handlu w niedziele i święta weszła w życie 1 marca br. Zgodnie z nią handel w niedziele jest dozwolony jedynie w pierwszą i ostatnią niedzielę każdego miesiąca 2018 r. (z wyjątkami). Od 1 stycznia 2019 roku przepisy ustawy ograniczającej handel w niedziele będą zaostrzone - handel będzie dozwolony w jedną niedzielę w miesiącu - ostatnią. Natomiast od 2020 r. - zakaz nie będzie obowiązywać jedynie w ostatnią niedzielę stycznia, kwietnia, czerwca i sierpnia każdego kolejnego roku kalendarzowego, a także w dwie kolejne niedziele poprzedzające Boże Narodzenie i w niedzielę poprzedzającą Wielkanoc. Obecnie po pierwszym czytaniu w Sejmie jest poselski projekt nowelizacji ustawy o ograniczeniu handlu w niedziele. Zmiany mają m.in. spowodować, że sklepy nie mogły omijać zakazu handlu, udając placówki pocztowe, zaś w przepisie o wyłączeniach z zakazu pominięte miałyby zostać ""wyroby tytoniowe"". Zgodnie z ustawą ""kto, wbrew zakazowi handlu oraz wykonywania czynności związanych z handlem w niedziele lub święta, powierza wykonywanie pracy w handlu lub wykonywanie czynności związanych z handlem pracownikowi lub zatrudnionemu, podlega karze grzywny w wysokości od 1 tys. do 100 tys. zł"". Chcesz być na bieżąco z najważniejszymi informacjami dnia? Polub Onet Wiadomości na Facebooku!",Sklep z papierosami,
https://wiadomosci.onet.pl/kraj/nyt-polska-cofa-czystki-w-sn-ustepuje-w-sporze-z-ue/5d52xxk,"""NYT"": Polska cofa czystki w SN, ustępuje w sporze z UE","Wycofując się z konfrontacji z Brukselą, polskie władze cofnęły czystki w Sądzie Najwyższym - pisze dziś ""New York Times"", komentując podpisanie przez prezydenta Andrzeja Dudę nowelizacji ustawy o SN. Może być to próba zmiany wizerunku przed wyborami - oceniono.","Podpisana wczoraj nowelizacja umożliwia sędziom SN i Naczelnego Sądu Administracyjnego, którzy przeszli w stan spoczynku po osiągnięciu 65. roku życia, powrót do pełnienia urzędu. Zmiany te są reakcją na postanowienie Trybunału Sprawiedliwości UE, który zobowiązał Polskę do tych działań w ramach zarządzonych tzw. środków tymczasowych. ""Wycofując się z konfrontacji z Brukselą, polskie władze cofnęły czystki w Sądzie Najwyższym"" - czytamy w artykule ""NYT"". Autorzy oceniają, że był to ""zaskakujący zwrot"" po miesiącach, w których ""najwyżsi rangą polscy urzędnicy mówili, że będą się opierać naciskom, by powstrzymać reformy sądownictwa"". ""Prawo i Sprawiedliwość w centrum swoich planów umieściło zwiększenie kontroli nad sądami, utrzymując, że jest to konieczne do oczyszczenia sądów ze skorumpowanych sędziów i pozostałości po epoce komunizmu. Unia Europejska postrzega zmiany w polskim wymiarze sprawiedliwości z ostatnich trzech lat jako naruszenie jej podstawowych wartości, zagrożenie rządów prawa i uniemożliwienie sędziom pełnienia funkcji kontroli władzy politycznej"" - czytamy. Zobacz także: Prezydent o decyzji o podpisaniu noweli ustawy o SN ""NYT"" ocenia, że ""ustępstwa Polski dotyczące Sądu Najwyższego bynajmniej nie oznaczają końca konfliktu między prawicowym nacjonalistycznym polskim rządem a Brukselą, ukazują jednak zaskakującą zmianę tonu"". Do podpisania nowelizacji ""doszło przed okresem kampanii, który może być dla Prawa i Sprawiedliwości decydującą próbą"" - pisze nowojorski dziennik w korespondencji z Warszawy, przypominając, że na maj zaplanowane są wybory do Parlamentu Europejskiego, a później w tym samym 2019 roku wybory parlamentarne w Polsce. Zdaniem gazety PiS wielokrotnie przedstawiał wyborcom konflikt z Brukselą jako ""walkę między biurokratami z Brukseli a patriotami z kraju"". ""Ustępstwo (polskich) władz zdaje się być częścią rozpoczętej niedawno kampanii Prawa i Sprawiedliwości, której celem jest zmiana wizerunku przed wyborami"" - pisze ""NYT"", przypominając słowa wicepremier Beaty Szydło, która w czasie niedawnej konwencji partii mówiła, że ""Polska była, jest i będzie w Europie i nikt, i nic tego nie zmieni"". Jednocześnie dziennik zauważa, że podczas gdy polski parlament przyjął nowelizacją po ""niespełna czterech godzinach debaty"", prezydent Duda, który według gazety był ""twarzą"" zmian w wymiarze sprawiedliwości i dążył do nich, ""czekał z podpisaniem ustawy w poniedziałek wieczorem do ostatnich godzin przed formalnym ostatecznym terminem"". ""NYT"" pisze, że ""polscy przywódcy grozili zignorowaniem orzeczenia (TSUE), ale w obliczu ciężkich sankcji finansowych wycofali się"". Dziennik przypomina wypowiedź wiceministra sprawiedliwości Marcina Warchoła, który powiedział, że choć rząd z postanowieniem TSUE się nie zgadza, musi je uszanować. Jednocześnie - czytamy - sugerował, że TSUE posunął się za daleko. ""Trybunał wchodzi na (...) obszar nieznany, (...) testują na naszym kraju niestety pewne idee, poglądy związane z superpaństwem i tworzeniem systemu ponadnarodowego w postaci UE"" - przypomina słowa wiceministra ""NYT"". Gazeta dodaje, że ""niektórzy członkowie partii rządzącej mówili, iż mają nadzieję, że ustępstwo w sprawie Sądu Najwyższego przekona Komisję Europejską"" do zakończenia prowadzonej przez nią procedury z art. 7 unijnego traktatu. ""Ale wydaje się to mało prawdopodobne"" - ocenia ""NYT"". Nowojorski dziennik cytuje również współzałożyciela inicjatywy ""Wolne Sądy"" Michała Wawrykiewicza, według którego podpisana przez prezydenta nowelizacja ustawy o SN to ""porażka obozu rządzącego i zwycięstwo rządów prawa"". Mówi on jednak - cytowany przez ""NYT"" - że wciąż pozostaje wiele wyzwań oraz że jego organizacja pomaga około 30 sędziom i prokuratorom, którzy poddani byli ""licznym formom represji, w tym groźbom postępowania dyscyplinarnego, w związku z ich zaangażowaniem w protesty i publiczne krytykowanie zmian w wymiarze sprawiedliwości"".",Sąd Najwyższy,
https://wiadomosci.onet.pl/kraj/decyzja-tsue-w-sprawie-sadu-najwyzszego/nnr3dpt,Decyzja TSUE w sprawie Sądu Najwyższego,Decyzja o zawieszeniu przepisów ustawy o Sądzie Najwyższym została podtrzymana przez TSUE. Trybunał Sprawiedliwości UE wydał dzisiaj ostateczne oświadczenie ws. środków tymczasowych. W ten sposób przychylił się w pełni do wniosku KE w tej sprawie.,"Trybunału Sprawiedliwości UE podjął w październiku decyzję o zastosowaniu tzw. środków tymczasowych i zawieszeniu stosowania przepisów ustawy o Sądzie Najwyższym. W ten sposób przychylił się w pełni do wniosku KE w tej sprawie. Trybunał chciał m.in. przywrócenia wysłanych na emeryturę sędziów. Przeczytaj też: Rzecznik dyscypliny nie daruje pytań do TSUE? Kolejny sędzia na celowniku Nie była to jednak decyzja ostateczna. W listopadzie w Luksemburgu odbyła się rozprawa w tej kwestii, na której Polska i KE przedstawiły swoje argumenty w sprawie. KE przekonywała, że niezbędne jest zawieszenie przepisów do czasu wydania ostatecznego wyroku, a Polska argumentowała, że nie ma do tego przesłanek. Zobacz też: Onet24: wysłuchanie Polski ws. praworządności Dzisiaj zapadła ostateczna decyzja w tej sprawie. Trybunał poinformował, że uwzględnił złożony przez Komisję Europejską wniosek o zastosowanie środków tymczasowych. W listopadzie polski Sejm przyjął nowelizację ustawy o SN, przewidującą umożliwienie sędziom SN i Naczelnego Sądu Administracyjnego, którzy przeszli w stan spoczynku po osiągnięciu 65. roku życia, powrotu do pełnienia urzędu. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Decyzja TSUE w sprawie Sądu Najwyższego,
https://wiadomosci.onet.pl/kraj/jacek-czaputowicz-nowelizacja-ustawy-o-sn-spelnia-oczekiwania-komisji-europejskiej-i/b2xhfql,Jacek Czaputowicz: Polska spełniła oczekiwania KE i TSUE ws. Sądu Najwyższego,"W momencie, w którym zmiany w ustawie o Sadzie Najwyższym wejdą w życie, nie będzie materialnej podstawy do utrzymywania skargi w Trybunale Sprawiedliwości UE przeciw Polsce - oświadczył dzisiaj w Brukseli minister spraw zagranicznych Jacek Czaputowicz. Nowelizacja przepisów czeka na podpis prezydenta.","Jutro odbędzie się kolejne, trzecie już wysłuchanie Polski w ramach procedury art. 7 traktatu na Radzie ds. Ogólnych. Według polskich władz nie ma już powodów do prowadzenia tego procesu. Szef dyplomacji deklaruje jednak, że Polska będzie odpowiadała na pytania unijnych partnerów. - Będziemy mogli przedstawić nasze stanowisko (...). Przedstawimy nowelizacje ustawy o Sądzie Najwyższym, pokazując, że w pełni realizuje ona oczekiwania Trybunału Sprawiedliwości UE (zgodnie z wstępnym postanowienie o zastosowaniu tzw. środków tymczasowych - red.). Na pewno odpowiemy na pytania dotyczące systemu praworządności, jeśli by takie były - powiedział dziennikarzom w belgijskiej stolicy minister. Jak zaznaczył, mimo że ta ustawa o Sądzie Najwyższym realizuje oczekiwania Komisji Europejskiej czy TSUE, to polskie władze ciągle uważają, że mają prawo do tego, by obniżyć wiek emerytalny sędziów SN. - Nie przyznajemy się do działań, które by łamały prawo międzynarodowe. Jesteśmy na etapie realizacji postanowienia tymczasowego - powiedział szef MSZ. Zdaniem Czaputowicza w momencie, gdy ustawa o SN wejdzie w życie (obecnie czeka na podpis prezydenta), nie będzie materialnej podstawy do podtrzymywania skargi na Polskę w Trybunale Sprawiedliwości. - Wszystko jest zrealizowane, ale być może jakąś formalną wartość miałoby to orzeczenie w przyszłości (...). To już nie dotyczy sfery relacji Polska-UE czy tego sporu, ale być może tego, czym UE ma być. Na ile Trybunał ma prawo ingerować w kompetencje państw suwerennych - powiedział szef polskiej dyplomacji. Prezydencki minister Błażej Spychalski mówił dzisiaj, że nowela ustawy o SN jest zgodna z duchem ustawy, którą w ubiegłym roku wniósł prezydent Duda. Podkreślił, że prezydent ma jeszcze tydzień na podjęcie decyzji w sprawie nowelizacji. Spychalski ocenił również w radiowej Trójce, że nowelizacja ""z całą pewnością"" jest w interesie polepszenia relacji Warszawy z Brukselą. POLECAMY: Politico.eu komentuje COP24 w Katowicach - tekst oryginalny Nowelizacja ustawy o SN zakłada m.in., że sędzia SN albo sędzia Naczelnego Sądu Administracyjnego, który zgodnie z ustawą z grudnia 2017 r. przeszedł w stan spoczynku po ukończeniu 65. roku życia, powraca do pełnienia urzędu na stanowisku zajmowanym 3 kwietnia 2018 r., czyli w momencie wejścia w życie obecnie obowiązującej ustawy. Przepisy przewidują również, że jeśli na jej podstawie do pełnienia urzędu w SN powrócił sędzia, który zajmował stanowisko I prezesa SN lub prezesa SN, kadencję uważa się za nieprzerwaną. Regulacje dotyczą I prezes SN Małgorzaty Gersdorf oraz dwóch prezesów Izb SN - Stanisława Zabłockiego i Józefa Iwulskiego. Czytaj także: Sędzia Laskowski dla Onetu: zmiany w sądownictwie to zwiększenie imperium ministra Ziobry Chcesz być na bieżąco z najważniejszymi informacjami dnia? Polub Onet Wiadomości na Facebooku!",Jacek Czaputowicz w Brukseli,
https://wiadomosci.onet.pl/tylko-w-onecie/sedzia-michal-laskowski-o-nowelizacji-ustawy-sn/s1lh38l,Sędzia Laskowski dla Onetu: zmiany w sądownictwie to zwiększenie imperium ministra Ziobry,"Były różne reformy wymiaru sądownictwa, ale nigdy nie angażowałem się w protesty do tego stopnia, jak teraz. Sędzia powinien być neutralny politycznie i powściągliwy w wypowiadaniu opinii, ale czasem tę powściągliwość należy porzucić. Uważam, że protestowanie i informowanie społeczeństwa o ewentualnych zagrożeniach jest etyczne - mówi w rozmowie z Onetem sędzia Michał Laskowski, rzecznik Sądu Najwyższego.","*** * Katarzyna Barczyk, Szymon Piegza: Czy sędziowie spodziewali się nagłego zwrotu ws. ustawy o Sądzie Najwyższym? Był to jeden z możliwych scenariuszy. Braliśmy to pod uwagę. Te negocjacje z Komisją Europejską trwały ponad rok, dlatego nie możemy mówić o nagłym zwrocie. Skąd, pana zdaniem, ta zmiana? Trudno uwierzyć w jakąkolwiek refleksję, biorąc pod uwagę wypowiedzi przedstawicieli obozu władzy w przeszłości. Raczej wydaje się, że jest to wymuszone przez chęć uregulowania stosunków z Komisją Europejską i Unią Europejską. To wszystko odbywa się w perspektywie zbliżających się wyborów. Pamiętajmy, że ewentualny wyrok TSUE mógłby wpłynąć na wynik tych wyborów. Nie chciałbym generalizować, być może w obozie władzy są różne poglądy i różne sposoby rozwiązania problemów. Jednak w odniesieniu do najbardziej prominentnych polityków trudno mi uwierzyć w nagłą zmianę poglądów. Politycy partii rządzącej, nawet sam minister sprawiedliwości Zbigniew Ziobro, podkreślają, że zdania w kwestii SN nie zmienili. No właśnie, więc nie był to wyraz jakiejś refleksji nad swoim zachowaniem. Efekt jest o tyle dobry, że lepiej, iż tak wyszło, niż jakbyśmy mieli trenować inne warianty. Trudno to oceniać jako akt dobrej woli, ale sam efekt będzie pozytywny. POLECAMY: Wszyscy komuniści Ziobry  Czy sędziowie mieli przecieki odnośnie do kształtu nowelizacji ustawy? Przecieków żadnych nie było. Przypomnę tylko, że raz miała miejsce wizyta premiera Morawieckiego u I prezes Małgorzaty Gersdorf. Pani prezes mówiła, że premier pytał, co by trzeba było zrobić, by wypracować sytuację akceptowalną przez KE. Trudno jednak to nazwać jakąkolwiek konsultacją. Poza tą jedną wizytą premiera żadnego kontaktu pomiędzy rządem a sądem nie było. To znaczy, że konsultacji ws. nowelizacji też nie było? Nie otrzymaliśmy żadnego projektu do zaopiniowania, mimo że takie jest prawo i obowiązek sądu. W naszym Biurze Studiów i Analiz sporządzono jednak opinię na ten temat. Należy ją przygotować, chociażby dla względów historyczno-edukacyjnych. Jak dziś wygląda praca Sądu Najwyższego? Praca trwa normalnie, sędziowie orzekają, orzekać będą i do końca zakończenia postępowania przed TSUE nic się nie zmieni, będziemy normalnie pracować. Czy teraz, gdy mamy nowych sędziów SN, a do pracy wrócili “starzy” sędziowie - nie mamy problemu z nadwyżką sędziów w SN? Sędziowie powyżej 65. roku życia powrócili do pracy na podstawie postanowienia TSUE i ten powrót będzie miał dodatkową legitymację w postaci tej ustawy. Wszyscy będą mogli orzekać do 67. roku życia, a ten próg 65. roku życia będzie dotyczył tylko nowo powołanych sędziów. W Sądzie Najwyższym nie ma nadwyżki sędziów. W tej chwili mamy jeszcze 10 wolnych stanowisk sędziowskich, zgodnie z regulaminem wydanym przez prezydenta. Nikt nie zajął nikomu miejsca. Z tego punktu widzenia nie możemy mówić o sędziach dublerach. POLECAMY: Premier gotów do ustępstw w sprawie sądów Wróćmy na chwilę do wrześniowej wizyty premiera Morawieckiego u pani prezes Gersdorf. Czy to była próba namówienia I prezes do ustępstw? Zastanawialiśmy się nad tym, pani prezes również, jak odebrać intencje premiera. Ta wizyta również dla nas była dość niejasna. Doszliśmy do wniosku, że rozmowa miała jakiś instrumentalny charakter w kontekście spotkań, które odbywały się następnego dnia w Brukseli. Nie było żadnego dogadania się. Nie było również żadnych konkluzji. Premier Morawiecki wysłuchał prezes Gersdorf, wypił kawę i tak się to spotkanie zakończyło. Później padły zarzuty, że pani prezes nie powinna ujawniać szczegółów rozmowy. Dzień później sprawozdanie ze spotkania pojawiło się w Onecie. Proszę zwrócić uwagę, że na początku pani prezes odmawiała wszelkich komentarzy na ten temat. Kiedy pan Stankiewicz opisał dokładnie, jak wyglądało to spotkanie, nie wiedzieliśmy, skąd pochodziły te informacje. Uznaliśmy, że to może kontrolowany przeciek ze strony rządowej, dlatego pani prezes czuła się zwolniona z tajemnicy. W tej sytuacji zobowiązanie stało się nieaktualne. * * To znaczy, że nie ma co liczyć na żadne dżentelmeńskie umowy między rządem a SN? Jeśli chodzi o dżentelmeńskie umowy, to ich nie ma w odniesieniu do sędziów SN już od trzech lat. Spotykamy się z atakami w najbardziej trywialnym, wręcz propagandowym sensie. To są techniki manipulacyjne, ataki z wyciąganiem wniosków z pojedynczych zdarzeń w odniesieniu do całej grupy. Trudno zakładać dżentelmeńskie zasady po tamtej stronie. Staramy się zrozumieć te mechanizmy, ale to jest bardzo trudne. Nie ma w tym wszystkim jakiejś racjonalności. To już nie chodzi o to, że są to ataki na nas, ale to jest coś, co psuje państwo, autorytet wymiaru sprawiedliwości, a skutki będziemy odczuwać przez wiele lat. W kierunku środowiska sędziowskiego stale podnoszony jest argument, że nie doszło do oczyszczenia po komunie. Pana zdaniem nie jest on zasadny? Rzeczywiście środowisko sędziowskie nie przeszło weryfikacji. Poza składaniem oświadczeń lustracyjnych nie było tego, co było w prokuraturze w 1990 roku. Dziś można powiedzieć, że to źle, iż się tak stało. Można było przecież wytrącić z ręki tego typu argumenty. Temat szczególnie dotyka Sądu Najwyższego z przyczyn metrykalnych, ponieważ tam są najstarsi sędziowie. Jestem naprawdę bardzo daleki od sympatii dla sędziów, którzy skazywali opozycjonistów i byli gorliwi w wykonywaniu prawa stanu wojennego. Uważam jednak, że nie można stosować odpowiedzialności zbiorowej i wszystkich wrzucać do jednego worka. Osoby, które w stanie wojennym stawiały zarzuty, jak prokurator Stanisław Piotrowicz, dziś są twarzą zmian w sądownictwie. Myślę, że mamy do czynienia z podwójnymi standardami, co jest szczególnie krzywdzące. Są przykłady, kiedy z jednej strony się wytyka, że rodzice danego sędziego byli w PZPR, a z drugiej strony, w odniesieniu do własnego ugrupowania, nie stanowi to żadnego problemu. Słyszymy, że pan Przyłębski coś w przeszłości podpisał - dziś nie ma z tym żadnego problemu. Jeśli podpisałby ktoś inny, to problem na pewno by był. POLECAMY: Tak IPN oczyścił ambasadora Przyłębskiego Nie uważam, że należy dyskwalifikować takie osoby jak pan Przyłębski, ale uważam, że należy stosować te same standardy wobec wszystkich. Niestety rzeczywistość jest inna i to jest niesprawiedliwe. Trudno się z tym pogodzić. Premier Morawiecki mówił kilka miesięcy temu w Parlamencie Europejskim, że w SN zasiadają sędziowie, którzy wydawali haniebne wyroki. Pan wie, o kogo konkretnie chodziło? Prawdopodobnie o sędziów, którzy skazywali w czasie stanu wojennego. Ja od samego początku apeluję, żeby wskazać konkretne wyroki i konkretnych sędziów. Jeśli rzeczywiście ktoś zachowywał się haniebnie, to napiętnujmy tylko te osoby. Jeśli tak nie było, to nie można rzucać ogólnikowych określeń bez wskazania konkretów. Czy nie lepiej przeprowadzić systemową reformę, by zamknąć ten temat raz na zawsze? To będzie bardzo trudne. Na razie poprzestaliśmy na tym, że sędziowie składali oświadczenia dotyczące tego, co robili w przeszłości. Kiedy były składane te oświadczenia? Od razu po tym, jak premier Morawiecki napisał artykuł do amerykańskiej gazety [artykuł “Dlaczego mój rząd reformuje polskie sądownictwo” ukazał się w internetowym wydaniu “Washington Examiner” 13 grudnia 2017 r. - red.]. Wszyscy sędziowie składali oświadczenia indywidualne. Opisywali sprawy, w których brali udział. Czy to były publiczne oświadczenia? Tak, zostały opublikowane na naszej stronie internetowej. Każdy może je oceniać bądź formułować zarzuty. Obóz dobrej zmiany zbudował na argumencie oczyszczenia środowiska sędziowskiego mocny podział społeczny. W kampanii wymierzonej w “specjalną kastę” mocno nagłaśniano dwa zarzuty: że sądzą komunistyczni sędziowie oraz że sędziowie sami popełniają przestępstwa. Który z nich bardziej oddziałuje na społeczeństwo? Nie chciałbym bagatelizować problemu politycznego, ale on dotyczy niewielkiej części sędziów, dlatego dziś ma bardziej znaczenie ideowe. W praktyce w Sądzie Najwyższym dziś są dwie na 110 osób, które orzekały w stanie wojennym. Te przestępstwa, które się oczywiście zdarzają, ponieważ sędziowie to populacja 10 tysięcy ludzi, to również margines. Od tego są oczywiście odpowiednie procedury karne, które według mnie jednak działają. To jest jakiś kolejny stereotyp, że sędziowie nie odpowiadają przed prawem. Były przypadki, gdzie sędziowie nie zostali skazani za ewidentne przewinienia. Owszem, nie uważam, że wszystkie te orzeczenia były trafne. Można rzeczywiście pracować nad zmianą modelu odpowiedzialności dyscyplinarnej. To się stało, ale niestety w wymiarze, w którym trudno zaakceptować nowe rozwiązania. POLECAMY: Układ między Gersdorf a PiS? Analizuje Andrzej Stankiewicz Myślę, że poparcie społeczne dla reform sądownictwa, które jest duże, bierze się raczej z tego, że sądy faktycznie nie spełniają oczekiwań obywateli. Ponad 70 procent samych sędziów uważa, że należy dokonać zmian i unowocześnić pracę sądów. Tyle tylko, że przez trzy ostatnie lata nie zrobiono literalnie nic w tej materii. Skupiono się na zwiększaniu imperium władzy ministra sprawiedliwości, wymianie kadrowej w Sądzie Najwyższym, Trybunale Konstytucyjnym i Krajowej Radzie Sądowniczej. Nie ma żadnej zmiany, która usprawniłaby organizację sądów poprzez procedury czy zmiany sposobu zarządzania. * * Jednak autorytety z zakresu prawa są dzisiaj coraz mniej słyszalne. W takim razie, co mamy w zamian? Musimy polegać na autorytetach, one w społeczeństwie są potrzebne. Niszczenie ich powoduje, że ludzie nikomu nie wierzą i uważają, że prawo w ogóle jest bez sensu. To strasznie destrukcyjne zjawisko. Czy środowisko prawnicze naprawdę jest monolitem w negatywnej ocenie ustaw autorstwa obozu rządzącego? Ja nie znam osoby, która jest autorytetem i która popiera w całości to, co robi PiS. Pojawiają się oczywiście częściowo pozytywne oceny, ale to odosobnione przypadki. Myślę, że na początku spora część sędziów była za wprowadzeniem zmian, jednak teraz następuje proces, w którym sędziowie się jednoczą w oporze przeciwko tym zmianom. Proszę wziąć pod uwagę, że te zmiany mają charakter wykraczający poza wszystkie dopuszczalne granice. To nie jest zwykła reforma, inny sposób widzenia sądów i wymiaru sprawiedliwości. To jest burzenie fundamentów wynikających z konstytucji. Przeciwko czemuś takiemu należy się sprzeciwiać. Było już dziesiątki różnych reform, jedne mi się podobały, inne nie, ale nigdy nie angażowałem się w protesty do tego stopnia, jak to robię teraz. Uważam, że to, co się dzieje, wykracza poza dopuszczalne granice. Nie jestem w tym odosobniony, bo środowiska europejskie, różne organizacje prawnicze, uniwersyteckie są podobnego zdania. My idziemy w jedną stronę, a obóz rządzący, może z kilkoma prawnikami, w przeciwną. Jak to się ma do apolityczności sędziowskiej, która jest wpisana w Konstytucję RP? Myślę, że sędzia powinien być neutralny politycznie i powściągliwy w wypowiadaniu opinii, ale ta powściągliwość ma swoje granice. Generalnie nie zabieramy stanowiska w sporach politycznych, ale ta granica, w mojej ocenie, nie obowiązuje, kiedy dochodzi do łamania zasad konstytucji. Sędziowie, w interesie społecznym powinni czasem tę powściągliwość ograniczyć czy nawet porzucić. Mają obowiązek głośnego informowania społeczeństwa, co się dzieje. My się na tym znamy, większość społeczeństwa niestety nie. Od tego momentu nie można już mówić o apolityczności. Uważam, że z punktu widzenia sędziego protestowanie i informowanie społeczeństwa o ewentualnych zagrożeniach jest etyczne. Ważne też, by forma naszego protestu również odpowiadała godności urzędu sędziego. Ja nie biorę udziału w przekrzykiwaniu się z politykami. Dziś bardzo trudno stwierdzić, czy coś jest polityczne, czy nie. PiS podnosi argument, że jesteśmy krytykowani przez sędziów z krajów Europy Zachodniej, podczas gdy w tych państwach stosuje się podobne rozwiązania, jakie rząd wprowadza w Polsce. To jest argument, z którym trudno walczyć. Europa jest mozaiką różnych systemów prawnych. Istnieją pewne standardy i nikomu nie przychodzi do głowy, żeby je ignorować, ponieważ są wszędzie przestrzegane. One przeoblekły się w różnego rodzaju organizacje sędziowskie czy organy europejskie. Nie można powiedzieć, że gdzie indziej jest gorzej. Do niemieckiego Trybunały Konstytucyjnego dostał się przecież poseł CDU. Są różne rozwiązania. W Polsce przedwojennej sędziowie też byli posłami. Zakaz pojawił się dopiero po zakończeniu PRL-u. Mówił pan, że przyjęcie nowelizacji ustawy nie kończy postępowania przed TSUE. Wiemy też, że Komisja Europejska nie wycofa skargi na Polskę. Ewentualny wyrok TSUE w tej sprawie będzie miał znaczenie nie tylko w wymiarze polskim, ale może wyznaczyć pewne standardy i określić granice dla całej Europy, także na przyszłość. Jakie konsekwencje może mieć wyrok TSUE? Trybunał wskazałby po prostu, kto w tym sporze ma rację. Autorzy projektów ustaw o SN mówią, że oni zdania nie zmienili. Być może to sędziowie się mylą i rząd ma rację. Ten wyrok miałby bardziej sens edukacyjny. POLECAMY: TSUE zabezpieczył stosowanie przepisów ustawy o SN Czy sędziowie SN, którzy odeszli na emerytury, zwrócą swoje odprawy po nowelizacji ustawy? Zgodnie z ustawą ma być wydane w tej sprawie przez ministra sprawiedliwości rozporządzenie, które szczegółowo określi zasady zwrotu odpraw, czy ewentualnego ich rozliczenia. Ze strony sędziów Sądu Najwyższego nie ma woli podwójnego pobrania odpraw ani wzbogacenia się na tej sytuacji. Zanim dowiedzieliśmy się o nowelizacji, przygotowaliśmy indywidualne porozumienia z każdym z tych sędziów, którzy mogli w całości zwrócić odprawy lub mogą one być zaliczone na przyszłość z zobowiązaniem do ewentualnego zwrotu. Mogę uspokoić, że nikt nie weźmie nienależnej złotówki. O jakich kwotach mówimy? To są duże pieniądze. Chodzi o 6-krotne wynagrodzenie sędziego Sądu Najwyższego. To są kwoty rzędu nawet 120-130 tysięcy złotych, w zależności od stanowiska, dla każdego sędziego, a przeniesiono w stan spoczynku 23 osoby. Sędziowie już deklarowali częściowo, że zwrócą swoje odprawy lub dojdzie do jakiegoś rozliczenia regulowanego wspomnianym rozporządzeniem.",Rzecznik Sądu Najwyższego Michał Laskowski,
https://wiadomosci.onet.pl/kraj/sn-zadal-pytanie-prawne-do-tk-ws-sprawozdania-finansowego-nowoczesnej/tzwtjhp,SN zadał pytanie prawne do TK ws. sprawozdania finansowego Nowoczesnej,"Sąd Najwyższy skierował pytanie prawne do Trybunału Konstytucyjnego dotyczące przepisów, na podstawie których PKW odrzuca sprawozdania finansowe partii politycznych. Decyzję podjęto na kanwie skargi Nowoczesnej na odrzucenie takiego sprawozdania za 2017 r.","Jak poinformował Krzysztof Michałowski z zespołu prasowego SN, Izba Kontroli Nadzwyczajnej i Spraw Publicznych tego sądu w składzie siedmioosobowym rozpoznawała skargę partii politycznej Nowoczesna na uchwałę Państwowej Komisji Wyborczej (PKW) z 15 października 2018 r. w sprawie sprawozdania partii politycznej Nowoczesna o źródłach pozyskiwania środków finansowych w 2017 r. W tej uchwale PKW odrzuciła sprawozdanie Nowoczesnej, a partia odwołała się do SN. - W związku z wątpliwościami natury prawnej, jakie w tej sprawie ujawniły się na tle wykładni przepisów ustawy, które przewidują bezwzględny nakaz odrzucenia przez PKW sprawozdania finansowego partii politycznej niezależnie od okoliczności, przyczyn i skali naruszeń przepisów prawa o przyjmowaniu lub pozyskiwaniu, gromadzeniu lub wydatkowaniu środków finansowych, SN, w trosce o jednolitość wykładni i stosowania prawa, postanowił przedstawić TK pytanie prawne - powiedział Michałowski.",SN zadał pytanie prawne do TK ws. sprawozdania finansowego Nowoczesnej,
https://wiadomosci.onet.pl/kraj/wyrok-tk-przepisy-dot-oplat-za-odholowanie-aut-niekonstytucyjne/b1h9kb9,Wyrok Trybunału Konstytucyjnego ws. opłat za odholowanie aut,"- Zdaniem Trybunału, jest to znaczne ograniczenie prawa własności, ponieważ ogranicza jedno z podstawowych uprawnień, jakie posiada właściciel rzeczy, tzn. prawo do jej dysponowania - zaznaczył w uzasadnieniu orzeczenia sędzia Trybunału Konstytucyjnego Piotr Tuleja.","Zgodnie z zaskarżonym przepisem Prawa o ruchu drogowym, pojazd usunięty z drogi przez służby pozostaje na strzeżonym parkingu do czasu uiszczenia odpowiedniej opłaty za jego odholowanie i parkowanie. Przepisy te przewidują też, że pojazd może zostać wydany dopiero po okazaniu dowodu wniesienia tej opłaty. W motywach wyroku TK wskazano, że w wielu przypadkach uzależnienie wydania pojazdu od okazania dowodu opłaty stanowi w praktyce dużą niedogodność dla obywateli. - Z jednej strony obywatel będzie miał problem, żeby od razu tę opłatę uiścić, a z drugiej strony korzystanie przez niego z pojazdu jest niezbędne dla jego interesów życiowych, chociażby wtedy, kiedy prowadzi działalność gospodarczą - zaznaczył sędzia Tuleja. Zdaniem Trybunału, względy prewencyjne działają przede wszystkim na etapie przymusowego odholowania pojazdu i na etapie ewentualnego wymierzania mandatu karnego. Natomiast - według TK - sama instytucja uzależniająca wydanie pojazdu od uiszczenia opłaty ma w tym przypadku charakter drugorzędny. POLECAMY. Sędzia Laskowski dla Onetu: w Sądzie Najwyższym nie możemy mówić o sędziach-dublerach Skargę do Trybunału w tej sprawie złożył w maju 2017 r. Rzecznik Praw Obywatelskich. Według Rzecznika, stosowanie tego przepisu stanowi zbyt daleko idącą ingerencję w konstytucyjne prawo własności. Zdaniem RPO, uzależnienie wydania pojazdu właścicielowi od okazania dowodu wniesienia opłat za odholowanie i przechowywanie pojazdu na parkingu nie jest niezbędne dla pobrania tych opłat. Rzecznik wskazał też, że przepisy te pozbawiają właściciela możliwości korzystania z pojazdu i pobierania z tego pożytków. POLECAMY: RPO interweniuje po tekście Onetu. Chodzi o list Zielińskiego do Ziobry W skardze RPO zwrócił też uwagę, że zaskarżone przepisy są niezgodne z zasadą proporcjonalności poprzez wprowadzenie ograniczenia prawa własności. Zdaniem Rzecznika, jest to niedopuszczalna ingerencja w majątkowe prawo jednostki. Rzecznik podkreślił też, że norma zawarta w zaskarżonych przepisach nie jest konieczna dla bezpośredniego zapewnienia bezpieczeństwa lub porządku w ruchu drogowym. W ocenie Rzecznika, ""zaskarżone regulacje nie mają na celu zagwarantowanie porządku i bezpieczeństwa na drogach publicznych, lecz zostały ustanowione po to, aby powiat w szybki sposób pozyskiwał opłaty z tytułu odholowania i przechowywania pojazdów na parkingu"". Wyrok Trybunału jest ostateczny.",Wyrok TK: przepisy dot. opłat za odholowanie aut - niekonstytucyjne,
https://wiadomosci.onet.pl/kraj/zbigniew-ziobro-o-reformie-sadownictwa-budzi-ogromny-sprzeciw/r8j7qw7,"Zbigniew Ziobro podsumował trzy lata pracy resortu sprawiedliwości. ""Materia jest bardzo oporna""","- Opozycja nie zrobiła nic za swoich rządów, by poprawić funkcjonowanie sądownictwa, a robi wszystko, by uniemożliwić zrealizowanie w całości reformy - ocenił dziś minister sprawiedliwości Zbigniew Ziobro. - Materia jest bardzo oporna i budzi sprzeciw części środowiska sędziów - dodał.","Dziś - w ramach podsumowania prac trzech lat rządów PiS - Ziobro podsumował działalność resortu sprawiedliwości. Szef MS podkreślił, że zmiany przeprowadzane przez jego ministerstwo są związane ""z bitwą, która toczy się"" o reformę wymiaru sprawiedliwości. - Ta reforma jeszcze w życie nie weszła, weszły wyłącznie jej pojedyncze elementy - wskazał Ziobro. Ocenił, że ""materia jest bardzo oporna i budzi ogromny sprzeciw części środowiska sędziów - zwłaszcza tej, która poprzednio miała ogromną sferę przywilejów"". - Tych, którzy sami siebie nazwali nadzwyczajną kastą - podkreślił minister sprawiedliwości. Zaznaczył, że również opozycja - która jego zdaniem ""nie zrobiła nic za swoich rządów w Polsce, aby poprawić funkcjonowanie sądownictwa"", teraz ""robi wszystko - na gruncie krajowym, parlamentarnym, jak i na gruncie europejskim - aby zablokować i uniemożliwić zrealizowanie w całości reformy"". Ziobro przekonywał, że o reformie - jej skutkach i efektach - można dopiero mówić w perspektywie wprowadzenia całości zmiany.  Ziobro ocenił też, że sukcesem okazało się m.in. powołanie komisji weryfikacyjnej ds. reprywatyzacji, która - jak powiedział - ""każdego dnia podejmuje bardzo ważne decyzje przywracające elementarne poczucie sprawiedliwości"". Ponadto - jak mówił - resort ""zrobił bardzo wiele"" w celu walki z lichwą. Zapowiedział, że wkrótce zostaną zakończone prace nad projektem ustawy regulującej tę kwestię. Szef MS przypomniał też, że w styczniu w życie wejdą nowe przepisy, które, jak powiedział, mają ""ucywilizować pracę komorników zgodnie z oczekiwaniami opinii publicznej"". W ostatnich latach - dodał Ziobro - podwyższono kary dla gwałcicieli, rozszerzono granice obrony koniecznej, wprowadzono też zmiany służące walce z drobnymi kradzieżami, a także podwyższono kary za bestialstwo wobec zwierząt. Szef MS podkreślił też, że wprowadzono ""fundamentalne zmiany, które przyczyniły się do zahamowania wypływania VAT-u z budżetu państwa"", rozwiązania służące ochronie dzieci przed przemocą, a także zwiększono ściągalność alimentów. Ziobro przypomniał ponadto o uruchomieniu rejestru pedofilów, co - w jego ocenie - okazało się sukcesem, mimo że na początku pomysł ten był oceniany jako kontrowersyjny. 21 listopada posłowie przegłosowali nowelizację ustawy o Sądzie Najwyższym, zakładającą m.in. powrót Małgorzaty Gersdorf na stanowisko I prezesa SN. Za przyjęciem nowelizacji głosowało 215 posłów, przeciw było 161, wstrzymało się 24. Projekt nowelizacji został złożony dzisiaj w Sejmie przez posłów PiS. Zakłada on powrót do sprawowania urzędu tych sędziów SN, którzy zgodnie z nową ustawą o SN przeszli w stan spoczynku w związku z ukończeniem 65 r. życia. Projekt daje też możliwość pozostania w stanie spoczynku dla tych, którzy wyrażą taką wolę. Ponadto z projektu PiS wynika, że jeśli na podstawie noweli do pełnienia urzędu w Sądzie Najwyższym powrócił sędzia, który zajmował stanowisko I prezesa SN lub prezesa SN, kadencję uważa się za nieprzerwaną. Projekt PiS dotyczy przepisów ustawy o Sądzie Najwyższym z grudnia 2017, która weszła w życie 3 kwietnia b.r. Zgodnie z nią z mocy prawa przeszli w stan spoczynku i od 4 lipca przestali pełnić funkcję sędziowie SN, którzy ukończyli 65. rok życia. Mogli dalej orzekać, jeśli złożyli stosowne oświadczenie i przedstawili odpowiednie zaświadczenia lekarskie, a prezydent wyraził zgodę na dalsze zajmowanie przez nich stanowiska sędziego SN. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Zbigniew Ziobro,
https://wiadomosci.onet.pl/kraj/ustawa-o-sn-pawel-mucha-prezydent-podpisze-nowelizacje-przed-17-grudnia/c1el702,Kiedy Andrzej Duda podpisze nowelizację ustawy o SN? Paweł Mucha: prezydent ma konstytucyjny termin,"Nie ma jeszcze decyzji Andrzeja Dudy ws. nowelizacji ustawy o Sądzie Najwyższym. Prezydent ma na to czas do 17 grudnia - poinformował wiceszef Kancelarii Prezydenta Paweł Mucha i dodał, że ""decyzja prezydenta będzie w interesie Polski"".","Mucha był pytany przez dziennikarzy w Sejmie, dlaczego prezydent nie podpisał jeszcze nowelizacji ustawy o Sądzie Najwyższym. Zakłada ona m.in. że sędzia SN albo sędzia Naczelnego Sądu Administracyjnego, który zgodnie z ustawą z grudnia 2017 r., przeszedł w stan spoczynku po ukończeniu 65. roku życia, powraca do pełnienia urzędu na stanowisku zajmowanym 3 kwietnia 2018 r., czyli w momencie wejścia w życie obecnie obowiązującej ustawy. - Prezydent ma konstytucyjny termin 21 dni i ten termin upływa 17 grudnia - wskazał Mucha. - Odrobina cierpliwości. Prezydent decyzję podejmie przed 17 grudnia - dodał wiceszef Kancelarii Prezydenta. Mucha zaznaczył, że prezydent jeszcze nie podjął decyzji ws. noweli o SN. - Podchodziłbym do tego bez nadmiernych emocji, ze spokojem. Prezydent podejmie taką decyzję, która będzie w interesie Rzeczpospolitej - zapewnił. Jak dodał, Andrzej Duda ""dokonuje analizy okoliczności związanych z danym aktem prawnym"". Dopytywany, czy prezydent ma ""jakieś wątpliwości"" i czy możliwe jest zawetowanie przez niego nowelizacji o SN, Mucha odparł, że ""prezydent zawsze ma możliwości takie, które są wyrażone na gruncie konstytucji - może ustawę podpisać, skierować wniosek o ponowne rozpatrzenie sprawy do Sejmu, może ustawę wetować"". - My się nie wypowiadamy do momentu zakończenia analizy przez prezydenta - zaznaczył. Nowela ustawy o SN przewiduje, że jeśli na jej podstawie do pełnienia urzędu w Sądzie Najwyższym powrócił sędzia, który zajmował stanowisko I prezesa SN lub prezesa SN, kadencję uważa się za nieprzerwaną. Regulacje dotyczą I prezes SN Małgorzaty Gersdorf oraz dwóch prezesów Izb SN - Stanisława Zabłockiego i Józefa Iwulskiego. Ponadto zgodnie z nowelą, sędziowie, którzy objęli stanowisko w SN przed wejściem w życie tej nowelizacji przechodzą w stan spoczynku, przy zastosowaniu przepisu poprzedniej ustawy o SN z 2002 r,. czyli z dniem ukończenia 70 roku życia; sędzia będzie mógł przejść w stan spoczynku na swój wniosek po ukończeniu 65 roku życia (mężczyźni) lub po ukończeniu 60 lat (kobiety), po ukończeniu 60 lat jeżeli przepracował na stanowisku sędziego SN nie mniej niż 9 lat. Sędziowie, którzy obejmą stanowisko w SN po wejściu w życie tej nowelizacji, będą przechodzić w stan spoczynku zgodnie z przepisem nowej ustawy o SN, która weszła w życie 3 kwietnia b.r., czyli z dniem ukończenia 65 roku życia, chyba że nie później niż na sześć miesięcy i nie wcześniej niż na 12 miesięcy przed ukończeniem tego wieku złożą oświadczenie o woli dalszego orzekania, a prezydent wyrazi na to zgodę. 19 października TSUE, przychylając się do wniosku Komisji Europejskiej, wydał wstępne postanowienie o zastosowaniu tzw. środków tymczasowych, w ramach których znalazło się: zawieszenie stosowania przepisów ustawy o SN dot. przechodzenia sędziów, którzy ukończyli 65. rok życia w stan spoczynku; przywrócenie do orzekania sędziów, którzy w świetle nowych przepisów już zostali wysłani w stan spoczynku; powstrzymanie się od wszelkich działań zmierzających do powołania sędziów SN na stanowiskach, których dotyczą kwestionowane przepisy. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Paweł Mucha,
https://wiadomosci.onet.pl/kraj/sn-oddalil-kasacje-w-zwiazku-z-katastrofa-mtk/49cn753,SN oddalił kasację w związku z katastrofą MTK,Sąd Najwyższy oddalił kasacje wobec pięciorga skazanych w związku z katastrofą Międzynarodowych Targów Katowickich w 2006 r. Orzeczenie w tym zakresie jest ostateczne. Sąd uchylił wyrok uniewinniający wobec byłego członka zarządu MTK i przekazał jego sprawę do ponownego rozpoznania w II instancji.,"W ustnym uzasadnieniu dzisiejszego wyroku sędzia Barbara Skoczkowska podkreśliła, że na etapie postępowań w sądach I i II instancji wina oskarżonych została prawidłowo wykazana. - Jeśli chodzi o winę oskarżonych to w sposób prawidłowy zostało wykazane, że ci oskarżeni nie zachowali ostrożności wymaganej w tych okolicznościach i przewidywali możliwość sprowadzenia zdarzenia polegającego na zawaleniu się hali wystawowej w Katowicach - zaznaczyła sędzia Skoczkowska. Łącznie - po prawomocnie zakończonej we wrześniu zeszłego roku przed Sądem Apelacyjnym w Katowicach sprawie dotyczącej zawalenia się hali MTK - do SN wpłynęło sześć kasacji. Złożyli je obrońcy pięciorga skazanych oraz - w odniesieniu do uniewinnionego b. członka zarządu MTK - prokuratura. Sąd apelacyjny we wrześniu zeszłego roku wymierzył kary od 1,5 do 9 lat więzienia pięciu oskarżonym, cztery osoby zostały uniewinnione. Najsurowszą karę 9 lat więzienia SA orzekł wobec projektanta hali Jacka J. za sprowadzenie katastrofy z tzw. zamiarem ewentualnym - uznał, że J. mógł liczyć się z tym, iż budowla może się zawalić. Ponadto skazani zostali: były członek zarządu spółki MTK Ryszard Z. na dwa lata więzienia, dyrektor techniczny spółki Adam H. na 1,5 roku, rzeczoznawca budowlany Grzegorz S. na dwa lata oraz były inspektor nadzoru budowlanego w Chorzowie Maria K. na dwa lata. Obrońcy skazanych wnioskowali na rozprawie przed SN w zeszłym tygodniu albo o uniewinnienie swych klientów, albo o przekazanie ich spraw do ponownego rozpoznania. Uniewinnieni przez katowicki sąd apelacyjny zostali natomiast wykonawcy hali oraz były członek zarządu MTK Nowozelandczyk Bruce R., wobec którego prokuratura złożyła kasację i domagała się uchylenia wyroku w jego sprawie. Prokuratura kwestionowała przyjęcie przez SA, że R. działał w ""usprawiedliwionym błędzie"" i nie mógł przewidzieć popełnienia przestępstwa. Do katastrofy hali MTK doszło w styczniu 2006 r. Była to największa katastrofa budowlana w historii Polski. Po zawaleniu się dachu hali zginęło 65 osób uczestniczących w targach gołębi pocztowych, a ponad 140 zostało rannych, w tym 26 doznało ciężkiego uszczerbku na zdrowiu. Proces karny w sprawie katastrofy toczył się od maja 2009 r. i był jednym z największych w historii śląskiego wymiaru sprawiedliwości. Chcesz być na bieżąco z najważniejszymi informacjami dnia? Polub Onet Wiadomości na Facebooku!",,
https://wiadomosci.onet.pl/kraj/jan-majchrowski-do-tsue-postepowania-sa-niewazne/wncqjtx,"Prezes Izby Dyscyplinarnej SN do TSUE: postępowania, w których zadano pytania prejudycjalne są nieważne","Prezes Izby Dyscyplinarnej Sądu Najwyższego poinformował Trybunał Sprawiedliwości UE, że postępowania ws. sędziów, w których zostały zadane pytania prejudycjalne są nieważne. Jest tak, ponieważ sprawy te powinna rozpatrywać Izba Dyscyplinarna SN, a nie Izba Pracy - przekazał zespół prasowy SN.","Chodzi o postępowania, które Izba Pracy SN prowadziła w sprawach sześciu sędziów SN. Dotyczyły one m.in. odwołań od uchwał KRS o negatywnym zaopiniowaniu ich oświadczeń o woli dalszego orzekania po osiągnięciu wieku przejścia w stan spoczynku. W związku z tymi postanowieniami Izba Pracy SN postanowiła skierować do TSUE pytania prejudycjalne dot. m.in. zasad przechodzenia sędziów SN w stan spoczynku. Z komunikatu zamieszczonego dziś na stronie Sądu Najwyższego wynika, że 17 października kierujący Izbą Dyscyplinarną Jan Majchrowski wystosował do prezesa TSUE pismo z informacją, że w sprawach sześciu sędziów tego sądu, w których zostały zadane pytania prejudycjalne, sądem właściwym do rozpatrzenia tych spraw jest Izba Dyscyplinarna, a nie Izba Pracy i Ubezpieczeń Społecznych, która wydała postanowienia. Majchrowski w piśmie do prezesa TSUE przypomniał, że do właściwości Izby Dyscyplinarnej należy rozpatrywanie spraw z zakresu prawa pracy i ubezpieczeń społecznych dotyczące sędziów oraz przeniesienia tych sędziów w stan spoczynku. Jak dodał, rozpoznanie tych spraw przez Izbę Pracy jest sprzeczne z prawem. Majchrowski podkreślił też, że zgodnie z kodeksem postępowania cywilnego zachodzi w tym przypadku nieważność postępowania. Pod koniec lipca Sąd Najwyższy informował, że sędzia SN Maria Szulc i sędzia Anna Owczarek skierowały odwołania od negatywnego zaopiniowania ich oświadczeń o woli dalszego orzekania przez KRS - za pośrednictwem przewodniczącego Rady - do Izby Pracy i Ubezpieczeń Społecznych Sądu Najwyższego. Wcześniej odwołanie od takiego zaopiniowania przez KRS złożył natomiast do SN Józef Iwulski. Sad Najwyższy rozpatrując sprawę z odwołania sędzi Anny Owczarek przesłał do TSUE pytania prejudycjalne. Dotyczyły one m.in. zasad interpretacji prawa europejskiego w sytuacji, gdy do SN zostało złożone zaskarżenie, w którym sędzia tego sądu zarzuca naruszenie zakazu dyskryminacji ze względu na wiek. Sąd Najwyższy zapytał TSUE, czy w tej sytuacji ma obowiązek odmówić zastosowania przepisów krajowych, które zastrzegają decyzyjność w tej sprawie niefunkcjonującej wówczas jeszcze Izbie Dyscyplinarnej SN. We wrześniu, Sąd Najwyższy wystosował do Trybunału Sprawiedliwości UE trzy kolejne pytania prejudycjalne w sprawie m.in. niezależności sędziów SN. Pytania te zostały skierowane przy okazji rozpoznawania sprawy z powództwa sędziów tego sądu: Andrzeja Siuchnińskiego i Krzysztofa Cesarza o ustalenie istnienia stosunku służbowego sędziego SN w stanie czynnym. Sąd Najwyższy wniósł w tym przypadku o zastosowanie przez Trybunał przyspieszonego trybu rozpatrywania. TSUE nie odpowiedział jeszcze na pytania wystosowane przez SN w tych sprawach. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Prezes Izby Dyscyplinarnej SN Jan Majchrowski,
https://wiadomosci.onet.pl/swiat/msz-czech-reaguje-na-nowelizacje-polskiej-ustawy-o-sadzie-najwyzszym/nwwf6re,MSZ Czech o decyzji polskiego Sejmu dot. reformy Sądu Najwyższego: pozytywny przykład konstruktywnej współpracy,"Czeski minister spraw zagranicznych odniósł się do decyzji polskiego Sejmu o nowelizowaniu ustawy o Sądzie Najwyższym. ""Witam decyzję Sejmu RP, który poparł reformę SN, jako pozytywny przykład konstruktywnej współpracy"" - czytamy we wpisie Tomáša Petříčeka na Twitterze.","Wpis czeskiego ministra przetłumaczył i opublikował oficjalny profil polskiego MSZ. Czytamy w nim: ""Witam decyzję Sejmu RP, który poparł reformę SN, jako pozytywny przykład konstruktywnej współpracy i przede wszystkim woli rozwijania dialogu z KE i państwami członkowskimi z jasnym celem znalezienia korzystnego dla obu stron porozumienia i zakończenia sporów.i przede wszystkim woli rozwijania dialogu z KE i państwami członkowskimi z jasnym celem znalezienia korzystnego dla obu stron porozumienia i zakończenia sporów."" POLECAMY: NSA pyta TSUE o nowe izby w Sądzie Najwyższym Nowelizacja uchwalona w Sejmie w środę po południu dotyczy przepisów ustawy o Sądzie Najwyższym z grudnia 2017 r., która weszła w życie 3 kwietnia b.r. Zgodnie z przyjętą w środę nowelą, sędzia Sądu Najwyższego albo sędzia Naczelnego Sądu Administracyjnego, który przeszedł w stan spoczynku po ukończeniu 65. roku życia na podstawie obecnych przepisów, z dniem wejścia w życie tej nowelizacji powraca do pełnienia urzędu na stanowisku zajmowanym 3 kwietnia 2018 r. ""Służbę na stanowisku sędziego Sądu Najwyższego, albo sędziego Naczelnego Sądu Administracyjnego uważa się za nieprzerwaną"" - głosi nowelizacja. Nowela zakłada też, że jeśli na jej podstawie do pełnienia urzędu w Sądzie Najwyższym powrócił sędzia, który zajmował stanowisko I prezesa SN lub prezesa SN, kadencję uważa się za nieprzerwaną. POLECAMY: Bruksela pokonała PiS - przeczytaj cały komentarz Andrzeja Stankiewicza POLECAMY: PiS błyskawicznie nowelizuje ustawę o SN. Prof. Zoll: tym się od werdyktu TSUE nie wywiną",Sejm RM,
https://wiadomosci.onet.pl/tylko-w-onecie/podsumowanie-tygodnia-najwazniejsze-wydarzenia-w-polsce/7pkfkgd,Podsumowanie tygodnia: najważniejsze wydarzenia w Polsce,"Małgorzata Gersdorf wraca do Sądu Najwyższego. To efekt wprowadzonej w ekspresowym tempie nowelizacji ustawy o SN. Robert Kubica w przyszłym roku pojedzie w F1. Zasiądzie za kierownicą Williamsa. W czwartek przed sądem w Gdańsku toczył się proces, który Jarosław Kaczyński wytoczył Lechowi Wałęsie. Co jeszcze wydarzyło się w Polsce?",,,
https://wiadomosci.onet.pl/tylko-w-onecie/sedzia-laskowski-dla-onetu-nowelizacja-ustawy-o-sn-to-chec-uregulowania-stosunkow-z/spnzkqx,Sędzia Laskowski dla Onetu: nowelizacja ustawy o SN to chęć uregulowania stosunków z KE i UE,"- Biorąc pod uwagę wypowiedzi z przeszłości różnych prominentnych przedstawicieli obozu władzy, trudno uwierzyć tutaj w jakąkolwiek przemianę. Raczej wydaje się, że ta nowelizacja ustawy o SN jest wymuszona przez chęć uregulowania stosunków z KE i UE. To wszystko jest w perspektywie zbliżających się wyborów - mówi Onetowi sędzia Michał Laskowski.","W oecenie rzecznika Sądu Najwyższego, nowelizacja ustawy SN przygotowana przez obóz rządzący nie wynika z refelksji dot. zaproponowanych wcześniej rozwiązań. - Wydaje się raczej, że ta nowelizacja ustawy o SN jest wymuszona przez chęć uregulowania stosunków z KE i UE. To wszystko jest w perspektywie zbliżających się wyborów - stwierdza. - Być może w obozie władzy są różne poglądy i różne sposoby rozwiązania problemu. Natomiast w odniesieniu do najbardziej prominentnych osób obozu władzy trudno mi uwierzyć w zmianę poglądów - dodaje sędzia Laskowski. Jego zdaniem, ciężko przewidzieć kolejne kroki instytucji europejskich wobec SN. - Nie wiemy, czy przez Trybunałem Sprawiedliwości UE zapadnie wyrok. Nie wiemy, jeśli zapadnie, jaki on będzie. Myślę, że jest dużo za wcześnie, by prorokować, co się wydarzy. Na razie praca trwa normalnie, sędziowie orzekają i orzekać będą. Jeżeli nic się nie zmieni, to będziemy normalnie pracować - zapewnia rzecznik sądu. Nowelizacja uchwalona w Sejmie w środę po południu dotyczy przepisów ustawy o Sądzie Najwyższym z grudnia 2017 r., która weszła w życie 3 kwietnia b.r. Zgodnie z przyjętą w środę nowelą, sędzia Sądu Najwyższego albo sędzia Naczelnego Sądu Administracyjnego, który przeszedł w stan spoczynku po ukończeniu 65. roku życia na podstawie obecnych przepisów, z dniem wejścia w życie tej nowelizacji powraca do pełnienia urzędu na stanowisku zajmowanym 3 kwietnia 2018 r. ""Służbę na stanowisku sędziego Sądu Najwyższego, albo sędziego Naczelnego Sądu Administracyjnego uważa się za nieprzerwaną"" - głosi nowelizacja. Nowela zakłada też, że jeśli na jej podstawie do pełnienia urzędu w Sądzie Najwyższym powrócił sędzia, który zajmował stanowisko I prezesa SN lub prezesa SN, kadencję uważa się za nieprzerwaną. 19 października TSUE, przychylając się do wniosku Komisji Europejskiej, wydał wstępne postanowienie o zastosowaniu tzw. środków tymczasowych, w ramach których znalazło się: zawieszenie stosowania przepisów ustawy o SN dot. przechodzenia sędziów, którzy ukończyli 65. rok życia w stan spoczynku; przywrócenie do orzekania sędziów, którzy w świetle nowych przepisów już zostali wysłani w stan spoczynku; powstrzymanie się od wszelkich działań zmierzających do powołania sędziów SN na stanowiskach, których dotyczą kwestionowane przepisy. - W nowelizacji zawarte są przepisy, które realizują obowiązki wynikające z postanowienia TSUE tzw. środka tymczasowego z 19 października, a że trzeba te obowiązki wykonać, wynika z członkostwa Polski w UE - mówił podczas posiedzenia senackiej komisji wiceminister Piebiak. Jak podkreślił w ocenie resortu sprawiedliwości stan prawny, który dzisiaj w Polsce obowiązuje, jest ""zgodny z konstytucją i prawem wspólnotowym, ale nie możemy abstrahować - jako kraj będący członkiem UE - od tego, że pewne obowiązki z członkostwa wynikają"". W ocenie polskiego rządu do wdrożenia październikowego postanowienia Trybunału ws. środków tymczasowych konieczna jest nowelizacja ustawy o SN; do tego czasu Małgorzata Gersdorf nie jest I prezesem SN, a sędziowie, którzy wrócili do SN, pozostają cały czas w stanie spoczynku.",,
https://wiadomosci.onet.pl/kraj/zmiany-w-sadownictwie-prof-malgorzata-gersdorf-nie-mam-osobistej-satysfakcji/4v53hyg,Prof. Malgorzata Gersdorf: nie mam osobistej satysfakcji,"- Byłam, jestem i będę I Prezes Sądu Najwyższego do 2020 r., bo tak stanowi konstytucja. Zawsze to mówiłam - powiedziała dzisiaj w Senacie prof. Małgorzata Gersdorf. Izba wyższa parlamentu zajmuje się dzisiaj nowelizacją ustawy o Sądzie Najwyższym, która cofa przepisy zakładające przeniesienie Gersdorf i innych sędziów powyżej 65. roku życia w stan spoczynku.","- Nie mam osobistej satysfakcji, bo to nie była sprawa osobista. Jeśli miałabym brać pod uwagę, ile mnie ta historia kosztowała pod względem osobistym, to było to niepotrzebne. Była to jednak praca na rzecz praworządności w Polsce - zaznaczyła I Prezes pytana o jej odczucia w związku z wycofaniem się PiS-u z części zmian w sądownictwie. Czy wolta ugrupowania rządzącego jest jedynie zabiegiem taktycznym? - Nie jestem politykiem i nie chcę tego oceniać, aczkolwiek robi to wrażenie, że jest to na dziś potrzebne w sporze z Komisją Europejską - skomentowała prof. Gersdorf. Czytaj także: Andrzej Stankiewicz: Bruksela pokonała PiS W środę Sejm przegłosował złożony przez posłów PiS projekt nowelizacji ustawy o Sądzie Najwyższym. Zakłada on powrót do sprawowania urzędu tych sędziów SN, którzy zgodnie z nową ustawą o SN przeszli w stan spoczynku w związku z ukończeniem 65 r. życia. Projekt daje też możliwość pozostania w stanie spoczynku tym, którzy wyrażą taką wolę. Ponadto jeśli na podstawie noweli do pełnienia urzędu w Sądzie Najwyższym powrócił sędzia, który zajmował stanowisko I prezesa SN lub prezesa SN, kadencję uważa się za nieprzerwaną. Projekt PiS dotyczy przepisów ustawy o Sądzie Najwyższym z grudnia 2017, która weszła w życie 3 kwietnia b.r. Wedle treści ustawy sędziowie SN, którzy ukończyli 65. rok życia z mocy prawa przeszli w stan spoczynku i od 4 lipca przestali pełnić funkcje. Mogli dalej orzekać, jeśli złożyli stosowne oświadczenie i przedstawili odpowiednie zaświadczenia lekarskie, a prezydent wyraził zgodę na dalsze zajmowanie przez nich stanowiska sędziego SN.",Prof. Małgorzata Gersdorf,
https://wiadomosci.onet.pl/tylko-w-onecie/sedzia-laskowski-dla-onetu-sedziowie-zwroca-odprawy/r80kp51,Sędzia Laskowski dla Onetu: sędziowie Sądu Najwyższego zwrócą swoje odprawy,"- Ze strony sędziów Sądu Najwyższego nie ma woli podwójnego pobrania odpraw, ani wzbogacenia się na tej sytuacji. Mogę uspokoić, że nikt nie weźmie nienależnej złotówki - tłumaczy w rozmowie z Onetem sędzia Michał Laskowski.","Jak mówi rzecznik Laskowski, ws. odpraw dla sędziów zostanie wydane rozporządzenie przez ministra sprawiedliwości. - Rozporządzenie szczegółowo określi zasady zwrotu tych odpraw, czy ewentualnego ich rozliczenia - dodał. Sąd Najwyższy przedstawił induwidualne porozumienia z każdym z sędziów. - Odprawy mogą być albo w całości zwrócone przez sędziów albo one mogą być zaliczone na przyszłość z zobowiązaniem do ewentualnego zwrotu - wyjaśnił Laskowski. - To są duże pieniądze. Chodzi o 6-krotne wynagrodzenie Sądu Najwyższego. To są kwoty rzędu nawet 120-130 tysięcy złotych dla każdego sędziego, a przeniesiono w stan spoczynku 23 osoby. Sędziowie deklarowali, że zwrócą swoje odprawy - dodał. Rzecznik SN przyznał też, że część sędziów zobowiązała się już do zwrotu odpraw. Zgodnie z ustawą o Sądzie Najwyższym, która weszła w życie 3 kwietnia, w dniu następującym po upływie trzech miesięcy od tego terminu w stan spoczynku przechodzą z mocy prawa sędziowie SN, którzy ukończyli 65. rok życia. W związku z tym sędziowie ci od wczoraj według ustawy przestają pełnić swe funkcje. Mogą oni dalej orzekać, jeśli w ciągu miesiąca od wejścia w życie nowej ustawy złożyli stosowne oświadczenie i przedstawili odpowiednie zaświadczenia lekarskie, a prezydent wyrazi zgodę na dalsze zajmowanie stanowiska sędziego SN. Senacka komisja zarekomendowała wczoraj wieczorem Izbie przyjęcie nowelizacji ustawy o Sądzie Najwyższym bez poprawek. Wcześniej komisja przez dwie i pół godziny debatowała nad tą nowelizacją. Wniosek o zarekomendowanie ustawy bez poprawek zgłosił Marek Martynowski (PiS). Poparło go sześciu członków komisji praw człowieka, praworządności i petycji, przeciw był jeden, a jeden wstrzymał się od głosu. Wcześniej komisja nie poparła wniosku zgłoszonego przez senatorów PO o zarekomendowanie odrzucenia nowelizacji. Jak wskazywali senatorowie PO, nowelizacja jest zbędna, bo m.in. sędziów nie trzeba przywracać do SN, gdyż ich odesłanie w stan spoczynku było bezprawne i wrócili oni do tego sądu już po decyzji Trybunału Sprawiedliwości UE ws. środków tymczasowych. Wiceminister sprawiedliwości Łukasz Piebiak odpowiadał, że w samym uzasadnieniu decyzji TSUE o środkach tymczasowych napisano, iż ""sporne przepisy prawa krajowego zaczęto już stosować ze skutkiem w postaci przeniesienia w stan spoczynku znacznej liczby sędziów SN"". - Więc jeżeli tak i TSUE mówi, że skutek został wywołany (...), to jak można twierdzić, że sędziowie nie przeszli w stan spoczynku - dodał. Nowelizacja uchwalona w Sejmie w środę po południu dotyczy przepisów ustawy o Sądzie Najwyższym z grudnia 2017 r., która weszła w życie 3 kwietnia b.r. Zgodnie z przyjętą w środę nowelą, sędzia Sądu Najwyższego albo sędzia Naczelnego Sądu Administracyjnego, który przeszedł w stan spoczynku po ukończeniu 65. roku życia na podstawie obecnych przepisów, z dniem wejścia w życie tej nowelizacji powraca do pełnienia urzędu na stanowisku zajmowanym 3 kwietnia 2018 r. ""Służbę na stanowisku sędziego Sądu Najwyższego, albo sędziego Naczelnego Sądu Administracyjnego uważa się za nieprzerwaną"" - głosi nowelizacja. Nowela zakłada też, że jeśli na jej podstawie do pełnienia urzędu w Sądzie Najwyższym powrócił sędzia, który zajmował stanowisko I prezesa SN lub prezesa SN, kadencję uważa się za nieprzerwaną.",,
https://wiadomosci.onet.pl/tylko-w-onecie/andrzej-rzeplinski-w-onet-rano-komentuje-nowelizacje-ustawy-o-sn/enwxc20,Andrzej Rzepliński w Onet Rano: rewolucja pożera swoje dzieci,"- To dalszy ciąg kontrrewolucji i budowy państwa, które nie ma nic wspólnego z rządami prawa i demokracją parlamentarną - mówił w Onet Rano Andrzej Rzepliński. Były prezes Trybunału Konstytucyjnego był pytany m.in. o nowelizację ustawy o Sądzie Najwyższym.","W środę Sejm uchwalił nowelizację ustawy o Sądzie Najwyższym przewidującą powrót na stanowiska sędziów SN, którzy przeszli w stan spoczynku po ukończeniu 65. roku życia. Wczoraj była ona procedowana w senackiej komisji, a w dziś powinna być głosowana na posiedzeniu plenarnym Izby Wyższej. - Rewolucja pożera swoje dzieci. Myślę, że rozumieją (rząd - red.), że nie dadzą rady 10 tys. sędziom dziennie. Sądy kończy sprawy mniej więcej w 17 tys. spraw. (...) Raz, że się zestrachali, że Polska zostanie pozostawiona w jakimś kącie w ramach struktur Unii Europejskiej - i to będzie kosztować ją totalną przegraną w wyborach europejskich, a później być może i w parlamentarnych - dodał Rzepliński. - Tego nie mogą kontrolować. Zdaje się, że nie są w stanie, przykładem jest Sąd Okręgowy w Krakowie, narzucając na prezesów tych sądów ludzi, którzy nie mają właściwości osobowościowych, żeby kierować czymkolwiek - mówił gość Jarosława Kuźniara. Prof. Rzepliński zwracał uwagę na specyfikę kierowania sądem. - Każdy z nich ma wielką władzę. To bardzo specyficzna instytucja. Narzucając takich ludzi, nie są w stanie opanować tych 30-50 osób - zaznaczył. - Taki człowiek nie jest w stanie efektywnie kierować takim sądem. Ten bunt jest specyficzny. Nie oczekujemy od sędziów, żeby byli na barykadach - mówił. - Tego się nie da naprawić, tego, co zrobili z Sądem Najwyższym. To tak jakby grupa chuliganów przed stadionem skopała kogoś, lekarze ledwie by go uratowali, a my powiedzielibyśmy: ""no przecież nic się nie stało"" - powiedział gość Onet Rano.",Andrzej Rzepliński w Onet Rano komentuje nowelizację ustawy o SN,
https://wiadomosci.onet.pl/tylko-w-onecie/michal-laskowski-w-sadzie-najwyzszym-nie-ma-sedziow-dublerow/tqc1dh4,Sędzia Laskowski dla Onetu: w SN nie możemy mówić o sędziach-dublerach,"- Nadwyżki w Sądzie Najwyższym nie ma. W tej chwili mamy jeszcze 10 wolnych stanowisk sędziowskich zgodnych z regulaminem. Nikt nie zajął nikomu miejsca. To znaczy, że żaden nowy sędzia nie zajął miejsca tym, którzy odeszli w stan spoczynku. Z tego punktu widzenia nie możemy mówić o sędziach-dublerach - komentuje w rozmowie z Onetem sędzia Michał Laskowski.","Rzecznik SN wyznał, że sędziowie SN nie mieli jeszcze kilka dni temu informacji, że do Sejmu trafi nowy projekt ustawy. - Nie mieliśmy żadnych przecieków. Oczywiście braliśmy pod uwagę, że takie rozwiązanie jest możliwe, ale żadnego kontaktu, poza jedną wizytą premiera Morawieckiego, pomiędzy rządem a Sądem Najwyższym nie ma - ocenił Laskowski. Jego zdaniem, powrót sędziów, którzy przekroczyli 65. rok życia będzie miał dodatkową legitymację w postaci ustawy. - Sędziowie będą orzekać do 70. roku życia i będą mogli przechodzić w stan spoczynku według starych zasad. Próg do 65. roku życia będzie dotyczył nowopowołanych sędziów - wyjaśnił rzecznik SN. Senacka komisja zarekomendowała wczoraj wieczorem Izbie przyjęcie nowelizacji ustawy o Sądzie Najwyższym bez poprawek. Wcześniej komisja przez dwie i pół godziny debatowała nad tą nowelizacją. Wniosek o zarekomendowanie ustawy bez poprawek zgłosił Marek Martynowski (PiS). Poparło go sześciu członków komisji praw człowieka, praworządności i petycji, przeciw był jeden, a jeden wstrzymał się od głosu. Wcześniej komisja nie poparła wniosku zgłoszonego przez senatorów PO o zarekomendowanie odrzucenia nowelizacji. Jak wskazywali senatorowie PO, nowelizacja jest zbędna, bo m.in. sędziów nie trzeba przywracać do SN, gdyż ich odesłanie w stan spoczynku było bezprawne i wrócili oni do tego sądu już po decyzji Trybunału Sprawiedliwości UE ws. środków tymczasowych. Wiceminister sprawiedliwości Łukasz Piebiak odpowiadał, że w samym uzasadnieniu decyzji TSUE o środkach tymczasowych napisano, iż ""sporne przepisy prawa krajowego zaczęto już stosować ze skutkiem w postaci przeniesienia w stan spoczynku znacznej liczby sędziów SN"". - Więc jeżeli tak i TSUE mówi, że skutek został wywołany (...), to jak można twierdzić, że sędziowie nie przeszli w stan spoczynku - dodał. Nowelizacja uchwalona w Sejmie w środę po południu dotyczy przepisów ustawy o Sądzie Najwyższym z grudnia 2017 r., która weszła w życie 3 kwietnia b.r. Zgodnie z przyjętą w środę nowelą, sędzia Sądu Najwyższego albo sędzia Naczelnego Sądu Administracyjnego, który przeszedł w stan spoczynku po ukończeniu 65. roku życia na podstawie obecnych przepisów, z dniem wejścia w życie tej nowelizacji powraca do pełnienia urzędu na stanowisku zajmowanym 3 kwietnia 2018 r. ""Służbę na stanowisku sędziego Sądu Najwyższego, albo sędziego Naczelnego Sądu Administracyjnego uważa się za nieprzerwaną"" - głosi nowelizacja. Nowela zakłada też, że jeśli na jej podstawie do pełnienia urzędu w Sądzie Najwyższym powrócił sędzia, który zajmował stanowisko I prezesa SN lub prezesa SN, kadencję uważa się za nieprzerwaną. 19 października TSUE, przychylając się do wniosku Komisji Europejskiej, wydał wstępne postanowienie o zastosowaniu tzw. środków tymczasowych, w ramach których znalazło się: zawieszenie stosowania przepisów ustawy o SN dot. przechodzenia sędziów, którzy ukończyli 65. rok życia w stan spoczynku; przywrócenie do orzekania sędziów, którzy w świetle nowych przepisów już zostali wysłani w stan spoczynku; powstrzymanie się od wszelkich działań zmierzających do powołania sędziów SN na stanowiskach, których dotyczą kwestionowane przepisy. - W nowelizacji zawarte są przepisy, które realizują obowiązki wynikające z postanowienia TSUE tzw. środka tymczasowego z 19 października, a że trzeba te obowiązki wykonać, wynika z członkostwa Polski w UE - mówił podczas posiedzenia senackiej komisji wiceminister Piebiak. Jak podkreślił w ocenie resortu sprawiedliwości stan prawny, który dzisiaj w Polsce obowiązuje, jest ""zgodny z konstytucją i prawem wspólnotowym, ale nie możemy abstrahować - jako kraj będący członkiem UE - od tego, że pewne obowiązki z członkostwa wynikają"". W ocenie polskiego rządu do wdrożenia październikowego postanowienia Trybunału ws. środków tymczasowych konieczna jest nowelizacja ustawy o SN; do tego czasu Małgorzata Gersdorf nie jest I prezesem SN, a sędziowie, którzy wrócili do SN, pozostają cały czas w stanie spoczynku. Projekt nowelizacji został złożony w środę rano przez posłów PiS. Przed godz. 13 Sejm rozpoczął pierwsze czytanie projektu. Głosowanie nad całością odbyło się po godz. 16. Sejm przyjął też poprawkę zaproponowaną przez klub PiS; nie przyjęto żadnej poprawki opozycji.",,
https://wiadomosci.onet.pl/kraj/komisja-senatu-o-nowelizacji-ustawy-o-sn/h6xyqhz,Komisja Senatu o nowelizacji ustawy o SN,Senacka komisja zarekomendowała wieczorem przyjęcie nowelizacji ustawy o Sądzie Najwyższym bez poprawek. Wcześniej komisja przez dwie i pół godziny debatowała nad tą nowelizacją.,"Wniosek o zarekomendowanie ustawy bez poprawek zgłosił Marek Martynowski (PiS). Poparło go sześciu członków komisji praw człowieka, praworządności i petycji, przeciw był jeden, a jeden wstrzymał się od głosu. Wcześniej komisja nie poparła wniosku zgłoszonego przez senatorów PO o zarekomendowanie odrzucenia nowelizacji. Jak wskazywali senatorowie PO, nowelizacja jest zbędna, bo m.in. sędziów nie trzeba przywracać do SN, gdyż wrócili oni do tego sądu już po decyzji Trybunału Sprawiedliwości UE ws. środków tymczasowych. POLECAMY: Bruksela pokonała PiS - przeczytaj cały komentarz Andrzeja Stankiewicza O skracanie wypowiedzi przez senatorów PO apelował podczas posiedzenia przewodniczący komisji Robert Mamątow. - Jutro mamy cały dzień na prowadzenie dyskusji politycznych - mówił, odnosząc się do zaplanowanej na jutro kontynuacji plenarnego posiedzenia Senatu. Nowelizacja uchwalona w Sejmie w środę po południu dotyczy przepisów ustawy o Sądzie Najwyższym z grudnia 2017 r., która weszła w życie 3 kwietnia b.r. Zgodnie z przyjętą w środę nowelą, sędzia Sądu Najwyższego albo sędzia Naczelnego Sądu Administracyjnego, który przeszedł w stan spoczynku po ukończeniu 65. roku życia na podstawie obecnych przepisów, z dniem wejścia w życie tej nowelizacji powraca do pełnienia urzędu na stanowisku zajmowanym 3 kwietnia 2018 r. ""Służbę na stanowisku sędziego Sądu Najwyższego, albo sędziego Naczelnego Sądu Administracyjnego uważa się za nieprzerwaną"" - głosi nowelizacja. POLECAMY: NSA pyta TSUE o nowe izby w Sądzie Najwyższym Nowela zakłada też, że jeśli na jej podstawie do pełnienia urzędu w Sądzie Najwyższym powrócił sędzia, który zajmował stanowisko I prezesa SN lub prezesa SN, kadencję uważa się za nieprzerwaną. 19 października TSUE, przychylając się do wniosku Komisji Europejskiej, wydał wstępne postanowienie o zastosowaniu tzw. środków tymczasowych, w ramach których znalazło się: zawieszenie stosowania przepisów ustawy o SN dot. przechodzenia sędziów, którzy ukończyli 65. rok życia w stan spoczynku; przywrócenie do orzekania sędziów, którzy w świetle nowych przepisów już zostali wysłani w stan spoczynku; powstrzymanie się od wszelkich działań zmierzających do powołania sędziów SN na stanowiskach, których dotyczą kwestionowane przepisy.",Komisja Senatu o nowelizacji ustawy o SN,
https://wiadomosci.onet.pl/swiat/komisja-europejska-o-zmianach-w-ustawie-o-sadzie-najwyzszym/ln2px1q,"Komisja Europejska: zmiany w ustawie o SN idą dokładnie w kierunku, o jaki wnioskowaliśmy","- Komisja Europejska jest usatysfakcjonowana wprowadzanymi zmianami w ustawie o Sądzie Najwyższym - idą one dokładnie w kierunku, o jaki wnioskowaliśmy - przekazała rzeczniczka KE Mina Andreewa.","Zastrzegła, że zmiany muszą być jeszcze potwierdzone, gdy zakończony zostanie proces legislacyjny. Według uchwalonej w środę przez Sejm noweli sędzia Sądu Najwyższego albo sędzia Najwyższego Sądu Administracyjnego, który przeszedł w stan spoczynku na podstawie obecnych przepisów, z dniem wejścia w życie tej nowelizacji powraca do pełnienia urzędu na stanowisku zajmowanym 3 kwietnia 2018 r. Ustawą teraz zajmuje się Senat. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Komisja Europejska o zmianach w ustawie o Sądzie Najwyższym,
https://wiadomosci.onet.pl/kraj/nsa-pyta-tsue-o-nowe-izby-w-sadzie-najwyzszym/xtl8bkb,NSA pyta TSUE o nowe izby w Sądzie Najwyższym,"Naczelny Sąd Administracyjny zdecydował, że złoży do unijnego Trybunału Sprawiedliwości pięć pytań prejudycjalnych, dotyczących konkursów do nowych izb Sądu Najwyższego - Dyscyplinarnej i Kontroli Nadzwyczajnej. Konkretnie, sąd chce wiedzieć, czy konkursy do tych izb były zgodne z prawem unijnym i wnosi o zastosowanie w tej sprawie trybu przyspieszonego.","Odpowiedź unijnego trybunału na pytania prejudycjalne NSA może mieć kluczowe znaczenie, bo dotyczą one legalności konkursów do Sądu Najwyższego. Odrzuceni kandydaci, którzy złożyli skargi do NSA podnosili, że na prezydenckim obwieszczeniu o konkursie nie było wymaganej prawem kontrasygnaty premiera. Podkreślali też, że nowa Krajowa Rada Sądownictwa, która ich kandydatury oceniała, została wybrana niezgodnie z konstytucją. O wszystko to Naczelny Sąd Administracyjny pyta trybunał w Luksemburgu - a konkretnie, pyta o zgodność tak przeprowadzonej procedury konkursowej z prawem unijnym. Sąd w swoich pytaniach podkreśla też kwestię braku realnej możliwości odwołania od decyzji KRS. Wcześniej, gdy rada jakiegoś kandydata odrzucała, ten odwoływał się do NSA - a procedura konkursowa była wstrzymywana do czasu rozpoznania odwołania. Jednak po zmianach w prawie, jakie wdrożył PiS - odwołania przestały skutkować wstrzymaniem konkursu, stanowiska w SN i tak były obsadzane. Czytaj też: Bruksela pokonała PiS [KOMENTARZ] Gdyby TSUE orzekł, że konkursy nie były zgodne z prawem unijnym, znaczyłoby to, że wszyscy sędziowie z nowych izb SN - Dyscyplinarnej oraz Kontroli Nadzwyczajnej i Spraw Publicznych - zostali wybrani w sposób wadliwy. W tej sytuacji, zdaniem części środowiska prawniczego, Sąd Najwyższy powinien zawiesić działanie obu nowych izb - Dyscyplinarnej i Kontroli Nadzwyczajnej - do czasu rozpoznania sprawy przez unijny Trybunał. - Faktycznie, może i byłoby logiczne, gdyby obie te izby zawiesiły pracę - mówi Onetowi rzecznik SN, sędzia Michał Laskowski. Czytaj też: Elżbieta Bieńkowska o zmianach w SN: jest absolutnie za wcześnie, by formułować jakiekolwiek oceny",Trybunał Sprawiedliwości Unii Europejskiej,
https://wiadomosci.onet.pl/kraj/bruksela-elzbieta-bienkowska-o-zmianach-w-sadzie-najwyzszym/jkxjvyq,"Elżbieta Bieńkowska o zmianach w SN: jest absolutnie za wcześnie, by formułować jakiekolwiek oceny",Cześć przyjętych przez Sejm zmian w ustawie o Sądzie Najwyższym jest czymś bardzo pozytywnym podkreśliła unijna komisarz ds. rynku wewnętrznego i przemysłu Elżbieta Bieńkowska w czasie konferencji prasowej.,"- Trzeba podkreślić, że wycofanie się rządu z części działań (…) – i to z części działań, które sam rząd w uzasadnieniu do nowego prawa uznał za łamiące zasady państwa prawa – jest czymś bardzo pozytywnym – oceniła komisarz, nie podając, o które fragmenty uzasadnienia chodzi. Bieńkowska była pytana przez dziennikarzy, czy po przyjęciu zmian przez polski parlament w ustawie o Sądzie Najwyższym i wejściu ustawy w życie Komisja Europejska wycofa się ze swojej skargi do Trybunału Sprawiedliwości Unii Europejskiej. - Jest absolutnie za wcześnie, by formułować jakiekolwiek oceny tego, co się stanie po procesie legislacyjnym – odpowiedziała unijna komisarz. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Bruksela: Elżbieta Bieńkowska o zmianach w Sądzie Najwyższym,
https://wiadomosci.onet.pl/tylko-w-onecie/ewa-kopacz-w-onet-rano-o-sadzie-najwyzszym/wrq9vdk,Ewa Kopacz w Onet Rano: KNF to największa afera III RP,"Tusk wróci po zakończeniu kadencji w Radzie Europejskiej do Polski i powalczy o najwyższe stanowiska - mówi Ewa Kopacz w programie Onet Rano. Była premier odnosi się również do sytuacji w Sejmiku Śląskim, nowelizacji ustawy o Sądzie Najwyższym.","Ewa Kopacz w programie Onet Rano odnosi się w mocnych słowach do sytuacji w Sejmiku Śląskim i przejściu Wojciecha Kałuży z Nowoczesnej do PiS-u. - To, że nazywają go zdrajcą nie powinno go obrażać, bo on zdradził. I dodaje: - Jeśli ktoś rozczaruje wyborców to nie może liczyć na to, że dostanie głosy tych, którzy zagłosowali na niego tym razem. Była premier komentuje również aferę wokół Sądu Najwyższego i projekt nowelizacji ustawy. Jest zaskoczona, że najważniejsze sprawy ustrojowe wprowadzane są w tak krótkim czasie. Wyraża również wątpliwości, co do dobrych intencji władzy: - W Brukseli nie odzyskuje się tak szybko wiarygodności. Tym bardziej, że obecne zapowiedzi (partii rządzącej) idą bardziej w kierunku: wyciszyliśmy ich, oni muszą się z wycofać, a gdzieś tam w tyle głowy mają: ale jesteśmy cwaniakami. A Unia Europejska nie da się tak nabrać. Ewa Kopacz uważa, że obecne dyskusje nad Sądem Najwyższym mają przyciszyć głosy wokół sprawy KNF-u, którą nazywa ""największą aferą III RP"". Była premier odnosi się również do wzmożonej aktywności przewodniczącego Rady Europejskiej w polskiej polityce: - Liczę, że Donald Tusk będzie jeszcze bardziej aktywny. Wyraża również opinię, że - Tusk wróci po zakończeniu kadencji w Parlamencie Europejskim do Polski i powalczy o najwyższe stanowiska. Dopytana dodaje, że myśli o stanowisku prezydenta. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Ewa Kopacz,
https://wiadomosci.onet.pl/tylko-w-onecie/ewa-kopacz-w-onet-rano-o-sadzie-najwyzszym/xb7nqz3,Ewa Kopacz w Onet Rano: KNF to największa afera III RP,"- Tusk wróci po zakończeniu kadencji w Radzie Europejskiej do Polski i powalczy o najwyższe stanowiska - mówi Ewa Kopacz w programie Onet Rano. Była premier odnosi się również do sytuacji w Sejmiku Śląskim, nowelizacji ustawy o Sądzie Najwyższym.","Ewa Kopacz w programie Onet Rano odnosi się w mocnych słowach do sytuacji w Sejmiku Śląskim i przejściu Wojciecha Kałuży z Nowoczesnej do PiS-u. - To, że nazywają go zdrajcą nie powinno go obrażać, bo on zdradził. I dodaje: - Jeśli ktoś rozczaruje wyborców to nie może liczyć na to, że dostanie głosy tych, którzy zagłosowali na niego tym razem. Była premier komentuje również aferę wokół Sądu Najwyższego i projekt nowelizacji ustawy. Jest zaskoczona, że najważniejsze sprawy ustrojowe wprowadzane są w tak krótkim czasie. Wyraża również wątpliwości, co do dobrych intencji władzy: - W Brukseli nie odzyskuje się tak szybko wiarygodności. Tym bardziej, że obecne zapowiedzi (partii rządzącej) idą bardziej w kierunku: wyciszyliśmy ich, oni muszą się z wycofać, a gdzieś tam w tyle głowy mają: ale jesteśmy cwaniakami. A Unia Europejska nie da się tak nabrać. Ewa Kopacz uważa, że obecne dyskusje nad Sądem Najwyższym mają przyciszyć głosy wokół sprawy KNF-u, którą nazywa ""największą aferą III RP"". Była premier odnosi się również do wzmożonej aktywności przewodniczącego Rady Europejskiej w polskiej polityce: - Liczę, że Donald Tusk będzie jeszcze bardziej aktywny. Wyraża również opinię, że - Tusk wróci po zakończeniu kadencji w Parlamencie Europejskim do Polski i powalczy o najwyższe stanowiska. Dopytana dodaje, że myśli o stanowisku prezydenta. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Ewa Kopacz w Onet Rano o Sądzie Najwyższym,
https://wiadomosci.onet.pl/kraj/co-pis-mowil-o-zmianach-w-sadzie-najwyzszym-przypominamy/k7ttwns,Co PiS mówił o zmianach w Sądzie Najwyższym? Przypominamy,"Sejm przyjął dziś siódmą nowelizację ustawy o Sądzie Najwyższym. Tym samym wycofał się z budzącej kontrowersje decyzji o przeniesieniu w stan spoczynku sędziów, którzy ukończyli 65. rok życia. Postępowanie, jakie toczy się przed Trybunałem Sprawiedliwości Unii Europejskiej, nastawiło polityków obozu władzy kompromisowo. Jednak w przeszłości ich retoryka była bardzo radykalna - ze strony Zjednoczonej Prawicy nieraz padały deklaracje: ""nie cofniemy się ani o krok"".","- Klub PiS z determinacją będzie popierał głęboką reformę wymiaru sprawiedliwości. Nie cofniemy się ani o krok - mówił podczas burzliwej debaty sejmowej w lipcu ub. r. Stanisław Piotrowicz. Tak było 18 lipca. Ale już 31 lipca, po fali protestów społecznych, prezydent Andrzej Duda zawetował dwie z trzech ustaw sądowniczych PiS. - Zmiana musi nastąpić w taki sposób, aby nie doszło do rozdzielenia społeczeństwa i państwa - tłumaczył prezydent. Wskazywał, że ustawy dawały zbyt mocną pozycję prokuratorowi generalnemu i ministrowi sprawiedliwości w jednym w stosunku do wymiaru sprawiedliwości. Koncyliacyjne wobec protestujących wypowiedzi prezydenta już kilka godzin później kontrowała ówczesna premier Beata Szydło. - Nie cofniemy się z drogi naprawy państwa - zapewniała. - Dzisiejsze weto pana prezydenta spowolniło prace nad reformą. Co więcej, zostało potraktowane jako zachęta przez tych, którzy walczą o utrzymanie niesprawiedliwego systemu - mówiła Szydło. Andrzej Duda zapowiedział, że sam przygotuje nowelizację ustawy o Sądzie Najwyższym. Sejm projekt przyjął 8 grudnia, ale prezydent mógł nie poznać własnej ustawy - PiS dodał do niej 80 poprawek. Mimo to Duda tym razem nie robił problemów. - W moim przekonaniu następuje pogłębienie demokratyczności, jeśli chodzi o wymiar sprawiedliwości - stwierdził prezydent w grudniu 2017 roku. Ustawa weszła w życie 3 kwietnia, a kontrowersyjne przepisy o przejściu w stan spoczynku sędziów, którzy ukończyli 65 rok życia - w tym I prezes SN, której sześcioletnia kadencja jest zagwarantowana w konstytucji - w życie wchodziły 3 lipca. Opozycja, cześć społeczeństwa, środowiska prawnicze - zarówno polskie, jak i europejskie - wskazywały, że PiS tak naprawdę robi czystkę w Sądzie Najwyższym, a działania te są niezgodne z konstytucją i godzą w niezależność sędziowską. Głosy krytyki płynęły ze strony instytucji UE. Wówczas jednak obóz władzy trwał mocno na stanowisku, że nie zawróci z raz obranej drogi. - Jestem przekonany, że ta ustawa, pomimo oporów, wejdzie w życie, a polskie państwo nie będzie ulegało szantażowi tych, którzy chcą łamać prawo, stawiają się ponad prawem i chcą do tego wykorzystywać zagraniczne instytucje oraz napuszczać na Polskę rozmaite organizacje i psuć jej reputację - mówił 30 czerwca na antenie Radia Maryja Zbigniew Ziobro. - Sądownictwo będzie funkcjonowało zgodnie z wolą ustawodawcy - stwierdzał. O Małgorzacie Gersdorf, która zapowiadała, że będzie pełnić funkcję I prezes SN do końca konstytucyjnej kadencji, mówił ironicznie, że ma prawo czuć się prezesem, a także wyrażać swoje subiektywne odczucia odnośnie roli, jaką pełni w określonych gremiach. - To jest jej prawo obywatelskie i nikt jej tego odmawiać nie zamierza. Mamy wolność słowa i wyrażania opinii, które mogą być czasami zupełnie bezpodstawne, a nawet bywa, że absurdalne - kpił minister sprawiedliwości. Ziobro jeszcze latem był również przekonany, że Europejski Trybunał Sprawiedliwości nie jest sądem właściwym do rozpatrywania ewentualnego pozwu Komisji Europejskiej przeciwko Polsce ws. reform polskiego wymiaru sprawiedliwości. Politycy PiS dokładali wszelkich starań, by przedstawić sędziów Sądu Najwyższego w jak najgorszym świetle. Wielokrotnie podkreślano ich rzekomo komunistyczną przeszłość. - Czy wiecie, że ci sędziowie z czasów stanu wojennego, niektórzy z nich, ci, którzy wydawali haniebne wyroki, dzisiaj są w tym bronionym czasami przez was Sądzie Najwyższym? - mówił Mateusz Morawiecki podczas wystąpienia w Parlamencie Europejskim 4 lipca. 20 lipca Sejm przyjął kolejną nowelizację ustawy sądowych. - Zwycięstwo demokracji i zwycięstwo Polaków. To jest nasz cel - mówił wówczas Ziobro. - Opozycja miała szansę przez lata to zrobić, co my teraz, a to, co robiła, to broniła status quo. Chciała, by było, jak było. My chcemy zmiany - podkreślał. W tym czasie Komisja Europejska zajmowała się już sprawą polskiej praworządności. A na początku sierpnia siedmiu sędziów Sądu Najwyższego skierowało do Trybunału Sprawiedliwości Unii Europejskiej tzw. pytania prejudycjalne - dotyczące zgodności zapisów ustawy o SN z prawem unijnym. - Sąd Najwyższy w swoim postanowieniu dopuścił się szeregu naruszeń prawa - komentował wówczas zastępca Prokuratora Generalnego Zbigniewa Ziobry, Robert Hernand. A sam Ziobro skierował w następnym miesiącu do Trybunału Konstytucyjnego zapytanie, w którym podważał możliwość składania przez sędziów pytań prejudycjalnych do unijnego Trybunału Sprawiedliwości. Czytaj też: Czy rząd PiS dąży do polexitu? Ziobro pyta TK o artykuł z Traktatu o Funkcjonowaniu UE 24 września Komisja Europejska poinformowała o skardze do TSUE, w której domagała się przywrócenia w Sądzie Najwyższym stanu sprzed 3 kwietnia 2018 roku. - Dzisiejsza decyzja KE nie jest zaskakująca. Od wielu miesięcy utrzymuje się między Warszawą a Brukselą zasadnicza różnica zdań co do zgodności ustaw SN z traktatami - komentowała wówczas rzeczniczka rządu Joanna Kopcińska. Ale pod koniec września rząd, zdawało się, daleki był od kapitulacji. - Do zmian ustawodawstwa może zobowiązywać państwo członkowskie tylko prawomocny wyrok Trybunału - podkreślała. - Polska jest gotowa do obrony swoich racji ustrojowych i prawnych przed Trybunałem - deklarowała Kopcińska. 19 października Trybunał Sprawiedliwości UE zdecydował o zastosowaniu tzw. środków tymczasowych i zawieszeniu stosowania przepisów ustawy o Sądzie Najwyższym dotyczących przechodzenia w stan spoczynku sędziów. Będziemy przestrzegać prawa UE - zadeklarował Jarosław Kaczyński podczas konwencji PiS w Zamościu. Zapowiedział jednak, że Polska skorzysta z prawa do odwołania od decyzji TSUE, chociaż, jak wskazywali później eksperci - nie istnieje ścieżka odwołania. Decyzja zapadła, a zaraz potem zapanowała cisza wyborcza - Polacy wybierali władze samorządowe. Gdy wyborcze emocje nieco opadły, przyszedł czas na komentarze polityków. - Jestem bardzo sceptyczny wobec postanowienia TSUE, bo absolutnie narusza ona polską suwerenność i dotyczy materii nie objętej prawem unijnym - mówił 22 października poseł PiS Marek Ast, członek sejmowej komisji sprawiedliwości i praw człowieka. Dodał, że decyzja jest dla niego niezrozumiała, ale może być wyrazem polityki prowadzonej przez TSUE, bo ""zostało wydane w kampanii wyborczej"". - To postanowienie stwarza jakiś określony problem, bo mamy do czynienia z poważną instytucją unijną, bo Trybunał Sprawiedliwości to jest instytucja poważna. Jeżeli wydaje takie postanowienia, które nie mają dla mnie nie ma jakiegokolwiek oparcia w prawie, to jest kłopot, kryzys instytucji - stwierdził Ast. Tropem rzekomej politycznej motywacji decyzji TSUE poszedł również szef kancelarii premiera Michał Dworczyk. - Intencją było, żeby o decyzji TSUE Polacy dowiedzieli się jeszcze przed wyborami samorządowymi; trudno oprzeć się wrażeniu, że takie działania były podejmowane, aby wpłynąć na wynik wyborów w Polsce - ocenił. W podobnym tonie wypowiedział się nawet prezydent Andrzej Duda. - Znamienne dla mnie było to, że nastąpiło ono akurat prawie że w momencie nastąpienia ciszy wyborczej przed wyborami w Polsce, ale rozumiem, że takie sytuacje się zdarzają - mówił Andrzej Duda podczas wizyty w Niemczech. Czy miesiąc temu politycy PiS spodziewali się, że tak szybko przyjdzie wycofać się z krytykowanym zapisów? - Na pewno nie na tym posiedzeniu i myślę, że na pewno nie przed orzeczeniem merytorycznym Europejskiego Trybunału Sprawiedliwości - mówił Marek Ast 23 października, pytany, czy w związku z decyzją TSUE możliwa jest nowelizacja ustawy o Sądzie Najwyższym. - PiS nie pracuje w tej chwili nad nowelizacją ustawy o Sądzie Najwyższym - zapewniała rzeczniczka partii Beata Mazurek. Dodała jednak, że nie ma wiedzy, czy nad projektem noweli pracuje rząd. - Nie wykluczałbym i nie przesądzał nowelizacji ustawy o Sądzie Najwyższym - powiedział z kolei wiceszef Kancelarii Prezydenta Paweł Mucha. A Stanisław Karczewski w radiu RMF FM zaznaczył: ""jeżeli będzie potrzebna nowelizacja to będą następne"". Jednocześnie politycy obozu władzy powtarzali za liderem PiS - wyroki TSUE będą respektowane. Dzień później wiceminister sprawiedliwości Marcin Warchoł stwierdził: ""wykonanie postanowienia Trybunału Sprawiedliwości UE wymaga stworzenia podstawy prawnej do tzw. zawieszenia mocy wskazanych przepisów ustawy o SN i zmiany statusu sędziów przeniesionych w stan spoczynku"". Po decyzji TSUE Małgorzata Gersdorf wezwała sędziów usuniętych z Sądu Najwyższego do powrotu do orzekania. 25 października wiceminister sprawiedliwości Michał Wójcik pytany w TVN24, czy polskie władze zastosują się do postanowienia TSUE powiedział, że ""postanowienie to nie jest samodzielną podstawą przywrócenia sędziów na stanowiska, które pełnili wcześniej"". - Małgorzata Gersdorf nie jest I prezesem Sądu Najwyższego a sędziowie, którzy wrócili do SN, są cały czas sędziami w stanie spoczynku - podkreślił. W wywiadzie dla ""Rzeczpospolitej"", który ukazał się następnego dnia, wiceminister sprawiedliwości Marcin Warchoł stwierdził, że Polska skorzysta ""z możliwości kwestionowania postanowienia Trybunału Sprawiedliwości UE"". - Ze strony polskiego rządu sygnały są jednoznaczne: nie można twierdzić, że Polska chciałaby uniknąć wdrożenia w życie postanowienia TSUE; chcemy w miarę szybko wypracować stanowisko w tej kwestii, skonsultować z Komisją Europejską i wdrożyć w życie - zapewniał tego samego dnia minister spraw zagranicznych Jacek Czaputowicz. Pytany o sędziów przeniesionych w stan spoczynku, stwierdził: ""zapewne ustawą należałoby doprowadzić do tego, żeby mogli oni ponownie znaleźć się w Sądzie Najwyższym"". - Trzeba znowelizować ustawę - powiedział kilka godzin później w TVP prezydent Andrzej Duda. I choć już 29 października wicemarszałek Senatu Adam Bielan zapewniał, że ""projekt noweli ustawy o SN niedługo zostanie upubliczniony"", posłowie poznali go dopiero dziś - tuż przed sejmowym głosowaniem. - Szanujemy zasady UE, dlatego nie podzielając postanowienia TSUE, przedkładamy projekt noweli ustawy o SN, podtrzymując zarazem zasadność zmian przyjętych w ramach reformy sądownictwa - mówił dziś w Sejmie Zbigniew Ziobro. - My dziś mówimy, że jesteśmy konsekwentni, że nie zgadzając się z linią orzeczniczą Trybunału (Sprawiedliwości UE) w Luksemburgu, nie podzielając postanowienia, które zostało wydane, konkretnie trzymamy się przyjętych wcześniej zobowiązań, że będziemy reguł strzec i dlatego przedkładamy niniejszą nowelizację. Podtrzymując w pełni zasadność tych zmian, które zostały przez nas przyjęte, podtrzymując również i konsekwentnie realizując wszystkie inne, bardzo rozległe zmiany w obszarze wymiary sprawiedliwości, które wprowadzamy i wbrew wam będziemy konsekwentnie realizować, bo Polacy zasługują na uczciwe i szybko działające sady - mówił Ziobro. W podobnym tonie wypowiadali się inni politycy obozu rządzącego. I tylko jedna osoba z kręgu PiS wyłamała się z tej narracji - Anna Maria Siarkowska, która do Sejmu trafiła z list Kukiz'15, obecnie zaś jest przewodniczącą Partii Republikańskiej i należy do klubu parlamentarnego PiS. - Pragnę zwrócić uwagę Wysokiej Izby na to, że wycofywanie się ze słusznych reform w wymiarze sprawiedliwości pod naciskiem instytucji unijnych, wykorzystanym do walki politycznej, wyznacza granice naszej suwerenności w bardzo nieciekawym miejscu - powiedziała Siarkowska. Co na to Jarosław Kaczyński? Gdy posłanka schodziła z mównicy sejmowej, prezes PiS pogroził jej palcem.",Zbigniew Ziobro podczas debaty nad kolejną nowelą ustawy o SN,
https://wiadomosci.onet.pl/tylko-w-onecie/komentarze-po-blyskawicznej-nowelizacji-ustawy-o-sn/ls7w27e,PiS błyskawicznie nowelizuje ustawę o SN. Prof. Zoll: tym się od werdyktu TSUE nie wywiną,"Jako ""krok w dobrym kierunku"" określił prof. Andrzej Zoll zmiany, jakie w ciągu jednego dnia PiS wprowadził w ustawie o Sądzie Najwyższym. Ustawa przywraca do orzekania tych sędziów, których wcześniej przymusowo wysłano na emerytury, zaś prof. Małgorzata Gersdorf pozostaje I Prezes SN. Według prof. Zolla ten ""ukłon"" PiS wobec wymagań Brukseli nie oznacza jednak, że Komisja Europejska wycofa swoją skargę z unijnego Trybunału Sprawiedliwości. - Tym się od werdyktu nie wywiną, bo nie tylko kwestia wieku zawarta była w skardze - mówi.","Jako ""pewien krok do przodu"" określa dzisiejsze działania PiS prof. Andrzej Zoll, były prezes TK i były Rzecznik Praw Obywatelskich. - Można powiedzieć, że jest to jakiś częściowy powrót do zasad praworządności. Jednak do zakwestionowania jest rozsądek ustawodawców - mówi Onetowi prof. Zoll. - A to dlatego, że ustalanie granicy przechodzenia w stan spoczynku na wiek 65 lat jest kompletnie nieracjonalne. A to dlatego, że to jest po prostu marnowanie ""materiału ludzkiego"" - wyjaśnia. Jak podkreśla były prezes TK, sędziowie, zwłaszcza w Sądzie Najwyższym w tym wieku są najlepiej przygotowani i mają największe doświadczenie. - Automatyczne odsyłanie ich na emerytury to zwykłe marnotrawstwo. Tym większe i tym bardziej rażące, że przecież posłowie nie mają żadnej cezury wiekowej. Ale cóż, ich przecież wybrał ""suweren"" - ironizuje prof. Zoll. Jak podkreśla były prezes TK, jest dla niego bardzo mało prawdopodobne, by Komisja Europejska - po znowelizowaniu przez PiS ustawy o SN - wycofała swoją skargę z unijnego Trybunału Sprawiedliwości. - Nawet jeśli taki był zamysł PiS-u, to nie sądzę, że się w ten sposób wywiną - mówi. - Bo przecież skarga Komisji dotyczyła nie tylko kwestii wieku sędziów ale też Izby Dyscyplinarnej, która powstała w SN. Dodajmy, że TSUE będzie rozpatrywał również - w odrębnym postępowaniu - pytania prejudycjalne, zadane tak przez Sąd Najwyższy, jak sądy powszechne. Dotyczyły one tak kwestii odsyłania na przymusowe emerytury sędziów SN, jak legalności KRS, czy systemu dyscyplinowania sędziów, poprzez działalność tak rzecznika dyscypliny, jak nowej Izby Dyscyplinarnej w SN. - Te pytania mogły być zadawane, takie prawo daje nam członkostwo w Unii - mówi prof. Zoll. - I nie wątpię, że TSUE zajmie się nimi w stosownym czasie. Zaś fakt, że w Polsce tym sędziom, którzy pytania do Luksemburga zadali grozi się dyscyplinarkami będzie mieć swoje konsekwencje - podkreśla. - I będą to konsekwencje na poziomie tak europejskim, jak krajowym, na niekorzyść obecnej władzy - kwituje prof. Zoll. Jak podkreśla w rozmowie z Onetem rzecznik Sądu Najwyższego, sędzia Michał Laskowski, nie da się wykluczyć, że celem dzisiejszej nowelizacji ustawy o SN jest doprowadzenie do tego, by KE wycofała swoją skargę z TSUE. - Taki zamysł może przyświecać partii rządzącej, bo w takim właśnie kierunku to zmierza - mówi nam sędzia Laskowski. - Gdyby projekt przeszedł w Senacie i został podpisany przez prezydenta, to zarzuty Komisji Europejskiej w jakiejś części stałyby się bezprzedmiotowe. Pytanie tylko, czy pan prezydent taką nowelizację podpisze? W końcu to ingerencja w ustawę jego autorstwa - podkreśla rzecznik SN. Sędzia Laskowski zaznacza, że takie zakończenie sporu mogłoby być na rękę tak Komisji Europejskiej, jak unijnemu Trybunałowi Sprawiedliwości. - W Europie obowiązującą zasadą jest rozwiązywanie problemów przez dialogi i porozumienie, a nie przez konflikt i konfrontację. Dlatego nie wykluczył bym, że może to pójść w takim kierunku. Pytanie tylko, co będzie dalej - mówi.",Prof. Andrzej Zoll,
https://wiadomosci.onet.pl/kraj/ekspresowe-tempo-prac-nad-nowelizacja-ustawy-o-tsue-co-trzeba-wiedziec/s8rnlde,Ekspresowe tempo prac nad nowelizacją ustawy o TSUE. Co trzeba wiedzieć?,"Sejm przyjął nowelizację ustawy o Sądzie Najwyższym. Projekt złożony przez PiS dzisiaj rano w trybie ekspresowym przeszedł przez trzy czytania. Głosowaniom towarzyszyła burzliwa dyskusja. Ze strony opozycji padały argumenty o ""demokracji putinowskiej"" i ""PiS-owskich fobiach"". Łukasz Schreiber z PiS zarzucał PO łamanie konstytucji. Co powinniśmy wiedzieć na temat nowelizacji?","19 października Trybunał Sprawiedliwości UE, przychylając się do wniosku Komisji Europejskiej, wydał wstępne postanowienie o zastosowaniu tzw. środków tymczasowych, w ramach których znalazło się: zawieszenie stosowania przepisów ustawy o SN dot. przechodzenia sędziów, którzy ukończyli 65. rok życia w stan spoczynku; przywrócenie do orzekania sędziów, którzy w świetle nowych przepisów już zostali wysłani w stan spoczynku; powstrzymanie się od wszelkich działań zmierzających do powołania sędziów SN na stanowiskach, których dotyczą kwestionowane przepisy i wyznaczenia nowego Pierwszego Prezesa SN. W ocenie polskiego rządu do wdrożenia październikowego postanowienia Trybunału ws. środków tymczasowych konieczna była nowelizacja ustawy o SN. Do tego czasu Małgorzata Gersdorf nie jest I prezesem SN, a sędziowie, którzy wrócili do SN, pozostają cały czas w stanie spoczynku. Z kolei zdaniem sędziów decyzja TSUE obowiązuje bezpośrednio. W związku z tym pod koniec października Małgorzata Gersdorf wezwała sędziów SN objętych zakresem zastosowania środków tymczasowych orzeczonych przez TSUE do stawienia się w SN w celu podjęcia służby sędziowskiej. Części z nich już przydzielono sprawy do rozpoznania. Na początku listopada zespół prasowy SN poinformował, że prof. Gersdorf jako I prezes Sądu Najwyższego przesłała do KE informację o środkach podjętych w SN w celu pełnego zastosowania się do postanowienia TSUE o tzw. środkach tymczasowych Zgodnie z ustawą o Sądzie Najwyższym z grudnia 2017, która weszła w życie 3 kwietnia b.r. z mocy prawa przeszli w stan spoczynku i od 4 lipca przestali pełnić funkcję sędziowie SN, którzy ukończyli 65. rok życia. Mogli dalej orzekać, jeśli złożyli stosowne oświadczenie i przedstawili odpowiednie zaświadczenia lekarskie, a prezydent wyraził zgodę na dalsze zajmowanie przez nich stanowiska sędziego SN. Według uchwalonej noweli sędzia SN albo sędzia NSA, który przeszedł w stan spoczynku na podstawie obecnych przepisów, z dniem wejścia w życie tej nowelizacji powraca do pełnienia urzędu na stanowisku zajmowanym 3 kwietnia 2018 r. ""Służbę na stanowisku sędziego Sądu Najwyższego albo sędziego Naczelnego Sądu Administracyjnego uważa się za nieprzerwaną"" - głosi nowela. Sędziowie ci, mogą jednak pozostać w stanie spoczynku jeśli w terminie 7 dni od dnia wejścia w życie nowelizacji złożą oświadczenie, że mają taką wolę; oświadczenie ma być składane prezydentowi za pośrednictwem Krajowej Rady Sądownictwa. Nowelizacja przewiduje, że sędziowie, którzy objęli stanowisko w SN przed wejściem w życie tej nowelizacji przechodzą w stan spoczynku, przy zastosowaniu przepisu poprzedniej ustawy o SN z 2002 r,. czyli z dniem ukończenia 70 roku życia; sędzia będzie mógł przejść w stan spoczynku na swój wniosek po ukończeniu 65 roku życia (mężczyźni) lub po ukończeniu 60 lat (kobiety), po ukończeniu 60 lat jeżeli przepracował na stanowisku sędziego SN nie mniej niż 9 lat. Sędziowie, którzy obejmą stanowisko w SN po wejściu w życie tej nowelizacji, będą przechodzić w stan spoczynku zgodnie z przepisem nowej ustawy o SN, która weszła w życie 3 kwietnia b.r., czyli z dniem ukończenia 65 roku życia, chyba że nie później niż na sześć miesięcy i nie wcześniej niż na 12 miesięcy przed ukończeniem tego wieku złożą oświadczenie o woli dalszego orzekania, a prezydent wyrazi na to zgodę. Nowela zakłada, że jeśli na jej podstawie do pełnienia urzędu w Sądzie Najwyższym powrócił sędzia, który zajmował stanowisko I prezesa SN lub prezesa SN, kadencję uważa się za nieprzerwaną. Podczas głosowań doszło do burzliwej wymiany zdań między opozycją i PiS. - Ta ustawa to jest nieudolna próba wykonania orzeczenia Trybunału Sprawiedliwości UE - orzeczenia, którego prawo unijne nie nakazuje wprowadzać w drodze zmian prawnych, a które jest stosowane bezpośrednio - mówiła szefowa klubu Nowoczesnej Kamila Gasiuk-Pihowicz. Oceniła też, że obecnie rządzący zamienili Krajową Radę Sądownictwa w ""Krajową Radę Ziobrownictwa"". - Z waszymi PiS-owskimi nominatami zamiast niezależnych sędziów - dodała posłanka Nowoczesnej. Robert Kropiwnicki (PO) zarzucał posłom PiS, że ""wywrócili świat do góry nogami"". - I uważacie, że to jest dla was norma. Ale jest jeszcze normalność poza waszymi izbami, naprawdę. To nie wy jesteście normalną demokracją, niestety. Wam bliżej do demokracji putinowskiej - stwierdził poseł PO. Wyraził też pogląd, że PiS ""ma fobię"". - Wszędzie chcecie pakować polityków - albo prokuratora generalnego, albo dzieci wasze, albo prezydenta, czy ministra. To jest wasza, niestety, choroba. To jest nepotyzm plus do kwadratu - uznał Kropiwnicki. ZOBACZ: Jarosław Kaczyński grozi palcem posłance klubu PiS W czasie głosowania poprawki PiS do projektu noweli ustawy o SN głos zabrał Arkadiusz Myrcha (PO). - PiS złożyło poprawkę, która jest godna małego Kazia. Panie pośle Schreiber, bez urazy, ale podejrzewam, że tą poprawkę ktoś panu po prostu podrzucił jak panu posłowi (Kazimierzowi) Smolińskiemu w sprawie afery KNF - ironizował poseł PO, zwracając się do posła PiS Łukasza Schreibera. Nawiązywał do kontrowersji wokół zmian w ustawach dotyczących nadzoru finansowego. Do posła PiS zwrócił się też Stefan Niesiołowski (PSL-UED). - Pan Schreiber, nowa gwiazda odrodzonego parlamentaryzmu, zadał dramatyczne pytanie: ""co zrobić, żeby was demokratyczna opozycjo zadowolić?"". Panie Schreiber, to bardzo proste: odejść - w hańbie, na zawsze, teraz odejść. Zostawcie Polskę w spokoju, panie Kaczyński - powiedział poseł Unii Europejskich Demokratów. Łukasz Schreiber przekonywał natomiast, że ustawa o SN w poprzednim, kwestionowanym m.in. przez Komisję Europejską kształcie, była zgodna z konstytucją i unijnymi traktatami. Wskazał, że PiS nie chce stworzyć ""bardzo niebezpiecznego precedensu"", którym - według niego - byłaby sytuacja, gdyby obowiązującym prawem w Polsce stało się postanowienie zabezpieczające TSUE, zawieszające część obowiązujących przepisów ustawy o Sądzie Najwyższym. - Walczymy o suwerenność Polski, o godność polskiego parlamentu i dlatego przeprowadzamy dzisiaj tą ustawę w Sejmie - tłumaczył Schreiber. Wytknął posłom Platformy Obywatelskiej łamanie przepisów konstytucji w poprzednich kadencjach. W tym kontekście nawiązał do wyboru ""awansem"" nowych sędziów TK w czerwcu 2015 roku oraz niedawną decyzję prezydent Warszawy Hanny Gronkiewicz-Waltz o zakazie organizacji Marszu Niepodległości. POLECAMY: Zbigniew Ziobro: prawda będzie was boleć - Mówicie coś o aferach. Tak, są wielkie afery do wyjaśnienia, o których Polacy pamiętają. Dziś na komisji śledczej ds. VAT usłyszeliśmy w jaki sposób tworzyło się prawo, jak działali lobbyści w KPRM. Pamiętamy też ""infoaferę"", gdy nie ktoś rzekomo napisał na kartce, której nikt nie widział, ""1 procent"", tylko gdzie pięć milionów złotych krążyło w gotówce i majątku pomiędzy urzędnikami - mówił Schreiber. Marszałek Sejmu Marek Kuchciński kilkakrotnie apelował do parlamentarzystów opozycji, by wypowiadali się ""zgodnie z powagą izby"", a nie używali słów, które ""prowokują do różnych reakcji"" są ""formą insynuacji i wprowadzają różne formy obrażania"". Źródło: PAP, Onet.",Poseł sprawozdawca Łukasz Schreiber,
https://wiadomosci.onet.pl/kraj/ustawa-o-sadzie-najwyzszym-sejm-przyjal-nowelizacje/mlr34n3,Sejm przyjął nowelizację ustawy o Sądzie Najwyższym,"Posłowie przegłosowali nowelizację ustawy o Sądzie Najwyższym, zakładającą m.in. powrót Małgorzaty Gersdorf na stanowisko I prezesa SN. Za przyjęciem nowelizacji głosowało 215 posłów, przeciw było 161, wstrzymało się 24.","Projekt nowelizacji został złożony dzisiaj w Sejmie przez posłów PiS. Zakłada on powrót do sprawowania urzędu tych sędziów SN, którzy zgodnie z nową ustawą o SN przeszli w stan spoczynku w związku z ukończeniem 65 r. życia. Projekt daje też możliwość pozostania w stanie spoczynku dla tych, którzy wyrażą taką wolę. Ponadto z projektu PiS wynika, że jeśli na podstawie noweli do pełnienia urzędu w Sądzie Najwyższym powrócił sędzia, który zajmował stanowisko I prezesa SN lub prezesa SN, kadencję uważa się za nieprzerwaną. Projekt PiS dotyczy przepisów ustawy o Sądzie Najwyższym z grudnia 2017, która weszła w życie 3 kwietnia b.r. Zgodnie z nią z mocy prawa przeszli w stan spoczynku i od 4 lipca przestali pełnić funkcję sędziowie SN, którzy ukończyli 65. rok życia. Mogli dalej orzekać, jeśli złożyli stosowne oświadczenie i przedstawili odpowiednie zaświadczenia lekarskie, a prezydent wyraził zgodę na dalsze zajmowanie przez nich stanowiska sędziego SN. - Ekspres legislacyjny, to urąga powadze Sejmu - tak tryb i tempo uchwalenia nowelizacji ustawy o Sądzie Najwyższym ocenił wicemarszałek Sejmu Stanisław Tyszka (Kukiz'15). Tyszka pytany przez dziennikarzy w Sejmie o tempo procedowania nad nowelą ocenił, że mieliśmy do czynienia z ""ekspresem legislacyjnym"". - Moim zdaniem to urąga powadze Sejmu, nie powinno się żadnego prawa w taki sposób stanowić, w szczególności prawa dotyczącego Sądu Najwyższego - powiedział wicemarszałek Sejmu. Przypomniał, że Kukiz'15 przewidywało już dwa miesiące temu, że PiS wycofa się z części przepisów dot. wymiaru sądownictwa ze względu na zaostrzenie relacji na poziomie europejskich. Pytany, jaki jest bilans reformy sądownictwa w Polsce, odparł: ""to jest jak kopanie i zasypywanie rowów"". - Wszystko za pieniądze podatników, bez sensu, nic to ludziom nie daje. My powtarzamy od zawsze, że reformy wymiaru sprawiedliwości trzeba dokonać, ale trzeba dokonać od dołu, czyli przyśpieszając postępowania sądowe, tak żeby ludzie nie musieli czekali miesiącami, latami na orzeczenia - podkreślił Tyszka.  - Myślę, że nowelizacja ustawy o Sądzie Najwyższym ""załatwi sprawę"" z Komisją Europejską - powiedział przedstawiciel wnioskodawców Marek Ast (PiS). Dodał, że projekt był szybko procedowany, ponieważ tego wymagały postanowienia Trybunału Sprawiedliwości Unii Europejskiej. Ast pytany przez dziennikarzy, czy nowelizacja ustawy o SN nie była za szybko procedowana w Sejmie, odpowiedział: ""Trzeba szybko działać, skoro jest postanowienie zabezpieczające i jest oczekiwanie, żeby to polecenie wykonać"". Na uwagę dziennikarza, że jest ono od miesiąca, powiedział: ""Dlatego też zapowiedzieliśmy, że to chwilę musi potrwać, bo trzeba przygotować projekt (noweli) ustawy"". - Cały czas mówiliśmy, że chodzi o to, że wprost tego postanowienia stosować nie można, musi być projekt nowelizacji i dzisiaj się to zmaterializowało - dodał. Dopytywany, czy przyjęcie nowelizacji w tak krótkim czasie ""jest poważne"", Ast odpowiedział: - Przed chwilą państwo mówiliście, że cały miesiąc trzeba było czekać na projekt, projekt (został) dopracowany i dzięki temu można go było szybko uchwalić. Ast pytany, czy nowelizacja ustawy o SN usatysfakcjonuje TSUE, powiedział: ""Jestem o tym przekonany. Myślę, że to załatwia sprawę z Komisją Europejską"". 19 października Trybunał Sprawiedliwości UE, przychylając się do wniosku Komisji Europejskiej, wydał wstępne postanowienie o zastosowaniu tzw. środków tymczasowych, w ramach których znalazło się: zawieszenie stosowania przepisów ustawy o SN dot. przechodzenia sędziów, którzy ukończyli 65. rok życia w stan spoczynku; przywrócenie do orzekania sędziów, którzy w świetle nowych przepisów już zostali wysłani w stan spoczynku; powstrzymanie się od wszelkich działań zmierzających do powołania sędziów SN na stanowiskach, których dotyczą kwestionowane przepisy i wyznaczenia nowego Pierwszego Prezesa SN. Zgodnie z projektem złożonym przez PiS, sędzia Sądu Najwyższego albo sędzia Naczelnego Sądu Administracyjnego, który przeszedł w stan spoczynku na podstawie obecnych przepisów, z dniem wejścia w życie tej nowelizacji powraca do pełnienia urzędu na stanowisku zajmowanym 3 kwietnia 2018 r. Sędziowie ci, mogą jednak pozostać w stanie spoczynku jeśli w terminie 7 dni od dnia wejścia w życie nowelizacji złożą oświadczenie, że mają taką wolę; oświadczenie ma być składane prezydentowi za pośrednictwem Krajowej Rady Sądownictwa. W postanowieniu TSUE z 19 października Polska została też zobowiązana m.in. do powiadomienia Komisji Europejskiej - nie później niż w ciągu miesiąca od doręczenia postanowienia, a następnie powiadamiania w regularnych odstępach jednego miesiąca - o wszystkich środkach, które przyjęła w celu pełnego zastosowania się do postanowienia. Decyzja zabezpieczająca, tzw. środki tymczasowe, obowiązuje państwo członkowskie natychmiastowo po jej wydaniu. Nie ma od niej odwołania, ale nie jest ona ostateczna. 16 listopada TSUE przeprowadził wysłuchanie stron, podczas którego Polska i Komisja Europejska przedstawiły swoje argumenty ws. zasadności zastosowania środków tymczasowych. W ocenie polskiego rządu do wdrożenia październikowego postanowienia Trybunału ws. środków tymczasowych konieczna jest nowelizacja ustawy o SN; do tego czasu Gersdorf nie jest I prezesem SN, a sędziowie, którzy wrócili do SN, pozostają cały czas w stanie spoczynku. Z kolei zdaniem części sędziów decyzja TSUE obowiązuje bezpośrednio. W związku z tym pod koniec października Gersdorf wezwała sędziów SN objętych zakresem zastosowania środków tymczasowych orzeczonych przez TSUE do stawienia się w SN w celu podjęcia służby sędziowskiej. Części z nich już przydzielono sprawy do rozpoznania. Na początku listopada zespół prasowy SN poinformował, że prof. Gersdorf jako I prezes Sądu Najwyższego przesłała do KE informację o środkach podjętych w SN w celu pełnego zastosowania się do postanowienia TSUE o tzw. środkach tymczasowych. Źródło: Onet, PAP.",,
https://wiadomosci.onet.pl/kraj/zbigniew-ziobro-w-debacie-nad-nowela-ustawy-o-sn-bedzie-was-bolec/lytz86e,Zbigniew Ziobro w debacie nad nowelą ustawy o SN: będzie was boleć,"- Prawda was boli (...). Będzie was boleć prawda i nasza konsekwencja w działaniach ws. KNF. Do bólu, niczym gorącym żelazem, będziemy wypalać patologie. Taka jest dziś prokuratura ""dobrej zmiany"", takie są służby specjalne. Nie będzie tak, jak za waszych czasów, kiedy zawiadomienie ws. Amber Gold czekało - ile? 900 dni, dwa i pół roku, zanim uruchomiono śledztwo - powiedział Ziobro podczas debaty nad kolejną już nowelą ustawy o Sądzie Najwyższym.","Wystąpienie Ziobry wywoływało żywiołowe reakcje posłów - śmiech, buczenie, a także okrzyki: ""KNF"" i ""Złodzieje! Złodzieje!"".",,
https://wiadomosci.onet.pl/kraj/nowelizacja-ustawy-o-sn-niezwloczne-przejscie-do-trzeciego-czytania/pqr2pdr,Nowelizacja ustawy o SN. Niezwłoczne przejście do trzeciego czytania,Projekt nowelizacji autorstwa PiS o Sądzie Najwyższym trafił do trzeciego czytania.,"Sejm w głosowaniu zdecydował o niezwłocznym przejściu do trzeciego czytania projektu nowelizacji ustawy o Sądzie Najwyższym. Projekt nowelizacji ustawy o SN został złożony w Sejmie przez posłów PiS dziś rano. Projekt daje podstawę do powrotu do SN tych sędziów, którzy przeszli w stan spoczynku. Ci, którzy chcieliby pozostać w stanie spoczynku, też mają taką możliwość. Przepisy projektu stanowią, że jeśli na podstawie noweli do pełnienia urzędu w Sądzie Najwyższym powrócił sędzia, który zajmował stanowisko I prezesa SN lub prezesa SN, kadencję uważa się za nieprzerwaną. Ponadto, projekt uchyla procedurę ubiegania się o zgodę prezydenta na dalsze orzekanie po ukończeniu 65. roku życia, ale dla sędziów, którzy już weszli do SN na mocy nowych przepisów, wiek spoczynku to 65 lat bez możliwości przedłużenia tego okresu. Wniosek o uzupełnienie porządku obrad o rozpatrzenie projektu noweli o SN złożył dziś rano szef klubu PiS Ryszard Terlecki. 19 października Trybunał Sprawiedliwości UE, przychylając się do wniosku Komisji Europejskiej, wydał wstępne postanowienie o zastosowaniu tzw. środków tymczasowych, w ramach których znalazło się: zawieszenie stosowania przepisów ustawy o SN dot. przechodzenia sędziów, którzy ukończyli 65. rok życia w stan spoczynku; przywrócenie do orzekania sędziów, którzy w świetle nowych przepisów już zostali wysłani w stan spoczynku.",Posiedzenie Sejmu,
https://wiadomosci.onet.pl/kraj/sedzia-laskowski-o-nowelizacji-ustawy-o-sn-eliminuje-najwazniejsze-zastrzezenia/kpkwptt,Sędzia Laskowski o nowelizacji ustawy o SN: eliminuje najważniejsze zastrzeżenia,"Treść projektu eliminuje najważniejsze zastrzeżenia co do ustawy o Sądzie Najwyższym - powiedział rzecznik Sądu Najwyższego. Nowela przewiduje, że ""starzy"" sędziowie SN nie przejdą w stan spoczynku, mimo że ukończyli 65 rok życia. Dotyczy to m.in. I prezes SN Małgorzaty Gersdorf.","- Z ustawy wynika, że w stosunku do sędziów zasiadających w SN przed zmianami, a takich będzie 71, stosowane będą stare przepisy, a ograniczenie wieku do 65 lat dotyczyć będzie nowych 39 sędziów - tłumaczył sędzia Michał Laskowski podczas konferencji prasowej. - Nie zostaje przerwana kadencja ani I prezes SN, ani prezesów poszczególnych Izb SN - podkreślił. - Szereg szczegółowych kwestii jest cały czas przedmiotem rozważań, zobaczymy, w jakim kształcie ustawa wejdzie w życie - zaznaczył Laskowski. Powiedział, że gdyby projekt został przyjęty w obecnym kształcie, ""najważniejsze zarzuty wobec ustawy zostaną wyeliminowane"". Pytany o postępowanie, jakie w sprawie zmian w polskim Sądzie Najwyższym toczy się przed Trybunałem Sprawiedliwości UE, sędzia stwierdził, że ""postępowanie w całości może zostać przeprowadzone mimo wejścia w życie tej ustawy"". Laskowski zaznaczył, że podtrzymuje wcześniejsze stanowisko o tym, że prezes Gersdorf pozostaje I prezes SN i do tego nie było potrzeby nowelizacji ustawy o SN, ""ale jeśli ona wejdzie w życie, całkowicie wyjaśni ona kwestię przechodzenia w stan spoczynku kogokolwiek"". Rzecznik SN przypomniał, że Sąd Najwyższy ""w istotnym zakresie został zmieniony"", wymieniając przy tym m.in. nowe izby, a także instytucję skargi nadzwyczajnej. - To są rozwiązania, które pozostaną - powiedział. - Projekt ustawy nie ma żadnego związku z nowo powołanymi sędziami, oni pozostaną sędziami SN - przypomniał sędzia Laskowski. Dziś rano posłowie PiS złożyli w Sejmie projekt nowelizacji ustawy o SN, który zakłada umożliwienie sędziom Sądu Najwyższego i Naczelnego Sądu Administracyjnego, którzy przeszli w stan spoczynku po osiągnięciu 65. roku życia powrotu do pełnienia urzędu. Sejm po godz. 12. rozpoczął pierwsze czytanie projektu. Projekt dotyczy przepisów ustawy o Sądzie Najwyższym z grudnia 2017, która weszła w życie 3 kwietnia b.r. Zgodnie z nią z mocy prawa przeszli w stan spoczynku i od 4 lipca przestali pełnić funkcję sędziowie SN, którzy ukończyli 65. rok życia. Mogli dalej orzekać, jeśli złożyli stosowne oświadczenie i przedstawili odpowiednie zaświadczenia lekarskie, a prezydent wyraził zgodę na dalsze zajmowanie przez nich stanowiska sędziego SN. Zgodnie z projektem PiS, sędzia Sądu Najwyższego albo sędzia Naczelnego Sądu Administracyjnego, który przeszedł w stan spoczynku na podstawie obecnych przepisów, z dniem wejścia w życie tej nowelizacji powraca do pełnienia urzędu na stanowisku zajmowanym 3 kwietnia 2018 r. ""Służbę na stanowisku sędziego Sądu Najwyższego albo sędziego Naczelnego Sądu Administracyjnego uważa się za nieprzerwaną"" - czytamy w projekcie.",Michał Laskowski,
https://wiadomosci.onet.pl/kraj/malgorzata-gersdorf-komentuje-projekt-nowelizacji-ustawy-o-sn-nie-jest-potrzebny/27vr1e1,Małgorzata Gersdorf o projekcie nowelizacji ustawy o SN: ustawa nie była potrzebna,"- Ustawa, jeśli chodzi o skutki zabezpieczenia, nie była potrzebna - twierdzi prof. Małgorzata Gersdorf, komentując w ten sposób projekt nowelizacji ustawy o Sądzie Najwyższym autorstwa PiS.","Zdaniem Małgorzaty Gersdorf ""ustawa, jeśli chodzi o skutki zabezpieczenia, nie była potrzebna"". - Ale ona na przyszłość chyba ma na celu coś zmienić. Ja poczekam na ustawę, która będzie przyjęta. Jakie władza ma plany na przyszłość, to ja nie wiem. Władza ma różne pomysły, różnie to może być - dodaje I prezes Sądu Najwyższego. Przypomnijmy. Centrum Informacyjne Sejmu poinformowało, że szef klubu PiS zwrócił się do marszałka Sejmu o uzupełnienie porządku obrad rozpoczynającego się dziś posiedzenia Izby o punkt dot. rozpatrzenia projektu nowelizacji ustawy o Sądzie Najwyższym. - Projekt przewiduje uchylenie tych przepisów, które obligowały sędziów po 65. roku życia do przejścia w stan spoczynku. Jeżeli ustawa wejdzie w życie, to ci sędziowie będą mogli wrócić do Sądu Najwyższego - powiedział dziś Marek Ast. - Procedura ubiegania się o zgodę prezydenta na dalsze orzekanie po ukończeniu 65. roku życia zostaje uchylona, ale dla sędziów, którzy już weszli do SN na mocy nowych przepisów, wiek spoczynku to 65 lat bez możliwości przedłużenia tego okresu - dodał poseł PiS. Marek Ast powiedział, że sędziowie, którzy wrócą do SN będą traktowani tak, jakby cały czas pełnili swoje funkcję. Będą musieli jednak zwrócić odprawy, które dostali, gdy przechodzili w stan spoczynku. - Uposażenie będą mieli takie, jak przed przejściem w stan spoczynku - dodał Ast. Poseł PiS powiedział także, że sędziowie, którzy będą chcieli nadal pozostać w stanie spoczynku, będą mieć taką możliwość. Będą musieli jednak złożyć odpowiednie oświadczenie. Projekt zakłada także, że jeśli na podstawie noweli do pełnienia urzędu w Sądzie Najwyższym powrócił sędzia, który zajmował stanowisko I prezesa SN lub prezesa SN, kadencję uważa się za nieprzerwaną.",Małgorzata Gersdorf,
https://wiadomosci.onet.pl/kraj/sejm-przyjal-nowelizacje-ustawy-o-sadzie-najwyzszym/epg611g,Sejm przyjął nowelizację ustawy o Sądzie Najwyższym,"Sejm przyjął kolejną nowelizację ustawy o Sądzie Najwyższym. Wcześniej posłowie zdecydowali o niezwłocznym przejściu do trzeciego czytania projektu noweli, bez odsyłania go do komisji. Nowela wycofuje zapis o przejściu sędziów SN w stan spoczynku po ukończeniu 65. roku życia. PiS tym samy wycofał się z przepisów, które stały się przyczyną postępowania przed Trybunałem Sprawiedliwości Unii Europejskiej.",,,
https://wiadomosci.onet.pl/kraj/szef-krs-leszek-mazur-komentuje-projekt-ustawy-o-sn-autorstwa-pis/eym3gvn,Przewodniczący KRS o projekcie PiS: Małgorzata Gersdorf ponownie będzie I prezes Sądu Najwyższego,"Zgodnie z projektem nowelizacji ustawy o Sądzie Najwyższym profesor Małgorzata Gersdorf ponownie będzie pierwszą prezes tego sądu i członkiem Krajowej Rady Sądownictwa - powiedział przewodniczący nowej KRS Leszek Mazur. Projekt nowelizacji ustawy o SN zaproponowany przez PiS zakłada, że kadencję Pierwszej Prezes ""uważać się będzie za nieprzerwaną"" - informuje TVN24.","Jak przyznaje Leszek Mazur, ""nie zapoznawał się on z tym projektem"", a jedynie ""rzucił okiem"". Dodał jednak, że należy ocenić pozytywnie rozwiązanie przywracające sędziów ze stanu spoczynku, jako ""rozwiązanie kompromisowe"". Na pytanie, czy zgodnie ze zgłoszonym projektem Małgorzata Gersdorf będzie I Prezes Sądu Najwyższego, Mazur odparł: Tak i ponownie członkiem Krajowej Rady Sądownictwa jako Pierwsza Prezes Sądu Najwyższego. Przypomnijmy. Centrum Informacyjne Sejmu poinformowało, że szef klubu PiS zwrócił się do marszałka Sejmu o uzupełnienie porządku obrad rozpoczynającego się dziś posiedzenia Izby o punkt dot. rozpatrzenia projektu nowelizacji ustawy o Sądzie Najwyższym. - Projekt przewiduje uchylenie tych przepisów, które obligowały sędziów po 65. roku życia do przejścia w stan spoczynku. Jeżeli ustawa wejdzie w życie, to ci sędziowie będą mogli wrócić do Sądu Najwyższego - powiedział dziś Marek Ast. - Procedura ubiegania się o zgodę prezydenta na dalsze orzekanie po ukończeniu 65. roku życia zostaje uchylona, ale dla sędziów, którzy już weszli do SN na mocy nowych przepisów, wiek spoczynku to 65 lat bez możliwości przedłużenia tego okresu - dodał poseł PiS. Marek Ast powiedział, że sędziowie, którzy wrócą do SN będą traktowani tak, jakby cały czas pełnili swoje funkcję. Będą musieli jednak zwrócić odprawy, które dostali, gdy przechodzili w stan spoczynku. - Uposażenie będą mieli takie, jak przed przejściem w stan spoczynku - dodał Ast. Poseł PiS powiedział także, że sędziowie, którzy będą chcieli nadal pozostać w stanie spoczynku, będą mieć taką możliwość. Będą musieli jednak złożyć odpowiednie oświadczenie. Projekt zakłada także, że jeśli na podstawie noweli do pełnienia urzędu w Sądzie Najwyższym powrócił sędzia, który zajmował stanowisko I prezesa SN lub prezesa SN, kadencję uważa się za nieprzerwaną. ""Prezydium Sejmu podjęło decyzję, by I czytanie poselskiego projektu dotyczącego nowelizacji ustawy o Sądzie Najwyższym odbyło się dziś o godz. 12:00. Zaczynamy 72. posiedzenie za kilkanaście minut. Zachęcam do śledzenia relacji z prac Izby w sejmowych mediach społecznościowych."" - zapowiedział na swoim koncie na Twitterze Marek Kuchciński. Drugie czytanie projektu nowelizacji ustawy o Sądzie Najwyższym zaplanowano z kolei na jutro na godz. 21.30 - wynika z harmonogramu obrad Sejmu.",Leszek Mazur,
https://wiadomosci.onet.pl/kraj/pis-zlozylo-w-sejmie-projekt-nowelizacji-ustawy-o-sadzie-najwyzszym/zfyskpf,PiS złożyło w Sejmie projekt nowelizacji ustawy o Sądzie Najwyższym,"Do Sejmu wpłynął projekt nowelizacji ustawy o Sądzie Najwyższym. To efekt decyzji Trybunału Sprawiedliwości Unii Europejskiej. Marek Ast z PiS przyznał, że projekt ""daje podstawę do powrotu do SN tych sędziów, którzy przeszli w stan spoczynku. Ci, którzy chcieliby pozostać w stanie spoczynku też mają taka możliwość"".","Centrum Informacyjne Sejmu poinformowało, że szef klubu PiS zwrócił się do marszałka Sejmu o uzupełnienie porządku obrad rozpoczynającego się dziś posiedzenia Izby o punkt dot. rozpatrzenia projektu nowelizacji ustawy o Sądzie Najwyższym. - Projekt przewiduje uchylenie tych przepisów, które obligowały sędziów po 65. roku życia do przejścia w stan spoczynku. Jeżeli ustawa wejdzie w życie, to ci sędziowie będą mogli wrócić do Sądu Najwyższego - powiedział dziś Marek Ast. - Procedura ubiegania się o zgodę prezydenta na dalsze orzekanie po ukończeniu 65. roku życia zostaje uchylona, ale dla sędziów, którzy już weszli do SN na mocy nowych przepisów, wiek spoczynku to 65 lat bez możliwości przedłużenia tego okresu - dodał poseł PiS. Marek Ast powiedział, że sędziowie, którzy wrócą do SN będą traktowani tak, jakby cały czas pełnili swoje funkcję. Będą musieli jednak zwrócić odprawy, które dostali, gdy przechodzili w stan spoczynku. - Uposażenie będą mieli takie, jak przed przejściem w stan spoczynku - dodał Ast. Poseł PiS powiedział także, że sędziowie, którzy będą chcieli nadal pozostać w stanie spoczynku, będą mieć taką możliwość. Będą musieli jednak złożyć odpowiednie oświadczenie. Projekt zakłada także, że jeśli na podstawie noweli do pełnienia urzędu w Sądzie Najwyższym powrócił sędzia, który zajmował stanowisko I prezesa SN lub prezesa SN, kadencję uważa się za nieprzerwaną. ""Prezydium Sejmu podjęło decyzję, by I czytanie poselskiego projektu dotyczącego nowelizacji ustawy o Sądzie Najwyższym odbyło się dziś o godz. 12:00. Zaczynamy 72. posiedzenie za kilkanaście minut. Zachęcam do śledzenia relacji z prac Izby w sejmowych mediach społecznościowych."" - zapowiedział na swoim koncie na Twitterze Marek Kuchciński. Drugie czytanie projektu nowelizacji ustawy o Sądzie Najwyższym zaplanowano z kolei na jutro na godz. 21.30 - wynika z harmonogramu obrad Sejmu. 19 października Trybunał zdecydował wstępnie o zastosowaniu tzw. środków tymczasowych i zawieszeniu stosowania przepisów ustawy o Sądzie Najwyższym dotyczących przechodzenia sędziów, którzy ukończyli 65. rok życia, w stan spoczynku. TSUE chciał m.in., by sędziowie, którzy w świetle nowych przepisów już zostali przeniesieni w stan spoczynku, byli przywróceni do orzekania. Dwa dni temu mijał termin na powiadomienie KE o działaniach podjętych przez polskie władze w celu pełnego zastosowania się do decyzji TSUE. Wczoraj rzeczniczka Komisji Mina Andreewa potwierdziła, że odpowiedź polskiego rządu dotarła do KE. - Przeanalizujemy teraz ten dokument - wskazała. Pytana, ile czasu zajmie ta analiza, odpowiedziała, że KE nie ma nieprzekraczalnego terminu na jej przeprowadzenie. Jeszcze przed pojawieniem się doniesień o nowym projekcie PiS, Jarosław Gowin odniósł się dziś rano do orzeczeń TSUE wobec Sądu Najwyższego. - Gotowi jesteśmy do pewnych zmian. W mojej ocenie są to zmiany daleko idące i konsumujące zarzuty Komisji Europejskiej oraz Trybunału Sprawiedliwości, jednak z drugiej strony nie akceptujemy takiej wykładni prawa, którą próbuje się Polsce, a tak naprawdę wszystkim krajom unijnym, narzucić – że orzeczenia TS obowiązują bezpośrednio, czyli nie trzeba w ślad za tymi orzeczeniami dostosowywać prawa krajowego, tylko wprost się te orzeczenia stosuje – powiedział dziś Jarosław Gowin w rozmowie z radiową Jedynką. Do tej pory przedstawiciele polskiego rządu przekonywali, że do wdrożenia październikowego postanowienia Trybunału w sprawie środków tymczasowych konieczna jest nowelizacja ustawy o SN; do tego czasu Małgorzata Gersdorf nie jest I prezesem SN, a sędziowie, którzy wrócili do SN, pozostają cały czas w stanie spoczynku. Z kolei zdaniem części sędziów decyzja TSUE obowiązuje bezpośrednio. W związku z tym pod koniec października Gersdorf wezwała sędziów SN objętych zakresem zastosowania środków tymczasowych orzeczonych przez TSUE do stawienia się w SN w celu podjęcia służby sędziowskiej. Części z nich już przydzielono sprawy do rozpoznania. POLECAMY: Małgorzata Gersdorf przesłuchana przez rzecznika dyscypliny. Sędziowie: efekt mrożący do kwadratu Rzeczniczka rządu Joanna Kopcińska powiedziała wczoraj rano w Radiu Plus, że rząd prowadzi dialog z KE. - Będziemy wyjaśniali wątpliwości i pewnie do takiego kompromisu z KE i z TSUE dojdzie - oceniła. Jednocześnie zaznaczyła, że strona polska jest ""przekonana co do słuszności"" reformy wymiaru sprawiedliwości. Zapewniała również, że Polska szanuje wszystkie wyroki i jest państwem praworządnym ""o wysokich standardach"". Chcesz być na bieżąco z najważniejszymi informacjami dnia? Polub Onet Wiadomości na Facebooku!",Sala sejmowa,
https://wiadomosci.onet.pl/swiat/komisja-europejska-otrzymala-odpowiedz-polski-ws-realizacji-postanowien-tsue/7xwpk4t,Komisja Europejska: przeanalizujemy informację polskiego rządu ws. Sądu Najwyższego,"Otrzymaliśmy od polskiego rządu informację na temat realizacji środków tymczasowych Trybunału Sprawiedliwości UE dotyczących Sądu Najwyższego. Przeanalizujemy ją - poinformowała dziś rzeczniczka Komisji Europejskiej Mina Andreewa. Polska przekazała informację wczoraj wieczorem. - Przekazaliśmy pakiet bardzo konkretnych działań - podał wtedy, zastrzegając anonimowość, dyplomata.","Dziś Andreewa potwierdziła, że odpowiedź polskiego rządu dotarła do KE. - Przeanalizujemy teraz ten dokument - wskazała. Pytana, ile czasu zajmie ta analiza, odpowiedziała, że KE nie ma nieprzekraczalnego terminu na jej przeprowadzenie. 19 października Trybunał zdecydował wstępnie o zastosowaniu tzw. środków tymczasowych i zawieszeniu stosowania przepisów ustawy o Sądzie Najwyższym dotyczących przechodzenia sędziów, którzy ukończyli 65. rok życia, w stan spoczynku. TSUE chciał m.in., by sędziowie, którzy w świetle nowych przepisów już zostali przeniesieni w stan spoczynku, byli przywróceni do orzekania. Wczoraj mijał termin na powiadomienie KE o działaniach podjętych przez polskie władze w celu pełnego zastosowania się do decyzji TSUE. Do tej pory przedstawiciele polskiego rządu przekonywali, że do wdrożenia październikowego postanowienia Trybunału w sprawie środków tymczasowych konieczna jest nowelizacja ustawy o SN; do tego czasu Małgorzata Gersdorf nie jest I prezesem SN, a sędziowie, którzy wrócili do SN, pozostają cały czas w stanie spoczynku. Z kolei zdaniem części sędziów decyzja TSUE obowiązuje bezpośrednio. W związku z tym pod koniec października Gersdorf wezwała sędziów SN objętych zakresem zastosowania środków tymczasowych orzeczonych przez TSUE do stawienia się w SN w celu podjęcia służby sędziowskiej. Części z nich już przydzielono sprawy do rozpoznania. POLECAMY: Małgorzata Gersdorf przesłuchana przez rzecznika dyscypliny. Sędziowie: efekt mrożący do kwadratu","KE potwierdziła, że otrzymała informację z Polski",
https://wiadomosci.onet.pl/kraj/czaputowicz-odpowiedz-ws-decyzji-tsue-jeszcze-dzis/hyng9g1,Szef MSZ: odpowiedź ws. decyzji TSUE dotyczącej SN przekażemy w terminie,Odpowiedź polskich władz w sprawie decyzji TSUE dotyczącej ustawy o Sądzie Najwyższym zostanie przekazana Komisji Europejskiej w terminie. Przed jej wysłaniem nie chcemy informować o jej treści - mówił dziś w Brukseli szef MSZ Jacek Czaputowicz.,"Dziś mija termin na powiadomienie KE o działaniach podjętych przez polskie władze w celu pełnego zastosowania się do decyzji TSUE. 19 października Trybunał zdecydował wstępnie o zastosowaniu tzw. środków tymczasowych i zawieszeniu stosowania przepisów ustawy o Sądzie Najwyższym dotyczących przechodzenia sędziów, którzy ukończyli 65. rok życia, w stan spoczynku. TSUE chciał m.in., by sędziowie, którzy w świetle nowych przepisów już zostali wysłani w stan spoczynku, byli przywróceni do orzekania. Czaputowicz po spotkaniu Rady ds. Zagranicznych w Brukseli był dopytywany, czy jego słowa o tym, że trwają jeszcze rozważania i dyskusje nad informacją rządu dla KE, oznaczają, że na kilka godzin przed upływem terminu jej przesłania do KE ta informacja jest jeszcze niegotowa. - Nie, nie. To oznacza po prostu to, że my w terminie ją wyślemy. Po prostu termin jeszcze jest otwarty, więc wyślemy w terminie, nie przed czasem, ale w terminie - powiedział szef MSZ. Zaznaczył, że przed wysłaniem odpowiedzi do KE nie chce informować o jej treści. - Komisja Europejska myślę, że sama poinformuje, ewentualnie jutro zobaczymy, jaka będzie decyzja, czy jakieś tezy przedstawić. Przed wysłaniem nie chcemy informować o treści - powiedział minister. Zaznaczył, że on sam, a także premier Mateusz Morawiecki wielokrotnie już mówili, że Polska jest otwarta na oczekiwania Komisji Europejskiej. - Tutaj chodzi o pokazanie, co Polska zrobiła w tym czasie - mówił Czaputowicz. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Jacek Czaputowicz,
https://wiadomosci.onet.pl/swiat/rozprawa-w-tsue-na-temat-sn-komisja-europejska-ustawa-narusza-nieusuwalnosc-sedziow/3t9kxv9,Rozprawa w TSUE ws. zmian w Sądzie Najwyższym. Przedstawiciel rządu: nic złego się tutaj nie dzieje,"- Jeśli postanowienie zawiesza istniejące przepisy, nie trzeba podejmować żadnych konkretnych działań, trzeba przywrócić sytuację do stanu poprzedniego - mówił prezes TSUE w trakcie rozprawy ws. ustawy o Sądzie Najwyższym. Z kolei reprezentujący polski rząd Bogusław Majczyna przekonywał m.in., że stanowiska sędziowskie w SN nie są przypisane do poszczególnych osób.","Dzisiaj w Trybunale Sprawiedliwości Unii Europejskiej w Luksemburgu odbyła się rozprawa w sprawie ustawy o Sądzie Najwyższym. TSUE zdecydował w październiku o zastosowaniu tzw. środków tymczasowych i zawieszeniu stosowania przepisów ustawy o SN. TSUE przychylił się w pełni do wniosku KE w tej sprawie. Trybunał chce m.in. przywrócenia wysłanych na emeryturę sędziów. Jak mówił przedstawiciel Komisji Europejskiej Saulius Kaleda, polska ustawa o SN narusza zasadę nieusuwalności sędziów, podczas gdy jest ona jedną z tradycyjnych zasad wspólnych dla krajów, w których panują zasady państwa prawa. - Stanowi ona gwarancję niezawisłości sędziowskiej. KE utrzymuje, że zasada została naruszona, bo jedna trzecia składu SN przechodzi w stan spoczynku po wejściu w życie ustawy. Nowe przepisy dotyczą również I prezes, której mandat jest zagwarantowany w konstytucji – wskazał. Przekonywał też, że przyznanie prezydentowi prawa decydowania, czy po osiągnięciu wieku sędzia SN może nadal sprawować funkcje, a od decyzji nie przysługuje odwołanie do sądu, ma charakter dyskrecjonalny i jest naruszeniem zasady niezawisłości sędziowskiej. Kaleda powiedział, że sędziowie ""nie powinni stawiać czoła presji władz wykonawczych"". Dodał, że stosowane przez Polskę przykłady rozwiązań regularnych w innych krajach są stosowane wybiórczo, co KE może wykazać. Zabezpieczeniem dla SN – jak argumentował – są właśnie środki tymczasowe, o które zawnioskowała Komisji Europejska. Jak mówił, są one niezbędne dla ""zapewnienia ochrony praw podmiotów prawa Unii"". - KE podtrzymuje swój wniosek o środkach tymczasowych – podkreślił w podsumowaniu. Na rozprawie w TSUE polski rząd argumentował, że nie ma przesłanek do tego, aby przepisy ustawy o Sądzie Najwyższym zostały zawieszone do czasu wydania ostatecznego wyroku w jej sprawie, ponieważ nie ma ryzyka powstania ""nieodwracalnej szkody"". Polską stronę reprezentował Bogusław Majczyna z MSZ. Jak przekonywał, środki tymczasowe mogą zostać zarządzone jedynie wtedy, gdy mają pilny charakter, a ich zarządzanie i ich wykonanie jest konieczne ""w celu uniknięcia nieodwracalnej szkody dla interesu skarżącego"". Wskazał, że skarżący, w tym wypadku KE, musi udowodnić, że istnieje możliwość powstania takiej ""szkody"", a tak się nie stało. KE - jak mówił - argumentuje, że gdyby nie środki tymczasowe, stanowiska w SN mogliby zająć nowi sędziowie, co uniemożliwiłoby wykonanie ostatecznego wyroku TSUE w sprawie ustawy o SN. Tymczasem - jak przekonywał - stanowiska sędziowskie w SN nie są przypisane do poszczególnych osób, tak jak np. w TSUE, a w przypadku ich zwolnienia stanowiska przechodzą do puli wakatów, które są uzupełniane w procedurze wyboru. Nowy sędzia - jak mówił Majczyna - obejmuje stanowisko z puli wakatów, a nie stanowisko konkretnego sędziego. Zwiększanie liczby sędziów, jak argumentował, to kwestia organizacyjna. Majczyna wskazał, że nie jest prawdą, iż procedury naboru w SN zostały przyspieszone, a wręcz przeciwnie - zostały wstrzymane. Podkreślił, że w SN jest dużo wakatów. Jak mówił, twierdzenie, iż istnieje ryzyko szkody w związku z brakiem możliwości ponownego obsadzenia stanowisk przez sędziów, jest więc nieprawdziwe. Teoretycznie - jak argumentował - taki nieodwracalny skutek mógłby nastąpić w przypadku obsadzenia stanowiska prezesa SN, bo wówczas nie byłoby możliwe przywrócenie tej osoby na stanowiska, jednak - jak argumentował - nie są prowadzone żadne działania zmierzające do wyboru I prezesa. Argumentował też, że nie ma żadnych przesłanek, aby inne sądy odmówiły uznania wyroków SN. Wskazał, że nowi sędziowie korzystają z gwarancji niezawisłości tak jak dotychczasowi. Przedstawiciel MSZ dodał również, że nie ma przesłanek dla środków tymczasowych, bo pozostało niewiele czasu do rozstrzygnięcia sprawy głównej, która jest procedowana w trybie przyspieszonym. - W imieniu polskiego rządu wnoszę o uchylenie przedmiotowego postanowienia - podsumował. Prezes TSUE Koen Lenaerts argumentował, że od decyzji Trybunału o nałożeniu tzw. środków tymczasowych Polska powinna natychmiast zawiesić stosowanie przepisów ustawy o SN. Majczyna wyraził jednak odmienne zdanie. Majczyna odpowiedział, że należy uchylić tę decyzję o środkach tymczasowych. Wskazał też, że jej wdrożenie wymagałoby nowelizacji ustawy o SN. Argumentował, że nie można w Polsce zawiesić przepisów oświadczeniem rządu, a konieczne są do tego zmiany w prawie. Z tym stwierdzeniem nie zgodził się Lenaerts. - Jeśli postanowienie zawiesza istniejące przepisy, nie trzeba podejmować żadnych konkretnych działań (czyli nowelizacji ustawy - red.), trzeba przywrócić sytuację do stanu poprzedniego - wskazał. Jak dodał, uchylenie przepisów to nie kwestia polskiego prawa, ale skutków decyzji TSUE o środkach tymczasowych. Po zakończeniu rozprawy Bogusław Majczyna powiedział dziennikarzom, że KE na tej rozprawie nie przedstawiała żadnych argumentów, uzasadniających zawieszenie przepisów tej ustawy. Majczyna zauważył, że strona skarżąca, w tym wypadku KE, musi uzasadnić potrzebę wprowadzenia środków tymczasowych prawdopodobieństwem ""zaistnienia poważnej i nieodwracalnej szkody"". - Komisja takich faktów nie przedstawiła, a to, co przedstawiła, to były wyłącznie hipotezy niemające oparcia w faktach - powiedział. Dodał, że jeśli chodzi o zapisy ustawy, nie ma ryzyka upolitycznienia sądów czy nierzetelności procesów. - Nie ma takiego ryzyka. KE nie była w stanie przedstawić żadnych szczególnych okoliczności, które stwierdzałyby istnienie takiego ryzyka, choć przecież ta ustawa weszła już w życie kilka miesięcy temu. Nic złego tutaj się nie dzieje - powiedział. Majczyna podkreślił ponadto, że rozprawa była dla niego bardzo ciekawa. - Staraliśmy się przekonać Trybunał, żeby nie stosować środków tymczasowych. Ciężko mi oceniać, czy przekonaliśmy sędziów Trybunału. Mam nadzieję, że to ostateczne postanowienie czy decyzja o uchyleniu tego postanowienia zostanie wydane w miarę szybko - wskazał. Przedstawiciele KE nie chcieli się wypowiadać po rozprawie.  Polski rząd w trakcie rozprawy otrzymał wsparcie Węgier. Przedstawiciel tego kraju M.Z. Feher podczas rozprawy argumentował, że nie ma uzasadnienia dla wprowadzenia środków tymczasowych wobec ustawy o SN. Jego zdaniem nie ma zagrożenia dla niezawisłości sądów w Polsce. - Zarzuty Komisji to samospełniające się przepowiednie, bo wywołują niepewność co do funkcjonowania polskiego sądownictwa. Fakt, że niektórzy sędziowie przejdą w stan spoczynku, nie podważa zasady niezależności i niezawisłości sędziowskiej. Rząd węgierski sprzeciwia się rozumowaniu KE - powiedział przedstawiciel węgierskiego rządu.  Chcesz być na bieżąco z najważniejszymi informacjami dnia? Polub Onet Wiadomości na Facebooku!",Siedziba Trybunału Sprawiedliwości UE,
https://wiadomosci.onet.pl/swiat/w-tsue-dzis-rozprawa-nt-sadu-najwyzszego-w-polsce/n8kqyh7,"Dziś rozprawa w Trybunale Sprawiedliwości Unii Europejskiej ws. SN. TSUE zdecyduje, czy utrzymać środki tymczasowe","W Trybunale Sprawiedliwości w Luksemburgu trwa dziś rozprawa ws. środków tymczasowych dotyczących ustawy o Sądzie Najwyższym. To Trybunał Sprawiedliwości UE podjął w październiku decyzję o zastosowaniu tzw. środków tymczasowych i zawieszeniu stosowania przepisów ustawy o SN dot. przechodzenia w stan spoczynku sędziów SN, którzy ukończyli 65. rok życia.","Jak mówił przedstawiciel Komisji Europejskiej Saulius Kaleda, polska ustawa o SN narusza zasadę nieusuwalności sędziów, podczas gdy jest ona jedną z tradycyjnych zasad wspólnych dla krajów, w których panują zasady państwa prawa. - Stanowi ona gwarancję niezawisłości sędziowskiej. KE utrzymuje, że zasada została naruszona, bo jedna trzecia składu SN przechodzi w stan spoczynku po wejściu w życie ustawy. (...) Nowe przepisy dotyczą również I prezes, której mandat jest zagwarantowany w konstytucji – wskazał. Przekonywał też, że przyznanie prezydentowi prawa decydowania, czy po osiągnieciu wieku sędzia SN może nadal sprawować funkcje, a od decyzji nie przysługuje odwołanie do sądu, ma charakter dyskrecjonalny i jest naruszeniem zasady niezawiłości sędziowskiej. Kaleda powiedział, że sędziowie ""nie powinni stawiać czoła presji władz wykonawczych"". Dodał, że stosowane przez Polskę przykłady rozwiązań regularnych w innych krajach są stosowane wybiórczo, co KE może wykazać. Zabezpieczeniem dla SN – jak argumentował – są właśnie środki tymczasowe, o które zawnioskowała Komisji Europejska. Jak mówił, są one niezbędne dla ""zapewnienia ochrony praw podmiotów prawa Unii"". - KE podtrzymuje swój wniosek o środkach tymczasowych – podkreślił w podsumowaniu. Na rozprawie w tej sprawie polski rząd reprezentował Bogusław Majczyna z MSZ. Jak przekonywał, środki tymczasowe mogą zostać zarządzone jedynie wtedy, gdy mają pilny charakter, a ich zarządzanie i ich wykonanie jest konieczne ""w celu uniknięcia nieodwracalnej szkody dla interesu skarżącego"". Wskazał, że skarżący, w tym wypadku KE, musi udowodnić, że istnieje możliwość powstania takiej ""szkody"", a tak się nie stało. KE - jak mówił - argumentuje, że gdyby nie środki tymczasowe, stanowiska w SN mogliby zająć nowi sędziowie, co uniemożliwiłoby wykonanie ostatecznego wyroku TSUE w sprawie ustawy o SN. Tymczasem - jak przekonywał - stanowiska sędziowskie w SN nie są przypisane do poszczególnych osób, tak jak np. w TSUE, a w przypadku ich zwolnienia stanowiska przechodzą do puli wakatów, które są uzupełniane w procedurze wyboru. Nowy sędzia - jak mówił Majczyna - obejmuje stanowisko z puli wakatów, a nie stanowisko konkretnego sędziego. Zwiększanie liczby sędziów, jak argumentował, to kwestia organizacyjna. Majczyna wskazał, że nie jest prawdą, iż procedury naboru w SN zostały przyspieszone, a wręcz przeciwnie - zostały wstrzymane. Podkreślił, że w SN jest dużo wakatów. Jak mówił, twierdzenie, iż istnieje ryzyko szkody w związku z brakiem możliwości ponownego obsadzenia stanowisk przez sędziów, jest więc nieprawdziwe. Teoretycznie - jak argumentował - taki nieodwracalny skutek mógłby nastąpić w przypadku obsadzenia stanowiska prezesa SN, bo wówczas nie byłoby możliwe przywrócenie tej osoby na stanowiska, jednak - jak argumentował - nie są prowadzone żadne działania zmierzające do wyboru I prezesa. Argumentował też, że nie ma żadnych przesłanek, aby inne sądy odmówiły uznania wyroków SN. Wskazał, że nowi sędziowie korzystają z gwarancji niezawiłości tak jak dotychczasowi. Przedstawiciel MSZ dodał również, że nie ma przesłanek dla środków tymczasowych, bo pozostało niewiele czasu do rozstrzygnięcia sprawy głównej, która jest procedowana w trypie przyspieszonym. - W imieniu polskiego rządu wnoszę o uchylenie przedmiotowego postanowienia - podsumował. Decyzja zabezpieczająca, tzw. środki tymczasowe, obowiązuje państwo członkowskie natychmiastowo po jej wydaniu. Nie ma od niej odwołania, ale nie jest ona ostateczna. Podczas piątkowej rozprawy Polska i Komisja Europejska przedstawiają swoje argumenty, a następnie TSUE wyda ostateczną decyzję co do zawieszenia przepisów o Sądzie Najwyższym. Będzie ona obowiązywać do czasu wydania ostatecznego orzeczenia w sprawie skargi KE na ustawę dotyczącą SN; orzeczenie to może zostać wydane za kilka miesięcy. Decyzją z października TSUE przychylił się do wniosku KE o przywrócenie w SN stanu sprzed 3 kwietnia 2018 roku, to jest sprzed wejścia w życie przepisów przewidujących obniżenie wieku emerytalnego sędziów z 70 do 65 lat. Zgodnie z tymi regulacjami 27 spośród 72 czynnych sędziów SN miało przejść w stan spoczynku, włącznie z pierwszą prezes Małgorzatą Gersdorf. TSUE chce by sędziowie, którzy w świetle nowych przepisów już zostali wysłani na emerytury, byli przywróceni do orzekania. Polska ma też powstrzymać się od wszelkich środków mających na celu powołanie nowego I prezesa oraz mających na celu wskazanie osoby, której powierzone miałoby być kierowanie wspomnianą instytucją w miejsce I prezesa do czasu powołania nowego prezesa.",Prezes Trybunału Sprawiedliwości Unii Europejskiej prof. Koen Lenaerts,
https://wiadomosci.onet.pl/tylko-w-onecie/kainowe-pietno-na-krs-ostre-stanowisko-themis/0qz0hvj,"Sędzia Zabłocki z SN stanie przed komisją etyki. ""Themis"": kainowe piętno na KRS","Krajowa Rada Sądownictwa przyjęła dziś uchwałę, w której uznała decyzję sędziego SN Stanisława Zabłockiego za sprzeczną z porządkiem konstytucyjnym Rzeczypospolitej. Zachowanie sędziego Rada określiła jako ""niegodne sędziego"" i postanowiła, że jego zachowaniem zajmie się komisja etyki i odpowiedzialności dyscyplinarnej Rady. Powód? Sędzia Zabłocki 5 listopada zdecydował, że odbierze sprawy przydzielone już do rozpatrzenia nowemu sędziemu Izby Karnej SN Wojciechowi Sychowi. - To jest czysta linia partii - tak o działaniach KRS mówi nam prezes ""Themis"", sędzia Beata Morawiec.","""Okazuje się on być niegodnym powierzonego mu przez Rzeczpospolitą Polską urzędu"" - tak decyzję sędziego SN Stanisława Zabłockiego - który wstrzymał rozpatrywanie spraw przez nowego członka Izby Karnej, Wojciecha Sycha - oceniła w piątek nowa Krajowa Rada Sądownictwa. Rada uznała, że odebranie sędziemu, przez część środowiska nazywanemu ""dublerem"" spraw do rozpoznania jest ""sprzeczne z porządkiem konstytucyjnym Rzeczypospolitej Polskiej"". W efekcie - zapadła decyzja, że zachowaniem sędziego zajmą się połączone komisje etyki i odpowiedzialności dyscyplinarnej Rady. Przypomnijmy, decyzja sędziego Zabłockiego - o odebraniu spraw nowemu sędziemu SN Wojciechowi Sychowi - była konsekwencją tego, że do Naczelnego Sądu Administracyjnego trafiły odwołania tych kandydatów do SN, których KRS odrzuciła - a którzy o miejsca w SN rywalizowali, m.in. z tymi, których ostatnio powołał do niego Andrzej Duda. Oceną kandydatów zajmowała się KRS, której kompetencje i legalność podważył zaś sam Sąd Najwyższy, wysyłając w tej sprawie pytanie prejudycjalne do unijnego Trybunału Sprawiedliwości. Tym samym, SN nie powinien dopuszczać do orzekania tych osób, która nowa Rada ""wynominowała"". Bo jeśli sąd kwestionuje konstytucyjność KRS, nie ma praw akceptować kandydatów, których ona oceniła. I taką właśnie decyzję - o wstrzymaniu biegu spraw, przyznanych do rozpatrzenia ""nowemu"" sędziemu Sychowi - podjął prezes Izby Karnej, co KRS uznała za ""niegodne sędziego"". Sam sędzia Zabłocki skomentował to krótko: ""Z mojej strony za jedyny komentarz niech posłużą słowa, które w związku ze stuleciem odzyskania niepodległości i w trosce o następne sto lat niepodległości wpisałem dziś do księgi pamiątkowej, wyłożonej w Sądzie Najwyższym: kto kocha Ojczyznę, ten szanuje Jej prawa, z Konstytucją na czele. Bardzo poważnie staram się traktować te słowa"" - czytamy na profilu sędziego w portalu społecznościowym. Działania nowej Krajowej Rady wobec sędziego Zabłockiego wyjątkowo krytycznie oceniło Stowarzyszenie Sędziów ""Themis"", które w piątek przyjęło w tej sprawie specjalną uchwałę. Czytamy w niej, m.in., że decyzje Rady to przejaw ""niegodnego ataku na kogoś, kto całym swoim zawodowym życiem wykazuje wierność Konstytucji RP"". Dalej, sędziowie z ""Themis"" podkreślają, że ""biorąc pod uwagę obecny skład i sposób działania KRS – nie ma ona moralnych ani prawnych podstaw do formułowania takiego stanowiska"". Tym bardziej, że - co podkreślają sędziowie - Rada została wybrana przez polityków, głosami PiS i Kukiz`15. Zaś konstytucja stanowi, że sędziów do KRS wybierają inni sędziowie - a nie przedstawiciele parlamentu. ""Ani ta, ani żadna inna próba zdyskredytowania Pana Sędziego (Zabłockiego-red.), czy innych sędziów wykonujących z oddaniem swoje obowiązki, nie jest w stanie zmyć ciążącego na członkach tego organu kainowego piętna osób wspierających łamanie Konstytucji"" - tak oceniają działania KRS członkowie ""Themis"". W rozmowie z Onetem piątkowe decyzje Rady oceniła też sędzia Beata Morawiec, prezes Stowarzyszenia ""Themis"". - To, co oni robią to jest manifestacja stanowiska politycznego. To jest linia partii - mówi nam sędzia Morawiec. - Jak za komuny. Ja tego nie pamiętam, ale ludzie starsi, co wiem z własnych doświadczeń, po prostu tego nie wytrzymują. To jest tak, jakby KC powiedziała, co mówić ma sąd w Pcimkiu Dolnym. I tak zachowuje się nowa Rada - podkreśla prezes ""Themis"". - Od dawna wiemy, że ten organ, zwany ""KRS"" nie ma nic wspólnego z konstytucją, czy staniem na straży niezależności sądów i niezawisłości sędziów. Ale ta ostatnia decyzja odnośnie sędziego Zabłockiego jest szczytem wszystkiego! - podkreśla. - I chyba czas już zapytać, czy ci sędziowie z Rady przypadkiem nie próbują odwdzięczać się posłom, którzy ich do KRS wybrali - kwituje sędzia Morawiec.",Sędzia Stanisław Zabłocki,
https://wiadomosci.onet.pl/kraj/sn-odpowiada-krs-ws-sedziego-wojciech-sycha/bwt4c8l,SN ws. sędziego Wojciecha Sycha: nie można mówić o uniemożliwianiu mu czynności orzeczniczych,"""Brakuje podstaw do stwierdzenia, że uniemożliwia się pełnienie czynności orzeczniczych przez sędziów powołanych do Izby Karnej i Cywilnej SN, w tym sędziego Wojciecha Sycha"" - napisał prezes SN Dariusz Zawistowski w odpowiedzi dla Krajowej Rady Sądownictwa","W poniedziałek prezes SN kierujący Izbą Karną Stanisław Zabłocki wydał zarządzenie, na mocy którego zdjęto z wokandy sprawy wyznaczone w listopadzie i grudniu do rozpoznania przez powołanego do tej Izby przed miesiącem Wojciecha Sycha. Na mocy decyzji sędziego Zabłockiego wstrzymano też wyznaczanie sędziego Sycha do składów orzekających w SN. ""Zarządzenie jest uzasadnione z uwagi na potrzebę dbałości o jednolitość praktyki sądowej oraz bezpieczeństwo procesowe stron"" - zaznaczył prezes Zabłocki w zarządzeniu opublikowanym wtedy na stronie SN. Rzecznik prasowy SN sędzia Michał Laskowski mówił zaś w odniesieniu do nowo mianowanych siedmiu sędziów Izby Cywilnej, że ""oni też nie mają wyznaczanych terminów"". W związku z tym KRS w przyjętym w piątek stanowisku podkreśliła, że uznaje za sprzeczne z porządkiem konstytucyjnym wydanie ""przez sędziego SN w stanie spoczynku"" S. Zabłockiego zarządzenia o zdjęciu z wokandy spraw wyznaczonych do rozpoznania przez sędziego Sycha. Przewodniczący Mazur powiedział, że zdaniem Rady działania sędziego Zabłockiego stanowią ""wyraz naruszenia niezależności sędziego"", ponieważ uniemożliwiają sędziemu Sychowi orzekanie. Przewodniczący KRS już na początku tego tygodnia Rada wysłała pismo do SN z prośbą o wyjaśnienia w tej sprawie. Zobacz także: ""Dublerzy"" w Sądzie Najwyższym dopuszczani do orzekania? Rzecznik SN: faktycznie, to może być trudne do wyjaśnienia ""Informuję, że brakuje podstaw do stwierdzenia, że uniemożliwia się pełnienie czynności orzeczniczych przez sędziów powołanych do Izby Karnej i Cywilnej SN"" - wskazał w odpowiedzi prezes Zawistowski. Jak zaznaczył, istota decyzji ""nie polega na odebraniu wyznaczonych sędziom spraw, a jedynie na czasowym niewyznaczaniu ich do składów orzekających"". Sędzia Laskowski powiedział dziś, że ""prezes Zabłocki na podstawie postanowienia TSUE został przywrócony do czynnej służby, sprawuje swoją funkcję i w ramach tej funkcji może wykonywać wszystkie czynności orzecznicze i administracyjne, w tym wydawać zarządzenia"". ""- arządzenie, o którym mowa, powoduje tylko odwołanie wyznaczonych terminów posiedzeń, ale nie odebranie spraw panu sędziemu Sychowi (...). Te sprawy, które mu przydzielono do referatu, czekają - dodał rzecznik SN. Prezydent Andrzej Duda 10 października powołał 27 osób na sędziów Sądu Najwyższego: 19 w Izbie Kontroli Nadzwyczajnej i Spraw Publicznych, siedmiu w Izbie Cywilnej i jednego sędziego - W. Sycha - w Izbie Karnej. Wcześniej - 20 września - prezydent Duda powołał 10 osób na sędziów Izby Dyscyplinarnej SN. Powołania te były zakończeniem procedury zainicjowanej w końcu czerwca publikacją w Monitorze Polskim obwieszczenia prezydenta o wolnych stanowiskach sędziego w SN; do objęcia były 44 wakaty sędziowskie. Tymczasem we wrześniu Naczelny Sąd Administracyjny uwzględnił wnioski o zabezpieczenie i wstrzymał - w zaskarżonych częściach - wykonanie uchwał KRS odnoszących się do powołania sędziów SN do Izb Karnej, Cywilnej oraz Kontroli Nadzwyczajnej i Spraw Publicznych. Wnioski złożyli w NSA kandydaci na sędziów SN, którzy w końcu sierpnia nie uzyskali rekomendacji KRS. Przeczytaj także: Sędzia-dubler nie będzie na razie orzekał w SN. Decyzja Prezesa Izby Karnej W odpowiedzi prezesa Zawistowskiego dla przewodniczącego KRS powtórzono, że decyzje o niewyznaczaniu nowych sędziów do składów orzekających podjęto ""w trosce o jednolitość praktyki sądowej"". ""Wskazać także należy, że podniesione w odwołaniach do NSA wątpliwości co do prawidłowości przeprowadzenia procedury naboru na wolne stanowiska sędziów SN (...) mogłyby zostać wyjaśnione znacznie wcześniej, gdyby nie fakt nieprzesyłania przez KRS przez długi okres środków odwoławczych do tego sądu"" - dodał prezes SN. Biuro prasowe KRS poinformowało wcześniej, że przewodniczący Mazur przekazał w piątek do NSA odwołania kandydatów na sędziów SN, którzy nie uzyskali rekomendacji Rady. Jak dodało, odwołania od tych uchwał wpływały do KRS między 17 września a 18 października 2018 r. Sędzia Mazur wskazał zaś, że obecny termin przekazania odwołań do NSA nie odbiega od praktyki stosowanej w poprzednich kadencjach Rady. Trybunał Sprawiedliwości UE zdecydował 19 października o zastosowaniu tzw. środków tymczasowych i zawieszeniu stosowania przepisów ustawy o SN dot. przechodzenia sędziów, którzy ukończyli 65. rok życia w stan spoczynku. TSUE chciał m.in., by sędziowie, którzy w świetle nowych przepisów już zostali wysłani w stan spoczynku, byli przywróceni do orzekania. W związku z tym 22 sędziów stawiło się w SN. Wśród sędziów, których objęła decyzja TSUE i powrócili do wykonywania obowiązków w SN, był prezes Izby Karnej sędzia Zabłocki, który wydał zarządzenie ws. sędziego Sycha.",,
https://wiadomosci.onet.pl/kraj/krs-przekazala-do-nsa-odwolania-kandydatow-na-sedziow-sadu-najwyzszego/x6nqmgg,KRS przekazała do NSA odwołania kandydatów na sędziów Sądu Najwyższego,"Przewodniczący Krajowej Rady Sądownictwa sędzia Leszek Mazur przekazał do Naczelnego Sądu Administracyjnego odwołania kandydatów na sędziów Sądu Najwyższego, którzy nie uzyskali rekomendacji Rady - informuje biuro prasowe KRS.","Biuro prasowe KRS przekazało, że odwołania od tych uchwał wpływały do KRS między 17 września a 18 października 2018 r. Biuro wyjaśniło też, że ""w związku z tym, iż Naczelny Sąd Administracyjny powinien rozpoznać sprawy w ciągu 14 dni od daty przekazania mu dokumentacji sprawy, odwołanie, odpowiedź na odwołanie i dokumentację sprawy przekazuje się do NSA w pakiecie obejmującym wszystkie odwołania od danej uchwały"". ""Dzięki temu NSA może jednocześnie rozpoznać wszystkie odwołania od danej uchwały Rady"" - wskazało biuro KRS. Sędzia Leszek Mazur przypomniał też, że obecny termin przekazania odwołań kandydatów na sędziów Sądu Najwyższego do NSA nie odbiega od praktyki stosowanej w poprzednich kadencjach Rady. Mazur zwrócił uwagę, że dwa odwołania od uchwały KRS złożone w lutym 2017 r. przekazano do sądu w kwietniu 2018 r. Dodał też, że dwa inne odwołania złożone w lutym i marcu 2017 r. przekazano do sądu w maju 2018 r. Zobacz raport Onetu ""Bój o reformę sądownictwa"" - Pojawiające się w niektórych mediach zarzuty o celowym przetrzymywaniu odwołań nie mają zatem uzasadnienia w faktach - dodał przewodniczący KRS. W końcu czerwca w Monitorze Polskim opublikowane zostało obwieszczenie prezydenta o wolnych stanowiskach sędziego w SN - do obsadzenia były 44 stanowiska sędziowskie. Pod koniec sierpnia KRS wyłoniła 40 kandydatów na stanowiska sędziowskie w Izbie Dyscyplinarnej, Izbie Kontroli Nadzwyczajnej i Spraw Publicznych Sądu Najwyższego, Izbie Cywilnej oraz Izbie Karnej SN. Sędziom, którzy nie uzyskali rekomendacji Rady przysługiwały odwołania do uchwał KRS w tej sprawie. Natomiast we wrześniu NSA uwzględnił wnioski o zabezpieczenie i wstrzymał - w zaskarżonych częściach - wykonanie uchwał KRS odnoszących się do powołania sędziów SN do Izb Karnej, Cywilnej oraz Kontroli Nadzwyczajnej i Spraw Publicznych wyłonionych w naborze zapoczątkowanym czerwcowym obwieszczeniem. W październiku NSA uwzględnił kolejny wniosek o zabezpieczenie dotyczący powołania do Izby Cywilnej. Sędzia NSA Sylwester Marciniak tłumaczył we wrześniu, że z przepisów ustawy o KRS wynika, że ci kandydaci, których odwołania zostaną rozstrzygnięte na ich korzyść, będą ""podlegali rozpoznaniu przy kolejnych wolnych etatach sędziowskich i o wieszczeniach o wolnych stanowiskach sędziowskich"". Na początku września Mazur podpisał uchwałę Rady o przedstawieniu wniosku prezydentowi Andrzejowi Dudzie o powołanie 12 sędziów Izby Dyscyplinarnej SN. We wrześniu prezydent Duda powołał 10 osób na sędziów Izby Dyscyplinarnej SN. W połowie października prezydent powołał kolejnych 27 osób na sędziów Sądu Najwyższego: 19 w Izbie Kontroli Nadzwyczajnej i Spraw Publicznych, siedmiu w Izbie Cywilnej i jednego sędziego w Izbie Karnej.",Leszek Mazur przewodniczący KRS,
https://wiadomosci.onet.pl/tylko-w-onecie/krs-stanislaw-zablocki-dzialal-sprzecznie-z-konstytucja/mhztxt6,KRS uznała działanie prezesa Izby Karnej SN za sprzeczne z konstytucją,"Krajowa Rada Sądownictwa na dzisiejszym posiedzeniu uznała decyzję sędziego SN Stanisława Zabłockiego za sprzeczną z porządkiem konstytucyjnym Rzeczypospolitej - ustalił Onet. Sędzia Zabłocki 5 listopada zdecydował, że odbierze sprawy przydzielone już do rozpatrzenia nowemu sędziemu Izby Karnej SN Wojciechowi Sychowi.","Kilka dni temu Onet napisał o oburzeniu środowiska sędziowskiego wywołanego tym, że w Sądzie Najwyższym nowo powołani sędziowie (przez część sędziów nazywani ""dublerami"") mają już przydzielane sprawy. Tychże sędziów, m.in. jednego do Izby Karnej oraz kilku do Izby Pracy, mianował na początku października prezydent Andrzej Duda, po ocenieniu ich przez KRS. Tymczasem sam SN kwestionował legalność Rady w jednym z pytań prejudycjalnych do TSUE. Na listopad i grudzień sędzia Sych miał już przydzielone sprawy do rozpatrzenia - jednak 5 listopada prezes Izby Karnej SN, sędzia Stanisław Zabłocki zdecydował, że zdejmuje je z wokandy. Wstrzymał też wyznaczanie sędziego Sycha do składów orzekających. ""Zarządzenie niniejsze jest uzasadnione z uwagi na potrzebę dbałości o jednolitość praktyki sądowej oraz bezpieczeństwo procesowe stron"" - podkreślił sędzia Zabłocki. Dziś zaś - jak ustaliliśmy - nowa Krajowa Rada uznała tę decyzję za ""sprzeczną z porządkiem konstytucyjnym RP"". Dodajmy, że od początku o wstrzymaniu przydzielania spraw nowym sędziom zdecydował prezes Izby Pracy SN, sędzia Dariusz Zawistowski. Jak podkreślał, najpierw decyzję podjąć musi Naczelny Sąd Administracyjny, do którego trafiły odwołania kandydatów do SN, którzy ubiegali się o miejsca zajęte przez nowo powołanych sędziów, i którzy przepadli w procedurze konkursowej przed KRS. Poniżej stanowisko Krajowej Rady, do którego dotarł Onet: ""Krajowa Rada Sądownictwa uznaje za sprzeczne z porządkiem konstytucyjnym Rzeczypospolitej Polskiej wydanie w dniu 5 listopada 2018 r. przez SSN w stanie spoczynku Stanisława Zabłockiego zarządzenia nr 13/2018 o „zdjęciu z wokandy spraw” wyznaczonych do rozpoznania przez SSN Wojciecha Sycha oraz zaniechania wyznaczania SSN Wojciecha Sycha do składów orzekających, co oznacza faktyczne pozbawienie możliwości wykonywania obowiązków sędziowskich. Prawo sędziego do orzekania w imieniu Rzeczypospolitej Polskiej wynika z wydanego przez Prezydenta RP aktu powołania na urząd sędziego. Konstytucja Rzeczypospolitej Polskiej nie przewiduje weryfikowania tej prerogatywy Prezydenta RP przez jakikolwiek organ państwa. Czynności zmierzające do negowania ważności aktu powołania godzą w fundamenty państwa prawnego. W sytuacji, gdy działania takie podejmuje sędzia albo sędzia w stanie spoczynku, okazuje się być on niegodnym powierzonego mu przez Rzeczpospolitą Polską urzędu.",Stanisław Zabłocki,
https://wiadomosci.onet.pl/kraj/malgorzata-gersdorf-sady-to-jeden-z-filarow-polskiej-panstwowosci/xgxq93g,Malgorzata Gersdorf o 11 listopada: szczególny powód do świętowania mają sędziowie i sądy,"- Trzeba dbać o wartość jaką stanowi niezależne polskie sądownictwo na czele z Sądem Najwyższym - powiedziała sędzia Małgorzata Gersdorf i dodała, że należy traktować sądy jako jeden z filarów polskiej państwowości. Dziś w holu głównym SN wystawiono księgę pamiątkową z okazji jubileuszu 100-lecia niepodległości Polski i Sądu Najwyższego, w której każdy będzie mógł wpisać się w najbliższym tygodniu. Gersdorf dokonała pierwszego wpisu.","Sędzia podczas krótkiego przemówienia zwróciła uwagę, że setna rocznica odzyskania niepodległości jest ""wielkim powodem do świętowania"". - Szczególny powód do świętowania mają sędziowie i sądy. Dzieje każdego narodu i państwa zaczynają się od prawa. Gdzie społeczność, tam muszą być reguły i prawa - podkreśliła Gersdorf. Dodała, że ""trzeba dbać o wartość jaką stanowi niezależne polskie sądownictwo na czele z Sądem Najwyższym"". Gerdsorf, pytana czy weźmie udział w oficjalnych państwowych obchodach 11 listopada powiedziała, że nie została zaproszona ani na marsz, ani na część obchodów przed Grobem Nieznanego Żołnierza. - Został zaproszony sędzia Dariusz Zawistowski, ale ponieważ będzie on nieobecny, ponieważ ma wyjazdy zagraniczne, to inny sędzia będzie składał wieniec, bo konieczne jest, żeby w imieniu Sądu Najwyższego jakiś wieniec spoczął - zaznaczyła. Gersdorf podkreśliła też, że żaden z sędziów jako przedstawiciel SN nie weźmie udziału w marszu organizowanym przez rząd. Wczoraj Sąd Okręgowy w Warszawie uchylił decyzję prezydent Warszawy Hanny Gronkiewicz-Waltz ws. zakazu organizacji Marszu Niepodległości 11 listopada. Prezydent Warszawy zapowiedziała dziś, że ratusz będzie się odwoływać od decyzji sądu okręgowego. W środę, w związku z decyzją prezydent Warszawy, doszło do spotkania prezydenta Andrzeja Dudy i premiera Mateusza Morawieckiego, podczas którego ustalono, że zostanie zorganizowany ""wspólny biało-czerwony marsz"", który będzie miał charakter uroczystości państwowej. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Małgorzata Gersdorf,
https://wiadomosci.onet.pl/kraj/nauczycielka-z-krapkowic-komentuje-wyrok-sn-ws-zdjecia-krzyza/zhkht3g,"Nauczycielka, która zdjęła krzyż w szkole, komentuje wyrok SN","Sąd Najwyższy oddalił skargę kasacyjną Prokuratury Regionalnej we Wrocławiu, uznając, że po tym, jak nauczycielka z Krapkowic zdjęła krzyż w pokoju nauczycielskim, była w pracy psychicznie molestowana i dyskryminowana. O wyroku SN Grażyna Juszczyk dowiedziała się z mediów. – Cieszę się, że mam to już za sobą. Każdy prawnik czytający uzasadnienia wyroków sądów obu instancji wiedział, że sprawa jest nie do podważenia – mówi w rozmowie z Onetem.","Incydent ze zdjęciem krzyża w pokoju nauczycielskim miał miejsce w Zespole Szkół Sportowych nr 1 w Krapkowicach, gdzie matematyki uczyła Grażyna Juszczyk. W 2013 roku, przed wizytą biskupa w szkole, ktoś powiesił krzyż w pokoju nauczycielskim. Juszczyk, która jest ateistką, postanowiła go usunąć. Początkowo nikt nie zwrócił na to uwagi. Afera wybuchła, gdy ktoś w końcu dostrzegł brak krzyża na ścianie. Wtedy też matematyczka była dyskryminowana i wytykana palcami przez kolegów z pracy. Zarzucano jej nawet kradzież krzyża. W pewnym momencie kobieta miała już dość, dlatego pozwała dyrekcję do sądu. I wygrała. W styczniu 2017 roku sąd orzekł prawomocnym wyrokiem, że Grażyna Juszczyk była w pracy psychicznie molestowana i dyskryminowana – w efekcie czego nakazał dyrekcji szkoły wypłacenie nauczycielce odszkodowania i zamieszczenie przeprosin w lokalnej prasie. Pieniądze wypłacono, a przeprosiny opublikowano. POLECAMY: Co dalej ze sprawą nauczycielki, która zdjęła krzyż w szkole? Na tym jednak sprawa się nie skończyła, bo w czerwcu 2017 roku Prokuratura Regionalna we Wrocławiu złożyła do Sądu Najwyższego w Warszawie skargę kasacyjną od wyroku Sądu Apelacyjnego we Wrocławiu. – Wyrokowi temu zarzucono naruszenia prawa materialnego poprzez jego błędną wykładnię polegającą na niesłusznym przyjęciu, że zachowania dyrektora szkoły i nauczycieli należy traktować jako przejaw dyskryminacji – można było przeczytać w specjalnym oświadczeniu Prokuratury Regionalnej we Wrocławiu, która nadzoruje także województwo opolskie. Prokurator Regionalny we Wrocławiu wnioskował o uchylenie zaskarżonego orzeczenia Sądu Apelacyjnego we Wrocławiu w całości i przekazanie sprawy do ponownego rozpoznania. – Trzeba podkreślić, że z wnioskiem o kasację nie wystąpiła przegrana szkoła, która podporządkowała się i niezwłocznie wykonała wyrok Sądu Apelacyjnego, tylko Prokuratura Regionalna z Wrocławia. Do dziś nie potrafię zrozumieć motywacji prokuratora występującego z wnioskiem o kasację. Na pewno nie kierował się on interesem przegranej szkoły ani tym bardziej interesem państwa. Przypuszczam, że albo kierował nim interes osobisty, albo wprost polecenie ""z góry"" – mówi w rozmowie z Onetem Grażyna Juszczyk. – Każdy prawnik czytający uzasadnienia wyroków sądów obu instancji wiedział, że sprawa jest nie do podważenia i w przypadku rozpatrywania jej przez Trybunał w Strasburgu, wyrok musiałby być niekorzystny dla państwa polskiego. Prokurator naraził więc pozwaną szkołę na niepotrzebnie przedłużający się niekorzystny rozgłos, a państwo polskie na potencjalnie przegraną sprawę i koszty odszkodowania – dodaje. We wtorek Sąd Najwyższy oddalił skargę kasacyjną Prokuratury Regionalnej we Wrocławiu. SN uznał, że zachowanie dyrekcji szkoły wobec nauczycielki było przejawem dyskryminacji pracownika w formie molestowania ze względu na wyznawany przez niego światopogląd. O orzeczeniu SN Grażyna Juszczyk dowiedziała się z mediów. – SN rozpatrzył sprawę, nie powiadamiając mnie o terminie. Oczywiście ogromnie się cieszę, że mam to za sobą. Z wielkim napięciem śledziłam losy SN w ostatnim czasie. Zastanawiałam się, czy sąd zdąży rozpatrzeć moją sprawę, zanim zostanie całkowicie zawłaszczony przez obecny rząd – podkreśla Grażyna Juszczyk. – Jak przeczytałam w mediach, prokurator wciąż powtarza, że ja sprowokowałam swoich współpracowników do niewłaściwych zachowań, bo to, że te zachowania były niewłaściwe nawet dla prokuratora było oczywiste. Oświadczam, że to nie była z mojej strony prowokacja, ale nawet gdyby była, to nie mogła stanowić żadnego usprawiedliwienia tych zachowań – dodaje. Zdaniem Juszczyk ""prowokacją"" było zawieszenie krzyża w pokoju nauczycielskim. – To osoby wieszające krzyże w miejscach dzielonych z innymi ludźmi, niekoniecznie wyznania katolickiego, prowokują konfrontację. Katolicy w Polsce mają pełną wolność demonstrowania swoich poglądów, ale nie obejmuje to narzucania tych poglądów innym – tłumaczy Grażyna Juszczyk. – Urzędy państwowe i każda inna przestrzeń publiczna jest własnością wszystkich obywateli bez względu na wyznawany światopogląd, nie jest więc przestrzenią katolicką, jak zwykliśmy niestety zakładać i nie powinna być oznaczana symbolami tego Kościoła ani żadnego innego, jeśli wyznawcy tego Kościoła stanowiliby większość – dodaje. Grażyna Juszczyk od września 2017 roku nie pracuje już w szkole. Przeszła na wcześniejszą emeryturę. Jak mówi po wygraniu procesu sądowego, jej relacje z innymi nauczycielami układały się poprawnie. – Choć oczywiście nie były to relacje sprzed konfliktu – przyznaje.",Nauczycielka z Krapkowic komentuje wyrok SN ws. zdjęcia krzyża,
https://wiadomosci.onet.pl/kraj/sad-najwyzszy-uchylil-zgode-na-ekstradycje-obywatela-ukrainy-do-rosji/cc8vnh9,Sąd Najwyższy uchylił zgodę na ekstradycję obywatela Ukrainy do Rosji,"Sąd Najwyższy uchylił prawomocną zgodę polskich sądów na ekstradycję do Rosji obywatela Ukrainy podejrzanego o udział w pobiciu ze skutkiem śmiertelnym. Mężczyzna w 2015 r. brał udział w budowie konstrukcji obronnych na wschodzie Ukrainy w rejonie działań wojennych. O sprawie poinformował Rzecznik Praw Obywatelskich, który złożył uwzględnioną kasację.","Sprawa ponownie trafi do Sądu Apelacyjnego, aby zbadał m.in. czy wydanie mężczyzny może rodzić poważne ryzyko zagrożenia praw człowieka. Na posiedzeniu SN przedstawiciel Prokuratury Krajowej wnosił o oddalenie kasacji rzecznika. Ocenił ją jako ""oczywiście bezzasadną"". Yaroslav K. przestępstwo miał popełnić w 2005 r., ale Rosja zaczęła jego poszukiwania międzynarodowe dopiero 12 lat później. Obrońcy obywatela Ukrainy w toku sprawy chcieli ustalić, co spowodowało chęć pociągnięcia go do odpowiedzialności po latach. Sąd Okręgowy uznał, że nie jest to istotne dla sprawy, skoro jego działania przeciwko Rosji dotyczyły roku 2015, a zarzucany czyn popełniono 10 lat wcześniej. Sąd Apelacyjny podtrzymał to stanowisko. Innego zdania był Rzecznik Praw Obywatelskich. W jego ocenie sąd pominął m.in. sytuację polityczną, nakazującą wobec konfliktu we wschodniej części Ukrainy, traktować ze szczególną ostrożnością wnioski Federacji Rosyjskiej o ekstradycję obywateli Ukrainy. Sąd Najwyższy w dzisiejszej decyzji przychylił się do argumentacji RPO. W ocenie sądu strona rosyjska nie przedłożyła pełnej dokumenatcji zarzutów wobec osoby ściganej. Wskazał również, aby przy ponownym rozpatrzeniu całej sprawy rozważono wystąpienie do strony rosyjskiej o uzupełnienie materiału dowodowego. ZOBACZ: Kiedy projekt nowelizacji ustawy o SN? Jarosław Gowin podaje termin Chcesz być na bieżąco z najważniejszymi informacjami dnia? Polub Onet Wiadomości na Facebooku! (mba)",Sąd Najwyższy,
https://wiadomosci.onet.pl/swiat/pismo-malgorzaty-gersdorf-do-ke-ke-potwierdza/40tqs5e,Rzeczniczka KE: Otrzymaliśmy list od Małgorzaty Gersdorf o środkach podjętych w SN. Przyjęliśmy go do wiadomości,"- Zgodnie z postanowieniem wiceprezesa Trybunału (Sprawiedliwości Unii Europejskiej) z dnia 19 października Rzeczpospolita Polska ma czas do 19 listopada na przekazanie Komisji informacji o środkach podjętych w celu wykonania zarządzenia - oświadczyła dziś rzeczniczka KE, potwierdzając otrzymanie listu od Małgorzaty Gersdorf. Przesłała ona do Komisji Europejskiej informację o środkach podjętych w SN w celu pełnego zastosowania się do postanowienia TSUE o tzw. środkach tymczasowych.","Trybunał Sprawiedliwości UE zdecydował 19 października o zastosowaniu tzw. środków tymczasowych i zawieszeniu stosowania przepisów ustawy o SN dotyczących przechodzenia w stan spoczynku sędziów, którzy ukończyli 65. rok życia. TSUE chciał m.in., by sędziowie, którzy w świetle nowych przepisów już zostali przeniesieni w stan spoczynku, zostali przywróceni do orzekania. Informację o piśmie Gersdorf podał wczoraj zespół prasowy SN. - W zawiadomieniu prezes Gersdorf poinformowała, że 19 października wszyscy sędziowie SN objęci zakresem działania środków tymczasowych zostali zawezwani do podjęcia obowiązków służbowych w SN i do końca października 22 sędziów stawiło się w Sądzie Najwyższym, a części z nich już przydzielono sprawy do rozpoznania - informował Krzysztof Michałowski z zespołu prasowego SN. Przeczytaj również: Wiesław Johann: jeśli TSUE nakaże zmianę polskiego prawa absolutnie nie zgodzę się, by ten wyrok uznać Jak głosi zamieszczone na stronie internetowej SN pismo wysłane do KE - w Izbie Karnej pierwszą sesję z udziałem sędziów, którzy stawili się po decyzji TSUE, zaplanowano na 22 listopada. Z kolei z Izbie Pracy i Ubezpieczeń Społecznych sesje z udziałem tych sędziów zostaną wyznaczone pod koniec listopada, natomiast w Izbie Cywilnej pierwsza sesja z udziałem tych sędziów zostanie dopiero zaplanowana. ""Sędziom, których dotyczy postanowienie, zostały stworzone warunki techniczne i lokalowe do podjęcia działalności orzeczniczej"" - zaznaczono w tym piśmie. Jak mówił wczoraj Michałowski, w informacji skierowanej do KE - oraz również do TSUE - przekazano także, że ""organy władzy ustawodawczej i wykonawczej prowadzą rozważania, co do sposobu wykonania przedmiotowego postanowienia"". W piśmie do KE wskazano, że ""wątpliwości tychże organów wywołuje to, czy dla zapewnienia, by sędziowie SN, których dotyczą przepisy wymienione w postanowieniu z 19 października, mogli pełnić funkcje na tym samym stanowisku (...) konieczna jest zmiana ustawy z 8 grudnia 2017 r. o SN"". Wiceminister sprawiedliwości Michał Wójcik stwierdził z kolei pod koniec października, że sędzia Gersdorf nie jest I prezesem SN, a sędziowie, którzy wrócili do SN po decyzji TSUE, są cały czas sędziami w stanie spoczynku. Inny wiceminister sprawiedliwości Marcin Warchoł mówił zaś w Sejmie, że wykonanie decyzji TSUE z 19 października wymaga stworzenia podstawy prawnej do tzw. zawieszenia mocy wskazanych przepisów ustawy o SN i zmiany statusu sędziów przeniesionych w stan spoczynku. Wśród tych sędziów, których objęła decyzja TSUE i powrócili do wykonywania obowiązków w SN, był prezes Izby Karnej sędzia Stanisław Zabłocki, który również na skutek przepisów ustawy o SN pierwotnie przeszedł w stan spoczynku. Wczoraj sędzia Zabłocki wydał zarządzenie, na mocy którego zdjęto z wokandy sprawy wyznaczone w listopadzie i grudniu do rozpoznania przez powołanego do Izby Karnej przed miesiącem Wojciecha Sycha. Na mocy decyzji sędziego Zabłockiego wstrzymano też wyznaczanie sędziego Sycha do składów orzekających w SN. - Zarządzenie niniejsze jest uzasadnione z uwagi na potrzebę dbałości o jednolitość praktyki sądowej oraz bezpieczeństwo procesowe stron - zaznaczył prezes Zabłocki w zarządzeniu opublikowanym na stronie SN. Prezydent Andrzej Duda 10 października powołał 27 osób na sędziów Sądu Najwyższego: 19 w Izbie Kontroli Nadzwyczajnej i Spraw Publicznych, siedmiu w Izbie Cywilnej i jednego sędziego - Wojciecha Sycha - w Izbie Karnej. Wcześniej - 20 września - prezydent Duda powołał 10 osób na sędziów Izby Dyscyplinarnej SN. Powołania te były zakończeniem procedury zainicjowanej w końcu czerwca publikacją w Monitorze Polskim obwieszczenia prezydenta o wolnych stanowiskach sędziego w SN; do objęcia były 44 wakaty sędziowskie. Tymczasem we wrześniu Naczelny Sąd Administracyjny uwzględnił wnioski o zabezpieczenie i wstrzymał - w zaskarżonych częściach - wykonanie uchwał KRS odnoszących się do powołania sędziów SN do Izb Karnej, Cywilnej oraz Kontroli Nadzwyczajnej i Spraw Publicznych. Wnioski złożyli w NSA kandydaci na sędziów SN, którzy w końcu sierpnia nie uzyskali rekomendacji KRS. Jak mówił rzecznik prasowy SN sędzia Michał Laskowski w odniesieniu do nowo mianowanych sędziów Izby Cywilnej, ""oni też nie mają wyznaczanych terminów"". - Jest identyczna sytuacja. Prezes Izby Cywilnej czeka na zakończenie postępowania przed NSA. W Izbie Pracy nie ma takich sędziów, z kolei nowo utworzone izby organizują się - poinformował rzecznik SN. - Inna sytuacja była w Izbie Karnej. W czasie, gdy obowiązki prezesa pełnił sędzia Wiesław Kozielewicz, to on wyznaczył te terminy. Stąd teraz zmiana decyzji, bo prezes Zabłocki powrócił ze stanu spoczynku - wyjaśnił sędzia Laskowski. - Trwają konsultacje w sprawie ostatecznego kształtu stanowiska, które Polska zaprezentuje na posiedzeniu Trybunału Sprawiedliwości UE, ale myślę, że wyjdziemy naprzeciw oczekiwaniom Trybunału - zapowiedział minister spraw zagranicznych Jacek Czaputowicz. Wcześniej wicepremier, minister nauki i szkolnictwa wyższego Jarosław Gowin mówił w TVN24 o potrzebie znalezienia jakiegoś rozwiązania sporu o sądownictwo. Jak dodał, jest bardzo prawdopodobne, że do 19 listopada pojawi się projekt nowelizacji ustawy o Sądzie Najwyższym. Szef MSZ pytany, czy trwają prace nad nowelizacją ustawy o Sądzie Najwyższym, odpowiedział: - Na pewno i w rządzie, i w parlamencie refleksja następuje, w jaki sposób pozytywnie odpowiedzieć na oczekiwania Komisji Europejskiej w tej sprawie. Dopytywany o to, jakie stanowisko zaprezentuje strona polska na posiedzeniu Trybunału Sprawiedliwości UE odpowiedział, że trwają jeszcze konsultacje w sprawie ostatecznego kształtu tego stanowiska. - Ja myślę, że będzie jakieś wyjście naprzeciw oczekiwaniom Trybunału Sprawiedliwości w tym zakresie. Tylko jest to materia skomplikowana, wymaga nowelizacji ustawy, więc jakiś wariant zostanie wybrany, ale taki, który wyjdzie naprzeciw oczekiwaniom, moim zdaniem - podkreślił Czaputowicz.",,
https://wiadomosci.onet.pl/kraj/projekt-nowelizacji-ustawy-o-sadzie-najwyzszym-kiedy-co-w-nim-bedzie/p3ldc2t,Kiedy projekt nowelizacji ustawy o SN? Jarosław Gowin podaje termin,"- Musimy znaleźć jakieś rozwiązanie sporu o sądownictwo. Jest bardzo prawdopodobne, że do 19 listopada pojawi się projekt nowelizacji ustawy o Sądzie Najwyższym - mówił dziś w TVN24 wicepremier, minister nauki i szkolnictwa wyższego Jarosław Gowin.","Trybunał Sprawiedliwości UE zdecydował 19 października o zastosowaniu tzw. środków tymczasowych i zawieszeniu stosowania przepisów ustawy o Sądzie Najwyższym dot. przechodzenia sędziów, którzy ukończyli 65. rok życia w stan spoczynku. TSUE chciał m.in., by sędziowie, którzy w świetle nowych przepisów już zostali wysłani w stan spoczynku, byli przywróceni do orzekania. Po tym, gdy TSUE wydał decyzję o zastosowaniu tzw. środków tymczasowych, w końcu października sędzia Małgorzata Gersdorf wezwała 23 sędziów SN objętych zakresem zastosowania środków tymczasowych orzeczonych przez TSUE do stawienia się w SN w celu podjęcia służby sędziowskiej. Gowin mówił dziś w TVN24, że jego obóz polityczny musi znaleźć rozwiązanie sporu o sądownictwo. Jak dodał, ""być może wystarczy realizacja tych samych celów bardziej finezyjnymi narzędziami"". Gowin powiedział też, że w najbliższych dniach eksperci przedstawią rządowi swoje analizy i propozycje w tej sprawie. - Oni dostali do rozwiązania następując dylemat: Polska jest suwerennym państwem, w świetle traktatu lizbońskiego, sprawy wymiaru sprawiedliwości należą do domeny suwerennych państw, a równocześnie Trybunał Sprawiedliwości oczekuje od Polski korekty rozwiązań dotyczących sądownictwa - mówił. - Teraz trzeba dużo finezji prawniczej i bardzo przemyślanej koncepcji państwa, przemyślanej koncepcji wymiaru sprawiedliwości, żeby rozwikłać te dylematy - ocenił minister. Wicepremier stwierdził, że gdyby eksperci wydali jednolite stanowisko, że bez uznania, iż Małgorzata Gersdorf jest wciąż pierwszym prezesem SN, nie ma mowy o kompromisie z UE, to należałoby się do tego przychylić. - Ale z rozmów z np. ekspertami partii Porozumienie wiem, że takiego jednolitego stanowiska nie ma - dodał Gowin. - Do 19 listopada jesteśmy zobowiązani udzielić odpowiedzi Komisji Europejskiej i podjąć działanie, czyli do 19 listopada będzie rzeczą jasną, jakie kroki prawne chcemy podjąć - podkreślił Gowin. Dodał, że ""jest bardzo prawdopodobne"", że do 19 listopada pojawi się projekt nowelizacji ustawy o Sądzie Najwyższym. Polska została zobowiązana, natychmiast i do czasu wydania postanowienia kończącego postępowanie w przedmiocie środków tymczasowych m.in. do powiadomienia Komisji Europejskiej - nie później niż w ciągu miesiąca od doręczenia postanowienia, a następnie powiadamiania w regularnych odstępach jednego miesiąca - o wszystkich środkach, które przyjęła w celu pełnego zastosowania się do postanowienia. Decyzja zabezpieczająca, tzw. środki tymczasowe, obowiązuje państwo członkowskie natychmiastowo po jej wydaniu. Nie ma od niej odwołania, ale nie jest ona ostateczna. Jak już zapowiedziano TSUE przeprowadzi 16 listopada wysłuchanie stron, podczas którego Polska i Komisja Europejska będą przedstawiać swoje argumenty. Wysłuchanie będzie ograniczone tylko do kwestii tzw. środków tymczasowych, czyli zamrożenia stosowania niektórych przepisów ustawy o SN, a nie całego sporu. Po tej rozprawie TSUE wyda ostateczną decyzję co do tzw. środków tymczasowych. Będzie ona obowiązywać do czasu wydania ostatecznego orzeczenia w sprawie skargi Komisji Europejskiej na ustawę dotyczącą SN. Chcesz być na bieżąco z najważniejszymi informacjami dnia? Polub Onet Wiadomości na Facebooku!",,
https://wiadomosci.onet.pl/tylko-w-onecie/sedziowie-o-przesluchaniu-gersdorf-efekt-mrozacy-do-kwadratu/8g4mvnb,Małgorzata Gersdorf przesłuchana przez rzecznika dyscypliny. Sędziowie: efekt mrożący do kwadratu,"Prof. Małgorzata Gersdorf została wezwana dziś przez zastępcę rzecznika dyscyplinarnego sędziów sądów powszechnych na przesłuchanie w charakterze świadka. Sędzia Michał Laskowski, rzecznik Sądu Najwyższego poinformował w rozmowie z Onetem, że sprawa ma związek z wypowiedzią Macieja Nawackiego, członka Krajowej Rady Sądownictwa. - Takie przesłuchanie to próba wywołania efektu mrożącego do kwadratu - mówi nam prezes ""Themis"" sędzia Beata Morawiec.","Wezwanie I Prezes SN przez zastępcę rzecznika dyscypliny do jego siedziby wprost komentuje prof. Krystian Markiewicz, prezes Stowarzyszenia Sędziów ""Iustitia"". - Zacznijmy od tego, że w naszym przekonaniu rzecznik dyscypliny i jego zastępcy podejmują czynności bez podstawy prawnej - mówi sędzia Markiewicz. - Przesłuchują sędziów w charakterze świadków, mimo że prawo na to nie pozwala. I również dzisiejsze przesłuchanie I Prezes SN oceniamy jako bezprawne - podkreśla. Prezes ""Iustitii"" wskazuje też, że dobry obyczaj wymagałby od rzecznika dyscypliny zachowania wręcz odwrotnego, od tego które zaprezentował. - Przyjęło się, że jeśli dochodzi do jakichś czynności procesowych z udziałem prezydenta, to są one dokonywane w Pałacu Prezydenckim. W końcu jest to głowa państwa - mówi. - A odpowiednikiem głowy państwa w wymiarze władzy sądowniczej jest właśnie I Prezes SN. Więc jeśli z-ca rzecznika dyscypliny, pan Przemysław Radzik chciał jakieś sprawy wyjasnić z I Prezes, to powinien się uprzejmie zapowiedzieć i przyjść na plac Krasińskich, do siedziby SN - mówi prof. Markiewicz. - To jest kwestia kultury osobistej i dobrych obyczajów - kwituje. ZOBACZ: Gersdorf wezwana przez rzecznika dyscyplinarnego. Maciej Laskowski: rutynowo złożyła wyjaśnienia Prezes Stowarzyszenia ""Themis"" sędzia Beata Morawiec ocenia jako całkowicie bezpodstawne wezwanie I Prezes przez rzecznika dyscypliny. - Przecież Sąd Najwyższy nie podlega rzecznikom dyscypliny sędziów sądów powszechnych, bbo nie jest częścią sądownictwa powszechnego - mówi. - Zresztą, w Sn jest odrębny rzecznik dyscyplinarny. Po co było to wezwanie? To sędzia Morawiec kwitune wprost. - Chęć wywołania ""efektu mrożącego do kwadratu"" wśród sędziów - podkreśla. - Zwykła próba zastraszenia środowiska, tak to odbieram - mówi sędzia. - Choć pewne zadziwienie budzić może metodyka pracy rzecznika dyscypliny i jego zastępców. Zamiast zajmować się istotnymi kwestiami, dotyczącymi złej pracy czy wykroczeń, zajmują się piętnowaniem działalności publicznej sędziów. Wszystko w ramach ""walki w praworządność"" - ironizuje prezes ""Themis"". Chcesz być na bieżąco z najważniejszymi informacjami dnia? Polub Onet Wiadomości na Facebooku!",Małgorzata Gersdorf,
https://wiadomosci.onet.pl/kraj/rzecznik-sn-wyjasnia-wezwanie-prof-gersdorf-przez-rzecznika-dyscyplinarnego/851v33m,Prof. Małgorzata Gersdorf wezwana przez rzecznika dyscyplinarnego. Maciej Laskowski: rutynowo złożyła wyjaśnienia,"Prof. Małgorzata Gersdorf została wezwana dziś przez zastępcę rzecznika dyscyplinarnego sędziów sądów powszechnych na przesłuchanie w charakterze świadka. Sędzia Michał Laskowski, rzecznik Sądu Najwyższego poinformował w rozmowie z Onetem, że sprawa ma związek z wypowiedzią Macieja Nawackiego, członka Krajowej Rady Sądownictwa.","- Prof. Małgorzata Gersdorf została wezwana przez rzecznika dyscyplinarnego w związku z tym, że sama złożyła zawiadomienie o możliwości popełnienia przewinienia dyscyplinarnego przez sędziego Macieja Nawackiego - poinformował Laskowski. Chodzi o wywiad telewizyjny z sierpnia br., w którym Nawacki stwierdził, że sędziowie Sądu Najwyższego ""dopuszczają się naruszenia łamania prawa w Polsce"". Towarzyszyła temu zapowiedź, że ""spotkają się z adekwatną reakcją w tym zakresie"" oraz stwierdzenie ""jeżeli ktoś łamie prawo, nie przestrzega go w sposób rażący, łamie porządek konstytucyjny w Polsce, to spotka się chociażby z odpowiedzialnością dyscyplinarną"". Prof. Gersdorf w związku z powyższą wypowiedzią przesłała na początku września zawiadomienie do zastępcy rzecznika dyscyplinarnego przy Sądzie Okręgowym w Olsztynie. Wystąpiła także do Krajowej Rady Sądownictwa o zajęcia stanowiska wobec przytoczonej wypowiedzi. - Pani prezes została poproszona przez rzecznika, by rutynowo złożyła wyjaśnienia dotyczące tej sprawy - stwierdził Maciej Laskowski. Czy na miejscu jest wzywanie prof. Gersdorf, a nie wizyta rzecznika u samej sędzi? - Dotychczas tak właśnie bywało, to jest kwestia manier. Rzecznik zaprosił prof. Gersdorf i to nie jest żaden eksces - odpowiedział rzecznik SN. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Rzecznik SN - Maciej Laskowski,
https://wiadomosci.onet.pl/tylko-w-onecie/szefowi-izby-dyscyplinarnej-sn-grozi-dyscyplinarka/mbjgpew,"Kieruje Izbą Dyscyplinarną SN, a grozi mu dyscyplinarka na uczelni. Rzecznik SN: sędziowie nie powinni takich zachowań prezentować","Prof. Jan Majchrowski, pełniący obowiązki prezesa Izby Dyscyplinarnej Sądu Najwyższego zagrożony jest postępowaniem dyscyplinarnym na Uniwersytecie Warszawskim, gdzie wykłada. Wszystko dlatego, że w odręcznej notatce na planie zajęć jednego ze studentów mógł obrazić innego wykładowcę tej uczelni, prof. Wojciecha Sadurskiego. - Nie jest to zachowanie ładne, trudno tak wyraziste opinie przyjmować z akceptacją - mówi w rozmowie z Onetem rzecznik SN sędzia Michał Laskowski."," - Nie jest to ładne zachowanie, z tego co znam sprawę - tak o opiniach wyrażanych przez p.o. prezesa Izby Dyscyplinarej na temat prof. Sadurskiego mówi Onetowi rzecznik SN, sędzia Michał Laskowski. - Wymogi stawiane sędziom są bardzo wysokie, w tym wymóg powściągliwości wyrażania opinii, zwłaszcza tak wyrazistych i personalnych. I trudno to z akceptacją przyjmować, sedziowie nie powinni tego typu zachowań prezentować, zwłaszcza na takim stanowisku - podkreśla sędzia Laskowski. ZOBACZ: Konflikt na Uniwersytecie Warszawskim. Powodem kontrowersyjny wpis Rzecznik SN zastrzega jednak, że - o ile wie - na razie tą sprawą nie zajął się rzecznik dyscyplinarny Sądu Najwyższego. - Sprawa jest bardzo świeża, zobaczymy. Na razie za wcześnie jest mówić, czy SN zajmie się tą kwestią - mówi. - Jednak faktem jest, że rzecznik dyscyplinarny SN bada już inną sprawę, także chodzi o jednego z nowych sędziów SN, Adama Tomczyńskiego. Decyzje jeszcze nie zapadły ale zachowanie sędziego, również z Izby Dyscyplinarnej jest przez rzecznika oceniane. Być może stanie się tak również w przypadku sędziego Majchrowskiego, choć nie chcę niczego przesądzać - podkreśla sędzia Laskowski. Jak dodaje, wobec wyższych wymagań stawianych sędziom, każdy z nich - zwłaszcza już po zaprzysiężeniu - powinien się do nich bezwględnie stosować. Zaś notatka prof. Majchrowskiego - obraźliwa wobec prof. Sadurskiego - datowana jest na 28 października, a więc ponad dwa tygodnie po tym, jak prof. Majchrowski został zaprzysiężony na sędziego SN. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Rzecznik SN - Michał Laskowski,
https://wiadomosci.onet.pl/kraj/malgorzata-gersdorf-wyslala-pismo-do-ke-ws-sadu-najwyzszego/qcqetnw,Pismo Małgorzaty Gersdorf do KE i TSUE,Prof. Małgorzata Gersdorf jako I prezes SN przesłała do Komisji Europejskiej informację o środkach podjętych w Sądzie Najwyższym w celu pełnego zastosowania się do postanowienia TSUE o tzw. środkach tymczasowych - poinformował dziś zespół prasowy SN.,"Trybunał Sprawiedliwości UE zdecydował 19 października o zastosowaniu tzw. środków tymczasowych i zawieszeniu stosowania przepisów ustawy o Sądzie Najwyższym dot. przechodzenia sędziów, którzy ukończyli 65. rok życia w stan spoczynku. TSUE chciał m.in., by sędziowie, którzy w świetle nowych przepisów już zostali wysłani w stan spoczynku, byli przywróceni do orzekania. - W zawiadomieniu prezes Gersdorf poinformowała, że 19 października wszyscy sędziowie SN objęci zakresem działania środków tymczasowych zostali zawezwani do podjęcia obowiązków służbowych w SN i do końca października 22 sędziów stawiło się w Sądzie Najwyższym, a części z nich już przydzielono sprawy do rozpoznania - poinformował Krzysztof Michałowski z zespołu prasowego SN. Przeczytaj również: Wiesław Johann: jeśli TSUE nakaże zmianę polskiego prawa absolutnie nie zgodzę się, by ten wyrok uznać Jak głosi zamieszczone na stronie internetowej SN pismo wysłane do KE - w Izbie Karnej pierwszą sesję z udziałem sędziów, którzy stawili się po decyzji TSUE, zaplanowano na 22 listopada. Z kolei z Izbie Pracy i Ubezpieczeń Społecznych sesje z udziałem tych sędziów zostaną wyznaczone pod koniec listopada, natomiast w Izbie Cywilnej pierwsza sesja z udziałem tych sędziów zostanie dopiero zaplanowana. ""Sędziom, których dotyczy postanowienie, zostały stworzone warunki techniczne i lokalowe do podjęcia działalności orzeczniczej"" - zaznaczono w tym piśmie. Jak dodał Michałowski, w informacji skierowanej do KE - oraz również do TSUE - przekazano także, że ""organy władzy ustawodawczej i wykonawczej prowadzą rozważania, co do sposobu wykonania przedmiotowego postanowienia"". W piśmie do KE wskazano, że ""wątpliwości tychże organów wywołuje to, czy dla zapewnienia, by sędziowie SN, których dotyczą przepisy wymienione w postanowieniu z 19 października, mogli pełnić funkcje na tym samym stanowisku (...) konieczna jest zmiana ustawy z 8 grudnia 2017 r. o SN"". Wiceminister sprawiedliwości Michał Wójcik mówił w końcu października, że sędzia Gersdorf nie jest I prezesem SN, a sędziowie, którzy wrócili do SN po decyzji TSUE, są cały czas sędziami w stanie spoczynku. Inny wiceminister sprawiedliwości Marcin Warchoł mówił zaś w Sejmie, że wykonanie decyzji TSUE z 19 października wymaga stworzenia podstawy prawnej do tzw. zawieszenia mocy wskazanych przepisów ustawy o SN i zmiany statusu sędziów przeniesionych w stan spoczynku. Wśród tych sędziów, których objęła decyzja TSUE i powrócili do wykonywania obowiązków w SN, był prezes Izby Karnej sędzia Stanisław Zabłocki, który również na skutek przepisów ustawy o SN pierwotnie przeszedł w stan spoczynku. Wczoraj sędzia Zabłocki wydał zarządzenie, na mocy którego zdjęto z wokandy sprawy wyznaczone w listopadzie i grudniu do rozpoznania przez powołanego do Izby Karnej przed miesiącem Wojciecha Sycha. Na mocy decyzji sędziego Zabłockiego wstrzymano też wyznaczanie sędziego Sycha do składów orzekających w SN. - Zarządzenie niniejsze jest uzasadnione z uwagi na potrzebę dbałości o jednolitość praktyki sądowej oraz bezpieczeństwo procesowe stron - zaznaczył prezes Zabłocki w zarządzeniu opublikowanym na stronie SN. Prezydent Andrzej Duda 10 października powołał 27 osób na sędziów Sądu Najwyższego: 19 w Izbie Kontroli Nadzwyczajnej i Spraw Publicznych, siedmiu w Izbie Cywilnej i jednego sędziego - Wojciecha Sycha - w Izbie Karnej. Wcześniej - 20 września - prezydent Duda powołał 10 osób na sędziów Izby Dyscyplinarnej SN. Powołania te były zakończeniem procedury zainicjowanej w końcu czerwca publikacją w Monitorze Polskim obwieszczenia prezydenta o wolnych stanowiskach sędziego w SN; do objęcia były 44 wakaty sędziowskie. Tymczasem we wrześniu Naczelny Sąd Administracyjny uwzględnił wnioski o zabezpieczenie i wstrzymał - w zaskarżonych częściach - wykonanie uchwał KRS odnoszących się do powołania sędziów SN do Izb Karnej, Cywilnej oraz Kontroli Nadzwyczajnej i Spraw Publicznych. Wnioski złożyli w NSA kandydaci na sędziów SN, którzy w końcu sierpnia nie uzyskali rekomendacji KRS. Jak powiedział rzecznik prasowy SN sędzia Michał Laskowski w odniesieniu do nowo mianowanych sędziów Izby Cywilnej, ""oni też nie mają wyznaczanych terminów"". - Jest identyczna sytuacja. Prezes Izby Cywilnej czeka na zakończenie postępowania przed NSA. W Izbie Pracy nie ma takich sędziów, z kolei nowo utworzone izby organizują się - poinformował rzecznik SN. - Inna sytuacja była w Izbie Karnej. W czasie, gdy obowiązki prezesa pełnił sędzia Wiesław Kozielewicz, to on wyznaczył te terminy. Stąd teraz zmiana decyzji, bo prezes Zabłocki powrócił ze stanu spoczynku - wyjaśnił sędzia Laskowski. ",Małgorzata Gersdorf,
https://wiadomosci.onet.pl/kraj/sedziemu-izby-dyscyplinarnej-sn-grozi-dyscyplinarka-na-uw-chodzi-o-wpis-wobec-innego/wbejpnr,Sędziemu Izby Dyscyplinarnej SN grozi dyscyplinarka na UW. Chodzi o wpis wobec innego pracownika,Kierującemu Izbą Dyscyplinarną SN dr hab. Janowi Majchrowskiemu grozi postępowanie dyscyplinarne na Uniwersytecie Warszawskim. Sędzia stracił już funkcję tutora studenta Kolegium MISH po swojej notatce na planie zajęć jednego ze studentów na temat prof. Wojciecha Sadurskiego - informuje RMF FM.,"Jan Majchrowski to jeden z nowych sędziów Sądu Najwyższego, powołany we wrześniu do pełnienia urzędu w Izbie Dyscyplinarnej. Jako jej najstarszy członek tymczasowo pełni obowiązki prezesa izby. Na planie zajęć jednego ze studentów Międzywydziałowych Indywidualnych Studiów Humanistycznych UW zakreślił nazwisko prof. Wojciecha Sadurskiego, prowadzącego kurs internetowy ""Członkostwo w Unii Europejskiej i problemy demokracji oraz ochrony praw człowieka"" i odmówił uznania planu. ""Ten wykładowca nie odpowiada poziomowi, który uważam za właściwy i odpowiedni dla profesora UW. W związku z tym nie akceptuję tego planu"" - napisał Majchrowski. ""Odręczne komentarze dr hab. Jana Majchrowskiego, prof. UW, na planie studiów naszego studenta odebraliśmy jako oburzające, naruszające kulturę i dobre obyczaje akademickie, a przez to głęboko sprzeczne z etosem Uniwersytetu Warszawskiego i uniwersytetu w ogóle"" - oświadczył w reakcji na sprawę dyrektor Kolegium MISH dr hab. Marek Węcowski. Dodał, że ""wyrażamy zdecydowaną dezaprobatę dla takich działań i wyciągamy z tego konsekwencje zgodnie z naszymi kompetencjami jako Dyrekcji Kolegium MISH"". Wobec pracownika planowane jest podjęcie kroków dyscypliarnych. Węcowski przekazał, że tutor (opiekun naukowy) może odmówić akceptacji planu, ale tego typu działania muszą mieć podstawy merytoryczne. W jego ocenie uwagi dr hab. Jana Majchrowskiego były pozamerytoryczne i personalne. ZOBACZ: Rzecznik dyscypliny ściga ""tropem Tuleyi""? Sędzia, który prowadził spotkanie z nim wezwany na przesłuchanie Sam zainteresowany stwierdził, że decyzję o utracie funkcji tutora przyjął ""z ogromną ulgą"". Jego zdaniem zachowanie dyrekcji MISH jest zupełnie nie do przyjęcia. - Bezprecedensowe to jest pisanie, że profesor UW się ześwinił w związku z tym, że korzysta ze swoich praw obywatelskich. Niech sobie komentują, jak chcą - przekazał Majchrowski w rozmowie z RMF FM. Nawiązał w ten sposób do opublikowanego w ""Gazecie Wyborczej"" tekstu prof. Wojciecha Sadurskiego: ""Wyższe pensje dla sędziów Izby Dyscyplinarnej SN to premia od Ziobry za ześwinienie"". - Jego wypowiedzi wobec mojej osoby były wielce niekulturalne, dlatego nie wyobrażam sobie, żebym mógł mojemu studentowi rekomendować zajęcia u osoby, która w ten sposób podchodzi do innych profesorów. To bardzo przykre - tłumaczył Jan Majchrowski. Prof. Wojciech Sadurski powiedział w rozmowie z RMF FM, że dr hab. Jan Majchrowski ""wykorzystał niewinnego studenta jako swojego zakładnika w prywatnej vendetcie przeciwko mnie"". Jego zdaniem wpis sędziego SN narusza dobra osobiste. - Rozważam wystąpienie w tej sprawie na drogę sądową, dlatego że jest to nie jest jakaś prywatna notatka, to oficjalne pismo, mające status akcji (postępowania) administracyjnego - przekazał. - Ponieważ on tam pisze, że ja nie spełniam jego zdaniem warunków, stawianych przed profesorem UW, a ja jestem profesorem UW - to uważam, że on narusza po prostu moje dobra osobiste, związane z wykonywaniem przeze mnie zawodu i niezbędnym do tego zaufaniem społecznym - oświadczył. Chcesz być na bieżąco z najważniejszymi informacjami dnia? Polub Onet Wiadomości na Facebooku! (mba)",Jan Majchrowski,
https://wiadomosci.onet.pl/kraj/krs-czeka-na-odpowiedz-prezydenta-ws-naboru-do-sn/rypzzq1,KRS czeka na odpowiedź prezydenta ws. naboru do SN,"Decyzja Krajowej Rady Sądownictwa związana z naborem do Sądu Najwyższego zależy od odpowiedzi, jaka nadejdzie z kancelarii Andrzeja Dudy. KRS chce wiedzieć, czy wakaty, które obwieścił prezydent, powstały po sędziach przeniesionych w stan spoczynku - informuje ""Rzeczpospolita"".","Dziś, tuż przed czterodniowym posiedzeniem, zebrało się prezydium Krajowej Rady Sądownictwa. Rada miała zdecydować, co dalej z trwającym przed nią konkursem na 11 wakatów w Sądzie Najwyższym. – Omówiliśmy sytuację – przyznaje ""Rzeczpospolitej"" sędzia Leszek Mazur, przewodniczący KRS. Informuje też, że Rada czeka na odpowiedź Kancelarii Prezydenta w tej sprawie. Dwa tygodnie temu wysłała zapytanie, czy konkurs, który przed nią trwa, a który obwieszczeniem zainicjował prezydent, obejmuje stanowiska zwolnione przez sędziów przeniesionych w stan spoczynku. – Nasze dalsze postępowanie zależy od odpowiedzi, którą otrzymamy z kancelarii. Jeśli konkurs obejmuje stanowiska zwolnione przez takich sędziów, powinien zostać zawieszony. Jeśli nie, można go dalej prowadzić – mówi „Rz"" przewodniczący Mazur. W połowie października Rada na swoim ostatnim posiedzeniu powołała trzy zespoły do oceny 25 kandydatów na sędziów Sądu Najwyższego. Do ostatecznego głosowania nad konkretnymi kandydaturami miałoby dojść na posiedzeniu plenarnym w styczniu 2019 r. W połowie listopada kandydaci mieli być przesłuchiwani przez członków zespołów. W grę wchodzi obsadzenie 11 wakatów, które obwieścił prezydent 28 sierpnia. Zgłosiło się na nie: do Izby Cywilnej 12 osób; do Izby Karnej 6 osób, a do Izby Pracy i Ubezpieczeń Społecznych 7 prawników. Kiedy zespoły miały przystąpić do oceny kandydatów, 20 października Trybunał Sprawiedliwości UE postanowił o zawieszeniu przepisów dotyczących stanu spoczynku najstarszych sędziów Sądu Najwyższego i przywróceniu ich do pracy na warunkach obowiązujących przed wejściem w życie nowej ustawy o SN. Wstrzymał także mianowania na ich miejsca. W oczekiwaniu na decyzje w sprawie naboru do Sądu Najwyższego KRS zajmie się jutro naborem do Naczelnego Sądu Administracyjnego i rozstrzygnięciem konkursów do sądów powszechnych. Przed Radą jeszcze dużo pracy. Tylko w 2018 r. prezydent, prezes NSA oraz minister sprawiedliwości w obwieszczeniach o wolnych stanowiskach w Monitorze Polskim opublikowali 721 wolnych stanowisk w 260 postępowaniach. We wszystkich zostało złożonych ok. 1,9 tys. kart zgłoszeń kandydatów. Do 3 października w KRS ruszyły 92 konkursy dotyczące 314 wolnych stanowisk sędziowskich i asesorskich, w których 979 osób złożyło karty zgłoszenia. Do ostatniego posiedzenia plenarnego KRS zaopiniowała 41 postępowań dotyczących 93 wolnych stanowisk sędziowskich oraz asesorskich, w których 360 osób złożyło karty zgłoszenia. Chcesz być na bieżąco z najważniejszymi informacjami dnia? Polub Onet Wiadomości na Facebooku! Źródło: ""Rzeczpospolita""",,
https://wiadomosci.onet.pl/kraj/sedzia-dubler-nie-bedzie-na-razie-orzekal-w-sadzie-najwyzszym/yk0xvwb,Sędzia-dubler nie będzie na razie orzekał w SN. Decyzja Prezesa Izby Karnej,"Kierujący Izbą Karną Sądu Najwyższego sędzia Stanisław Zabłocki zdecydował dziś, że odbierze sprawy przydzielone już na listopad i grudzień sędziemu Wojciechowi Sychowi. To sędzia, który do SN trafił 10 października, a wcześniej został oceniony przez nową KRS. Legalność Rady w pytaniu prejudycjalnym do TSUE zakwestionował sam Sąd Najwyższy. O przydzielaniu spraw ""dublerom"" w SN napisaliśmy w Onecie sześć dni temu - także wtedy rzecznik tegoż sądu sam przyznał, że te decyzje mogą być ""trudne do wyjaśnienia"".","Datowana na dziś decyzja sędziego Zabłockiego, który szefuje Izbie Karnej SN skutkuje tym, że sprawy, w których orzekać miał sędzia Sych zostają zdjęte z wokandy. Dotyczy to dwóch spraw w listopadzie oraz dwóch w grudniu. Nie koniec jednak na tym. ""Zarządzam wstrzymanie się z wyznaczaniem pana Wojciecha Sycha do składów orzekających w Izbie Karnej do chwili wydania przez Naczelny Sąd Administracyjny orzeczeń w sprawach z odwołań wniesionych przez panów Rafała Skrzecza oraz Piotra Gąciarka od uchwał Krajowej Rady Sądownictwa"" - czytamy w oświadczeniu sędziego Zabłockiego. Dalej prezes Izby Karnej przekonuje, że decyzję tę podjął ""z uwagi na potrzebę dbałości o jednolitość praktyki sądowej oraz bezpieczeństwo procesowe stron"". 31 października ujawniliśmy, że sędziowie nominowani przez nową KRS i powołani przez prezydenta Andrzeja Dudę są stopniowo dopuszczani do orzekania w Sądzie Najwyższym. Było to o tyle zaskakujące, że osoby te oceniła nowa Krajowa Rada - ta sama, do której legalności i konstytucyjności tenże sam SN miał poważne zastrzeżenia. Wyraził je zresztą wprost w pytaniu prejudycjalnym, jakie 19 września skierował do unijnego Trybunału Sprawiedliwości. W pytaniu tym sędziowie SN wprost stwierdzili, że organ, jakim jest nowa KRS ""z uwagi na ustrojowy model jego ukształtowania oraz sposób działania nie daje rękojmi niezależności od władzy ustawodawczej i wykonawczej"". Onet ustalił, że mimo zadania takiego pytania nowi sędziowie SN, którzy przeszli proces nominacyjny przed KRS są już uwzględniani w planie orzekania i mają wyznaczane sprawy do rozpatrzenia. - Jeden nowy sędzia, który trafił do Izby Karnej SN (sędzia Wojciech Sych) ma już wyznaczone posiedzenia na listopad i grudzień. Ma w nich orzekać jednoosobowo - rzecznik SN sędzia Michał Laskowski potwierdził nasze informacje. - Wiem, że do Izby Pracy nie trafiła żadna nowa osoba, zaś w Izbie Cywilnej wciąż nie zapadła decyzja, czy ci nowi będą dopuszczeni do orzekania. Pewne jest, że jeśli będą oni orzekać, to na pewno nie w składach mieszanych - mówił sędzia Laskowski. - Czyli w jednym składzie sędziowskim nie będzie jednocześnie tzw. ""starych"" i ""nowych"" sędziów SN - wyjaśniał rzecznik SN. Problem jednak w tym, że taka praktyka SN stoi w sprzeczności z pytaniem prejudycjalnym, jakie zadał ten sam sąd. Dopuszczenie ""nowych"" do orzekania jest jednocześnie uznaniem legalności działania nowej KRS - która tychże kandydatów oceniała. Właśnie o to zapytaliśmy rzecznika SN. - Faktycznie, to może być trudne do wyjaśnienia - stwierdził sędzia Laskowski. Krótko potem w kolejnej rozmowie uściślił, że faktycznie - jeden nowy sędzia w Izbie Karnej ma wyznaczone rozprawy na listopad i grudzień. - Decyzje te zapadły podczas wymuszonej nieobecności prezesa tej Izby sędziego Stanisława Zabłockiego, którego odesłano w stan spoczynku - wyjaśniał rzecznik SN. - Gdy po wydanym przez TSUE zabezpieczeniu pan prezes powrócił do orzekania, zdecydował, że niczego nie będzie już odwoływał - mówił. - Jeśli zaś chodzi o Izbę Cywilną, to tu prezes Dariusz Zawistowski postanowił, że tych ""nowych"" nie dopuści na razie do orzekania. Wstrzyma się co najmniej do czasu rozstrzygnięcia skarg związanych z działalnością Krajowej Rady, jakie wpłynęły do Naczelnego Sądu Administracyjnego - dodawał Laskowski. Rzecznik SN wyjaśnił też, że swoim trybem pracują już nowe Izby - Dyscyplinarna i Kontroli Nadzwyczajnej. - Prezesi tych Izb mają sporą autonomię jeśli chodzi o organizację ich pracy - mówił. - Zapewne wkrótce zaczną one rozpatrywać poszczególne sprawy, bez względu na to, że w przyszłości może istnieć ryzyko wzruszenia tych wyroków ze względu na niewłaściwe powołanie KRS, która sędziów do tych nowych Izb nominowała - podkreślał rzecznik SN. Potwierdzone przez Onet informacje o tym, że ""nowi"" w SN mieli zostać dopuszczeni do orzekania w środowisku sędziowskim, wywołały ogromne oburzenie. - My sobie dla nich, tych z SN, ""wypruwamy żyły"", ciąga nas rzecznik dyscypliny za udział w manifestacjach, a oni chcą teraz kolaborować z tymi dublerami? - pytał jeden z sędziów sądów powszechnych. - Przecież wielu z nas może ponieść konsekwencje za udział w manifestacjach w obronie właśnie Sądu Najwyższego. I są to konsekwencje realne, łącznie z utratą pracy i wydaleniem z zawodu sędziego, bo to może nam zrobić rzecznik dyscypliny - podkreślał. - Dlatego nie potrafimy zrozumieć tego ""rozdwojenia jaźni"", jakie zapanowało w SN. Bo skoro pytają TSUE o legalność KRS, to jak jednocześnie mogą dopuszczać do orzekania osoby, które ta nielegalna Rada wynominowała? - pytał sędzia. Jak podkreślał, przecież ci ""nowi"" sędziowie w SN będą zajmować się sprawami tzw. ""zwykłych ludzi"". - I to wygląda trochę tak, że jeśli KRS ma oceniać sędziów SN, to jest ""zła"" i niekonstytucyjna. Ale jednocześnie nowi sędziowie wybrani przez tę samą Radę są dopuszczani do wydawania wyroków w sprawach zwykłych ludzi. To jest absurd, tak być nie powinno - mówił sędzia. - Nie można do takiej sytuacji dopuścić, bo to przypomina poddanie Kamieńca Podolskiego, z dzieła które wszyscy znamy - dodawał. O sytuację w SN zapytaliśmy byłego prezesa Trybunału Konstytucyjnego i byłego Rzecznika Praw Obywatelskich, prof. Andrzeja Zolla. W jego ocenie ""nowi"" sędziowie w SN nie powinni zostać dopuszczeni do orzekania. - Tak nie powinno być - mówił nam prawnik. - Stojąc na ściśle prawnym stanowisku, powinno się poczekać, aż TSUE wyda w tej sprawie orzeczenie. Do tego czasu ci ""nowi"" orzekać nie powinni - podkreślał. Prof. Zoll mówił też, że znając niemal wszystkich ""starych"" sędziów SN może zrozumieć, jakimi motywami się kierowali. - Chcieli zapewne choć trochę załagodzić te napięcia, które ostatnio wokół Sądu Najwyższego narastały - wyjaśniał. - I tak ""po ludzku"" można ich zrozumieć, jednak prawniczo tego się nie da wyjaśnić - podkreślał. - Moim zdaniem sędziowie SN powinni teraz spotkać się na specjalnie zwołanym zgromadzeniu i przyjąć uchwałę, że do czasu rozstrzygnięcia TSUE w sprawie KRS, ci ""nowi"" nie będą mieli przydzielanych spraw - mówił prof. Zoll. - A z drugiej strony zadziałać jak najszybciej powinien parlament. Ten ""sejmowy"" wybór sędziów do KRS powinien zostać unieważniony i należałoby powołać nowy skład Rady. Bo nie ulega wątpliwości, że jeśli sędziów do KRS wybierają politycy, to ten organ został powołany w sposób niekonstytucyjny - zaznaczył prawnik. - Konstytucja wprost stanowi, że sędziów do Rady wybierać powinni bowiem inni sędziowie - kwitował prof. Zoll. Polecamy: pełna treść zarządzenia Stanisława Zabłockiego.",Stanisław Zabłocki,
https://wiadomosci.onet.pl/kraj/sedzia-krzysztof-raczka-unia-europejska-nie-jest-dla-polski-zadna-zagranica-tsue-jest/ft4d60r,Sędzia Krzysztof Rączka: Unia Europejska nie jest dla Polski żadną zagranicą. TSUE jest polskim sądem,"- Unia Europejska nie jest dla Polski żadną zagranicą. Jesteśmy członkami tej wspólnoty na równych prawach z innymi krajami. TSUE jest polskim sądem – powiedział dziś sędzia Sądu Najwyższego Krzysztof Rączka. - Niech politycy nam nie wmawiają, że to jest jakaś zagranica, że ktoś się wtrąca w nasze wewnętrzne sprawy, że narusza naszą suwerenność – dodał. Zaznaczył także, że postanowienie TSUE jest samorealizującym się postanowieniem. - Nie potrzeba żadnych nowych środków normatywnych, żeby to zrealizować – powiedział Rączka. Krzysztof Rączka przekazał także, że prof. Małgorzata Gersdorf zaprosiła do pracy sędziów, których objęło zabezpieczenie wydane przez TSUE. - Oni już stopniowo na nowo są włączani w normalny tryb pracy Sądu Najwyższego – dodał.",,,
https://wiadomosci.onet.pl/kraj/sedzia-raczka-dobrze-sie-stalo-ze-glos-msz-pokrywa-sie-ze-stanowiskiem-sn/kx7r8rb,Sędzia Rączka zadowolony z opinii MSZ nt. SN,"Od samego początku nie mieliśmy wątpliwości, że wystąpienie Prokuratora Generalnego do Trybunału Konstytucyjnego jest bezzasadne - powiedział dzisiaj sędzia SN Krzysztof Rączka. Podkreślił on również, że cieszy go opinia Jacka Czaputowicza, szefa MZS.","Sędzia Rączka był dziś pytany podczas briefingu prasowego o stanowisko resortu spraw zagranicznych wobec wniosku Prokuratora Generalnego Zbigniewa Ziobry o uznanie za niekonstytucyjną regulacji prawa europejskiego w zakresie dopuszczalności występowania przez polskie sądy z pytaniami prejudycjalnymi do Trybunału Sprawiedliwości UE w sprawach dotyczących sądownictwa. W przesłanym do TK stanowisku MSZ wskazało m.in., że polskie prawo nie przesądza w sposób jednoznaczny kwestii dopuszczalności kontroli konstytucyjnej aktów prawa pierwotnego UE (czyli unijnych traktatów - w tym przypadku jest to Traktat o funkcjonowaniu UE). Ponadto szef MSZ stwierdził, że artykuł, który ma zostać zbadany na wniosek Ziobry, to część norm prawnych, które zostały zaakceptowane, gdy Polska wchodziła do UE. - Dobrze się stało, że w tym wypadku, głos rządu w osobie szefa MSZ ministra Jacka Czaputowcza pokrywa się z naszym stanowiskiem. Od samego początku nie mieliśmy wątpliwości, że wystąpienie Prokuratora Generalnego do Trybunału Konstytucyjnego jest bezzasadne - oświadczył Rączka. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Sędzia Krzysztof Rączka,
https://wiadomosci.onet.pl/kraj/w-rzadzie-powstaja-trzy-wersje-kolejnej-nowelizacji-ustawy-o-sadzie-najwyzszym/vqe0mgv,Co dalej z SN? Rząd przygotowuje trzy wersje nowelizacji,"W trzech ośrodkach Zjednoczonej Prawicy powstają trzy wersje nowelizacji ustawy o Sądzie Najwyższym - informuje dzisiejsza ""Rzeczpospolita"". Według informacji gazety propozycje przygotowują Ministerstwo Sprawiedliwości, Kancelaria Premiera oraz wicepremier, minister nauki i szkolnictwa wyższego Jarosław Gowin.","Którą z wersji rząd zaprezentuje Sejmowi do głosowania ma się okazać po II turze wyborów samorządowych. Jak czytamy, ""ostatecznej decyzji (prezesa Prawa i Sprawiedliwości) Jarosława Kaczyńskiego co do dalszych działań jeszcze nie ma"". Według ""Rzeczpospolitej"" nowelizacja jest ""koniecznością"" po decyzji Trybunału Sprawiedliwości Unii Europejskiej o zawieszeniu ustawy o SN. - Swoje oczekiwania wobec jej nowelizacji ma też Pałac Prezydencki - dodaje gazeta. POLECAMY: Decyzja KRS ws. postanowienia TSUE. Sędziowie: uwierzymy, jak zobaczymy, bo ta Rada straciła walor wiarygodności ""W PiS uznaje się, że teza opozycji o polexicie przyczyniła się do obniżenia wyników w dużych miastach i mobilizacji wyborców Koalicji Obywatelskiej. Dlatego przed wyborami do Parlamentu Europejskiego może zwyciężyć opcja, że ten element sporu z Komisją (Europejską) należy zamknąć"" - podaje ""Rz"". 16 listopada ma się odbyć wysłuchanie ws. zastosowania przez TSUE środków tymczasowych.",Sąd Najwyższy,
https://wiadomosci.onet.pl/opinie/wojciech-laczewski-polska-ma-miesiac-by-wypelnic-postanowienie-tsue/ym6xvw8,"Robienie z siebie durnia nie ma sensu. Polska ma miesiąc, by wypełnić postanowienie TSUE [OPINIA]","Trybunał Sprawiedliwości Unii Europejskiej wprost uznał, że nawet jeśli środek zabezpieczający nie został stworzony w prawie krajowym, to prawo unijne wymaga jego ustanowienia i zastosowania przez sąd krajowy. Jak wiadomo do chwili obecnej polski ustawodawca takiego środka nie stworzył – pisze dla Onetu sędzia Wojciech Łączewski.","W połowie lat 90. zaczęto używać terminu ""falandyzacja prawa"" jako pejoratywnego określenia wykładni, która miała usprawiedliwiać działania organów władzy. Potem prawnicy nie mieli ambicji wprowadzania swoich nazwisk do języka potocznego. To niestety uległo zmianie. W języku potocznym pojawiło się dużo gorsze w skutkach ""piotrowiczenie"" procesu legislacyjnego, jako sposób przeprowadzania ustawy przez Sejm i ""warcholizacja"" prawa (źródłem tej złośliwości nie jest staropolszczyzna). Odnoszę wrażenie, iż obecnie niektórzy prawnicy – politycy za wszelką cenę chcą przejść do historii, nieważne jak.  Różnica między prawnikiem i politykiem daje się sprowadzić do tego, iż pierwszy posługuje się językiem prawniczym, a drugi komunikując się, używa języka prawniczego do manipulacji. Zdarza się, że prawnik zostaje politykiem, co niestety zmusza go do zmiany stylu argumentowania i porzucenia języka prawniczego na rzecz używania słów z tego języka do osiągania celów.  Prawnik – polityk próbując uzasadnić decyzje, używa argumentów, co do których stwarza pozory, iż mają one oparcie w obowiązującym prawie. Niepodobna sądzić, by prawnik nie posiadał podstawowej wiedzy, stąd wykonując tego rodzaju ""zabieg"" naraża się na nazywanie go prawniczym ignorantem. Wspominam o tym dlatego, że ciągle żywy jest nierozwiązany problem z uchwaloną blisko rok temu ustawą o Sądzie Najwyższym. O możliwości wprowadzenia naszego kraju w sytuację trudniejszą, niż jest wspominam dlatego, że niektórzy prawnicy – politycy zapowiadają podjęcie działań, które niekoniecznie będą realizowały postanowienie Trybunału Sprawiedliwości Unii Europejskiej. Będą natomiast stwarzały takie pozory.  Jeden z prawników – polityków stwierdził, że błędny jest wniosek, iż na podstawie postanowienia o zabezpieczeniu w Polsce przestaje obowiązywać ustawa. Zachowanie, które ten prawnik – polityk prezentuje według dających się już ustalić kryteriów jest klasycznym przykładem „deryzacji” wykonania orzeczenia (kolejne nazwisko, które zapisuje się w języku potocznym). Wszystko zatem wskazuje na to, że dojdzie do napisania niepotrzebnego prawa na kolanie („warcholenie” prawa), a następnie przepychania ustawy przez Sejm na siłę („piotrowiczenie” procesu legislacyjnego), by w końcu dokonywać jego wykładni na podstawie „tozależyzmu” („miteryzacja” prawa).  Sąd Najwyższy (SN) 2 sierpnia 2018 roku procedując w jednej ze spraw, skierował do Trybunału Sprawiedliwości Unii Europejskiej (TS UE) pytania prejudycjalne i równocześnie zawiesił stosowanie niektórych przepisów ustawy o Sądzie Najwyższym do czasu odpowiedzi na nie. Oczywistym przy tym jest, że w polskim porządku prawnym nie istnieją regulacje, które literalnie pozwalałyby na tego rodzaju „zawieszenie” przepisów do czasu, dopóki parlament ich nie uchyli lub Trybunał Konstytucyjny nie orzeknie o niekonstytucyjności, co ostatecznie usunie je z systemu. Precedensowa z pozoru decyzja SN jest łatwa do wytłumaczenia, chociaż wypowiedzi prawników – polityków wskazują, że nie rozumieją oni istoty problemu.  Zobacz również: Szef nowej KRS: zastosujemy się do postanowienia TSUE Prawnik źródła decyzji SN będzie upatrywał w przepisach, które jako źródła prawa wskazują przepisy krajowe (art. 87 Konstytucji) oraz przepisy zawarte w ratyfikowanych umowach międzynarodowych (art. 91 Konstytucji). Prawnik – polityk będzie szermował wyłącznie przepisem art. 87 Konstytucji, nie tłumacząc już, że ratyfikowana umowa międzynarodowa, po jej ogłoszeniu w Dzienniku Ustaw Rzeczypospolitej Polskiej, stanowi część krajowego porządku prawnego i jest bezpośrednio stosowana, chyba że jej stosowanie jest uzależnione od wydania ustawy. Istotne i wygodne dla prawnika – polityka przemilczenie. Jeżeli zatem na decyzję SN spojrzymy przez pryzmat przepisów Konstytucji, prawa unijnego i orzecznictwa TS UE to nie dostrzeżemy owej „precedensowości” rozstrzygnięcia.  Prawo unijne ma zasady, między innymi, efektywności, bezpośredniego skutku i pierwszeństwa. Tego nikt nie może kwestionować, jeżeli chce pozostać członkiem Unii Europejskiej. Decydując się na akcesję zaakceptowaliśmy zasady tego ekskluzywnego klubu, więc teraz nie możemy twierdzić, iż pewne z zasad są niemożliwe do stosowania. Wrzawa wywoływana przez prawników – polityków nijak się ma do przepisów Konstytucji, art. 47 Karty Praw Podstawowych UE i efektywnej ochrony prawnej wynikającej z art. 19 ust. 2 Traktatu o Unii Europejskiej, a więc podstaw funkcjonowania Rzeczypospolitej Polskiej jako państwa – członka Unii Europejskiej. Dla zobrazowania problemu wypada przywołać przykłady znane w orzecznictwie europejskim, a mianowicie w sprawach Factortane (C-213/89) i Unibet (C-432/05). Przyznano sądom krajów członkowskich Unii Europejskiej możliwość stosowania środków tymczasowych (zabezpieczających) w postaci zakazu stosowania prawa krajowego „podejrzanego” o niezgodność z prawem UE do czasu rozstrzygnięcia sprawy i to nawet w sytuacji braku odpowiedniej podstawy prawnej w prawie krajowym. Zabezpieczenie takie ma chronić, by prawo potencjalnie niezgodne z porządkiem prawnym UE nie prowadziło do powstania szkody lub jej spotęgowania. Ciekawe czy prawnicy – politycy byliby równie stanowczy w wygłaszaniu swoich sądów, gdyby sprawa dotyczyła polskich rolników narażonych na straty z powodu niezgodności prawa krajowego z europejskim.  Trybunał Sprawiedliwości Unii Europejskiej wprost uznał, że nawet jeśli środek zabezpieczający nie został stworzony w prawie krajowym to prawo unijne wymaga jego ustanowienia i zastosowania przez sąd krajowy.  Jak wiadomo do chwili obecnej polski ustawodawca takiego środka nie stworzył. W tej sytuacji podstawę stanowi przepis art. 755 kodeksu postępowania cywilnego, który przewiduje udzielenie zabezpieczenia w sposób uznany przez sąd za odpowiedni. Oczywiście w połączeniu z przepisami obowiązującymi nas jako kraj członkowski UE. W sprawie, w której środek ten zastosowano istnieje zagrożenie niepowetowaną szkodą w postaci uszczerbku dla demokratycznego państwa prawnego, nie wspominając już o uszczerbku na arenie międzynarodowej. Szkoda ta nie da się w prosty sposób przełożyć na pieniądze. Warto jednak się zastanowić, czy ktokolwiek zechciałby robić interesy z państwem, które najpierw godzi się na przestrzeganie pewnej zasady, a potem „komitet blokowy” tego państwa decyduje, że tej zasady stosować nie będzie.  19 października 2018 roku Trybunał Sprawiedliwości Unii Europejskiej wydał postanowienie w sprawie Komisja Europejska vs Polska (C-619/18). Na jego mocy Rzeczpospolita Polska została zobowiązana, natychmiast i do czasu wydania postanowienia kończącego postępowanie, między innymi, do zawieszenia stosowania wskazanych przepisów ustawy z dnia 8 grudnia 2017 roku o Sądzie Najwyższym, w tym przepisów art. 111 §1 i §1a. Zakres podmiotowy jest jasny, bowiem dotyczy sędziów Sądu Najwyższego, którzy do dnia wejścia w życie ustawy ukończyli 65. rok życia albo ukończą 65. rok życia w okresie trzech miesięcy od dnia wejścia jej w życie. Z upływem tego okresu mieliby przechodzić w stan spoczynku, chyba że w terminie miesiąca od dnia wejścia w życie ustawy złożą oświadczenie i zaświadczenie (lekarskie), a Prezydent Rzeczypospolitej Polskiej wyrazi zgodę na dalsze zajmowanie stanowiska sędziego Sądu Najwyższego. Analogiczna sytuacja dotyczy sędziów Sądu Najwyższego, którzy ukończą 65. rok życia po upływie trzech miesięcy i przed upływem dwunastu miesięcy od dnia wejścia w życie ustawy. Rzeczpospolita Polska na mocy postanowienia TS UE została zobowiązana do podjęcia wszelkich niezbędnych środków w celu zapewnienia, by sędziowie Sądu Najwyższego, których dotyczą wyżej wymienione przepisy, mogli pełnić funkcje na tym samym stanowisku, korzystając z tego samego statusu, takich samych praw i warunków zatrudnienia, jakie przysługiwały im do dnia 3 kwietnia 2018 roku, czyli do dnia wejścia w życie ustawy o Sądzie Najwyższym. Co więcej, odpowiednie organy powinny powstrzymać się od wszelkich działań zmierzających do powołania sędziów na stanowiska sędziowskie w Sądzie Najwyższym, których dotyczą przepisy stanowiące podstawę uchybienia i będące przedmiotem postępowania głównego, a także od wszelkich działań w celu wyznaczenia nowego Pierwszego Prezesa Sądu Najwyższego lub wskazania, w miejsce Pierwszego Prezesa Sądu Najwyższego, osoby, której jest powierzone kierowanie Sądem Najwyższym.  W wydanym postanowieniu TS UE wstępnie, jak wynika z przytoczonych fragmentów, w ramach środków tymczasowych, uwzględnił żądanie Komisji Europejskiej. W sytuacji, w której przepisy zaczęły już być stosowane zachodzą przesłanki, by stwierdzić zagrożenie dla niezawisłości sędziowskiej, a w konsekwencji istniałaby możliwość podważenia orzeczeń wydanych przez Sąd Najwyższy. Z treści postanowienia jasno wynika, że bezskuteczne jest pozbawienie sędziów urzędu na podstawie przepisu, którego stosowanie zawiesił TS UE, tym samym orzeczenie odwołuje się do momentu, w którym sporny przepis wszedł w życie, bo od tamtego czasu na jego podstawie urzędy stracili sędziowie SN.  Wprowadzanie nowej ustawy jak twierdzą prawnicy - politycy nie ma w świetle powołanego orzeczenia najmniejszego uzasadnienia. A w dalszym ciągu ciekawe, czy po tym krótkim i prostym wywodzie prawnicy zajmujący się polityką nadal będą twierdzić, że decyzje nie miały oparcia w przepisach prawa (w odniesieniu do Sądu Najwyższego), a postanowienie wydane przez TS UE ingeruje w wewnętrzne sprawy Polski, zaś moment jego wydania świadczy o tym, że intencją był wpływ na wynik wyborów samorządowych.  W zaistniałej sytuacji robienie z siebie durnia nie ma sensu. Rzeczpospolita Polska została zobowiązana do powiadomienia Komisji Europejskiej, nie później niż w ciągu miesiąca od doręczenia postanowienia, a następnie powiadamiania w regularnych miesięcznych odstępach, o wszystkich środkach, które podjęła w celu pełnego zastosowania się do tego postanowienia. Wyznaczone na 16 listopada 2018 roku wysłuchanie nie ma żadnego istotnego znaczenia, chociaż wydaje się, iż w przypadku niepodzielenia argumentów dodatkowo może upokorzyć obstających przy swoim prawników – polityków. Niepodzielenie ich argumentacji zmusi do wdrożenia środków w ciągu trzech dni, a skutki niezastosowania do postanowienia przybiorą wymierne, tym razem pieniężne konsekwencje, za które zapłacą podatnicy. Trybunał Sprawiedliwości UE ma możliwość wyegzekwowania swojej decyzji, a nawet „dywizje”, by to zrobić, czyli możliwość nałożenia kar za niezastosowanie się do orzeczenia, co może rodzić skutki finansowe i wizerunkowe.  Zaangażowani w politykę prawnicy uprawiają teatrum. Najlepszym dowodem na potwierdzenie tego faktu są słowa Prokuratora Krajowego Bogdana Święczkowskiego, który stwierdził, że Sąd Najwyższy zawieszając stosowanie poszczególnych przepisów ustawy złamał prawo. Niejeden niezorientowany widział już sędziów wydających owe postanowienie co najmniej w karnym obozie reedukacyjnym, jednak skutek w postaci wszczęcia choćby postępowania w sprawie nie nastąpił. Prokurator Krajowy ma jakieś granice kompromitacji, a słowa luźno wypowiedziane nawet w niszowej telewizji mogą wiele kosztować.  Jestem przyzwyczajony do tego, że prawnicy zostający politykami, zmieniają branżowe terminarze na kalendarze polityczne. Wtedy wszystko zaczyna im się kojarzyć z polityką, jak Jasiowi w „Pięknych dwudziestoletnich” wszystko kojarzyło się z pewną częścią ciała. W odróżnieniu od wspomnianego Jasia prawnik powinien instynktownie wyczuwać granice autokompromitacji. Posługiwanie się argumentem, że TS UE wydał postanowienie w określonym momencie, bo chciał wpłynąć na polskie wybory samorządowe jest analogiczne do sytuacji, w której strona nie mogąca uzasadnić swojego sprzeciwu na gruncie prawa, odwołuje się do zasad współżycia społecznego. Z orzecznictwa wiadomo, że jest to argument stosowany tylko wtedy, gdy posługujący się nim nie ma żadnej realnej „broni” w sądowym sporze (albo tej realnej „broni” nie potrafi znaleźć). Z kolei zabieranie głosu o relacji prawa polskiego do europejskiego, nawet jeśli jest się wybitnym specjalistą z zakresu prawa ubezpieczeń, nie służy budowaniu autorytetu instytucji, którą się reprezentuje. Uczono mnie, że prawnik nie powinien się wstydzić przyznać, iż czegoś nie wie i musi coś doczytać. Dobry prawnik powinien mieć palec w kodeksie, a nie kodeks w palcu. Prawo jest dziedziną tak samo rozległą jak medycyna, możliwość popełnienia błędu jest taka sama, a decyzje mogą być równie brzemienne w skutki. Profesor dermatologii ma prawo nie znać podstawowych zagadnień z dziedziny neurochirurgii, a karnista niuansów prawa europejskiego. Źle się dzieje, że społeczeństwo zapomina prawnikom – politykom takie rzeczy, jak wspomniana na wstępie „falandyzacja prawa”. Prawnicy – politycy, którzy obecnie usilnie dążą do podporządkowania rzeczywistości już nawet nie próbują stosować znanych sposobów wykładni przepisów, ale „warcholą” prawo, a następnie „piotrowicząc” przepychają je przez Sejm. Znana reguła, że zły pieniądz wypiera dobry, w tym wypadku nie tylko niszczy prawo, ale niszczy codzienność. Pamiętają o nich prawnicy, którzy bronią Konstytucji, a obecnie członkostwa Polski w Unii Europejskiej.  P.S. Ciekaw jestem kiedy pewien prawnik – polityk uporawszy się z problemem żarówek ogłosi, że zamierza od „tej sprawy” czyli ustawy o Sądzie Najwyższym uwolnić Trybunał Sprawiedliwości Unii Europejskiej; wszak z orzeczenia innych prawników – polityków wynika, że wszystko mu wolno, nawet dać rozwód przed zawarciem małżeństwa. ",Wojciech Łączewski,
https://wiadomosci.onet.pl/kraj/dgp-bedzie-potrzebna-nowelizacja-ustawy-o-sn/s84611e,"Mucha w ""DGP"": nie da się wykluczyć, że będzie potrzebna nowelizacja ustawy o SN","Paweł Mucha, wiceszef kancelarii prezydenta odniósł się do postanowienia TSUE ws. Sądu Najwyższego. - Sędziowie nie mogą się sami przywrócić - mówi ""Dziennikowi Gazecie Prawnej"" na temat sytuacji dotyczącej sędziów, którzy przeszli w stan spoczynku.","Paweł Mucha pytany w wywiadzie dla ""Dziennika Gazety Prawnej"" o to, ""jaki będzie wkład prezydenta do ustawy nowelizującej Sąd Najwyższy"", przypomina, że ""po wydaniu postanowienia mamy jako strona polska termin do 19 listopada na udzielenie odpowiedzi"". - Przez to rozumiem też swego rodzaju wykonanie postanowienia TSUE - zastrzega. - Analiza z naszej strony wykazała, że postanowienie trybunału nie jest samowykonalne. To znaczy, ono samo z siebie nie rodzi żadnych skutków prawnych w zakresie prawa krajowego i wszelkie wypowiedzi innego rodzaju nie polegają na prawdzie, są nieścisłe i nierzetelne - zaznacza. Na uwagę, że ""sędziowie nie mogą się sami przywrócić"", prezydencki minister przyznaje, że ""nie mogą"". - TSUE potwierdza, że sędziowie przeszli w stan spoczynku. Natomiast zwracam uwagę na kilka pobocznych okoliczności, które także mają znaczenie - wskazuje Mucha. - Po pierwsze, to postanowienie jest po dwakroć tymczasowe. Samo w sobie, co do swej istoty, jest postanowieniem dotyczącym zastosowania środków tymczasowych. Po drugie, w swojej treści zawiera stwierdzenie, że zostało wydane bez uwzględnienia stanowiska polskiego - zauważa Mucha. - Tak więc postanowienie TSUE być może zostanie jeszcze zmienione na skutek refleksji, która – jest taka szansa – pojawi się po zapoznaniu się z treścią polskiego wystąpienia - stwierdza prezydencki minister. Zastrzega także, że ""termin rozprawy w sprawie skargi Komisji Europejskiej oraz pytań prejudycjalnych, bo te sprawy zostały połączone, został wyznaczony na luty 2019 r"". - Dlatego też, jeżeli myślimy o nowelizacji ustawy, to pojawia się pytanie o jej epizodyczność. Nie wiemy przecież, jakie będzie ostateczne rozstrzygnięcie TSUE ani czy postanowienie zabezpieczające nie zostanie w najbliższym czasie zmienione - ocenia. Na pytanie, czy - w takiej sytuacji - ""nowelizacji nie będzie"", Mucha odpowiada: ""nie wiem, czy nie będzie, bo jest duży kłopot, jak to wykonać bez nowelizacji"". - To jest o tyle absurdalna sytuacja, że działania polskiego ustawodawcy nie mogą przesądzać zasadności skargi, którą kwestionujemy - zauważa. Pytany, czy jego zdaniem postanowienie TSUE odnosi się również do sędziów Naczelnego Sądu Administracyjnego, ponieważ - jak zaznacza gazeta - wrócili oni już do pracy, nie czekając na żadną nowelizację, Mucha odpowiada: - Absolutnie nie ma czegoś takiego jak przywrócenie się sędziów samych przez siebie. - I absolutnie nietrafne są komentarze, które wskazywały, że bez jakiejkolwiek implementacji treści postanowienia, na skutek wydania postanowienia tymczasowego przez TSUE, zmienia się w Polsce ustawę. To tak nie działa, tak nie można rozumować i każdy, kto racjonalnie na to patrzy, jest tego świadom - podkreśla. - Nie da się wykluczyć, że będzie potrzebna nowelizacja ustawy o SN - przyznaje Mucha. - Natomiast jeśli chodzi o szczegóły tej propozycji, to one zostaną przedstawione pod koniec procedury, która jest obecnie w toku. Te propozycje muszą być tak skonstruowane, żeby nie budziły dalszych wątpliwości prawnych - zastrzega. Dodaje także, że ""dla prezydenta ogromne znaczenie ma pewność dokonywanych czynności sądowych"". - Prezydent będzie z pewnością monitorował proces tworzenia tych zmian, będzie się odnosił do konkretnych rozwiązań. Jeżeli jednak to nie będzie inicjatywa prezydenta, to jego udział będzie miał charakter jedynie konsultacyjny - zaznacza. - Dla głowy państwa natomiast kluczowe jest to, aby zachować rdzeń zmiany, czyli Izbę Dyscyplinarną, Izbę Kontroli Nadzwyczajnej i Spraw Publicznych, ławników w SN, skargę nadzwyczajną jako potrzebną i nową instytucję prawną - dodaje. - Natomiast jeżeli chodzi o przywracanie sędziów SN w stan czynny, to oczywiście można sobie wyobrazić różne modele, także takie, w których nie będzie wymagany udział prezydenta RP - wskazuje. Chcesz być na bieżąco z najważniejszymi informacjami dnia? Polub Onet Wiadomości na Facebooku!",,
https://wiadomosci.onet.pl/swiat/jacek-czaputowicz-chcemy-w-miare-szybko-wypracowac-i-wdrozyc-w-zycie-stanowisko-dot/p7eyryp,Jacek Czaputowicz: chcemy w miarę szybko wypracować i wdrożyć w życie stanowisko dot. decyzji TSUE,"- Ze strony polskiego rządu sygnały są jednoznaczne: nie można twierdzić, że Polska chciałaby uniknąć wdrożenia w życie postanowienia TSUE. Chcemy w miarę szybko wypracować stanowisko w tej kwestii, skonsultować z Komisją Europejską i wdrożyć w życie - mówił szef MSZ Jacek Czaputowicz","Trybunał Sprawiedliwości UE podjął przed tygodniem decyzję o zastosowaniu tzw. środków tymczasowych i zawieszeniu stosowania przepisów ustawy o Sądzie Najwyższym dot. przechodzenia w stan spoczynku sędziów SN, którzy ukończyli 65. rok życia. Chce m.in. przywrócenia wysłanych na emeryturę sędziów. Zgodnie z postanowieniem TSUE, Polska ma też powstrzymać się od wszelkich środków mających na celu powołanie nowego pierwszego prezesa czy osoby pełniącej jego obowiązki. W poniedziałek Czaputowicz poinformował, że według wstępnej analizy po decyzji Trybunału Sprawiedliwości UE potrzebna będzie nowelizacja ustawy o SN, by przywrócić na stanowiska odesłanych na emeryturę sędziów. W piątek minister został zapytany, kto i kiedy jego zdaniem powinien napisać ten projekt. Czaputowicz podkreślił, że przedstawiciele polskich władz zadeklarowali, że Polska będzie się stosować do orzeczenia TSUE, także tego tymczasowego. - Jesteśmy na etapie konsultacji w ramach rządu, a także szerzej w ramach instytucji państwa, bo i prezydent i parlament uczestniczą w tym procesie. Myślę, że to będzie kwestia właściwych ustaleń a być może także rozmów z Komisją Europejską, jak najlepiej wdrożyć to postanowienia – powiedział szef polskiej dyplomacji. Jak dodał, ze strony przedstawicieli polskiego rządu ""sygnały są jednoznaczne, że nie można twierdzić, że Polska chciałaby uniknąć wdrożenia w życie tego postanowienia"". Zaznaczył, że ""jest to sprawa dość skomplikowana, wymaga inicjatyw ustawodawczych, bowiem prawo jest obowiązujące, sędziowie przeszli w stan spoczynku"". - Zapewne ustawą należałoby doprowadzić do tego, żeby mogli oni ponownie znaleźć się w Sądzie Najwyższym – powiedział Czaputowicz. - Chcielibyśmy w miarę szybko wypracować jakieś stanowisko, skonsultować je z KE i wdrożyć w życie - dodał minister. Czaputowicz odniósł się też do doniesień na temat wypowiedzi prezesa Trybunału Sprawiedliwości Unii Europejskiej dotyczącej Polski. ""Deutsche Welle"" podał wczoraj, że prezes TSUE, sędzia Koen Lenaerts, powiedział, iż kraj, który nie jest gotowy do podporządkowywania się orzeczeniom TSUE, ""wpisuje się w proces podobny do brexitowego"". - To decyzja o tym, czy być czy nie być (w UE – red.) - stwierdził. Wypowiedź, jak relacjonuje ""Deutsche Welle"", padła podczas spotkania z grupą dziennikarzy w Luksemburgu, gdzie siedzibę ma najwyższy sąd UE. - Chciałbym wyrazić brak zrozumienia dla wypowiedzi prezesa TSUE, który jakby dokonuje interpretacji politycznych, wychodzi poza funkcję niezależnego przedstawiciela systemu sądownictwa UE – powiedział szef MSZ. Jak dodał, Polska chciałaby, żeby ""zwłaszcza ze strony instytucji, które z natury powinny być obiektywne (…) nie orzekać, nie wyrokować, nie przedstawiać hipotez przed wydaniem ostatecznego orzeczenia"". - Przyjmujemy tłumaczenie, że może na konferencji pasowej pana prezesa niektóre słowa poszły zbyt daleko. Liczymy ciągle na nieemocjonalnie, obiektywne, niezależne podejście do tej sprawy, ważnej nie tylko dla Polski, ale dla całego systemu sadownictwa UE, dla całej UE – powiedział Czaputowicz.",Jacek Czaputowicz,
https://wiadomosci.onet.pl/kraj/izba-kontroli-nadzwyczajnej-i-spraw-publicznych-sadu-najwyzszego-wydala-pierwsze/z9w9qz4,Nowa izba Sądu Najwyższego wydała pierwsze orzeczenia,W Izbie Kontroli Nadzwyczajnej i Spraw Publicznych Sądu Najwyższego zapadły pierwsze orzeczenia - dowiedzieli się dziennikarze Polskiej Agencji Prasowej w biurze prasowym SN. Postanowienia Izby Kontroli dotyczą skarg na uchwały Państwowej Komisji Wyborczej. Wszystkie skargi zostały odrzucone.,"Jak przekazał Krzysztof Michałowski z zespołu prasowego SN, w Izbie Kontroli Nadzwyczajnej i Spraw Publicznych zapadły wczoraj pierwsze orzeczenia z udziałem powołanych w październiku sędziów. Postanowienia zostały wydane w sprawach skarg skierowanych do SN przez pełnomocników komitetów wyborczych na uchwały Państwowej Komisji Wyborczej ws. wyjaśnień i wytycznych dla obwodowych komisji wyborczych. Sąd Najwyższy odrzucił wszystkie osiem skarg w tej sprawie. Jak dodał Michałowski, skargi na uchwały PKW musiały zostać rozpatrzone szybko, ponieważ zgodnie z przepisami Kodeksu wyborczego SN na rozpoznanie takich skarg ma siedem dni. Głównym zadaniem tworzonej od podstaw Izba Kontroli Nadzwyczajnej i Spraw Publicznych Sądu Najwyższego ma być rozpatrywanie skarg nadzwyczajnych. W Izbie Kontroli Nadzwyczajnej na rozpoznanie czeka już ponad 200 spraw, w tym 50 skarg na przewlekłość postępowania. Instytucja skargi nadzwyczajnej została wprowadzona ustawą o SN, która weszła w życie 3 kwietnia br. Przewiduje ona m.in. możliwość składania do SN skarg nadzwyczajnych na prawomocne wyroki polskich sądów z ostatnich 20 lat. W końcu czerwca w Monitorze Polskim zostało opublikowane obwieszczenie prezydenta o wolnych stanowiskach sędziego w SN - do objęcia były 44 wakaty sędziowskie, w tym 20 w Izbie Kontroli. W końcu sierpnia Krajowa Rada Sądownictwa wyłoniła 20 kandydatów na stanowiska sędziowskie w Izbie Kontroli i podjęła uchwałę o przedstawieniu prezydentowi wniosku o powołanie tych 20 osób na sędziów. W połowie października prezydent Andrzej Duda powołał 27 osób na sędziów SN w tym 19 w Izbie Kontroli Nadzwyczajnej i Spraw Publicznych.",Nowa izba Sądu Najwyższego wydała pierwsze orzeczenia,
https://wiadomosci.onet.pl/kraj/jacek-sasin-powrot-do-pracy-sedziow-sn-ktorzy-przeszli-w-stan-spoczynku-nie-ma/tn2gtjz,"Jacek Sasin: powrót do pracy sędziów SN, którzy przeszli w stan spoczynku - nie ma żadnych podstaw prawnych","Zabezpieczenie zastosowane przez TSUE nie działa wstecz, nie znosi skutków stanu prawnego, które stały się już faktem, sędziowie SN, którzy przeszli w stan spoczynku, nie zostali przywróceni, a ich powrót do pracy nie ma żadnych realnych podstaw prawnych - uważa szef Komitetu Stałego Rady Ministrów Jacek Sasin (PiS).","Trybunał Sprawiedliwości UE podjął w miniony piątek decyzję o zastosowaniu tzw. środków tymczasowych i zawieszeniu stosowania przepisów ustawy o Sądzie Najwyższym dot. przechodzenia w stan spoczynku sędziów SN, którzy ukończyli 65. rok życia. Chce m.in. przywrócenia wysłanych na emeryturę sędziów. Zgodnie z postanowieniem TSUE, Polska ma też powstrzymać się od wszelkich środków mających na celu powołanie nowego pierwszego prezesa czy osoby pełniącej jego obowiązki. Sasin podkreślił w piątek w telewizji wPolsce.pl, że w tej chwili nie ma żadnej decyzji dotyczących ewentualnej nowelizacji ustawy o SN. - Jesteśmy w tym stanie prawnym, w którym jesteśmy - dodał szef Komitetu Stałego Rady Ministrów. Podkreślił, że wydane przez TSUE zabezpieczenie nie likwiduje przepisów ustawy o Sądzie Najwyższym. - W przestrzeni publicznej - szczególnie w wypowiedziach polityków opozycji, czy pani Gersdorf, czy sędziów, którzy przeszli w stan spoczynku - fakt zabezpieczenia jest przedstawiany jako unieważnienie przepisów, które zostały przyjęte przez Sejm. Nie ma takiej drogi, nie ma takiej możliwości - powiedział Sasin. - Zabezpieczenie samo w sobie działa do przodu, nie działa do tyłu. To nie jest tak, że ono znosi stan prawny, czy znosi skutki tego stanu prawnego, które stały się już faktem - dodał szef KSRM. Dodał, że ""możemy mówić, że to blokuje pewne działania do przodu, natomiast w żadnym wypadku nie możemy mówić, że w automatyczny sposób została uchylona ustawa o SN, przywrócony poprzedni stan prawny, czy w jakikolwiek sposób dzisiaj są prawne podstawy, żeby ci sędziowie, którzy przeszli w stan spoczynku zafunkcjonowali ponownie, jako czynni sędziowie"". Zobacz również: Sędzia SN Dariusz Zawistowski o wypowiedzi prezydenta: nie jest dobra dla interesu naszego państwa [WYWIAD] Sasin dodał, że sędziowie ""nie zostali przywróceni"", a ich powrót do pracy jest wynikiem ""interpretacji pani Gersdorf i tych państwa"", natomiast - jak mówił - nie ma on żadnych realnych podstaw prawnych. - To się zadziało, przeszli ci państwo w stan spoczynku, nie są dzisiaj czynnymi sędziami i w żadnym wypadku nie możemy mówić o tym, że to zabezpieczenie TSUE cofa decyzje, które stały się faktem. Ono działa do przodu - zaznaczył Sasin. - Tylko wyrok może powodować skutki prawne, takie, które powodują zmiany w prawie krajowym"" - dodał.W poniedziałek rzecznik Sądu Najwyższego sędzia Michał Laskowski poinformował, że prezes Małgorzata Gersdorf wezwała sędziów SN objętych zakresem zastosowania środków tymczasowych orzeczonych przez TSUE do stawienia się w SN w celu podjęcia służby sędziowskiej. Przekazał, że działania podjęte przez Gersdorf dotyczą ""23 sędziów - licząc łącznie z panią prezes - którzy ukończyli 65. rok życia"". W środę zespół prasowy SN poinformował, że w Sądzie Najwyższym wyznaczone zostały pierwsze sprawy z udziałem sędziów, którzy powrócili do orzekania po decyzji TSUE - na 22 i 23 listopada wyznaczono 20 takich posiedzeń. Sasin komentował też dziś informacje podane przez ""Deutsche Welle"", że prezes Trybunału Sprawiedliwości UE sędzia Koen Lenaerts, powiedział we wtorek, iż kraj, który nie jest gotowy do podporządkowywania się orzeczeniom TSUE, ""wpisuje się w proces podobny do brexitowego"". Zdaniem szefa KSRM ""widać zaangażowanie władz TSUE w polityczną walką z obecną władzą w Polsce"". Sasin ocenił, że dzień wydania zabezpieczenia przez TSUE, czyli piątek przed wyborami samorządowymi w Polsce oznacza, iż ""Trybunał Sprawiedliwości postanowił wkroczyć w walkę wyborczą i pomóc na ostatniej prostej opozycji w uzyskaniu lepszego wyniku w tych wyborach"".",Jacek Sasin,
https://wiadomosci.onet.pl/kraj/postanowienie-tsue-stanowisko-polski/bn2mgsw,Marcin Warchoł: skorzystamy z możliwości kwestionowania postanowienia TSUE,"Skorzystamy z możliwości kwestionowania postanowienia Trybunału Sprawiedliwości UE - zapowiada w wywiadzie dla ""Rzeczpospolitej wiceminister sprawiedliwości Marcin Warchoł. W tym samym wydaniu prezydent Francji Emmanuel Macron, mówi, że Polska zawsze stosowała się do wyroków Trybunału Sprawiedliwości i sama zwraca się do tegoż Trybunału, chcąc podważyć jakąś decyzję lub przepis.","- Chociaż rząd oraz Ministerstwo Sprawiedliwości nie podzielają stanowiska wyrażonego w postanowieniu wiceprezes TSUE, to zostanie ono wykonane, mimo że zostało wydane bez wysłuchania strony polskiej - mówi ""Rzeczpospolitej"" Warchoł. Zaznaczył jednak, że rząd skorzysta z możliwości zakwestionowania tego postanowienia. - Mamy prawo sformułować wniosek o wydanie postanowienia w sprawie środków tymczasowych przez cały Trybunał i w tym wniosku wskażemy wszystkie zastrzeżenia, wystąpimy też o interpretację postanowienia w kwestii sędziów, którzy nie chcą powrócić ze stanu spoczynku - powiedział Warchoł. Z kolei Emmanuel Macron mówił, że ""poszanowanie wyroków Trybunału Sprawiedliwości jest współistotne z przynależnością do Unii. Zagwarantowanie ich mocy jest równoznaczne z zapewnieniem wszystkim obywatelom europejskim możliwości dochodzenia swoich praw"" - powiedział. Dodał, że nie do niego należy odpowiadanie na ""hipotetyczne pytania o przyszłe decyzje polskiego rządu"". - Stwierdzam jedynie, że Polska zawsze stosowała się do wyroków Trybunału Sprawiedliwości i sama zwraca się do tegoż Trybunału, chcąc podważyć jakąś decyzję lub przepis. W kwestii procedury z artykułu 7 jest to zarazem procedura ostrzegania, jak i dialogu: chcę wierzyć, że rząd polski podejmie niezbędne działania, by rozwiać obawy Komisji i partnerów. Jeśli tak się nie stanie, będziemy nadal niestrudzenie bronić państwa prawa. Jest jednak jeszcze czas, by przeprowadzić zmiany wymagane dla poszanowania naszych wartości i wyznawanych wspólnie zasad - powiedział Macron. Przypomnijmy. Trybunał Sprawiedliwości UE zdecydował w ubiegły piątek o zastosowaniu tzw. środków tymczasowych i zawieszeniu stosowania przepisów ustawy o Sądzie Najwyższym dot. przechodzenia sędziów, którzy ukończyli 65. rok życia w stan spoczynku. TSUE chce też, by sędziowie, którzy w świetle nowych przepisów już zostali wysłani na emerytury, byli przywróceni do orzekania. Zgodnie z postanowieniem TSUE Polska ma powstrzymać się od wszelkich środków mających na celu powołanie nowego pierwszego prezesa oraz mających na celu wskazanie osoby, której powierzone miałoby być kierowanie wspomnianą instytucją w miejsce pierwszego prezesa do czasu powołania nowego prezesa. Polska ma też co miesiąc raportować, w jaki sposób wykonuje postanowienie TSUE.",Marcin Warchoł,
https://wiadomosci.onet.pl/kraj/malgorzata-gersdorf-wroci-do-sadu-najwyzszego/ntc58dg,Gersdorf wróci na stanowisko I prezes SN? Resort zapowiada nowelizację,"Będzie nowelizacja ustawy o Sądzie Najwyższym, która pozwoli przywrócić Małgorzatę Gersdorf na stanowisko I prezesa Sądu Najwyższego - zapowiada w RMF FM wiceminister sprawiedliwości Marcin Warchoł.","- Trzeba przyjść przez Krajową Radę Sądownictwa i uzyskać nominację od prezydenta, w związku z czym tego typu powrót jest możliwy, ale po stworzeniu ram prawnych - powiedział Warchoł. Rzecznik Sądu Najwyższego sędzia Michał Laskowski poinformował w poniedziałek, że prezes Małgorzata Gersdorf wezwała 23 sędziów SN objętych zakresem zastosowania środków tymczasowych orzeczonych przez TSUE do stawienia się w SN w celu podjęcia służby sędziowskiej. Sędzia Laskowski zaznaczał, że działania podjęte przez Gersdorf dotyczą ""23 sędziów - licząc łącznie z panią prezes - którzy ukończyli 65. rok życia"". - W poszczególnych izbach jest to 12 sędziów w Izbie Cywilnej, 6 w Izbie Karnej oraz 4 w Izbie Pracy i Ubezpieczeń Społecznych plus pani prezes (Gersdorf), łącznie 23 osoby - dodawał Laskowski. Informował, że wśród 23 sędziów są m.in. prezesi izb SN: Izby Karnej, sędzia Stanisław Zabłocki oraz Izby Pracy i Ubezpieczeń Społecznych, sędzia Józef Iwulski. Dodawał, że I prezes wyda wszystkim tym, którzy się stawią ""stosowne pismo stwierdzające, że są oni uprawnieni do wykonywania obowiązków sędziowskich"". Trybunał Sprawiedliwości UE zdecydował w ubiegły piątek o zastosowaniu tzw. środków tymczasowych i zawieszeniu stosowania przepisów ustawy o Sądzie Najwyższym dot. przechodzenia sędziów, którzy ukończyli 65. rok życia w stan spoczynku. Przepisy ustawy o SN w tym zakresie odnoszą się też do sędziów Naczelnego Sądu Administracyjnego. TSUE przychylił się w pełni do wniosku Komisji Europejskiej w tej sprawie. Zgodnie z postanowieniem TSUE Polska ma też powstrzymać się od wszelkich środków mających na celu powołanie nowego pierwszego prezesa oraz mających na celu wskazanie osoby, której powierzone miałoby być kierowanie wspomnianą instytucją w miejsce pierwszego prezesa do czasu powołania nowego prezesa. Polska ma też co miesiąc raportować, w jaki sposób wykonuje postanowienie TSUE. Źródło: RMF FM, PAP",Małgorzata Gersdorf,
https://wiadomosci.onet.pl/kraj/dariusz-czajkowski-po-prezesa-izby-kontroli-nadzwyczajnej-sn/gg5p1v9,Dariusz Czajkowski zostanie p.o. prezesa Izby Kontroli Nadzwyczajnej SN,Andrzej Duda powołał sędziego Dariusza Czajkowskiego na p.o. prezesa Izby Kontroli Nadzwyczajnej i Spraw Publicznych Sądu Najwyższego. Informacja została potwierdzona przez rzecznika prezydenta Błażeja Spychalskiego.,"Sędzia Michał Laskowski rzecznik Sądu Najwyższego przekazał, że do sądu wpłynęło postanowienie prezydenta Andrzeja Dudy o tym, że sędzia Dariusz Czajkowski będzie pełnił obowiązki prezesa Izby Kontroli Nadzwyczajnej i Spraw Publicznych SN. Z informacji zespołu prasowego Sądu Najwyższego wynika, że sędzia Czajkowski przybył już do siedziby instytucji i obecnie odbywa rozmowę z sędzią Dariuszem Zawistowskim. Informacje o powołaniu potwierdził rzecznik prezydenta Błażej Spychalski. W związku z przepisami tej nowej ustawy o Sądzie Najwyższym skargę przeciwko Polsce złożyła do TSUE Komisja Europejska. Skarga wpłynęła do Trybunału na początku października. Wraz ze skargą KE wniosła o zastosowanie środków tymczasowych - aby do czasu wydania ostatecznego orzeczenia przepisy ustawy o SN dot. przechodzenia w stan spoczynku sędziów, którzy ukończyli 65. rok życia, pozostały zawieszone - oraz przyspieszonego trybu orzekania. TSUE zdecydował w ubiegły piątek o zastosowaniu tzw. środków tymczasowych i zawieszeniu stosowania przepisów ustawy o SN dot. przechodzenia w stan spoczynku sędziów. TSUE przychylił się w pełni do wniosku KE w tej sprawie. ""Postanowienie wiceprezesa Trybunału znajduje zastosowanie z mocą wsteczną do sędziów Sądu Najwyższego, których te przepisy dotyczą"" - podkreślono w decyzji. Wstrzymane ma również być mianowanie nowych sędziów na miejsca tych, którzy zostali wysłani na emeryturę. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Dariusz Czajkowski p.o. prezesa Izby Kontroli Nadzwyczajnej SN,
https://wiadomosci.onet.pl/kraj/jest-decyzja-sadu-najwyzszego-ws-marka-falenty/kk4t6hg,Jest decyzja Sądu Najwyższego ws. Marka Falenty,"Sąd Najwyższy podjął decyzję w sprawie Marka Falenty. Postanowił nie uwzględniać wniosku o wstrzymanie orzeczenia - poinformowało biuro prasowe sądu. Początkowo wszystko wskazywało na to, że Falenta trafi do więzienia, jego adwokat twierdzi, że jest jeszcze ścieżka odwoławcza.","- Sąd nie stwierdził szczególnych okoliczności przemawiających za wstrzymaniem. Jest to środek nadzwyczajny, uwzględniany jedynie w przypadku stwierdzenia pewnych wyjątkowych okoliczności - mówi w rozmowie z Onetem rzecznik Sądu Najwyższego Michał Laskowski. - To oznacza, że kara, która została prawomocnie orzeczona podlega wykonaniu - dodał. Jak pisaliśmy dziś w Onecie, materiały zgromadzone przez prokuraturę potwierdzają, że przed wybuchem afery Falenta utrzymywał regularne kontakty z funkcjonariuszami CBA i ABW. Przekazywał oficerom kontaktowym informacje, wskazujące na to, że ma dostęp do nagrań. Wiedza na ten temat nie dotarła jednak do szefów CBA i ABW. Wiele wskazuje na to, że stało się tak, bo część ludzi w służbach specjalnych już wtedy zaczęła się przygotowywać do zmiany władzy, ale Falenta ma inną wersję. Twierdzi, że za aferę taśmową odpowiedzialne są specsłużby, które miały zbierać haki na polityków. Biznesmen został skazany w 2016 roku przez Sąd Okręgowy w Warszawie na karę 2,5 roku pozbawienia wolności. Kelner Konrad Lassota i Krzysztof Rybka zostali skazani na 10 miesięcy w zawieszeniu i grzywny. Sąd odstąpił od ukarania kelnera Łukasza N. - nakazując mu zapłatę 50 tys. zł na cel społeczny. Wyrok uprawomocnił się w grudniu 2017 roku. Obrońcy Marka Falenty złożyli kasację do Sądu Najwyższego. Biznesmen chciał do czasu jej rozpoznania pozostać na wolności. Dziś Sąd Najwyższy nie przychylił się do wniosku o wstrzymanie orzeczenia. Kiedy Sąd Najwyższy rozpatrzy kasację Falenty? - Nie ma wyznaczonego terminu w tej sprawie. Będzie to nie wcześniej niż w lutym przyszłego roku. Wtedy zostanie wyznaczony termin - mówi sędzia Laskowski. Ujawnione w tygodniku ""Wprost"" rozmowy wywołały w 2014 r. kryzys w rządzie Donalda Tuska. Sprawa dotyczyła nagrywania od lipca 2013 r. do czerwca 2014 r. w warszawskich restauracjach osób z kręgów polityki, biznesu oraz funkcjonariuszy publicznych. Nagrano m.in. ówczesnych szefów: MSW - Bartłomieja Sienkiewicza, MSZ - Radosława Sikorskiego, resortu infrastruktury i rozwoju - Elżbietę Bieńkowską, prezesa NBP Marka Belkę i szefa CBA Pawła Wojtunika. Po dzisiejszej decyzji Sądu Najwyższego wydawało się, że Falenta trafi do więzienia,ale jego adwokat twierdzi, że jest jeszcze ścieżka odwoławcza. Marek Małecki, adwokat biznesmena, powiedział dziś "" Gazecie Wyborczej"", że inny sąd (apelacyjny) nie rozpatrzył jeszcze odwołania biznesmena od nakazu stawienia się w więzieniu. Dopiero wtedy, gdy to nastąpi, obrona Falenty nie będzie miała możliwości proceduralnego przedłużania wykonania wyroku. Chcesz być na bieżąco z najważniejszymi informacjami dnia? Polub Onet Wiadomości na Facebooku! (pmd)",Marek Falenta,
https://wiadomosci.onet.pl/swiat/prezes-tsue-niestosowanie-sie-do-decyzji-trybunalu-to-krok-do-wyjscia-z-ue/j3twey9,Prezes TSUE: niestosowanie się do decyzji Trybunału to krok do wyjścia z UE,"– Państwo, które nie jest gotowe do dalszego podporządkowywania się orzeczeniom TSUE, wpisuje się w proces podobny do brexitowego, w proces wyjścia – powiedział prezes Trybunału Sprawiedliwości UE Koen Lenaerts.","To odpowiedź na sygnały o tym, że Polska zwleka z podporządkowaniem się decyzji Trybunału o zawieszeniu czystki emerytalnej w Sądzie Najwyższym. W ubiegły piątek, 19 października, TSUE nakazał Polsce natychmiastowe zatrzymanie zmian i przywrócenie do pracy sędziów już wysłanych na emeryturę. Polskie władze jak dotąd dały jedynie mgliste zapewnienie, że podporządkują się decyzjom Trybunału, jednocześnie jednak Zbigniew Ziobro, minister sprawiedliwości i prokurator generalny, wniósł do polskiego Trybunału Konstytucyjnego wniosek o stwierdzenie, czy TSUE ma w ogóle prawo ingerować w sądownictwo krajów członkowskich. Co prawda sędziowie unijnego Trybunału nie mogą oficjalnie komentować spraw, które są w toku, ale przewodniczący Lenaerts, powołując się na inne postępowania, w tym sprawę Vaassen-Goebbels z 1966 r., nie pozostawił wątpliwości, że prawo wspólnotowe jest nadrzędne wobec prawa krajowego i musi być respektowane. – Kraj, który nie stosuje się do decyzji Trybunału Sprawiedliwości UE stawia siebie poza unijnym porządkiem prawnym – powiedział prezes Trybunału w Luksemburgu. Lenaerts podkreślił, że ""trybunał to kręgosłup, na którym opiera się cały porządek prawny UE"", dlatego każde państwo członkowskie musi przestrzegać jego decyzji i to zarówno na poziomie europejskim, jak i krajowym. – Państwo, które nie jest gotowe do dalszego podporządkowywania się orzeczeniom TSUE wpisuje się w proces podobny do brexitowego, w proces wyjścia. To decyzja o tym, czy być czy nie być (w UE – przyp. red) – powiedział przewodniczący unijnego sądu. I przypomniał, że przystępując do Wspólnoty, wszystkie kraje Unii zobowiązały się do przestrzegania takich samych wartości i reguł. – I tylko absolutna wspólnota tych wartości i reguł pozwala zagwarantować jednolite stosowanie prawa unijnego we wszystkich państwach członkowskich – dodał. Jak mówi Lenaerts, ta sama zasada odnosi się także do organizacji systemu sądowniczego w Unii. – Dialog między sądami w całej UE opiera się na wzajemnym zaufaniu i założeniu, że sądy krajów członkowskich są równe z perspektywy prawa unijnego, a unijni sędziowie niezawiśli i bezstronni. Nie mogą być na nich wywierane naciski zewnętrzne ani ze strony władzy, czy to ustawodawczej czy wykonawczej, ani ze strony innych grup, jak media, politycy, grupy interesu, np. inwestorzy. Sędzia ma obowiązek utrzymywać równy dystans wobec wszystkich stron postępowania i nie faworyzować żadnej z nich, na tym polega zasada bezstronności. Tylko wtedy będzie mógł orzekać zgodnie z literą prawa – powiedział Lenaerts. Decyzja TSUE o zastosowaniu środków tymczasowych, zamrażających reformę SN, zakłada natychmiastowe wprowadzenie ich w życie. Ale jeszcze w poniedziałek podczas wizyty w Brukseli szef MSZ Jacek Czaputowicz zapowiedział, że żeby przywrócić do pracy odesłanych na emeryturę sędziów, należy najpierw znowelizować ustawę o Sądzie Najwyższym. Do tego, zaś, zgodnie ze słowami ministra ""potrzebna jest decyzja konstytucyjnych władz Polski: kancelarii prezydenta, ministerstwa sprawiedliwości, KPRM oraz parlamentu"". Trudno więc tak naprawdę powiedzieć, kiedy sędziowie będą mogli wrócić do pracy. Przeczytaj również: Marcin Warchoł: rząd podejmie kroki prawne w celu wdrożenia postanowienia TSUE Sąd UE ma jednak inną wykładnię co do tego, jak szybko powinny być egzekwowane wydane przez sędziów decyzje. – Jeśli zapada decyzja o zastosowaniu środków tymczasowych, to należy się do niej bezzwłocznie zastosować. Nie dzień później, nie dwa tygodnie później, ale teraz. Natychmiast oznacza natychmiast – dodał podczas spotkania w Luksemburgu przewodniczący Sądu UE Marc Jaeger. To nie pierwszy raz, kiedy Polska zwleka z wykonaniem wyroku Trybunału Sprawiedliwości. Podobna sytuacja miała miejsce w przypadku ubiegłorocznego wyroku TSUE ws. Białowieży. Wtedy to sąd nakazał natychmiastowe zatrzymanie wycinki puszczy. Władze długo jednak pozostały niewzruszone i ugięły się dopiero przed wizją kar finansowych w wysokości 100 tys. euro za każdy dzień zwłoki. Dopiero wtedy zaprzestały wycinki. Także i teraz Polsce mogą grozić sankcje. O ich nałożenie musi najpierw zawnioskować do Trybunału Komisja Europejska, ale to TSUE zadecyduje o wysokości kary. I podobnie jak w przypadku Puszczy Białowieskiej może nałożyć na Polskę karę finansową za każdy dzień zwłoki. – W tym wypadku grzywna może być znacznie wyższa, bo sprawa jest jeszcze poważniejsza – powiedział DW jeden z pracowników Trybunału. Autor: Jowita Kiwnik Pargana Polecamy: Duda w Berlinie: 100-lecie niepodległości i spór o sądy Polecamy: SZ o decyzji TSUE ws. Polski: kontratak praworządności",Koen Lenaerts,
https://wiadomosci.onet.pl/kraj/dluzszy-czas-rozpatrywania-spraw-w-sadzie-najwyzszym/9tm9p78,Dłuższy czas rozpatrywania spraw w Sądzie Najwyższym,"Czas rozpatrywania spraw w Sądzie Najwyższym wzrósł z pięciu miesięcy do nawet roku - wynika z danych SN, które przytacza Radio Zet. Natomiast w Izbie Karnej na rozstrzygnięcie czeka 1500 spraw, a w Izbie Cywilnej 1900.","Na mocy ustawy, którą wprowadził PiS, a która weszła w życie 3 kwietnia, w stan spoczynku przeszli z mocy prawa sędziowie, którzy ukończyli 65. rok życia. W efekcie z Sądu Najwyższego odeszło 23 sędziów. Trybunał Sprawiedliwości UE zdecydował w ubiegły piątek o zastosowaniu tzw. środków tymczasowych i zawieszeniu stosowania przepisów ustawy o Sądzie Najwyższym dot. przechodzenia sędziów, którzy ukończyli 65. rok życia w stan spoczynku. Przepisy ustawy o SN w tym zakresie odnoszą się też do sędziów Naczelnego Sądu Administracyjnego. TSUE przychylił się w pełni do wniosku Komisji Europejskiej w tej sprawie. Zgodnie z postanowieniem TSUE Polska ma też powstrzymać się od wszelkich środków mających na celu powołanie nowego pierwszego prezesa oraz mających na celu wskazanie osoby, której powierzone miałoby być kierowanie wspomnianą instytucją w miejsce pierwszego prezesa do czasu powołania nowego prezesa. Polska ma też co miesiąc raportować, w jaki sposób wykonuje postanowienie TSUE. Podczas pytań bieżących w Sejmie w środę posłanka Nowoczesnej Kamila Gasiuk-Pihowicz pytała wiceministra Warchoła, ""czy politycy PiS zamierzają zastosować się do postanowienia TSUE, jakie działania zamierzają podjąć, aby je wykonać i który z polityków PiS przedstawi raport o wykonaniu tego postanowienia"". Posłanka pytała też, czy jest przygotowywana kolejna nowelizacja przepisów o SN. Warchoł podkreślił, że Polska ""przestrzega i będzie przestrzegać prawa UE"". ""W związku z powyższym, rząd polski podejmie odpowiednie kroki prawne w celu wdrożenia nakazów płynących z postanowienia TSUE"" - zapewnił wiceminister. ""Należy podkreślić, że przepisy te już wywołały swój skutek i w związku z tym Polska została zobowiązana do podjęcia środków w celu zapewnienia, aby sędziowie SN mogli pełnić swe funkcje na tym samym stanowisku, korzystając z tego samego statusu, takich samych praw, jakie przysługiwały im przed wejściem w życie ustawy o SN"" - zaznaczył Warchoł. Dodał, że Polska ma się również powstrzymać od mianowania nowych sędziów SN. ""Z treści postanowienia i istoty nakazu zawieszenia przepisów krajowych wynika, że TSUE potwierdził skutki prawne, które wywołały sporne przepisy, a więc przejście w stan spoczynku części sędziów SN łącznie z I prezes SN"" - zaznaczył Warchoł. ""W związku z tym wykonanie postanowienia TSUE wymaga stworzenia podstawy prawnej do tzw. zawieszenia mocy wskazanych przepisów, oraz podstawy prawnej do zmiany statusu sędziów przeniesionych w stan spoczynku"" - podkreślił. Przypomniał, że ""zmiana taka musi uwzględniać zapisy konstytucji mówiące, że sędziowie są powoływania przez prezydenta na wniosek KRS"". W związku z tym, zaznaczył, ""to postanowienie nie wywołuje bezpośrednich skutków prawnych w systemie prawa polskiego wobec konkretnych, indywidualnych sędziów, tylko rodzi po stronie państwa polskiego, jego organów, określone obowiązki prawne"". Źródło: Radio Zet, PAP",Budynek Sądu Najwyższego w Warszawie,
https://wiadomosci.onet.pl/kraj/marszalek-senatu-czekamy-na-odpowiedz-tsue/fe5yrsm,Marszałek Senatu: Czekamy na odpowiedź TSUE,"Zawsze mówiliśmy o tym, że będziemy się stosować do orzeczeń Trybunału Sprawiedliwości Unii Europejskiej. Zobaczymy, jaka będzie reakcja na naszą odpowiedź - powiedział dziś Stanisław Karczewski.","Marszałek Senatu był proszony o ocenę sytuacji wokół Sądu Najwyższego i o to, czy według jego wiedzy jest planowana nowelizacja przepisów dot. SN. Karczewskiego spytano też, czy rząd zastosuje się do decyzji TSUE. - Zawsze mówiliśmy o tym, że będziemy się stosować do orzeczeń TSUE, więc będzie to realizowane, natomiast będziemy czekali w tej chwili na odpowiedź na naszą odpowiedź i zobaczymy, jakie będą dalsze reakcje – mówił w Senacie marszałek Stanisław Karczewski. Dodał, że rząd ma ""twarde, bardzo mocne argumenty"". Zobaczymy jaka będzie reakcja - zaznaczył. Dopytywany, jakie to argumenty ma zaprezentować rząd, Karczewski powiedział, że ""są one już znane i były wielokrotnie przedstawiane"". TSUE zdecydował w ubiegły piątek o zastosowaniu tzw. środków tymczasowych i zawieszeniu stosowania przeisów ustawy o SN dot. przechodzenia sędziów, którzy ukończyli 65. rok życia w stan spoczynku. Przepisy ustawy o SN w tym zakresie odnoszą się też do sędziów Naczelnego Sądu Administracyjnego. TSUE przychylił się w pełni do wniosku Komisji Europejskiej w tej sprawie. Zgodnie z postanowieniem TSUE Polska ma też powstrzymać się od wszelkich środków mających na celu powołanie nowego pierwszego prezesa oraz mających na celu wskazanie osoby, której powierzone miałoby być kierowanie wspomnianą instytucją w miejsce pierwszego prezesa do czasu powołania nowego prezesa. Polska ma też co miesiąc raportować, w jaki sposób wykonuje postanowienie TSUE. W poniedziałek szef MSZ Jacek Czaputowicz poinformował, że według wstępnej analizy po decyzji TSUE potrzebna będzie nowelizacja ustawy o SN, by przywrócić na stanowiska odesłanych na emeryturę sędziów. Wczoraj Czaputowicz zaznaczył, że z decyzjami dot. ewentualnej nowelizacji ustawy o SN, należy poczekać. Jak dodał, ""analizy prawne muszą być głębsze, być może potrzebna będzie także dyskusja z udziałem przedstawicieli Komisji Europejskiej"". Także wczoraj rzeczniczka PiS Beata Mazurek oświadczyła, że PiS - jako klub - nie pracuje nad nowelizacją ustawy o SN. Dodała, że nie ma wiedzy, czy nad projektem noweli pracuje rząd. Podkreśliła jednocześnie, że wyroki TSUE będą ""respektowane"". ""Natomiast czekam na propozycję, którą przedstawi ewentualnie rząd, ponieważ to rząd dysponuje materiałami, korespondencją pomiędzy rządem, a TSUE"" - dodała Mazurek. Zgodnie z wskazanymi w postanowieniu TSUE przepisami ustawy o SN, która weszła w życie 3 kwietnia, w dniu następującym po upływie trzech miesięcy od tego terminu w stan spoczynku przeszli z mocy prawa sędziowie, którzy ukończyli 65. rok życia. Mogli oni dalej orzekać, jeśli w ciągu miesiąca od wejścia w życie nowej ustawy złożyli stosowne oświadczenie i przedstawili odpowiednie zaświadczenia lekarskie, a prezydent wyraził zgodę na dalsze zajmowanie stanowiska sędziego SN. Przepisy te odnoszą się także do sędziów NSA. Rzecznik SN sędzia Michał Laskowski poinformował w poniedziałek, że prezes Małgorzata Gersdorf wezwała 23 sędziów SN objętych zakresem zastosowania środków tymczasowych orzeczonych przez TSUE do stawienia się w SN w celu podjęcia służby sędziowskiej.  Chcesz być na bieżąco z najważniejszymi informacjami dnia? Polub Onet Wiadomości na Facebooku!",Stanisław Karczewski,
https://wiadomosci.onet.pl/tylko-w-onecie/sedzia-zawistowski-slowa-andrzeja-dudy-o-decyzji-tsue-szkodliwe-dla-wizerunku-polski/49w6028,Sędzia SN Dariusz Zawistowski o wypowiedzi prezydenta: nie jest dobra dla interesu naszego państwa [WYWIAD],"Wszyscy przymusowo emerytowani sędziowie SN mają pełne prawo wrócić na poprzednie stanowiska - mówi w rozmowie z Onetem sędzia Sądu Najwyższego i były przewodniczący KRS sędzia Dariusz Zawistowski. Nie potrzebują do tego ani zmian w prawie, ani decyzji czy pism od prezydenta, bo taka jest idea zabezpieczenia, jakie w sprawie Polski zastosował TSUE. Sędzia podkreśla też, że patrząc na nową KRS ""żałuje, że tak to wygląda"". - Ten organ stracił przymiot niezależności. To ocena tak opinii publicznej, jak międzynarodowych autorytetów - mówi.","Magdalena Gałczyńska, Onet: Jak na dziś wygląda sytuacja w SN? Sędziowie wracają na dawne stanowiska, a władza stwierdza, że ""raczej nie powinni"". Sędzia Dariusz Zawistowski, prezes Izby Cywilnej SN: Sytuacja wygląda tak, że zdecydowana większość sędziów, których dotyczyły zakwestionowane przez TSUE przepisy o przejściu w stan spoczynku albo już wróciła do pracy, albo zadeklarowała, że wkrótce to zrobi. Wszyscy? Nie, nie wszyscy, bo część z nich, tu mówię o jednym z sędziów Izby Cywilnej, w międzyczasie przekroczył wiek 70 lat. To jednak przypadki jednostkowe, bo znacząca większość zadeklarowała, że do orzekania wraca. Zresztą na dziś zaplanowaliśmy specjalne spotkanie w Izbie Cywilnej SN, z której odeszło najwięcej sędziów. Po nim dowiemy się, którzy sędziowie wrócą do orzekania. Jak już mówiłem, zapewne będzie ich większość. A wolno im? Bo przecież prezydent wysłał im już owe sławetne ""pisma"" - które w ocenie prawników w żadnym stopniu nie były prezydenckimi postanowieniami - o przeniesieniu tychże sędziów w stan spoczynku. Więc pytam, czy - aby powrócić do pracy - owi sędziowie nie potrzebują podobnych ""pism"" od prezydenta, odwracających i odwołujących ich przymusowe emerytowanie? Trybunał Sprawiedliwości UE stwierdził, że każdy organ, w tym my jako sąd, prezydent, Sejm, Senat i rząd są adresatami tego rozstrzygnięcia. A ono stanowi jednoznacznie, że każdy z przymusowo wysłanych w stan spoczynku sędziów może wrócić na poprzednie stanowisko. Bo Trybunał wyraźnie odwołuje sie tu do stanu prawnego sprzed 3 kwietnia, gdy w życie weszła nowa ustawa o SN, wprowadzająca ten obniżony wiek emerytalny dla sędziów. I wszystko, co wydarzyło się w międzyczasie, należy uznać za niebyłe. To rozumiem, ale wrócę do poprzedniego pytania - czy, aby formalnie wszystko było lege artis, nie są potrzebne kolejne ""pisma"" od prezydenta, poniekąd ""odkręcające"" odesłanie sędziów w stan spoczynku? Moim zdaniem, nie są konieczne. Prezydent, owszem, powinien się zastanowić, co zrobić, ma pewne instrumenty... Ale generalnie, istota zabezpieczenia unijnego Trybunału Sprawiedliwości polega na tym, że ono już obowiązuje, bez względu na to, jakie kroki prawne podejmie później dany kraj. A to oznacza, że - aby sędziowie wrócili do pracy - nie są konieczne żadne pisma, ani nowelizacja ustawy o SN. Czyli co? Wydarzenia z ostatnich miesięcy uznajemy za ""stan niebyły""? Taki ""powrót do przeszłości""? Taka jest istota skutków zabezpieczenia. A do tego, wszystkie organy władzy, tak ustawodawczej, jak wykonawczej i sądowniczej powinny zrobić wszystko, by jak najszybciej przywrócić stan sprzed wprowadzonych ostatnio w SN zmian. Na tym polegają nasze zobowiązania jako państwa członkowskiego Unii. POLECAMY: Poważna instytucja europejska wyraża ""najwyższe zaniepokojenie"" sytuacją w polskim SN Konkretnie, jakie są te obowiązki państwa członkowskiego? Obowiązki te wynikają z potrzeby współdziałania z TSUE w dobrej wierze. Mam tu na myśli wszystkie organy państwa, które powinny zrobić wszystko, by nie dopuścić do sytuacji, w której zaszłyby nieodwracalne szkody dla sądownictwa. A taką sytuacją i właśnie ""nieodwracalną szkodą"" byłoby odesłanie w stan spoczynku sędziów SN, którym konstytucja gwarantowała prawo do orzekania do ukończenia 70 lat. Można to uznać za swego rodzaju kadencję - a nie wolno odwołać sędziego przed upływem kadencji. Zresztą, samo zabezpieczenie wydane przez TSUE może być pewnym sygnałem na przyszłość co do ostatecznego rozstrzygnięcia, które może zapaść. Jakiego rodzaju ono mogłoby być? Wydanie zabezpieczenia może oznaczać, że TSUE w znacznym stopniu podziela obawy, jakie wyraziła w swojej skardze Komisja Europejska. Tak daleko idące zabezpieczenie może wskazywać, że wyrażone przez Komisję wątpliwości Trybunał uznaje za uwiarygodnione. A skoro tak, to co - w pana ocenie - powinna zrobić teraz władza? Moja ocena nie ma tu nic do rzeczy, kluczowe jest prawo unijne, które jako kraj członkowski jesteśmy zobowiązani stosować. A to prawo stanowi, że każdy kraj, wobec którego wydano postanowienie o zabezpieczeniu, musi zastosować wszelkie środki, które zapewnią jego efektywną realizację. Czyli? Czyli, skoro mamy nie podlegające zaskarżeniu orzeczenie - a tak jest w przypadku postanowienia zabezpieczającego TSUE - to ono powinno być wykonane bezzwłocznie. Idea jest taka, że dane państwo, w tym przypadku Polska, powinno użyć wszelkich środków, by to postanowienie unijnego Trybunału Sprawiedliwości zrealizować. Po to, by zapobiec ""nieodwracalnym skutkom"", o których w postanowieniu wspominał Trybunał. To jest standard dla każdego kraju, który jest członkiem Unii Europejskiej. Ten standard uznaje zapewne prezydent Niemiec Frank Walter Steinmeier, który podczas wczorajszego spotkania z prezydentem Andrzejem Dudą stwierdził, że ""ma nadzieję, że polski rząd znajdzie drogę, która będzie respektowała orzecznictwo europejskie"". Na co polski prezydent odparł, że za ""znamienne"" uznaje to, że decyzję TSUE ogłoszono na kilka godzin przed ciszą wyborczą w Polsce. Tym samym, poniekąd wpisał orzeczenie unijnego Trybunału Sprawiedliwości w krajową politykę. Czy tak być powinno? Mam pewien kłopot z odpowiedzią na to pytanie, bo odrywamy się tu od analizy ściśle prawnej... Ale? Ale tę wypowiedź mogę ocenić w dwóch kategoriach. Pierwszą jest to, jak ta wypowiedź wpływa na wizerunek państwa, a drugą to, jaki efekt chce się osiągnąć. I powiem tak, że nie jest dobre z punktu widzenia interesu naszego państwa, aby ktoś stwierdził, że poddaje się w wątpliwość realizowanie przez nasz kraj zobowiązań, które przyjęliśmy.  A te zobowiązania to? Jednym ze zobowiązań była deklaracja, że będziemy respektować unijne traktaty. A to oznacza, że mamy obowiązek stosowania się do orzeczeń unijnego Trybunału Sprawiedliwości. I poddawanie tego w wątpliwość prowokuje pytanie - czy to jest dla nas dobre? A wypowiadanie słów, które mogą tego rodzaju wątpliwości rodzić - wątpliwości dotyczące woli polskich władz do uznawania prawa unijnego i rozstrzygnięć TSUE - moim zdaniem nie leży w interesie naszego państwa. Czytaj też: Ostra uchwała sędziów z krakowskiej apelacji w zw. z wnioskiem Ziobry do TK. ""Polska znajdzie się poza UE"" A czy leży w interesie polskiego państwa działalność nowej Krajowej Rady Sądownictwa? Pytam o to pana nie bez powodu, bo przez ostatnie trzy lata kierował pan pracami Rady. Rady, którą ostatnio zawiesiła w prawach członka Europejska Sieć Rad Sądownictwa, skupiająca podobne organy z całej Europy. Powiem szczerze, że od tej nowej Rady oczekiwałem o wiele więcej. To jest - czy raczej powinien być - organ, który ma określone obowiązki i konstytucyjnie pełni ważną rolę. Pełni - czy ""powinien pełnić""? W tym przypadku raczej ""powinien"". Ja, niestety nie dostrzegam po stronie KRS działań, które by wskazywały, że ona dba w sposób należyty o niezależność sądów i niezawisłość sędziów. Widzę także wiele uchybień proceduralnych, co mnie bardzo martwi. Do tego, dostrzegam pewną niesłowność w tym, co pada z ust członków Rady. ""Niesłowność""? Na czym miałaby ona polegać? Choćby, obietnice i deklaracje, że na przykład sprawa nominacji kandydatów do SN zostanie rozstrzygnięta w październiku lub w listopadzie. A potem nagle okazało się, że jednak zwołano posiedzenie Rady wcześniej, że oceniano kandydatów - wbrew deklaracjom. To mogła być ""potrzeba chwili"", wymóg sytuacji... Tak, ale członkowie KRS także jasno deklarowali, że uchwała dotycząca oceny kandydatów do SN zostanie wysłana do prezydenta w całości, czyli obejmie kandydatów do wszystkich izb. A tymczasem okazało się, że kandydaci do Izby Dyscyplinarnej zostali przedstawieni dużo wcześniej. Do prezydenta wysłano uchwały ich dotyczące oddzielnie. To pokazuje, że deklaracje są inne, a rzeczywistość inna. I to dla wizerunku KRS na pewno nie jest dobre. Jednak nie to jest kluczowe. Niech zgadnę, kluczowa była decyzja ENCJ? Dokładnie. Polska KRS została niemal jednogłośnie zawieszona w prawach członka Europejskiej Sieci Rad Sądownictwa. A to oznacza jedno - że w ocenie sędziów z innych krajów UE polska Rada straciła przymiot organu niezależnego. Żałuje pan? To pan przez ostatnie trzy lata tę Radę reprezentował jako jej przewodniczący... Bardzo żałuję. Bo to, co dzieje się dziś, daleko odbiega od wyobrażenia, jakie my mieliśmy o roli KRS, gdy byliśmy jej członkami. Bo nie możemy zapomnieć o tym, że Rada ma konstytucyjne obowiązki. Ma stać na straży niezależności sądów i niezawisłości sędziów. A dziś stoi? Odpowiem tak. Jest taka niezależna i obiektywna próba, jaką jest ocena opinii publicznej. A obecna Rada dość powszechnie nie jest uznawana za organ niezależny. Potwierdzenie tego jest dość oczywiste, wystarczy spojrzeć na masowe uchwały zgromadzeń sędziów w całej Polsce, które wyraźnie zwracają na to uwagę. I domagają się dymisji KRS...",Dariusz Zawistowski,
https://wiadomosci.onet.pl/kraj/sad-najwyzszy-sedziowie-wracaja-do-pracy-nie-zwroca-odpraw/46d0ysp,Sędziowie wracający do orzekania w SN nie będą zwracać odpraw. To ponad 3 mln zł,"W Sądzie Najwyższym zapadła wstępna decyzja, że 22 sędziów, którzy przeszli w lipcu i wrześniu w stan spoczynku nie musi zwracać wypłaconych im w związku z tym pieniędzy. Nie otrzymają jednak wyrównania za okres w którym nie orzekali - informuje RMF FM.","Sędziowie w momencie odejścia z SN otrzymali 6-krotność miesięcznego wynagrodzenia. W przypadku prezesów izb, sędziego Józefa Iwulskiego i Stanisława Zabłockiego to blisko 170 tys. zł. Pozostałych 20 sędziów otrzymało ponad 144 tys. zł. Łączna suma odpraw to 3 mln 225 tys. zł. Według RMF FM sędziowie, którzy otrzymali już odprawy nie dostaną ich w przypadku ponownego przejścia w stan spoczynku. Nie otrzymają też wyrównania za okres po przejściu w stan spoczynku, a przed powrotem do pracy. Rzecznik Sądu Najwyższego sędzia Michał Laskowski poinformował w poniedziałek, że prezes Małgorzata Gersdorf wezwała 23 sędziów SN objętych zakresem zastosowania środków tymczasowych orzeczonych przez TSUE do stawienia się w SN w celu podjęcia służby sędziowskiej. Chcesz być na bieżąco z najważniejszymi informacjami dnia? Polub Onet Wiadomości na Facebooku! (mba)",Budynek Sądu Najwyższego,
https://wiadomosci.onet.pl/kraj/marcin-warchol-rzad-podejmie-kroki-prawne-w-celu-wdrozenia-postanowienia-tsue/b30s2g9,Marcin Warchoł: rząd podejmie kroki prawne w celu wdrożenia postanowienia TSUE,Wykonanie postanowienia Trybunału Sprawiedliwości UE wymaga stworzenia podstawy prawnej do tzw. zawieszenia mocy wskazanych przepisów ustawy o SN i zmiany statusu sędziów przeniesionych w stan spoczynku - powiedział w Sejmie wiceminister sprawiedliwości Marcin Warchoł.,"Podczas pytań bieżących w Sejmie posłanka Nowoczesnej Kamila Gasiuk-Pihowicz pytała wiceministra Warchoła, ""czy politycy PiS zamierzają zastosować się do postanowienia TSUE, jakie działania zamierzają podjąć, aby je wykonać i który z polityków PiS przedstawi raport o wykonaniu tego postanowienia"". Posłanka pytała też, czy jest przygotowywana kolejna nowelizacja przepisów o SN. Warchoł podkreślił, że Polska ""przestrzega i będzie przestrzegać prawa UE"". - W związku z powyższym, rząd polski podejmie odpowiednie kroki prawne w celu wdrożenia nakazów płynących z postanowienia TSUE - zapewnił wiceminister. - Należy podkreślić, że przepisy te już wywołały swój skutek i w związku z tym Polska została zobowiązana do podjęcia środków w celu zapewnienia, aby sędziowie SN mogli pełnić swe funkcje na tym samym stanowisku, korzystając z tego samego statusu, takich samych praw, jakie przysługiwały im przed wejściem w życie ustawy o SN - zaznaczył Warchoł. Dodał, że Polska ma się również powstrzymać od mianowania nowych sędziów SN. Przeczytaj również: Prof. Małgorzata Gersdorf o decyzji TSUE: po co naszemu krajowi taki wstyd - Z treści postanowienia i istoty nakazu zawieszenia przepisów krajowych wynika, że TSUE potwierdził skutki prawne, które wywołały sporne przepisy, a więc przejście w stan spoczynku części sędziów SN łącznie z I prezes SN - zaznaczył Warchoł. - W związku z tym wykonanie postanowienia TSUE wymaga stworzenia podstawy prawnej do tzw. zawieszenia mocy wskazanych przepisów, oraz podstawy prawnej do zmiany statusu sędziów przeniesionych w stan spoczynku - podkreślił. Przypomniał, że ""zmiana taka musi uwzględniać zapisy konstytucji mówiące, że sędziowie są powoływania przez prezydenta na wniosek KRS"". Przeczytaj również: Unijny Trybunał Sprawiedliwości zamraża przepisy o SN. Co zrobi KRS i kandydaci na sędziów? W związku z tym, zaznaczył, ""to postanowienie nie wywołuje bezpośrednich skutków prawnych w systemie prawa polskiego wobec konkretnych, indywidualnych sędziów, tylko rodzi po stronie państwa polskiego, jego organów, określone obowiązki prawne"". Trybunał Sprawiedliwości UE zdecydował w ubiegły piątek o zastosowaniu tzw. środków tymczasowych i zawieszeniu stosowania przepisów ustawy o Sądzie Najwyższym dot. przechodzenia sędziów, którzy ukończyli 65. rok życia w stan spoczynku. Przepisy ustawy o SN w tym zakresie odnoszą się też do sędziów Naczelnego Sądu Administracyjnego. TSUE przychylił się w pełni do wniosku Komisji Europejskiej w tej sprawie. Zgodnie z postanowieniem TSUE Polska ma też powstrzymać się od wszelkich środków mających na celu powołanie nowego pierwszego prezesa oraz mających na celu wskazanie osoby, której powierzone miałoby być kierowanie wspomnianą instytucją w miejsce pierwszego prezesa do czasu powołania nowego prezesa. Polska ma też co miesiąc raportować, w jaki sposób wykonuje postanowienie TSUE. W poniedziałek szef MSZ Jacek Czaputowicz poinformował, że według wstępnej analizy po decyzji TSUE potrzebna będzie nowelizacja ustawy o SN, by przywrócić na stanowiska odesłanych na emeryturę sędziów. Wczoraj Czaputowicz zaznaczył, że z decyzjami dot. ewentualnej nowelizacji ustawy o SN, należy poczekać. Jak dodał, ""analizy prawne muszą być głębsze, być może potrzebna będzie także dyskusja z udziałem przedstawicieli Komisji Europejskiej"". Chcesz być na bieżąco z najważniejszymi informacjami dnia? Polub Onet Wiadomości na Facebooku!",Marcin Warchoł,
https://wiadomosci.onet.pl/kraj/beata-mazurek-pis-nie-pracuje-w-tej-chwili-nad-nowelizacja-ustawy-o-sn/539gxs7,Beata Mazurek: PiS nie pracuje w tej chwili nad nowelizacją ustawy o SN,"Beata Mazurek przyznała, że jej partia nie pracuje aktualnie nad kolejną nowelizacją ustawy o Sądzie Najwyższym. Jednocześnie rzeczniczka PiS oświadczyła, że wyroki Trybunału Sprawiedliwości UE będą respektowane.","Trybunał Sprawiedliwości UE zdecydował w ubiegły piątek o zastosowaniu tzw. środków tymczasowych i zawieszeniu stosowania przepisów ustawy o Sądzie Najwyższym dotyczących przechodzenia w stan spoczynku sędziów. TSUE przychylił się w pełni do wniosku Komisji Europejskiej w tej sprawie. Szef MSZ Jacek Czaputowicz powiedział, że według wstępnej analizy po decyzji TSUE potrzebna będzie nowelizacja ustawy o SN, by przywrócić na stanowiska odesłanych na emeryturę sędziów. O słowa szefa dyplomacji pytana była w Sejmie rzeczniczka PiS. - Czekam na ruch ze strony pana ministra Czaputowicza - powiedziała Mazurek. Podkreśliła jednocześnie, że wyroki Trybunału Sprawiedliwości UE będą ""respektowane"". - Natomiast czekam na propozycję, którą przedstawi ewentualnie rząd, ponieważ to rząd dysponuje materiałami, korespondencją pomiędzy rządem a TSUE - dodała. Mazurek oświadczyła, że PiS, jako klub nie pracuje nad nowelizacją ustawy o Sądzie Najwyższym. Dodała, że nie ma wiedzy, czy nad projektem noweli pracuje rząd. Rzeczniczka PiS wskazywała jednocześnie, że polski parlament ma pełne prawo do tego, by reformować wymiar sprawiedliwości. - Inne państwa też to robią i nie jest to kwestionowane. Natomiast w jakim zakresie i kiedy będziemy to rozstrzygać w parlamencie - takiej wiedzy nie mam - oświadczyła.",Beata Mazurek,
https://wiadomosci.onet.pl/tylko-w-onecie/powazna-instytucja-europejska-wyraza-najwyzsze-zaniepokojenie-sytuacja-w-polskim-sn/j49yyz9,"Poważna instytucja europejska wyraża ""najwyższe zaniepokojenie"" sytuacją w polskim SN","Europejskie Stowarzyszenie Sędziów (EAJ) sześć dni temu przyjęło uchwałę, w której jej członkowie wyrażają ""najwyższe zaniepokojenie"" tym, co dzieje się w polskim Sądzie Najwyższym. Sędziowie z całej Europy podkreślają, że wyjątkowo niepokojąca jest podatność Izby Dyscyplinarnej SN na ""wpływy polityczne"".","Dokument został przyjęty przez członków Europejskiego Stowarzyszenia Sędziów 17 października podczas ich zjazdu w Marrakeszu. Sędziowie podkreślili, że swoje spostrzeżenia zdecydowali się wyrazić między innymi po tym, jak dotarły do nich tłumaczenia uchwał sędziów z sądów polskich - między innymi z apelacji poznańskiej, krakowskiej i katowickiej - pisaliśmy o nich w Onecie. Według członków EAJ świadczą one o tym, że polskie władze ""nie przestrzegają zasady podziału władzy"" i ""nie okazują właściwego szacunku sądownictwu"". Dla sędziów z całej Europy poważnym problemem jest ""obniżenie standardów wobec kandydatów do zasiadania w Sądzie Najwyższym"" oraz ""brak zapewnienia ich niezależności i obiektywizmu"". Ogromny niepokój europejskich sędziów budzi także możliwość podatności członków Izby Dyscyplinarnej na ""wpływy polityczne"". To - zdaniem prawników - ""bezpośrednio zagraża niezawisłości sędziowskiej"". Sędziowie podkreślają także, że czymś nie do zaakceptowania są pojawiające się ze strony władzy sugestie, jakoby zadanie przez SN pytań prejudycjalnych do TSUE było ""czynem kryminalnym"". Konkludując, członkowie EAJ wyrażają solidarność z polskimi kolegami walczącymi o to, by zachować niezależność polskiego sądownictwa i prawo do samorządności. - Ta uchwała świadczy o jednym. Nie sposób już znaleźć żadnej chyba niezależnej instytucji międzynarodowej, która nie byłaby w najwyższym stopniu zaniepokojona dokonywanym w sposób jawny i konsekwentny zamachem na niezależność sądownictwa w Polsce - mówi Onetowi rzecznik Stowarzyszenia Sędziów ""Themis"" Dariusz Mazur. - A podkreślić trzeba, że EAJ zajmuje się zawodowo monitorowaniem praworządności i przestrzeganiem rządów prawa - dodaje. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Budynek Sądu Najwyższego,
https://wiadomosci.onet.pl/kraj/michal-laskowski-o-zadnym-symbolicznym-powrocie-sedziow-sn-nie-ma-mowy/n3bcqs4,Michał Laskowski: O żadnym symbolicznym powrocie sędziów SN nie ma mowy,"- To realny powrót (sędziów do SN - red.). Są wyznaczane terminy spraw - powiedział sędzia Michał Laskowski w TVN24. Rzecznik prasowy SN odniósł się w ten sposób do postanowienia TSUE, który zawiesił stosowanie przepisów znowelizowanej ustawy o SN.","Przypomnijmy. Trybunał Sprawiedliwości UE podjął w piątek decyzję o zastosowaniu tzw. środków tymczasowych i zawieszeniu stosowania niektórych przepisów ustawy o Sądzie Najwyższym. TSUE przychylił się w pełni do wniosku KE w tej sprawie. Dziennikarze pytali o to w poniedziałek ministra spraw zagranicznych. Dziś do sprawy odniósł się rzecznik SN, który potwierdził, że sędziowie wracają do pracy. Laskowski przyznał, że nie wiadomo czy powrót sędziów do SN będzie trwały. - Na razie mamy fakt w postaci postanowienia Trybunału. Z tego wynika, ze natychmiast należy wprowadzić to, co wprowadzamy. My się stosujemy do postanowienia TSUE. Do czasu orzeczenia lub zmiany postanowienia musimy robić swoje i spełniać obowiązki - podkreślił sędzia. - Odzyskujemy coś, co nam się należało. Uważam, że dobrze się stało. Ale musimy mieć świadomość, że to początek drogi. To nie jest załatwienie sprawy, trzeba będzie przyjąć konkretne rozwiązania. Mam nadzieję, że rząd i parlament już myślą o tym, jak tę sytuację rozwiązać. Jest to jakieś światełko w tunelu, być może punkt przełomowy, moment zwrotny - przyznał Laskowski. Rzecznik SN podkreślił jednocześnie, że ""wiele reform już zostało zrealizowanych"". - To nie jest odwrócenie i powrót do tego, co było kiedyś. To tak nie będzie - mówił Laskowski w TVN24. Decyzja zabezpieczająca, tzw. środki tymczasowe, obowiązuje państwo członkowskie natychmiastowo po jej wydaniu. Nie ma od niej odwołania, ale nie jest ona ostateczna. W ciągu kilku tygodni odbędzie się bowiem rozprawa w Trybunale, podczas której Polska i Komisja Europejska będą przedstawiać swoje argumenty. Po niej sąd wyda ostateczną decyzję co do zawieszenia przepisów o Sądzie Najwyższym. Będzie ona obowiązywać do czasu wydania ostatecznego orzeczenia w sprawie skargi KE na ustawę dotyczącą SN; orzeczenie to może zostać wydane za kilka miesięcy. TSUE przychylił się do wniosku KE o przywrócenie w SN stanu sprzed 3 kwietnia 2018 roku, to jest sprzed wejścia w życie przepisów przewidujących obniżenie wieku emerytalnego sędziów z 70 do 65 lat. Zgodnie z tymi regulacjami 27 spośród 72 czynnych sędziów SN miało przejść w stan spoczynku, włącznie z pierwszą prezes Małgorzatą Gersdorf. Trybunał chce, by sędziowie, którzy w świetle nowych przepisów już zostali wysłani na emerytury, byli przywróceni do orzekania. ""Postanowienie wiceprezesa Trybunału znajduje zastosowanie z mocą wsteczną do sędziów Sądu Najwyższego, których te przepisy dotyczą"" - podkreślono w decyzji. Wstrzymane ma być również mianowanie nowych sędziów na miejsca tych, którzy zostali wysłani na emeryturę. Polska ma też powstrzymać się od wszelkich środków mających na celu powołanie nowego pierwszego prezesa oraz mających na celu wskazanie osoby, której powierzone miałoby być kierowanie wspomnianą instytucją w miejsce pierwszego prezesa do czasu powołania nowego prezesa.",Michał Laskowski,
https://wiadomosci.onet.pl/kraj/sedziowie-wracaja-do-pracy-tak-w-sn-jak-w-nsa/xjwclf9,Prof. Gersdorf wzywa sędziów odesłanych w stan spoczynku do stawienia się w SN,"Dziś rano do siedziby Sądu Najwyższego przyjechała zarówno I prezes, prof. Małgorzata Gersdorf, jak i sędzia Stanisław Zabłocki, prezes Izby Karnej oraz sędzia Krzysztof Rączka. Wszyscy, zdaniem obozu władzy, powinni pozostawać w stanie spoczynku, na który ich przymusowo wysłano. Tyle że sytuację zmieniła diametralnie piątkowa decyzja TSUE.","Jak poinformował rzecznik SN, Małgorzata Gersdorf wystosowała wezwanie do sędziów, by wrócili do pracy. - Część sędziów stawiła się w pracy, część jest w drodze. Wszystkim prezes wyda stosowne pismo o tym, że mają prawo do orzekania. Łącznie mowa o 23 osobach. Niezwłocznie wrócą oni do pracy - oświadczył podczas konferencji sędzia Laskowski. Konsekwencje decyzji unijnego Trybunału Sprawiedliwości są oczywiste - sędziowie, którym obniżono wiek emerytalny i których odesłano w stan spoczynku, dziś bez wahania stawiają się w pracy. W piątek Onet poinformował, że od dziś ośmioro ""siłowo"" emerytowanych sędziów Naczelnego Sądu Administracyjnego ma wrócić do orzekania - taka informację przekazał im prezes Sądu Marek Zirk-Sadowski.  - Trwają ustalenia, ilu sędziów spośród tych przeniesionych w stan spoczynku jest dziś w sądzie - mówi nam przedstawiciel NSA. - Wczesnym popołudniem powinniśmy dokładnie wiedzieć, jak wygląda sytuacja. Także w SN dziś rano pojawiła się jego I prezes, prof. Małgorzata Gersdorf. - Chciałam wam bardzo podziękować, bo to dzięki obywatelom w jakimś sensie jesteśmy wygrani - mówiła do tych osób, które czekały na nią przed sądem. - Na razie jest dobrze, życie jest piękne - stwierdziła. Słowa I prezes przytacza TVN24. W SN pojawił się także sędzia Stanisław Zabłocki, również odesłany wcześniej na emeryturę. W piątek, tuż po orzeczeniu TSUE sędzia powiedział Onetowi, że wobec decyzji unijnego Trybunału, on zamierza stawić się w pracy. Na pytanie, czy będzie dalej orzekał, sędzia odparł wprost: ""oczywiście"". Wieczorem tego dnia na swoim profilu w portalu społecznościowym sędzia Zabłocki poinformował, że poza nim do orzekania w Izbie Karnej planuje wrócić także pięciu innych ""emerytowanych"" sędziów. Jak mówi nam dziś rzecznik Sądu Najwyższego, sędzia Michał Laskowski, powrót do orzekania wszystkich ""siłowo"" przeniesionych w stan spoczynku sędziów jest więcej niż prawdopodobny. - To naturalna konsekwencja postanowienia TSUE - mówi. - Bo zobowiązanie do jego respektowania spoczywa na całym państwie, zaś sędziowie są tegoż państwa częścią - podkreśla. - Ono także nas zobowiązuje, a my je z ochotą wykonamy.",Małgorzata Gersdorf,
https://wiadomosci.onet.pl/tylko-w-onecie/tsue-zamraza-przepisy-sedziowie-reaguja-osmioro-silowo-emerytowanych-wraca-do/04fpzj5,"TSUE zamraża przepisy - sędziowie reagują. Ośmioro ""siłowo"" emerytowanych wraca do orzekania w NSA","Ośmioro sędziów Naczelnego Sądu Administracyjnego - którzy przekroczyli 65 lat i zostali przymusowo odesłani w stan spoczynku - od poniedziałku wraca do normalnego orzekania - dowiedział się Onet. Taką decyzję podjął prezes Sądu, Marek Zirk-Sadowski, który stosowne informacje przekazał dziś wspomnianej ósemce sędziów.","Żaden z sędziów NSA nie chciał się w tej sprawie wypowiadać, jednak naszą informację potwierdziliśmy w trzech odrębnych źródłach. I tak, od najbliższego poniedziałku ośmioro sędziów - którzy wskutek wejścia w życie znowelizowanych przepisów o SN i NSA zostali odesłani w stan spoczynku - od poniedziałku wraca do orzekania. Prezes NSA sędzia Marek Zirk-Sadowski miał zapowiedzieć, że wyznacza im normalne sesje. To pierwszy namacalny i konkretny efekt wydanego przez TSUE zabezpieczenia. Bo choć opinia publiczna skupiła się głównie na Sądzie Najwyższym, wspomniane przepisy o obniżeniu wieku emerytalnego dotyczyły także sędziów z NSA. Podkreślmy, że jak ustalił dziś Onet, do pracy zamierzają wrócić także sędziowie z SN, którym prezydent nie pozwolił na dalsze orzekanie. Sędzia Stanisław Zabłocki, odesłany na emeryturę prezes Izby Karnej z rozmowie z nami poinformował dziś, że decyzje odnośnie dalszej pracy podejmować będzie dopiero w przyszłym tygodniu, ze względu na stan zdrowia. Zapytany, czy wraca do orzekania odpowiedział jednoznacznie: ""oczywiście"". Podobnie - sędzia Józef Iwulski, prezes Izby Pracy, który także został odesłany w stan spoczynku. - Nie zaskoczyło mnie to postanowienie TSUE, bo cały czas podobnego rozstrzygnięcia się spodziewałem - mówi nam sędzia SN. - Ja cały czas uważałem, że wciąż tam, czyli w SN jestem, dlatego informacja z Luksemburga jest dla mnie bardzo dobra i pozytywna. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Sąd Najwyższy,
https://wiadomosci.onet.pl/tylko-w-onecie/tsue-zawiesza-przepisy-o-sn-co-zrobi-krs-i-kandydaci-na-sedziow/4begkcw,Unijny Trybunał Sprawiedliwości zamraża przepisy o SN. Co zrobi KRS i kandydaci na sędziów?,"Na stronach KRS widnieją wciąż listy kandydatów do Izby Cywilnej, Karnej i Pracy w Sądzie Najwyższym - choć w zasadzie, w świetle decyzji TSUE - nie powinny. Procedura oceny ostatnich zgłoszeń od kandydatów jeszcze nie ruszyła. A Rada w żadnym wypadku nie powinna jej wszczynać, bo w powyższych Izbach SN - co stwierdził unijny Trybunał - wolnych miejsc nie będzie. Zajmą je wracający do pracy sędziowie, wcześniej przymusowo odesłani na emerytury.","Na kończącym się właśnie posiedzeniu Krajowej Rady sędziowie oceniają kandydatów do sądów powszechnych. Ci, którzy zgłosili się na ""wolne"" miejsca w SN na ocenę Rady wciąż czekają. Tyle, że - zgodnie z zabezpieczeniem TSUE - do takiej oceny nigdy nie powinno dojść. - Skutek wydanego przez unijny Trybunał Sprawiedliwości zabezpieczenia jest taki, że prezydent nie może nominować nowych sędziów na miejsce tych, których dotykają przepisy ustawy o SN dotyczące obniżonego wieku przejścia w stan spoczynku, z 70 na 65 lat. - mówi nam dr Maciej Taborowski, adiunkt w Katedrze Prawa Europejskiego Instytutu Prawa Międzynarodowego WPiA UW. - Andrzej Duda nie może też powołać nowego I Prezesa SN, a wszelkie władze mają obowiązek stworzyć takie warunki, aby przywrócić w tym sądzie stan prawny i osobowy sprzed 3 kwietnia, czyli sprzed wejścia w życie ustawy zmieniającej wiek emerytalny sędziów SN i NSA - wyjaśnia. Ekspert dodaje, że jeśli chodzi o KRS, to Rada ma tylko jedno wyjście. - W żadnym wypadku nie powinna oceniać kandydatów do SN - mówi dr Taborowski. - A to dlatego, że w postanowieniu TSUE wprost napisano, że Polska ""powinna powstrzymać się od wszelkich działań zmierzających do powołania nowych sędziów SN na miejsca sędziów, których dotyczą przepisy o obniżeniu wieku przejścia w stan spoczynku"" - podkreśla ekspert. - Decyzja unijnego Trybunału Sprawiedliwości dotyczy wszystkich władz, zgodnie z zasadą lojalności, czyli art. 4 ust. 3 Traktatu o UE. I wszystkie władze zobowiązane są do tego, by stworzyć stan prawny, który umożliwi powrót do pracy sędziom odsuniętym od orzekania - mówi dr Taborowski. Jak dodaje, aby tak się stało, niezbędna może okazać się kolejna nowelizacja ustawy o SN. Wyjaśnijmy - teraz Komisją Europejska będzie monitorować, jakie kroki podjął polski rząd, by wykonać postanowienie TSUE. Gdyby okazało się, że polski rząd się do niego nie zastosował - np., gdyby prezydent mianował nowego I Prezesa SN - KE może natychmiast złożyć w Luksemburgu pismo i wnieść o nałożenie kary pieniężnej. Zaś takie kary to kwoty dochodzące do kilkuset tysięcy euro dziennie. Jednym z sędziów kandydujących do Sądu Najwyższego - aby przetestować bezprawną, jak podkreślał, procedurę - jest znany krytyk niekonstytucyjnych zmian w sądownictwie sędzia Waldemar Żurek. Co ciekawe, kandyduje on na miejsce, które w świetle decyzji TSUE jest zajęte. - Nigdy nie zamierzałem być sędzią-dublerem - mówi Onetowi sędzia Żurek. - Nie zamierzam jednak zrezygnować z kandydowania, z jednego powodu. Nie wiem, czy rządzący uwzględnią decyzję unijnego Trybunału - podkreśla. - Jeśli nie uwzględnią, my wyprowadzimy sprawę tych konkursów do SN do sądów europejskich - zapowiada. Sędzia podkreśla, że KRS powinna natychmiast wstrzymać procedurę oceny kandydatów, w tym jego kandydatury. - Decyzja TSUE to jest prawo podmiotowe bezwzględne - erga omnes, które działa wobec wszystkich. I przedstawiciele władz oraz KRS nie muszą dostać fizycznie dokumentu z Trybunału, bo zabezpieczenie obowiązuje od chwili wydania i każdy organ musi je uwzględnić - podkreśla. - Żadne tłumaczenia, że ""nie miałem na biurku"" albo ""nie byłem stroną"" nie wchodzą w grę, bo tu stroną są wszyscy! - kwituje sędzia Żurek. Decyzja TSUE odbiła się echem nie tylko w Europie ale też za oceanem. ""Washington Post"" wysłał do swoich subskrybentów specjalny alert. Podobne alerty wysyłane są tylko w najważniejszych kwestiach, jak szczególnie istotne wystąpienia Donalda Trumpa, najważniejsze decyzje dotyczące brexitu czy, ostatnio, eksplozja w szkole na Krymie. - Fakt, że taka gazeta, jedna z dwóch najbardziej wpływowych w Stanach ogłasza tę informację jako alert światowy, to to oznacza, że coś jest jednak niedobrze z tymi, którzy tę reformę w Polsce wymyślili - mówi nam Michał Broniatowski, szef polskiej redakcji Politico. - Zaś jeśli polski rząd będzie próbował ""iść w zaparte"" i tej decyzji TSUE nie uszanuje, skutki będą natychmiastowe i głównie finansowe - podkreśla Broniatowski. - Kary za niezastosowanie się do takiego zabezpieczenia naliczane są od momentu wydania decyzji i sięgać mogą kilkuset tysięcy euro dziennie - wyjaśnia. Publicysta podkreśla, że ""jeśli ktoś myśli, że tej kary nie zapłaci, to jest w błędzie"". - Ona może być odliczona od comiesięcznej ""przesyłki"" finansowej, jaka idzie z Unii dla rolników. To jest najprostszy sposób - kwituje. - Żadne państwo od tego nie ucieknie. Chcesz być na bieżąco z najważniejszymi informacjami dnia? Polub Onet Wiadomości na Facebooku!",TSUE zawiesił przepisy ustawy o SN. Jaki ruch wykona KRS?,
https://wiadomosci.onet.pl/tylko-w-onecie/trzaskowski-o-tsue-rzad-musi-sie-dostosowac/e5whth1,"Trzaskowski o postanowieniu TSUE: musi być wola rządu i jasna deklaracja o tym, że zastosuje się do tej decyzji","Rząd i prezydent muszą wycofać się z zapisów. Jeżeli tego nie zrobi, doprowadzi to do wypowiedzenia traktatów i do wyjścia Polski z UE - tak o sprawie postanowienia TSUE mówi dla Onetu kandydat na prezydenta Warszawy, Rafał Trzaskowski.","- Rząd i prezydent powinni się wstrzymać od jakichkolwiek dalszych działań. To jest zapowiedź tego, że TSUE dosyć szybko rozstrzygnie tę sprawę i można się spodziewać, że orzeczenie będzie niekorzystne dla rządu PiSu. Wtedy rząd będzie musiał się wycofać z tych zapisów - uważa Rafał Trzaskowski. - Jeżeli PiS się zastosuje do decyzji TSUE i nie będzie próbować jej podważać myślę, że znajdzie się sposób na wyjście z impasu, tylko do tego musi być wola rządu i jasna deklaracja o tym, że zastosuje się do tej decyzji i do orzeczenia TSUE - odpowiada Trzaskowski zapytany, czy w związku z postanowieniem TSUE możliwy jest chaos w Sądzie Najwyższym. Na pytanie, co się stanie jeśli partia rządząca nie zmieni strategii i będzie konfrontacyjnie nastawiona do decyzji i orzeczeń instytucji europejskich, kandydat na prezydenta Warszawy odpowiedział: - To oznacza możliwość utracenia pieniędzy z unijnych funduszy, bo jest jasne powiązanie tych funduszy z praworządnością. Wtedy, na przykład Warszawa straci szansę na dalszy rozwój. (...) W konsekwencji może to doprowadzić do wypowiedzenia traktatów i wyjścia Polski z Unii. To jest jednoznaczne. (...) To się staje faktem.",,
https://wiadomosci.onet.pl/kraj/konwencja-pis-w-zamosciu-kaczynski-odwolamy-sie-od-decyzji-tsue/crkfsfb,Jarosław Kaczyński o decyzji TSUE: odwołamy się,"- Jesteśmy członkiem UE i będziemy przestrzegać unijnego prawa, ale będziemy też korzystać z naszych praw i od tej wstępnej decyzji odwołamy się. Będziemy robić to co normalne, broniące swych interesów państwa - mówił Jarosław Kaczyński podczas konwencji w Zamościu.","Trybunału Sprawiedliwości UE zdecydował o zastosowaniu tzw. środków tymczasowych i zawieszeniu stosowania przepisów ustawy o Sądzie Najwyższym. TSUE przychylił się w pełni do wniosku Komisji Europejskiej w tej sprawie. Chce m.in. przywrócenia wysłanych na emeryturę sędziów. - My jesteśmy członkami Unii Europejskiej i będziemy przestrzegać prawa Unii Europejskiej - zapewnił prezes PiS. - Ale będziemy oczywiście korzystali z naszych praw - mamy prawo do odwołania - zaznaczył. - To jest wstępna decyzja, jednoosobowa decyzja wiceprezesa (TSUE - red.) i będziemy się od niej odwoływali - zapowiedział Kaczyński. - Będziemy robili wszystko to, co robią normalne, broniące swoich interesów państwa europejskie, ale w ramach prawa europejskiego i przy założeniu, że prawo europejskie jest obowiązujące wobec wszystkich państw, które są członkami Unii Europejskiej - mówił polityk podczas wiecu wyborczego PiS w Zamościu. - Myśmy podpisali traktaty i będziemy ich przestrzegać, ale - powtarzam - będziemy też bronić naszych interesów - oświadczył szef PiS. Jarosław Kaczyński zadeklarował również, że jego ugrupowanie ""nie widzi miejsca Polski gdzie indziej, niż w UE, bo po prostu takiego miejsca w Europie dzisiaj nie ma"". - Trzeba sobie z tego zdawać sprawę, po prostu nie ma. Ale pewne sprawy muszą być wyjaśnione, są wyjaśnione w innych krajach - podkreślił. Trybunału Sprawiedliwości UE zdecydował dziś o zastosowaniu tzw. środków tymczasowych i zawieszeniu stosowania przepisów ustawy o Sądzie Najwyższym. TSUE przychylił się w pełni do wniosku KE w tej sprawie. Chce m.in. przywrócenia wysłanych na emeryturę sędziów. Decyzja zabezpieczająca, tzw. środki tymczasowe, obowiązuje państwo członkowskie natychmiastowo po jej wydaniu. Nie ma od niej odwołania, ale nie jest ona ostateczna. W ciągu kilku tygodni odbędzie się bowiem rozprawa w Trybunale, podczas którego Polska i Komisja Europejska będą przedstawiać swoje argumenty. Po niej sąd wyda ostateczną decyzję co do zawieszenia przepisów o Sądzie Najwyższym. Będzie ona obowiązywać do czasu wydania ostatecznego orzeczenia w sprawie skargi KE na ustawę dotyczącą SN; orzeczenie to może zostać wydane za kilka miesięcy. ""Polska zostaje zobowiązana, by natychmiast zawiesić stosowanie przepisów krajowych dotyczących obniżenia wieku przejścia w stan spoczynku sędziów Sądu Najwyższego"" - wskazał TSUE w oficjalnym komunikacie w tej sprawie. Decyzję wydała sędzia Rosario Silva de Lapuerta, która jest wiceprezesem Trybunału. O decyzji TSUE Onet informował przed wydaniem oficjalnego komunikatu.",Jarosław Kaczyński,
https://wiadomosci.onet.pl/kraj/msz-postanowienie-tsue-ma-charakter-prowizoryczny/jxtdj86,MSZ: postanowienie TSUE ma charakter prowizoryczny,Postanowienie TSUE ma charakter prowizoryczny i zostało wydane bez zapoznania się ze stanowiskiem Polski - twierdzi Ministerstwo Spraw Zagranicznych.,"Postanowienie TSUE nie jest ostatecznym rozstrzygnięciem w przedmiocie środków tymczasowych, które to rozstrzygnięcie zostanie wydane dopiero po zapoznaniu się przez Trybunał z odpowiedzią Polski na wniosek KE - informuje MSZ. Trybunału Sprawiedliwości UE zdecydował dziś o zastosowaniu tzw. środków tymczasowych i zawieszeniu stosowania przepisów ustawy o Sądzie Najwyższym. TSUE przychylił się w pełni do wniosku KE w tej sprawie. Chce m.in. przywrócenia wysłanych na emeryturę sędziów.",Jacek Czaputowicz,
https://wiadomosci.onet.pl/swiat/washington-post-wyslal-alert-ws-postanowienia-tsue-dot-polskiego-sadu-najwyzszego/nqmxtj0,"""Washington Post"" wysłał alert ws. postanowienia TSUE dot. polskiego Sądu Najwyższego","TSUE nakazał Polsce zawieszenie prawa, które wymusza na sędziach Sądu Najwyższego przejście na wcześniejszą emeryturę - informuje ""Washington Post"" swoich subskrybentów. Podobne alerty wysyłane są tylko w najważniejszych kwestiach, jak szczególnie istotne wystąpienia Donalda Trumpa, najważniejsze decyzje dotyczące brexitu czy, ostatnio, eksplozja w szkole na Krymie.","""Washington Post"", największy i najstarszy dziennik w Stanach Zjednoczonych, wysłał dziś do swoich subskrybentów alert dotyczący decyzji Trybunału Sprawiedliwości Unii Europejskiej, która zawiesza niektóre przepisy znowelizowanej ustawy o Sądzie Najwyższym. ""Orzeczenie Europejskiego Trybunału Sprawiedliwości stanowi odroczenie wyroku dla sędziów, którzy byli zmuszani do opuszczenia stanowiska zgodnie z nowym polskim prawem, które obniża wiek emerytalny do 65 lat"" - dowiadują się osoby, subskrybujące gazetę. ""Krytycy rządu twierdzą, że prawo stanowi próbę zapełnienia sądu życzliwymi sędziami i podważenia niezależności sądownictwa. Polska sugerowała, że będzie się opierać każdej próbie interwencji władz Unii Europejskiej w to, co uważa za czysto wewnętrzną kwestię, co może doprowadzić do konfliktu"" - informuje ""Washington Post"". POLECAMY: Prof. Małgorzata Gersdorf o decyzji TSUE: po co naszemu krajowi taki wstyd Warto zaznaczyć, że gazeta wysyła podobne alerty tylko w przypadku wydarzeń, uznawanych za najistotniejsze czy przełomowe - ostatnio przy informacji o eksplozji w szkole na Krymie, informacje o zaginięciu saudyjskiego dziennikarza czy najistotniejsze wypowiedzi i decyzje Donalda Trumpa. Decyzja TSUE zamrażająca polską ustawę została uznana przez redakcję za wydarzenie podobnej rangi. Trybunału Sprawiedliwości UE zdecydował o zastosowaniu tzw. środków tymczasowych i zawieszeniu stosowania przepisów ustawy o Sądzie Najwyższym. TSUE przychylił się w pełni do wniosku KE w tej sprawie. Chce m.in. przywrócenia wysłanych na emeryturę sędziów. Decyzja zabezpieczająca, tzw. środki tymczasowe, obowiązuje państwo członkowskie natychmiastowo po jej wydaniu. Nie ma od niej odwołania, ale nie jest ona ostateczna. W ciągu kilku tygodni odbędzie się bowiem rozprawa w Trybunale, podczas którego Polska i Komisja Europejska będą przedstawiać swoje argumenty. Po niej sąd wyda ostateczną decyzję co do zawieszenia przepisów o Sądzie Najwyższym. Będzie ona obowiązywać do czasu wydania ostatecznego orzeczenia w sprawie skargi KE na ustawę dotyczącą SN; orzeczenie to może zostać wydane za kilka miesięcy. ""Polska zostaje zobowiązana, by natychmiast zawiesić stosowanie przepisów krajowych dotyczących obniżenia wieku przejścia w stan spoczynku sędziów Sądu Najwyższego"" - wskazał TSUE w oficjalnym komunikacie w tej sprawie. Decyzję wydała sędzia Rosario Silva de Lapuerta, która jest wiceprezesem Trybunału.",Dziś zapadła decyzja TSUE,
https://wiadomosci.onet.pl/kraj/decyzja-tsue-komentarz-rzeczniczki-pis-beaty-mazurek/2lpr8tx,Beata Mazurek po decyzji TSUE: Polska będzie postępować zgodnie z prawem UE,"Polska jest członkiem UE i będzie postępować zgodnie z prawem UE, ale w tej chwili informacja o decyzji TSUE ws. zawieszenia niektórych przepisów ustawy o SN to wiadomość medialna. Po zapoznaniu się z nią będzie można mówić o szczegółach - tak decyzję TSUE skomentowała rzeczniczka PiS Beata Mazurek.","Trybunał Sprawiedliwości UE przychylił się do wniosku Komisji Europejskiej o zastosowanie środka tymczasowego i zawieszenie stosowania przepisów ustawy o Sądzie Najwyższym - podają media i organizacje pozarządowe. Kopia decyzji, jaką miał wydać unijny trybunał w tej sprawie, została zamieszczona na Twitterze przez organizacje pozarządowe. Informują też o niej media w Polsce. Do informacji o decyzji, którą miał wydać TSUE, odniosła się na Twitterze rzeczniczka Prawa i Sprawiedliwości Beata Mazurek. - Polska jest członkiem UE i będzie postępować zgodnie z obowiązującym prawem UE. Ale w tej chwili jest to tylko wiadomość medialna i dopiero po zapoznaniu się i przestudiowaniu tego dokumentu będzie można mówić o szczegółach - napisała Mazurek. O doniesienia prasowe pytany był też premier Mateusz Morawiecki w Brukseli. - Przyszło zawiadomienie ze strony TSUE. Na pewno po przeanalizowaniu ustosunkujemy się do tego - powiedział premier. - W rozmowach w Brukseli myślę, że przekonałem kilku przywódców, jak wyglądała polska reforma wymiaru sprawiedliwości i jak jest potrzebna - dodał. Według mediów Trybunał Sprawiedliwości Unii Europejskiej postanowił zawiesić przepisy dotyczące przechodzenia w stan spoczynku sędziów Sądu Najwyższego, którzy ukończyli 65 lat, i przywrócenia do pracy tych przesuniętych już w stan spoczynku - na warunkach, jakie obowiązywały przed wejściem w życie nowej ustawy o SN. 24 września Komisja Europejska poinformowała o decyzji o skierowaniu do TSUE skargi przeciwko Polsce w związku z zapisami ustawy o Sądzie Najwyższym. KE podała wtedy, że zdecydowała wnieść o rozpatrzenie sprawy przez sędziów w Luksemburgu w trybie przyspieszonym, a także że chce, by TSUE wydał tymczasową decyzję zabezpieczającą (tzw. środki tymczasowe), aby do czasu wydania ostatecznego orzeczenia niektóre przepisy ustawy o SN pozostały zawieszone. Komisja chce, żeby sędziowie, których objęła nowa ustawa o Sądzie Najwyższym, mogli nadal sprawować swoje funkcje sędziowskie, nawet jeśli już przeszli na emeryturę. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Beata Mazurek,
https://wiadomosci.onet.pl/tylko-w-onecie/gersdorf-o-decyzji-tsue-po-co-naszemu-krajowi-taki-wstyd/mrwy2g4,Prof. Małgorzata Gersdorf o decyzji TSUE: po co naszemu krajowi taki wstyd,"Martwi mnie to, że mimo moich wielokrotnych wezwań nasz rząd nie uznał zabezpieczenia Sądu Najwyższego, żeby nie musiało dojść do dzisiejszej decyzji TSUE. Po co naszemu krajowi taki wstyd - mówi w rozmowie z Onetem prof. Małgorzata Gersdorf. - Uwzględnienie wniosku należałoby rozumieć w ten sposób, że w ocenie TSUE stanowisko Komisji Europejskiej wydaje się przynajmniej uwiarygodnione w dostatecznym stopniu - mówi sędzia Dariusz Zawistowski, który według prezydenta Andrzeja Dudy pełni obowiązki I prezesa SN.","Trybunał Sprawiedliwości Unii Europejskiej w oficjalnym komunikacie potwierdził nieoficjalne informacje Onetu o zawieszeniu stosowanie przepisów ustawy o SN. - Zabezpieczenie oznacza, że do czasu rozstrzygnięcia sporu między Polską a Komisją Europejską należy zostawić Sąd Najwyższy w spokoju i przywrócić zasady sprzed 3 lipca, w tym przywrócić na stanowiska sędziów przeniesionych przymusowo w stan spoczynku - tłumaczy naszemu reporterowi Piotrowi Olejarczykowi gdańska sędzia Dorota Zabłudowska. Zdaniem prof. Małgorzaty Gersdorf jest jeszcze za wcześnie na ""szerszy, poważniejszy komentarz"" do decyzji TSUE. - Musimy to przeanalizować. Dobrze się stało dla Sądu Najwyższego, że jest takie zabezpieczenie. Jednak martwi mnie to, że mimo moich wielokrotnych wezwań nasz rząd nie uznał zabezpieczenia SN, żeby nie musiało dojść do dzisiejszej decyzji. Po co naszemu krajowi taki wstyd - mówi. - Wolałabym, żeby rząd uznał zabezpieczenie wcześniej, a miał ku temu bardzo wiele możliwości - dodała prof. Gersdorf. Prezes Izby Cywilnej SN Dariusz Zawistowski zwraca uwagę na trzy fundamentalne zagadnienia poruszone we wstępnym komunikacie TSUE. - Po pierwsze, zasadą ma być przywrócenie składu osobowego Sądu Najwyższego sprzed wejścia w życie ustawy. Po drugie, TSUE stwierdza, że nie powinny być wykonywane wybory I prezesa SN i powoływana osoba, która kierowałaby tymczasowo sądem. Po trzecie, postanowienie ma dotyczyć nie dokonywania naboru na stanowiska sędziowskie wcześniej obsadzone przez tych sędziów, których postanowienie dotyczy - tłumaczy. - Orzeczenie jest adresowane do władz Rzeczypospolitej Polskiej, czyli wszystkich organów, które potencjalnie miałyby wykonywać te przepisy - dodaje Zawistowski. - Samo uwzględnienie wniosku o zabezpieczenie należałoby rozumieć w ten sposób, że w ocenie Trybunału Sprawiedliwości stanowisko Komisji Europejskiej wydaje się przynajmniej uwiarygodnione w dostatecznym stopniu - zauważa Zawistowski. - Gdyby Trybunał nie podzielał opinii Komisji to ten wniosek nie zostałby uwzględniony - stwierdza. Prof. Małgorzata Gersdorf odniosła się także do wniosku Zbigniewa Ziobry o zbadanie przez Trybunał Konstytucyjny zgodności z ustawą zasadniczą artykułu unijnego traktatu ws. pytań prejudycjalnych. - Ocenimy ten wniosek w odrębnej opinii. Myślę, że sprawa jest w dużej mierze przesądzona przez Trybunał Konstytucyjny poprzedniej kadencji - uważa prof. Gersdorf. Podkreśla, że ""sprawa podległości konstytucji w stosunku do traktatu lizbońskiego i odwrotnie była już omawiana"". - Trybunał uznał, że wyższa jest rangą konstytucja, ale traktat nie uwłacza jej w żadnym zakresie - tłumaczy. W ocenie sędziego Dariusza Zawistowskiego wniosek Zbigniewa Ziobry nie odnosi się do istoty pytań prejudycjalnych skierowanych przez Sąd Najwyższy. - Nie chodzi w nich o organizację, strukturę sądów, np. podziałów na wydziały czy ich właściwości terytorialne. Chodzi o status sędziów dla zagwarantowania niezawisłości sądownictwa z punktu widzenia obywatela, który ma prawo dostępu do niezawisłego sądu. To jest istotą europejskiej regulacji, która zapewnia to obywatelom wszystkich państw członkowskich - mówi prezes SN. Przeczytaj również: Zbigniew Ziobro składa wniosek do TK. Prof. Anna Łabno: wynika z obowiązku stania na straży praworządności Chcesz być na bieżąco z najważniejszymi informacjami dnia? Polub Onet Wiadomości na Facebooku!",Prof. Małgorzata Gersdorf,
https://wiadomosci.onet.pl/kraj/tsue-zabezpieczyl-stosowanie-przepisow-ustawy-o-sn/x20rpj8,TSUE zabezpieczył stosowanie przepisów ustawy o SN,"TSUE zawiesił stosowanie przepisów ustawy o SN. Oznacza to zawieszenie przepisów, przywrócenie sędziów i wstrzymanie rekrutacji – nieoficjalnie dowiedział się Onet.","- Dostaliśmy w ostatnich godzinach zawiadomienie ze strony TSUE. Ustosunkujemy się do niego po przeanalizowaniu zawiadomienia. Myślę, że przekonałem kilku przywódców, jak bardzo ta reforma jest potrzebna – powiedział w Brukseli Mateusz Morawiecki, odnosząc się do sprawy.  - Co do wyroku TSUE, zabezpieczenie oznacza, że do czasu rozstrzygnięcia sporu między Polską a komisją należy zostawić Sąd Najwyższy w spokoju i przywrócić zasady sprzed 3 lipca, w tym przywrócić na stanowiska sędziów przeniesionych przymusowo w stan spoczynku - tłumaczy naszemu reporterowi Piotrowi Olejaczykowi gdańska sędzia Dorota Zabłudowska. Do sprawy odniosła się rzeczniczka PiS Beata Mazurek. ""Polska jest członkiem UE i będzie postępować zgodnie z obowiązującym prawem UE. Ale w tej chwili jest to tylko wiadomość medialna i dopiero po zapoznaniu się i przestudiowaniu tego dokumentu będzie można mówić o szczegółach"" - napisała na Twitterze. Poprosiliśmy również o komentarz prezydenckiego ministra Pawła Muchę i wiceministra sprawiedliwości Łukasza Piebiaka. Obaj odmówili do czasu oficjalnego stanowiska TSUE w tej sprawie.",,
https://wiadomosci.onet.pl/tylko-w-onecie/ziobro-sklada-wniosek-do-tk-prof-labno-to-troska-o-legalizm/wdbz9dk,Zbigniew Ziobro składa wniosek do TK. Prof. Anna Łabno: wynika z obowiązku stania na straży praworządności,"Zbigniew Ziobro złożył do Trybunału Konstytucyjnego wniosek dot. zbadania zgodności art. 267 Traktatu o Funkcjonowaniu Unii Europejskiej z polską konstytucją. - Uważam to za pozytywne działanie ze strony pana ministra, wyraz troski o właściwą interpretację, zgodną także z prawem UE i praktyką krajów członkowskich - mówi w rozmowie z Onetem prof. Anna Łabno, konstytucjonalistka z Uniwersytetu Śląskiego.","Minister sprawiedliwości jako prokurator generalny chce, by Trybunał Konstytucyjny zbadał ""kompetencje polskich sądów do występowania z pytaniami prejudycjalnymi w sprawach, które nie są objęte regulacją prawa europejskiego"". Chodzi m.in. o pytania jakie Sąd Najwyższy skierował do Trybunału Sprawiedliwości Unii Europejskiej dot. zasady niezależności sądów i niezawisłości sądów jako zasad prawa unijnego oraz unijnego zakazu dyskryminacji ze względu na wiek. Według Zbigniewa Ziobry Niemcy złożyły podobny do jego wniosek w 2009 roku, a niemiecki trybunał miał podkreślić w wydanym wyroku, że państwa członkowskie nie zrzekły się swoich kompetencji do stanowienia własnych ustrojów sądów. Przeczytaj również: Ziobro: Polska należy i będzie należeć do UE - Federalny Trybunał Konstytucyjny zauważył wówczas, że zgodnie z prawem UE sprawy związane z organizacją sądownictwa należą do autonomicznego zakresu uprawnień państwa. W związku z tym pozwalają realizować ten zakres suwerenności, który zgodnie z traktatami przynależy każdemu państwu - mówi w rozmowie z Onetem prof. Anna Łabno. Czy wniosek Zbigniewa Ziobry może doprowadzić do polexitu? - Trudno o większe zaskoczenie, bo nie ma to żadnego związku z wyjściem Polski z UE ani jakimkolwiek poluzowaniem więzi. W żadnym wypadku nie można tak twierdzić - stwierdza konstytucjonalistka. Jej zdaniem działanie ministra nie jest niczym wyjątkowym. - Gdyby nie te działania, które podjął Sąd Najwyższy, nie byłoby żadnego problemu. Dotąd nikt nie kwestionował tego właśnie rozumienia, że zagadnienia dotyczące organizacji sądownictwa mieszczą się w zakresie kompetencji państwa członkowskiego - przekonuje prof. Łabno. Przeczytaj również: Ziobro składa wniosek do TK. Dr Paweł Kowalski: minister wybiera to, co dla niego wygodne - Normalną koleją rzeczy po stronie polskich władz jest przecież działanie zgodnie z uprawnieniami i obowiązkiem troski o praworządność - stwierdza. W jej ocenie wniosek Zbigniewa Ziobry jest całkowicie uprawnionym. - Wynika z obowiązku stania na straży praworządności, zapisanego w funkcjach prokuratora generalnego. To troska o legalizm wynikająca z art. 7 konstytucji - uważa. Co jeśli Trybunał Konstytucyjny przychyli się do stanowiska prokuratora generalnego? - Potwierdzi tylko dotychczasową praktykę, której nikt nie kwestionował - odpowiada prof. Łabno. - Tutaj nic nie ulegnie zmianie, a sytuacja związana jest wyłącznie z działaniem Sądu Najwyższego. Sądy tak jak do tej pory będą korzystały ze wszystkich swoich uprawnień, także z pytań prejudycjalnych, o ile będą mieściły się w granicach przewidzianych prawem - dodaje. Zobacz również: Sędzia Trybunału Stanu: zarzuty, że wniosek Ziobry zmierza do wyjścia z Unii to absurd Chcesz być na bieżąco z najważniejszymi informacjami dnia? Polub Onet Wiadomości na Facebooku!",Prof. Anna Łabno,
https://wiadomosci.onet.pl/kraj/sklady-krs-do-oceny-i-przesluchan-kandydatow-do-sadu-najwyzszego/fl0dtth,KRS powołała składy do oceny kandydatów do Sądu Najwyższego. Znamy nazwiska,"Przewodniczący Krajowej Rady Sądownictwa sędzie Leszek Mazur przedstawił nazwiska członków zespołów powołanych do oceny 25 kandydatów na 11 wolnych miejsc w Sądzie Najwyższym - dowiedziała się ""Rzeczpospolita"".","Jak ustaliła ""Rzeczpospolita"", zespoły tuż po wyborze ruszą do pracy, czyli oceny kandydatów. Ostatnim etapem będzie ich przesłuchanie w Radzie. Kandydaci zostaną zaproszeni na przesłuchanie przez zespoły w pierwszej połowie grudnia. Zaraz potem Rada na posiedzeniu plenarnym wybierze kandydatów, których nazwiska trafią na listę, która z kolei trafi do prezydenta. W zespole zajmującym się zgłoszeniami do Izby Cywilnej znajdą się: Leszek Mazur, Zbigniew Łupina, Jędrzej Kondek i Rafał Ambrozik. Kandydatów do Izby Karnej ocenią: Wiesław Johann, Maciej Mitera, Paweł Styrna i Stanisław Piotrowicz.  Z kolei chętnymi do orzekania w Izbie Pracy i Ubezpieczeń Społecznych będą zajmować się: Joanna Kołodziej-Michałowicz, Maciej Nawacki, Stanisław Gogacz i Krystyna Pawłowicz. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Składy KRS do oceny i przesłuchań kandydatów do Sądu Najwyższego.,
https://wiadomosci.onet.pl/tylko-w-onecie/krs-chce-zablokowac-zurka-jako-kandydata-do-sn-wyprzedzajacy-ruch-sedziego/1vlw9fs,KRS chce zablokować Żurka jako kandydata do SN? Wyprzedzający ruch sędziego,"KRS może nie przepuścić przez swoje sito siedmiorga kandydatów do Sądu Najwyższego. Sędzia Leszek Mazur poinformował, że w przypadku sędziego Waldemara Żurka chodzi o braki w dokumentach. Konkretnie, brak oświadczenia lustracyjnego złożonego we właściwej formie - czyli, jak tłumaczył szef KRS, odpowiednio zdublowanego. - Jedno moje oświadczenie Rada już ma, dziś wysłaliśmy drugie - mówi nam sędzia Żurek. - Ciekawe, co teraz wymyśli neo-KRS, byle tylko mnie utrącić?","Dziś wpłynął do Biura KRS kolejny egzemplarz oświadczenia lustracyjnego sędziego Żurka, który on, za pośrednictwem swojej pełnomocniczki, przesłał do siedziby Rady. - Jeden egzemplarz Rada ma już w swoich zasobach, ale skoro potrzebują dwóch, to już mają - mówi nam sędzia Żurek. - Ciekawe, co teraz wymyśli neo-KRS, byle tylko utrącić moją kandydaturę i nie musieć mnie merytorycznie oceniać - podkreśla. - Bo przecież przywoływanie takiego argumentu, że rzekomo są braki w moich dokumentach, jest jakimś absurdem! Jeśli były braki, to Rada powinna wezwać mnie, jako kandydata do SN do ich uzupełnienia - czego nie zrobili - zaznacza. Sędzia dodaje, że swoje oświadczenie lustracyjne składał w 2007 roku. - Więc sięganie po argument, że ono jest, nie wiem, nieaktualne czy złożone w niewłaściwej formie jest całkowicie absurdalne - podkreśla. - Czy ja po 2007 roku mogłem współpracować z bezpieką?! W wolnej Polsce?! Poza tym, skoro to oświadczenie wystarcza do tego, bym mógł sądzić w krakowskim SO, to sądzę, że wystarcza również, by kandydować do SN - przekonuje sędzia Żurek, który zachowanie i argumenty Rady ocenia jako ""klasyczną ustawkę"". Sędzia Żurek to były rzecznik Krajowej Rady, odwołanej na początku tego roku, przed upływem konstytucyjnej kadencji. Gdy nowi członkowie KRS - wybrani przez Sejm, głosami polityków PiS i Kukiz'15 - pojawili się na pierwszym posiedzeniu w siedzibie Rady, pojawiły się ""żarty"", by ""przetrzeć fotel po Żurku"". Krakowski sędzia od dawna jest twarzą protestów przeciw zmianom w sądownictwie. - Było to słynne ""przecieranie po mnie fotela"", potem były próby ukarania mnie za rzekomą działalność pozasądową, czyli - w ich ocenie - polityczną, były zapowiedzi wzywania mnie przed zespół w KRS zajmujący się etyką sędziów - wymienia sędzia Żurek. - Nic dziwnego, że teraz jako kandydat do SN staję im ""ością w gardle"" - mówi. W rozmowie z Onetem sędzia Leszek Mazur zapewniał, że oceniając kandydatów do SN, Rada będzie kierować się wyłącznie względami merytorycznymi. - Wykładnia przepisu, co do interpretacji którego są wątpliwości, a dotyczącego oświadczeń lustracyjnych, zostanie zawarta w opinii Wydziału Prawnego KRS - przekonywał. - Ja mogę zapewnić, że ta decyzja będzie abstrahowała od pozycji, jaką zajął w życiu publicznym sędzia Żurek, utożsamiany z poprzednią KRS - mówił szef Rady. - Decydująca będzie opinia Wydziału Prawnego KRS i będzie ona jednolita dla całej siódemki kandydatów. Nie będzie żadnego wybierania czy przebierania - kwitował sędzia Mazur. Podkreślmy, że sędzia Żurek od dawna jest w konflikcie z nową prezes krakowskiego Sądu Okręgowego oraz członkinią KRS Dagmarą Pawełczyk-Woicką. Jest ona wśród 15 sędziów w Radzie, którzy na trwającym właśnie posiedzeniu oceniają kandydatów do SN. Na początku roku nowa prezes, nominowana na to stanowisko przez Zbigniewa Ziobrę (którego jest szkolną koleżanką) zdecydowała, że odwoła sędziego Żurka z funkcji rzecznika tego sądu. Sędzia pełnił tę funkcję przez poprzednie 14 lat, a jego odwołanie odbyło się bez wymaganej prawem opinii Kolegium Sądu. Sześcioro z ośmiu jego członków w proteście po odwołaniu Żurka z funkcji rzecznika zrezygnowało z zasiadania w tym organie. Sam Żurek po tym, jak prezes Pawełczyk-Woicka wbrew jego woli przeniosła go do innego wydziału - pozwał ją o mobbing. Sprawa jest w toku. Dodajmy, że dziś sędzia Żurek wydał też specjalne oświadczenie, opatrzone jego zdjęciem z czasów PRL. Wszystko po to, by pokazać, jaki jest jego stosunek do zastrzeżeń KRS, dotyczących jego oświadczenia lustracyjnego. - Mówiąc szczerze, za komuny to ja szedłem do komunii, a nie współpracowałem z bezpieką - mówi nam sędzia Żurek. - A u schyłku komuny walczyłem z nią czynnie w nielegalnym wtedy KPN - podkreśla. Poniżej - fragmenty oświadczenia sędziego oraz wspomniana fotografia. ""Jeśli Pan Przewodniczący Leszek Mazur ma wątpliwości co do mojej postawy w czasach PRL to przypominam, że z końcem tamtego ustroju kończyłem technikum i miałem wtedy 19 lat"" - pisze sędzia Żurek. ""Zarówno w szkole podstawowej, jak i później nie współpracowałem z organami bezpieczeństwa PRL o czym mogą zaświadczyć zarówno moi nauczyciele, jak i koledzy z klasy. Na dowód czego załączam również zdjęcie z tamtego okresu"" - podkreśla sędzia i kandydat do SN.",Waldemar Żurek,
https://wiadomosci.onet.pl/kraj/sad-najwyzszy-zdecydowal-ws-wycofania-zazalenia-zus/jgb7tk6,Sąd Najwyższy zdecydował ws. wycofania zażalenia ZUS,"Sąd Najwyższy uznał za niedopuszczalne wycofanie przez oddział ZUS w Jaśle zażalenia, na kanwie którego SN wystosował w sierpniu pięć pytań prejudycjalnych do TSUE - podał zespół prasowy SN. Według SN cofnięcie zażalenia m.in. narusza dobre obyczaje, o których mowa w przepisach cywilnych.","- Następstwem tego, że SN uznał cofnięcie zażalenia za nieskuteczne jest to, iż sprawa nie została umorzona i toczy się dalej - powiedział Krzysztof Michałowski z zespołu prasowego SN. Dodał, że podjęte 16 października postanowienie SN zostanie - po sporządzeniu uzasadnienia - przekazane do Trybunału Sprawiedliwości UE. W końcu września oddział Zakładu Ubezpieczeń Społecznych w Jaśle wycofał z Sądu Najwyższego zażalenie, na kanwie którego 2 sierpnia sąd ten postanowił skierować pięć pytań prejudycjalnych do TSUE i zawiesić stosowanie przepisów trzech artykułów ustawy o SN dotyczących przechodzenia w stan spoczynku sędziów SN, którzy ukończyli 65. rok życia. Pytania zostały zadane na tle rozpoznawanej przez SN sprawy odwołania od decyzji ZUS, która ""dotyczyła obowiązku opłacania składek ubezpieczeń społecznych w sytuacji, kiedy Polak ma firmę w Czechach albo na Słowacji"". Dziś zespół prasowy SN przekazał, że SN w wydanym wczoraj postanowieniu ""uznał cofnięcie zażalenia (przez oddział ZUS - PAP) za niedopuszczalne"". ""Podkreślić należy, że w sprawach dotyczących pracowników i osób ubezpieczonych, obowiązują reguły, w myśl których szczególne znaczenie ma ochrona ich praw. Niewątpliwie uzasadnionym interesem ubezpieczonego w tej sprawie jest ustalenie, jakiemu ustawodawstwu podlega"" - wyjaśnił rzecznik prasowy SN sędzia Michał Laskowski w komunikacie przesłanym PAP.",Sąd Najwyższy,
https://wiadomosci.onet.pl/kraj/dariusz-zawistowski-nie-zwola-zgromadzenia-ogolnego-sedziow-sadu-najwyzszego/yrxh1xx,Prezes Zawistowski nie zwoła Zgromadzenia Ogólnego SN,"Sędzia Dariusz Zawistowski powiedział w Rzeczpospolita TV, że nie zwoła Zgromadzenia Ogólnego Sędziów Sądu Najwyższego. Tymczasowy prezes SN zaznacza, że nie leży to w jego kompetencjach. Powinien się tym zająć sędzia wyznaczony przez prezydenta do przejściowego kierowania Sądem Najwyższym.","Taki urząd przewidują przepisy przejściowe nowej ustawy o Sądzie Najwyższym, która w art. 111 par. 4 stanowi, że jeżeli stanowisko pierwszego Prezesa SN lub prezesa kierujące izbą SN zostanie zwolnione, prezydent „powierzy"" kierowanie Sądem Najwyższym lub izbą wskazanemu sędziemu SN do czasu powołania pierwszego prezesa SN. Prezydent nie skorzystał z tej opcji 4 lipca, kiedy formalnie rzecz biorąc prof. Małgorzata Gersdorf przeszła na przyśpieszony stan spoczynku, a jej obowiązki przejął Józef Iwulski. Nie stało się to też miesiąc później, gdy z kolei on przeszedł w stan spoczynku, a obowiązki te przejął właśnie Dariusz Zawistowski, prezes Izby Cywilnej. Przez jakiś czas może on kierować SN, wyznacza m.in. już rozprawy z nowymi sędziami. Prezydent nie skorzystał z tej opcji, prawdopodobnie dlatego, że nie miał w SN sędziów chętnych do tej roli - dowiadujemy się z programu ""Rzeczpospolitej"". Chcesz być na bieżąco z najważniejszymi informacjami dnia? Polub Onet Wiadomości na Facebooku! Źródło: rp.pl",Dariusz Zawistowski nie zwoła Zgromadzenia Ogólnego Sędziów SN,
https://wiadomosci.onet.pl/tylko-w-onecie/sedzia-zurek-zablokowany-w-konkursie-do-sn-szef-krs-potwierdza-chodzi-o-oswiadczenie/h4tc6me,Sędzia Żurek zablokowany w konkursie do SN. Szef KRS potwierdza: chodzi o oświadczenie lustracyjne,"Sprawa ma się rozstrzygnąć ostatecznie w czwartek, gdy Krajowa Rada Sądownictwa otrzyma już opinię wydziału prawnego. Jak poinformował Onet sędzia Leszek Mazur, przewodniczący Rady, podobne wątpliwości związane z formą oświadczenia lustracyjnego dotyczą sześciu innych spośród 25 kandydatów do Sądu Najwyższego. W tym m.in. sędziego Dariusza Pawłyszcze, dyrektora z Ministerstwa Sprawiedliwości, który podobnie jak sędzia Żurek kandyduje do Izby Cywilnej.","Względy formalne - z takich powodów Krajowa Rada Sądownictwa może już na starcie zatrzymać kandydaturę sędziego Waldemara Żurka, byłego rzecznika KRS, sądzącego w Sądzie Okręgowym w Krakowie, który zgłosił się do Izby Cywilnej SN. Poza nim w podobnej sytuacji jest sześć innych osób. W tym życiowy partner prezes krakowskiego Sądu Okręgowego i przełożonej Żurka - sędzia Dariusz Pawłyszcze, pracujący na stanowisku dyrektorskim w Ministerstwie Sprawiedliwości. Onet ustalił, że powodem zablokowania kandydatur były złożone w niewłaściwej formie oświadczenia lustracyjne. - Potwierdzam, chodzi właśnie o tę kwestię - mówi nam przewodniczący KRS sędzia Leszek Mazur. - Te oświadczenia są zawarte w kartach zgłoszenia kandydatów, jednak niejasna jest wykładnia jednego z przepisów ustawy o Sądzie Najwyższym - wyjaśnia. - Chodzi o art. 30, który był w lipcu nowelizowany. On wymaga jakby zdublowania tego oświadczenia, a część kandydatów tego nie zrobiła. W tym sędzia Żurek oraz sędzia Pawłyszcze - mówi szef KRS. - Kandydaci różnie ten art. 30 rozumieją, sprawa jest dość zawiła, dlatego poprosiliśmy Wydział Prawny Krajowej Rady o wydanie opinii w tej sprawie - dodaje. Jak mówi sędzia Mazur, sprawa rozstrzygnie się najpewniej już w czwartek. - Na razie nic nie jest przesądzone, decydująca będzie opinia prawna, która rozstrzygnie, jak rozumieć przepisy związane z brakami formalnymi w dokumentach. - wyjaśnia. - Rada podejmie ostateczną decyzję na tym posiedzeniu, zapewne stanie się to w czwartek, najpóźniej w piątek - mówi Mazur. Sędzia Żurek to były rzecznik Krajowej Rady, odwołanej na początku tego roku, przed upływem konstytucyjnej kadencji. Gdy nowi członkowie KRS - wybrani przez Sejm, głosami polityków PiS i Kukiz`15 - pojawili się na pierwszym posiedzeniu w siedzibie Rady, pojawiły się ""żarty"", by ""przetrzeć fotel po Żurku"". Krakowski sędzia od dawna jest twarzą protestów przeciw zmianom w sądownictwie. Zapytaliśmy przewodniczącego KRS, czy odrzucenie jego kandydatury w pierwszym etapie konkursu do Sądu Najwyższego nie zostanie powszechnie odebrane jako celowe ""sekowanie niepokornego"". - Na pewno podejmując decyzję nie będziemy kierowali się myślą o tym, jak może ocenić to opinia publiczna - mówi sędzia Mazur. - Wykładnia przepisu, co do interpretacji którego są wątpliwości, zostanie zawarta w opinii Wydziału Prawnego KRS - przekonuje. - Ja mogę zapewnić, że ta decyzja będzie abstrahowała od pozycji, jaką zajął w życiu publicznym sędzia Żurek, utożsamiany z poprzednią KRS - mówi szef Rady. - Decydująca będzie opinia Wydziału Prawnego KRS i będzie ona jednolita dla całej siódemki kandydatów. Nie będzie żadnego wybierania czy przebierania - kwituje sędzia Mazur. O decyzji KRS, dotyczącej zablokowania jego kandydatury sędzia Żurek mówi wprost: ""typowa ustawka"". - Moje oświadczenie lustracyjne jest w aktach osobowych i ciekawe jest to, że nigdy wcześniej przy ocenianiu kandydatów do SN KRS nie wgłębiała się tak dokładnie w badanie pozostałych kandydatów - mówi Onetowi były rzecznik Krajowej Rady. - Po prostu szukają pretekstów, by nie dopuścić mnie do konkursu na równych zasadach. To jest jakiś potężny chichot historii - podkreśla sędzia Żurek. - W głowie się nie mieści, żeby prokurator stanu wojennego, poseł PiS Stanisław Piotrowicz i prokurator PRL, wiceszef KRS Wiesław Johann (był prokuratorem do 1971 r., w latach 80. aktywnie działał w opozycji - red.) oceniali oświadczenie lustracyjne kogoś, kto aktywnie walczył z komuną, kto był w nielegalnym wtedy KPN-ie - kwituje. Podkreślmy, że sędzia Żurek od dawna jest w konflikcie z nową prezes krakowskiego Sądu Okręgowego oraz członkinią KRS, Dagmarą Pawełczyk-Woicką. Na początku roku nowa prezes, nominowana na to stanowisko przez Zbigniewa Ziobrę (którego jest szkolną koleżanką) zdecydowała, że odwoła sędziego Żurka z funkcji rzecznika tego sądu. Sędzia pełnił tę funkcję przez poprzednie 14 lat, a jego odwołanie odbyło się bez wymaganej prawem opinii Kolegium Sądu. Sześcioro z ośmiu jego członków w proteście po odwołaniu Żurka z funkcji rzecznika zrezygnowało z zasiadania w tym organie. Sam Żurek po tym, jak prezes Pawełczyk-Woicka wbrew jego woli przeniosła go do innego wydziału - pozwał ją o mobbing. Sprawa jest w toku. Rada, która tak formalistycznie podchodzi do kwestii potencjalnych uchybień w dokumentach kandydatów, sama niedawno zasłynęła kilkoma ""wpadkami"". Dotyczyły one rekomendowania do SN kandydatów, którzy - pod względem formalnym - mogli budzić co najmniej wątpliwości. Tak było, gdy jako pełnowartościowego kandydata Rada zarekomendowała prezydentowi Aleksandra Stępkowskiego, założyciela prawicowego ""Ordo Iuris"". Sęk w tym, że sędzią Sądu Najwyższego mogą być osoby posiadające wyłącznie obywatelstwo polskie. Zaś Stępkowski oficjalnie oświadczył, że czeka dopiero na potwierdzenie jego zrzeczenia się obywatelstwa brytyjskiego. Jak informowało radio RMF, w rubryce dotyczącej obywatelstwa Stępkowski napisał, że dopiero złożył oświadczenie o wyrzeczeniu się obywatelstwa brytyjskiego i czeka na potwierdzenie ""wywarcia skutków prawnych"". Ostatecznie założyciel 'Ordo Iuris"" nie został do SN powołany. Innym przypadkiem było zarekomendowanie prezydentowi kandydatki do Izby Dyscyplinarnej SN, radczyni prawnej Małgorzaty Ułaszonek-Kubackiej. Przez sito KRS przeszła ona bez trudu, choć miała na koncie skazanie w sprawie dyscyplinarnej. Według ""Rzeczpospolitej"" radcowski sąd dyscyplinarny miał uznać, że Ułaszonek-Kubacka ""wykonywała czynności zawodowe niezgodnie z prawem, nierzetelnie, z pominięciem należytej staranności i uczciwości"". Orzeczenie jest prawomocne. ""Dyscyplinarkę"" na koncie miał też inny kandydat do Izby Dyscyplinarnej SN, prokurator Jarosław Duś. To nie przeszkodziło KRS ocenić go pozytywnie a dokumenty przesłać na biurko prezydenta. Stało się tak, mimo że prok. Duś nie tylko miał ""dyscyplinarkę"", ale nie spełniał kryteriów ustawy o Sądzie Najwyższym - nie miał wymaganego, dziesięcioletniego stażu pracy. Także on - mimo rekomendacji Rady - do SN nie trafił. Chcesz być na bieżąco z najważniejszymi informacjami dnia? Polub Onet Wiadomości na Facebooku!",,
https://wiadomosci.onet.pl/swiat/frans-timmermans-krytykuje-polskie-zmiany-w-sn/yemr45t,Frans Timmermans krytykuje kontynuowanie przez Polskę zmian w SN,"Wiceprzewodniczący Komisji Europejskiej skrytykował kontynuowanie przez rząd Polski zmian w Sądzie Najwyższym. Jak mówił Frans Timmermans dziś w Luksemburgu przed posiedzeniem unijnych ministrów ds. europejskich, takie postępowanie go martwi. - Wciąż nie mam jasności co do tego, czy Polska zastosuje się do decyzji TSUE w sprawie SN - dodał.","- Z tego, co obserwuję, to polski rząd kontynuuje swoje postępowanie i to mnie martwi, ponieważ nie uważam, żeby to była słuszna droga - powiedział wiceszef KE dziennikarzom przed posiedzeniem Rady ds. ogólnych. - Sytuacja dotycząca praworządności w Polsce nie poprawiła się; przeciwnie pogorszyła się, a władze przyspieszyły proces zmian nominując sędziów do Sądu Najwyższego - powiedział wiceprzewodniczący KE Frans Timmermans. Frans Timmermans zapowiedział, że Rada ds. Ogólnych wróci do tego tematu jeszcze w tym roku. - Dziś niestety nie jestem optymistą i jestem zaniepokojony rozwojem wydarzeń - oświadczył wiceszef Komisji Europejskiej. Jak podkreślił, niepokoi go, że choć prosił o jasne stanowisko w tej sprawie, wciąż nie ma jasności, co do tego, czy polskie władze zastosują się do decyzji Trybunału Sprawiedliwości UE, dotyczącej zawieszenia funkcjonowania przepisów ustawy o Sądzie Najwyższym. Timmermans ma poinformować unijnych ministrów o aktualnej sytuacji w Polsce w kontekście krytykowanych przez niego reform sądownictwa. Przypomnijmy, prezydent w ubiegłym tygodniu powołał 27 osób na sędziów Sądu Najwyższego; 19 w Izbie Kontroli Nadzwyczajnej i Spraw Publicznych, 7 w Izbie Cywilnej i jednego sędziego w Izbie Karnej. Wcześniej, we wrześniu, Naczelny Sąd Administracyjny uwzględnił wnioski o zabezpieczenie i wstrzymał - w zaskarżonych częściach - wykonanie uchwał Krajowej Rady Sądowniczej odnoszących się do powołania sędziów SN do Izb Karnej, Cywilnej oraz Kontroli Nadzwyczajnej i Spraw Publicznych. Wnioski złożyli w NSA kandydaci na sędziów SN, którzy w końcu sierpnia nie uzyskali rekomendacji KRS. Następnie NSA uwzględnił kolejny wniosek o zabezpieczenie, czego konsekwencją jest wstrzymanie wykonania uchwały KRS dotyczącej powołania sędziów Sądu Najwyższego do Izby Cywilnej. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Frans Timmermans,
https://wiadomosci.onet.pl/tylko-w-onecie/kolejny-sad-chce-odejscia-obecnych-czlonkow-krs/4j0lh7b,"""KRS do dymisji"" - kolejny sąd chce odejścia obecnych członków Rady","W sądach w całej Polsce - na wniosek Forum Współpracy Sędziów - przeprowadzane są referenda dotyczące oceny pracy nowej Krajowej Rady. Jak informowaliśmy w zeszłym tygodniu, dwa sądy - kielecki i gorzowski - skrajnie negatywnie oceniły pracę KRS. Teraz, jak ustalił Onet, równie złą opinię na temat pracy tego organu wyraził kolejny sąd. Zgromadzenie sędziów apelacji krakowskiej miażdżącą większością głosów uznało, że cały sędziowski skład rady powinien podać się do dymisji.","Po Katowicach i Gorzowie na pytania z referendum przygotowanego przez Forum Współpracy Sędziów w piątek odpowiedzieli sędziowie z apelacji krakowskiej. Ci sami, którzy tego dnia przyjęli uchwały, w których prognozowali, że za działania wokół Sądu Najwyższego prezydent Andrzej Duda może stanąć przed Trybunałem Stanu. Sędziowie z krakowskiej apelacji na pytania FWS odpowiedzieli w sposób całkowicie jednoznaczny. Gdy mieli ocenić działania nowej KRS oraz to, czy wywiązuje się ona z konstytucyjnych obowiązków - na ""tak"" było 11 osób. Aż 63 uznały, że Rada nie wypełnia w sposób właściwy swojej konstytucyjnej roli (opisanej w art. 186 ust.1.) - czyli stania na straży niezależności sędziów i niezależności sądów. Sędziowie z Krakowa odpowiadali też na pytanie, co powinno stać się z nowym, obecnym składem Krajowej Rady. I tu znów proporcja głosów mówi sama za siebie. Za tym, by cała sędziowska ""piętnastka"" z nowej KRS podała się do dymisji było aż 65 sędziów. Przeciw zagłosowało sześć osób. Przypomnijmy, sędziów do nowej KRS wybrali nie inni sędziowie, a politycy, głosami PiS i Kukiz'15. Stało się tak, choć konstytucja, w art. 187 wprost stanowi, że politycy mogą do KRS wybrać jedynie czterech posłów i dwóch senatorów. Do tego, do dziś nie wiemy też, jakie grupy sędziów rekomendowały nowych członków Rady - bo te informacje utajniono. Dotąd, przypomnijmy, równie źle oceniły działania KRS sądy w Katowicach i Gorzowie. Dla sędziów ze Śląska i z Wielkopolski nowa Krajowa Rada Sądownictwa jest organem nie do zaakceptowania. Na pytanie, czy Rada działa w sposób właściwy w Katowicach sędziowie ocenili to jednoznacznie - odpowiedź była na ""nie"". W Gorzowie na 22 osoby głosujące tylko jedna uznała, że KRS działa w sposób właściwy. Co do możliwiej dymisji sędziowskich członków Rady, w Katowicach na kilkudziesięciu zebranych tylko jeden sędzia uznał, że KRS odchodzić nie powinna. Także jedna osoba - na 21 głosujących w Gorzowie - uznała, że KRS powinna zostać. Wyniki pierwszych dwóch referendów - dla KRS fatalne - w rozmowie z Onetem skomentował w zeszłym tygodniu rzecznik Stowarzyszenia Sędziów ""Iustitia"", sędzia Bartłomiej Przymusiński. - Powiem wprost, że to pokazuje, jak nieliczni są ci sędziowie, którzy poszli ""na układ"" i na współpracę z politykami, co jest bardzo dalekie od etosu sędziego - podkreślał. - Stanowiska sędziów z Katowic i Gorzowa rujnują obowiązującą narrację władzy, że rzekomo większa część środowiska sędziowskiego jest ""za"" obecnymi zmianami. Bo na pewno tak nie jest - mówił sędzia Przymusiński. Rzecznik ""Iustitii"" stwierdził wprost, że gdy idea referendów rozejdzie się po sądach w całej Polsce - ich wyniki będą dla KRS równie miażdżące. Jak dodał, nie liczy jednak na to, że przełożą się one na jakąkolwiek refleksję ze strony tych sędziów, którzy obecnie zasiadają w KRS. - Mam wrażenie, że jest to grono z gruntu do takiej samokrytycznej refleksji niechętne lub niezdolne - mówił. - Poza tym, dominują tam niestety postawy typu: ""mam swoje pięć minut, by jak najwięcej zarobić i jak najszybciej awansować"". Przykre, ale prawdziwe - kwitował. Dodajmy, że o komentarz do opinii środowiska sędziowskiego próbowaliśmy zapytać rzecznika nowej KRS, sędziego Macieja Miterę. Poinformował nas jednak, że przebywa za granicą i jeśli zdoła - to dziś odpowie na nasze pytania. Do momentu publikacji nie otrzymaliśmy jednak odpowiedzi.",Krakowski sąd chce odejścia obecnych członków KRS,
https://wiadomosci.onet.pl/tylko-w-onecie/ryszard-kalisz-czlonkowie-krs-naruszyli-prawo-powinni-odpowiedziec-za-naduzycie/3dywwgq,Ryszard Kalisz: Członkowie KRS naruszyli prawo. Powinni odpowiedzieć za nadużycie uprawnień,"Wczorajsze powołanie przez prezydenta nowych sędziów do Sądu Najwyższego w sytuacji, gdy zabezpieczenie wydał NSA, było prawnie niedopuszczalne - mówi Onetowi Ryszard Kalisz były poseł i szef Kancelarii Prezydenta i MSWiA, adwokat Ryszard Kalisz. - Jednak bezpośrednią odpowiedzialność karną ponieść tu powinni ci członkowie KRS, którzy podjęli decyzję, by uchwały dotyczące objęcia zaskarżonych stanowisk sędziów SN wysłać do prezydenta - mówi Kalisz.","Prezydent Andrzej Duda powołał wczoraj 27 nowych sędziów Sądu Najwyższego. Zrobił to, choć procedurę naboru wstrzymał prawomocnym orzeczeniem Naczelny Sąd Administracyjny i Sąd Najwyższy. Pod koniec września Naczelny Sąd Administracyjny uwzględnił kolejne wnioski o zabezpieczenie i wstrzymał w zaskarżonych częściach wykonanie uchwał KRS o powołanie sędziów do izb. Wnioski złożyli w NSA kandydaci na sędziów SN, którzy w końcu sierpnia nie uzyskali rekomendacji KRS. Krajowa Rada i tak swoje uchwały do prezydenta wysłała, a Andrzej Duda postanowił niezwłocznie je wykonać i nowych sędziów zaprzysiąc. - Wyrok Naczelnego Sądu Administracyjnego kierowany był do Krajowej Rady Sądownictwa, jako strony postępowania, jednak pan prezydent powinien wziąć go pod uwagę - mówi Onetowi Ryszard Kalisz. - Obowiązek wykonania wyroku sądu mają wszystkie organy państwa, więc argumenty jego urzędników, że Andrzej Duda rzekomo ""nie był stroną, więc nie miał obowiązku go wykonywać"" są według mnie nietrafione. Tyle, że bezpośrednią odpowiedzialność za złamanie prawa ponieść powinny te osoby z Krajowej Rady, które zdecydowały o przesłaniu do prezydenta uchwał dotyczących kandydatów do SN, mimo wydanego przez NSA zabezpieczenia - wyjaśnia. - Można zakwalifikować to jako przestępstwo z art. 231 kodeksu karnego, czyli nadużycie uprawnień przez funkcjonariusza publicznego. Zagrożenie karą wynosi tu do trzech lat więzienia - podkreśla Kalisz. Prawnik podkreśla też, że w pełni zgadza się z dzisiejszym, stanowczym oświadczeniem prof. Marka Safjana, sędziego unijnego Trybunału Sprawiedliwości. Sędzia wyraził swój ""kategoryczny sprzeciw"" wobec sugestii polskiego prezydenta, jakoby kiedykolwiek wpływał lub mógł wpływać na zapadające w TSUE decyzje, zwłaszcza dotyczące Polski. - Prof. Safjan ma całkowitą rację, pan prezydent nie miał żadnych podstaw do wygłaszania takich twierdzeń - mówi Kalisz. - Tak on, jak premier mówiący o TSUE, że rzekomo ""bardziej lubi polską opozycję"" pokazują, że kompletnie nie rozumieją, jaka jest rola i jaka waga tego sądu - podkreśla. - Unijny Trybunał Sprawiedliwości to nie tylko szczyt sądownictwa europejskiego ale również sądownictwa polskiego. On nie jest jakiś ""obcy"", to część systemu, w którym dobrowolnie jesteśmy. Art. 19 Traktatu Lizbońskiego, który negocjował Lech Kaczyński stanowi, że w ramach Unii Europejskiej wymiar sprawiedliwości wykonuje TSUE i sądy krajowe - podkreśla Kalisz. - I TSUE jest częścią polskiego wymiaru sprawiedliwości, a sądy polskie są częścią sądownictwa europejskiego - dodaje. Polityk i prawnik odniósł się też do głośnego, łódzkiego boju między PiS a opozycją. Chodzi o sytuację kandydatki połączonych partii - PO. .N, SLD i PSL - na prezydenta miasta, Hannę Zdanowską, którą we wrześniu sąd skazał prawomocnie na grzywnę za poświadczenie nieprawdy. Kilka dni temu do Łodzi przyjechał minister w Kancelarii Premiera i poseł PiS Jacek Sasin, by oświadczyć, że Zdanowska - nawet jeśli wygra - to jako skazana nie będzie mogła objąć urzędu. Wtedy, zdaniem Sasina, PiS będzie zmuszony wprowadzić w Łodzi komisarza. - To jest czysta manipulacja, tak prawna, jak polityczna - mówi Kalisz. - Jeśli minister specjalnie przyjeżdża do jednego z największych polskich miast, by oświadczyć, że władza i tak, niezależnie od woli mieszkańców zrobi tu swoje, to to jest przekroczenie wszelkich granic kultury prawnej i politycznej - podkreśla. - Takie stwierdzenia funkcjonariuszy publicznych są niedopuszczalne, więc sztab pani prezydent Zdanowskiej bardzo słusznie doniósł na Sasina do prokuratury - mówi Kalisz. Jak wyjaśnia, jest dla niego oczywistym, że Hanna Zdanowska będzie mieć pełne prawo objąć urząd w razie wygranej. - Na szczeblu konstytucji mamy zagwarantowane dwa prawa - prawo do służby publicznej oraz bierne prawo wyborcze. I tylko w konstytucji należy szukać źródeł ewentualnego ograniczenia tych praw - mówi Kalisz. - Owe ograniczenia zawarte są w kodeksie wyborczym, który ma delegację konstytucyjną. I tylko on ma w przypadku prezydent Zdanowskiej zastosowanie. A zgodnie z kodeksem, jako skazana na grzywnę, ma ona pełne prawo tak kandydować, jak objąć urząd i pobierać wynagrodzenie - podkreśla prawnik. - Mówienie przez PiS, że ogranicza ją ustawa o pracownikach samorządowych jest kompletną bzdurą - zaznacza. Wyjaśnijmy że, według polityków partii rządzącej, to właśnie ustawa o pracownikach samorządowych - wymagająca od nich niekaralności - nie pozwoli Hannie Zdanowskiej objąć urzędu prezydenta. - Kompletny nonsens, bo prezydent miasta nie jest pracownikiem samorządowym - mówi Kalisz. - Jest organem władzy publicznej. I tak samo prezydent Łodzi nie jest pracownikiem samorządu, jak prezydent Andrzej Duda nie jest pracownikiem Kancelarii Prezydenta, choć to z niej pobiera wynagrodzenie - wyjaśnia prawnik. - W obu przypadkach, pełniąc funkcje są oni jednoosobowymi organami władzy państwowej. Więc w sensie prawnym nie ma żadnego niebezpieczeństwa, by Hanna Zdanowska nie mogła pełnić funkcji - mówi Kalisz. - Jest tylko jedno ""ale"". Według adwokata, cały ten spór zapewne skończy się w sądzie administracyjnym. - I tu dochodzimy do tego ""ale"". Otóż, jeśli do czasu rozstrzygnięcia tych wątpliwości tzw. ""dobra zmiana"" nie ogarnie swoją szeroką ławą sądów administracyjnych, tak wojewódzkich, jak NSA, to Zdanowska ma sprawę wygraną - wyjaśnia Kalisz. - Jednak, jeśli ogarnie, to zdarzyć może się wszystko - podkreśla. - Jednak wierzę w niezależność sądów a przede wszystkim w niezawisłość polskich sędziów. Kalisz przekonuje też, że dokonane w Łodzi zjednoczenie wszystkich niemal partii opozycyjnych wobec PiS na pewno zaprocentuje w wyborach. - I na nic nie zdadzą się zabiegi PiS-u, by kruczkami prawnymi próbować ""odbić"" Łódź - kwituje Kalisz.",Ryszard Kalisz,
https://wiadomosci.onet.pl/kraj/czterech-nowych-sedziow-przyszlo-do-sn-protesty-przed-budynkiem-sadu/w7tlkp5,Kolejni sędziowie stawili się w SN. Przed budynkiem miał miejsce protest,W Sądzie Najwyższym stawiło się czterech sędziów powołanych wczoraj przez prezydenta Andrzeja Dudę. Przed budynkiem SN 100 osób protestowało przeciw ich powołaniu oraz - ich zdaniem - zawłaszczaniu sądów przez władzę.,"Jak przekazał zespół prasowy Sądu Najwyższego wśród kolejnych sędziów, którzy przyszli do SN jest m.in. Kamil Zaradkiewicz - były dyrektor departamentu prawa administracyjnego w Ministerstwie Sprawiedliwości, a wcześniej dyrektor biura Trybunału Konstytucyjnego. Rano przed SN protestowało ponad sto osób - przeciwników zmian w sądownictwie - z Akcji Demokracja, Komitetu Obrony Demokracji Region Mazowsze, Obywateli RP i Wolnych Sądów. Stali kordonem przed budynkiem SN trzymając sto dużych tarcz z napisem ""Konstytucja"", którymi w symboliczny sposób bronią niezależności SN. Skandowali: ""Konstytucja"", ""Wolne sądy"", nie blokowali ruchu ulicznego. Uczestnicy protestowali przeciw - ich zdaniem - bezprawnemu powołaniu nowych sędziów do SN oraz możliwej próbie przejęcia SN poprzez wprowadzenie nowego I Prezesa SN - ""dublera"". Według organizatorów prezydent Andrzej Duda bezprawnie, w pośpiechu i bez udziału mediów powołał sędziów SN i zrobił to, nie czekając na decyzje Trybunału Sprawiedliwości Unii Europejskiej. Akcja zwraca uwagę, że wśród nowych sędziów może być nowy Pierwszy Prezes SN - ""dubler"" obecnej pierwszej prezes prof. Małgorzaty Gersdorf. Większość rozeszła się, gdy prof. Gersdorf wyszła do nich podziękować za wsparcie. - Chciałam podziękować państwu, że jesteście tutaj, że rozumiecie na czym polega trójpodział władzy i nasz ustrój zapisany w konstytucji i wspieracie nas w trwaniu w Sądzie Najwyższym - powiedziała. Część osób weszła do budynku, by czekać na nowych sędziów z transparentem ""Zdradza Ojczyznę ten, kto łamie jej najwyższe prawa"". Prezydent Andrzej Duda powołał w środę 27 osób na sędziów Sądu Najwyższego; 19 w Izbie Kontroli Nadzwyczajnej i Spraw Publicznych, 7 w Izbie Cywilnej i jednego sędziego w Izbie Karnej. Wcześniej, we wrześniu, prezydent powołał 10 osób na sędziów Izby Dyscyplinarnej SN.  Chcesz być na bieżąco z najważniejszymi informacjami dnia? Polub Onet Wiadomości na Facebooku!",Protest przed Sądem Najwyższym,
https://wiadomosci.onet.pl/kraj/rzecznik-sn-15-nowych-sedziow-sn-zglosilo-sie-do-pracy-nie-mozna-ich-traktowac/xj3rl4e,Rzecznik SN: 15 nowych sędziów SN zgłosiło się do pracy; nie można ich traktować inaczej niż legalnych sędziów,Do godz. 16 w środę do pracy zgłosiło się 15 nowych sędziów Sadu Najwyższego - poinformował rzecznik prasowy SN Michał Laskowski. Zdaniem Laskowskiego nie można ich traktować inaczej niż jako legalnych sędziów SN.,"Rzecznik prasowy Sądu Najwyższego sędzia Michał Laskowski był wieczorem gościem radia RMF FM. Poinformował, że w środę do godziny 16 do pracy zgłosiło się 15 nowych sędziów SN. Pozostali - jak wyraził przekonanie - zgłoszą się do pracy w najbliższych dniach, bo ""mają na to 7-dniowy termin"". W środę prezydent Andrzej Duda powołał 27 osób na sędziów Sądu Najwyższego - 19 w Izbie Kontroli Nadzwyczajnej i Spraw Publicznych, 7 w Izbie Cywilnej i jednego sędziego w Izbie Karnej. - W sensie formalnym, to przychodzą z postanowieniem pana prezydenta, ze złożonym ślubowaniem i nie można ich traktować inaczej niż jako legalnych sędziów SN - powiedział Laskowski. - Na dzisiaj są sędziami, otrzymają miejsce pracy, przepustki itd. No i podejmują pracę - dodał. Laskowski podkreślił też, że oprócz oceny ""legalności"" powołania tych sędziów na płaszczyźnie ""formalno-prawnej"", na której trudno zakwestionować, że są oni ""legalnymi sędziami"", to ich powołanie może być oceniane także ""na drugiej płaszczyźnie"". - Jest to płaszczyzna tego, czy zgłaszanie się w takich okolicznościach, kiedy mamy do czynienia z pewna czystką kadrową w Sądzie Najwyższym. Wysyłaniem tych starszych sędziów, wbrew ich woli, w stan spoczynku, czy jest to postępowanie stosowne i odpowiednie pod względem etycznym, czy nie - mówił Laskowski. Wyjaśnił też, że nowi sędziowie zostali powołani do pracy w konkretnych Izbach Sądu Najwyższego. W tym kontekście wymienił Izbę Kontroli Nadzwyczajnej i Spraw Publicznych, która, jako nowo powstała, w całości będzie się składać z nowych sędziów. W Izbach: Cywilnej i Karnej nowi sędziowie będą pracować z dotychczasowymi. Laskowski ocenił też, że ze strony Sądu Najwyższego nie ma możliwości zawieszenia aktywności nowych sędziów w SN. - Boję się, że nie ma takiej możliwości. Oni podejmą pracę. Natomiast w trybie procesowym takie zastrzeżenia i takie wątpliwości będą zgłaszane. Sądzę, że w sprawach, w których taka osoba (nowy sędzia SN - PAP) zasiądzie, pełnomocnicy (stron) mogą zgłaszać tego typu obiekcje, co do (prawidłowej) obsady sądu - ocenił rzecznik. Jak wyjaśnił, ""takie obiekcje"" będą rozpatrywać sędziowie Sądu Najwyższego. - Sądzę, że wcześniej czy później dojdzie do sytuacji, kiedy skład siedmiu sędziów, albo cały skąd danej Izby będzie musiał odpowiedzieć na pytanie, czy ten sędzia, który zasiada z nami w składzie, to jest ten sędzia, który może orzekać - podkreślił. Dopytywany, czy ""starzy"" sędziowie SN będą chcieli pracować z ""nowymi"" sędziami, odpowiedział: ""Nie potrafię odpowiedzieć na to pytanie, rozmawiamy o tym (w SN), ale nie ma jednoznacznych konkluzji, są różne głosy. Na razie jest etap zgłaszania różnych wątpliwości, bo tak naprawdę dojdzie do decyzji, gdy już ten moment (wspólnej pracy) nastąpi"". W końcu czerwca w Monitorze Polskim zostało opublikowane obwieszczenie prezydenta o wolnych stanowiskach sędziego w SN - do objęcia były 44 wakaty sędziowskie, w tym 16 w Izbie Dyscyplinarnej. Zgłoszenia nadesłało ok. 200 prawników. Poszczególnymi wnioskami zajmowały się zespoły KRS, po czym Rada wyłoniła kandydatury. Pod koniec sierpnia KRS wyłoniła łącznie 40 kandydatów na stanowiska sędziowskie w Izbie Dyscyplinarnej, Izbie Kontroli Nadzwyczajnej i Spraw Publicznych Sądu Najwyższego, Izbie Cywilnej oraz Izbie Karnej SN. W odniesieniu do Izby Dyscyplinarnej wyłoniono 12 kandydatów (4 miejsca pozostały na razie nieobsadzone). Na początku września przewodniczący KRS sędzia Leszek Mazur podpisał uchwałę Rady o przedstawieniu prezydentowi wniosku o powołanie 12 sędziów Izby Dyscyplinarnej SN. 20 września prezydent Duda powołał 10 osób na sędziów Izby Dyscyplinarnej SN. Prezydent nie powołał wtedy - mimo rekomendacji Rady - dwóch osób. W poniedziałek do Kancelarii Prezydenta trafiły zaś uchwały KRS dotyczące rekomendacji na stanowiska sędziowskie do pozostałych trzech izb SN. We wrześniu NSA uwzględnił wnioski o zabezpieczenie i wstrzymał - w zaskarżonych częściach - wykonanie uchwał KRS odnoszących się do powołania sędziów SN do Izb Karnej, Cywilnej oraz Kontroli Nadzwyczajnej i Spraw Publicznych. Wnioski złożyli w NSA kandydaci na sędziów SN, którzy w końcu sierpnia nie uzyskali rekomendacji KRS. W poniedziałek NSA uwzględnił kolejny wniosek o zabezpieczenie, czego konsekwencją jest wstrzymanie wykonania uchwały KRS dotyczącej powołania sędziów Sądu Najwyższego do Izby Cywilnej. Sędzia NSA Sylwester Marciniak pytany we wrześniu, czy udzielone zabezpieczenie uniemożliwia mianowanie wskazanej w uchwale osoby na sędziego SN, wskazał w odpowiedzi, że z przepisów ustawy o KRS wynika, że ci kandydaci, których odwołania zostaną rozstrzygnięte na ich korzyść, będą ""podlegali rozpoznaniu przy kolejnych wolnych etatach sędziowskich i obwieszczeniach o wolnych stanowiskach sędziowskich"".",Michał Laskowski,
https://wiadomosci.onet.pl/kraj/sedzia-tuleya-kolejny-raz-przesluchany-przez-zastepce-rzecznika-dyscyplinarnego/lgebejt,Sędzia Tuleya kolejny raz przesłuchany przez zastępcę rzecznika dyscyplinarnego,Sędzia Igor Tuleya ze stołecznego sądu okręgowego został dziś przesłuchany w charakterze świadka przez sędziowskiego zastępcę rzecznika dyscyplinarnego. Przesłuchanie dotyczyło pytań prejudycjalnych do TSUE- poinformował pełnomocnik sędziego mec. Jacek Dubois.,"- Żeby być niezawisłym sędzią, trzeba być przede wszystkim odważnym człowiekiem - mówił dziennikarzom Tuleya po wyjściu od zastępcy rzecznika dyscyplinarnego. - Walczymy do końca, walczymy o niezależność, niezawisłość. Bronimy takich prostych wartości wspólnych wszystkim obywatelom, jak sprawiedliwość i przyzwoitość - podkreślił sędzia. - Generalnie dotyczyło pytań prejudycjalnych zadawanych w ostatnim czasie przez sądy powszechne - mówił Tuleya. Przesłuchanie sędziego trwało około godziny. Mec. Dubois poinformował, że przesłuchanie z 21 września dotyczyło udziału sędziego Tulei w życiu publicznym. - Przesłuchanie środowe dotyczyło pytań prejudycjalnych - dodał. Według mecenasa chodziło m.in. o pytanie, które do TSUE skierował sędzia Tuleya. Na początku września sędzia Igor Tuleya na kanwie jednej ze spraw kryminalnych postanowił wystąpić do Trybunału Sprawiedliwości UE z pytaniem dot. wykładni przepisów prawa unijnego ws. gwarancji niezależnego postępowania dyscyplinarnego wobec sędziów w Polsce. Mec. Dubois podkreślił tez, że nie dopuszczono go - jako pełnomocnika świadka - do czynności przed zastępcą rzecznika dyscyplinarnego Przemysławem Radzikiem. - To rzecz skandaliczna, ponieważ zostały naruszone prawa świadka w postępowaniu. Przepis mówi, że dopuszcza się pełnomocnika, jeżeli wymaga tego interes prawny - powiedział. Adwokat dodał, że uzasadniał potrzebę swojej obecności przy przesłuchaniu faktem, iż ""wobec bezprawności działań rzecznika osoba, która przed nim stanie powinna mieć i jej interes prawny wymaga, aby asystował jej pełnomocnik"". - Ponieważ rzecznik uznał, że działa zgodnie z prawem, to takie uzasadnienie mu się nie podoba - relacjonował mec. Dubois. Przekazał, że złoży zażalenie na taką decyzję rzecznika. We wrześniu sędzia Tuleya mówił, że obecnie występuje w czterech postępowaniach dyscyplinarnych, w tym w dwóch ""jego rola będzie prawdopodobnie w charakterze obwinionego"". - Przez ponad dwadzieścia lat kontakt z rzecznikiem dyscyplinarnym miałem pewnie raz, albo dwa razy. Natomiast w ciągu ostatnich dwóch tygodni znalazłem się w czterech postępowaniach prowadzonych przez rzecznika. Jest to dziwne - powiedział. Dodał, że ""opłacało się stać razem z obywatelami pod Sądem Najwyższym"". We wrześniu przed sędziowskim rzecznikiem dyscyplinarnym przesłuchiwani byli także sędziowie: prezes Stowarzyszenia Sędziów Polskich ""Iustitia"" sędzia Krystian Markiewicz i rzecznik tego stowarzyszenia sędzia Bartłomiej Przymusiński oraz sędzia Ewa Maciejewska z Łodzi, która zadała w końcu sierpnia pytanie prejudycjalne do TSUE. Natomiast na początku października przekazano, że zastępca rzecznika dyscyplinarnego przy Sądzie Okręgowym w Poznaniu zdecydował, iż sędzia Monika Frąckowiak z Poznania nie będzie miała postępowania dyscyplinarnego za wypowiedzi ""w obronie niezależności sądów"". We wrześniu Frąckowiak była wezwana do złożenia wyjaśnień w tej sprawie przed poznańskim rzecznikiem dyscyplinarnym. Przesłuchania odbywają się w budynku, w którym urzęduje Krajowa Rada Sądownictwa. Zgodnie z przepisami, KRS zapewnia obsługę administracyjną rzecznika dyscyplinarnego sędziów sądów powszechnych, rzecznika dyscyplinarnego sędziów sądów wojskowych oraz ich zastępców przez utworzenie odrębnej komórki organizacyjnej w ramach Biura KRS.",Igor Tuleya,
https://wiadomosci.onet.pl/kraj/raport-iustitii-na-temat-stanu-polskiego-wymiaru-sprawiedliwosci/3nk9vee,15 proc. sędziów doświadczyło nacisków politycznych,"90 proc. sędziów ocenia, że praworządność w Polsce jest zagrożona. Natomiast 15 proc. spotkało się z bezpośrednimi naciskami politycznymi - wynika z raportu Iustitii, o którym informuje ""Rzeczpospolita"".","Zaledwie 3 proc. sędziów uznaje, że instytucje po reformach rządu Prawa i Sprawiedliwości są mniej zależne od wpływów politycznych - ok. 90 proc. uważa KRS, Trybunał Konstytucyjny oraz sądownictwo za bardziej upolitycznione niż wcześniej. Około 30 proc sędziów słyszała o naciskach politycznych, a 15 proc. sama tego doświadczyła - wynika z najnowszego badania na sędziach Stowarzyszenia ""Iustitia"", o którym informuje ""Rzeczpospolita"". Raport przeprowadzony został na podstawie anonimowych ankiet skierowanych do sędziów w całej Polsce. Wynika z niego m.in., że 80 proc respondentów uznaje Trybunał Konstytucyjny za organ nietransparentny, mocno zaangażowany w działalność polityczną, a co za tym idzie nie wypełniającego swojego zadania jako strażnika konstytucji. Należy przy tym pamiętać, iż w każdej sprawie w której Trybunał ma orzekać skład sędziowski ustalany jest przez Prezesa, który go w wielu sprawach zmieniał, by w określonej sprawie orzekali konkretni sędziowie, czyli osoby wybrane przez polityków. - Kto jeszcze miał wątpliwości co dzieje się w Polskim wymiarze sprawiedliwości po przeczytaniu tych badań nie powinien już ich mieć - mówi ""Rzeczpospolitej"" sędzia Krystian Markiewicz. - To są opinie sędziów z całej Polski pracujących na co dzień w sądach powszechnych i podejmujących wyroki w imieniu RP – dodaje. - Naciski polityczne, upolitycznienie nowo mianowanych prezesów oraz instytucji, jak KRS, czy Trybunał Konstytucyjny to zatrważające wyniki badań - ocenia prezes Iustiti. Źródło: ""Rzeczpospolita""",,
https://wiadomosci.onet.pl/kraj/michal-laskowski-o-decyzji-andrzeja-dudy-ws-sedziow-sn/1s131cr,Michał Laskowski o decyzji Andrzeja Dudy ws. sędziów SN,"Rzecznik Sądu Najwyższego powiedział dziś, że kilku sędziów, który powołał Andrzej Duda do SN wyraziło już chęć pracy. - To jest pytanie o stosowność sygnałów, jakie wysyła się społeczeństwu, co do tego jak postępować i jak odnosić się do decyzji sądu - powiedział Michał Laskowski.","Prezydent Andrzej Duda powołał dziś 27 nowych sędziów Sądu Najwyższego. Uroczystość mianowania sędziów odbyła się bez udziału mediów. - Prezydent powołał sędziów, którzy będą zasiadać w Izbie Cywilnej, Karnej oraz Kontroli Nadzwyczajnej i Spraw Publicznych -poinformował wiceszef Kancelarii prezydenta Paweł Mucha podczas briefingu prasowego. Michał Laskowski powiedział dziś na konferencji prasowej, że kilku sędziów wyraziło już gotowość do pracy. Zaznaczył, że będzie trzeba dla nich przygotować nowe biurka i pomieszczenia i jeśli nie uda się pozyskać nowych powierzchni ""to chyba będziemy musieli siedzieć po dwóch w gabinecie"". - Nie chce oceniać praw prezydenta. Ma prawo powoływać sędziów. Musimy się jednak zastanowić, czy ten pośpiech w obliczu postanowień i wniosków do TSUE jest potrzebny. To jest pytanie o stosowność sygnałów jakie wysyła się społeczeństwu co do tego, jak postępować i jak odnosić się do decyzji sądu - skomentował dzisiejszą decyzję rzecznik Sądu Najwyższego. Rzecznik SN został także zapytany o przeszłość niektórych sędziów, którzy należeli do komunistycznej partii. - Nie wszyscy ci ludzie byli entuzjastami tego porządku, robili różne rzeczy. Możemy to różnie oceniać. W mojej ocenie nie jest to podstawa, aby wymienić 1/3 składu sędziowskiego po 30 latach od przemian ustrojowych. Być może był na to czas w latach 90. Obecnie nie jest to uzasadnione. Teraz Ci ludzie dali wyraz tego, że uczciwie pracowali dla Polski - ocenił sędzia Laskowski.",Michał Laskowski,
https://wiadomosci.onet.pl/opinie/sedzia-wojciech-laczewski-o-reformie-sadow-zbigniewa-ziobry/gd3nbyg,Wojciech Łączewski: dlaczego sprawy w sądach trwają długo i co Ministerstwo Sprawiedliwości robi źle,"Minister sprawiedliwości po blisko trzech latach wdrażania reformy sądownictwa otwarcie przyznał, że polskie sądy są coraz bardziej opieszałe, co przekłada się na konkretne pieniądze. Nie jest przy tym tak, że rosnąca liczba spraw jest wynikiem lenistwa sędziów - pisze dla Onetu sędzia Wojciech Łączewski.","Sprawy, według projektu zmian, mają toczyć się bliżej miejsca zamieszkania stron. Obecnie zasadą w polskiej procedurze cywilnej jest actor sequitur forum rei, czyli przed spór wdajemy się przed sądem właściwym dla miejsca zamieszkania pozwanego. Paremia jest znana od czasów Kodeksu Justyniana, ale jak widać, niektórzy nie uważali na zajęciach z prawa rzymskiego. Tym samym propozycja jest nihil novi sub sole (nic nowego), ale może być sprzedana marketingowo i pozornie wygląda dobrze. Ograniczenie możliwości sabotowania postępowań poprzez wnoszenie zażaleń należy pochwalić. „Gra w durnia” z sądem to bolączka, a do tej pory nikt się nie poważył, by to ukrócić, mimo sygnalizowania problemu przez sędziów. Wyeliminowanie patologicznych praktyk w zakresie „piętrzenia” zażaleń lub określonych wniosków poprzez pozostawianie ich w aktach uniemożliwi torpedowanie procesu przez osoby nieuczciwe. Wnioski takie lub zażalenia byłyby rozpoznawane na etapie kontroli odwoławczej.  W dalszym zakresie projekt zmian świadczy o nieprzemyśleniu rozwiązań i niedostosowaniu ich do rzeczywistych problemów.  Ministerstwo Sprawiedliwości przykładowo proponuje, by w mniej skomplikowanych sprawach cywilnych odbywała się tylko jedna rozprawa, na której zapadnie też wyrok. Ma temu służyć wprowadzenie obowiązku wniesienia pisemnej odpowiedzi na pozew oraz odbywanie posiedzenia przygotowawczego. Nie będę szermował w tym miejscu artykułami i paragrafami. Zauważam, że w obecnym stanie prawnym strona odpowiedź na pozew wnieść może, a na zarządzenie sędziego referenta ją wnosi. Propozycja jest zatem powtórzeniem rozwiązania obowiązującego już w polskiej procedurze. Krytyce należy poddać konieczność przeprowadzenia posiedzenia przygotowawczego w każdej sprawie. Wbrew twierdzeniom autorów projektu doprowadzi to do wydłużenia postępowania. Tymczasem recepty na skrócenie postępowania są inne. Wprowadzenie tych rozwiązań wymaga jednak więcej inwencji, a po siłowym przejęciu Trybunału Konstytucyjnego, usiłowaniu uczynienia tego samego z Sądem Najwyższym i przygotowania do ostatecznej rozgrywki z sądami, trudno wykrzesać entuzjazm i wznieść się na odpowiednio wysoki poziom prawniczej finezji w celu przemodelowania postępowania, by je usprawnić.  Przypomnę, że w ramach postępowania kontradyktoryjnego w pierwszej kolejności należałoby zadbać o należyty obieg pism pomiędzy stronami na początkowym jego etapie. Minister nie dostrzega konieczności wprowadzenia sądowej służby doręczeniowej, tymczasem wymiar sprawiedliwości ponosi coraz większe koszty z powodu zlecania doręczania korespondencji podmiotom zewnętrznym.  Obecnie doręczenia są realizowane z różnym skutkiem, a to także ma wpływ na sprawność postępowania.  Opóźnienia w postępowaniu wynikają między innymi z posługiwania się przez strony różnymi adresami, konieczności poszukiwania adresu strony lub świadka w systemie PESEL. Tymczasem wystarczyłoby – zamiast obowiązku meldunkowego – wprowadzić obowiązek wskazywania adresu w bazie osób korzystających z ubezpieczeń społecznych. Wskazany w ten sposób adres – jako miejsce zamieszkania – byłby równoznaczny z miejscem pobytu, pod którym doręczenie staje się skuteczne. Przypomnę również, że w XXI wieku nikt nie pomyślał o możliwości zawiadomienia przedsiębiorców za pośrednictwem poczty elektronicznej.  Po wymianie pism procesowych i tym samym argumentów nie ma konieczności odbywania specjalnego posiedzenia, skoro stanowiska stron znane są sądowi i można przystąpić do przeprowadzenia postępowania dowodowego. Wyznaczenia kilku następujących po sobie terminów rozpraw jest możliwe na etapie wydawania zarządzenia o wyznaczeniu rozprawy i nie ma konieczności odbywania specjalnego posiedzenia. Na marginesie, wprost niepodobna sądzić, że wyznaczający rozprawę sędzia nie zna wniosków dowodowych stron i nie potrafi ocenić, które z nich nadają się do przeprowadzenia w związku w zakresie żądania. Z kolei wyrok może być wydany tylko po przeprowadzeniu rozprawy, a sugerowanie, iż sędziowie sprawy na rozprawę kierują lekkomyślnie nie jest poparte żadnymi dowodami. Strony pozostają w sporze i to trzeba rozstrzygnąć na rozprawie, a posiedzenie przygotowawcze tego stanu rzeczy nie zmieni.  Uśmiech praktyków z pewnością wzbudzi konieczność przeprowadzenia posiedzenia przygotowawczego w sprawach drobnych i błahych, jak chociażby postępowania o zapłatę za niezapłacone bilety autobusowe. Obecnie sprawy te kończą się na pierwszej rozprawie, najczęściej wydaniem wyroku zaocznego, więc próżno szukać tu przewlekłości.  Autorzy projektu nie pokusili się natomiast o udoskonalenie możliwości wydania wyroku bez przeprowadzenia rozprawy, a po wymianie pism pomiędzy stronami, względnie w sytuacji, gdy pozwany nie podejmuje obrony. Instytucja „wyroku za biurkiem” wprowadzona przed dwoma laty nie jest obecnie chętnie stosowana, właśnie z powodu niedoskonałości.  Występujący na posiedzeniu przygotowawczym, według autorów projektu, sędzia jako rozjemca – mediator miałby dążyć do zawarcia przez strony ugody. Obowiązek taki jest już zapisany w kodeksie postępowania cywilnego, a przewodniczący rozprawie sędzia ma dążyć do ugodowego zakończenia sprawy na każdym etapie postępowania. W tej sytuacji nie jest zrozumiała konieczność odbywania w celu ugodowego zakończenia sprawy posiedzenia. Tym bardziej że obecnie przed wszczęciem sporu istnieje możliwość skierowania wniosku o zawezwanie do próby ugodowej lub skierowania sprawy do mediacji.  Projekt zgłoszony przez Ministerstwo Sprawiedliwości wprowadza nowatorskie rozwiązanie w postaci możliwości złożenia zeznań na piśmie, co w założeniu miałoby przyspieszyć postępowanie. Autor tego pomysłu zapomniał o możliwości przesłuchania świadka przez sąd położony blisko jego miejsca zamieszkania (również za granicą), ewentualnie przesłuchanie świadka w drodze wideokonferencji. Żyjemy w czasach, gdy podróż jest łatwa, a na stawienie się strony czy świadka nie trzeba czekać miesiącami, wszak nie podróżujemy już konno lub dyliżansem a samolotami. Łatwo natomiast sobie wyobrazić, że świadek w pisemnym oświadczeniu nie odniesie się do wszystkich istotnych kwestii. Wtedy następować będzie swoisty „ping–pong” pomiędzy sądem a świadkiem, a wszystko na piśmie, za pośrednictwem poczty i z zachowaniem terminów. Przedstawione rozwiązanie doprowadzi do przewlekania postępowania i to za dodatkową opłatą za doręczenia.  Skoro o uzasadnieniach mowa, to przedstawiono propozycję „karnistycznego” podejścia do uzasadnień w postępowaniu cywilnym, dążąc do wprowadzenia uzasadniania wyroków cywilnych jedynie w części zaskarżonej. Nie da się jeździć samochodami Nascar w Formule 1, tak też nie da się wyroku cywilnego uzasadnić jedynie częściowo. Oczywiście można pokusić się o zniesienie konieczności sporządzania tzw. części historycznej uzasadnienia, ale tej propozycji brak. Zapewne z powodu niewiedzy autora o specyfice postępowania cywilnego. Nie zauważono przy tym, że dłuży się postępowanie międzyinstancyjne, ale jest to efektem wspomnianych wyżej bolączek z doręczeniami oraz niedostatecznej obsady w sekretariatach sądowych.  Aberracje dotyczące postrzegania otaczającej rzeczywistości przełożyły się na propozycje ukrócenia „lokalnych układów” poprzez umożliwienie stronie wystąpienia z wnioskiem do Sądu Najwyższego o przeniesienie postępowania do innego sądu (w domyśle dla dobra wymiaru sprawiedliwości). Instytucja ta jest znana w procedurze karnej, a więc po raz kolejny nie jest to nic nowego. Podobnie ma się sprawa z przeniesieniem postępowania do innego sądu, o ile dotyczy ono sędziego w tym sądzie orzekającego lub osoby dla niego najbliższej. Przedstawiając projekt minister sprawiedliwości nie pokusił się o przedstawienie skali „problemu”. Jakkolwiek opcja „wyłączenia sądu” zamiast wyłączania poszczególnych sędziów z pewnością usprawni toczące się postępowania. Pytanie, czy składanie takich wniosków nie będzie nadużywane. Dość przypomnieć, że pewien minister występując jako pozwany, chciał wyłączenia wszystkich sędziów, by nie orzekali w sprawie z powództwa sędziego odwołanego przez niego z delegacji. Znacząco przedłużyło to postępowanie w tej sprawie.  Zapisanie instrukcyjnego terminu do rozpoznania sprawy w ciągu sześciu miesięcy w postępowaniach prowadzonych między przedsiębiorcami nie przyspieszy ich, o ile nie pociągnie za sobą konkretnych rozwiązań proceduralnych. Tych jednak w projekcie próżno szukać. Będzie to zatem termin „życzeniowy” i swoistego rodzaju postulat, jednak nieegzekwowalny z powodu niedostatecznego obsadzenia sądów, sekretariatów oraz innego rodzaju wspomnianych wyżej niedostatków.  W projekcie zabrakło licznych rozwiązań, które faktycznie przyczyniłyby się do usprawnienia postępowań i skrócenia czasu ich trwania. Zabrakło przykładowo pomysłu na ustanowienie sądowej służby doręczeniowej, możliwości przesyłania zawiadomień pocztą elektroniczną czy wprowadzenia „stałego” adresu dla doręczeń. Nie dąży się do pogłębienia kontradyktoryjności poprzez nałożenie na strony odpowiedzialności za wynik postępowania, tak by rozprawy odbywały się dzień po dniu.  Najistotniejsze natomiast, że w dalszym ciągu Ministerstwo Sprawiedliwości nie kwapi się do rozwiązania kwestii biegłych sądowych, a obecnie to czas oczekiwania na ich wydanie jest głównym problemem przedłużającym postępowanie. Niezbędne jest nadanie biegłemu statusu funkcjonariusza publicznego, umieszczanie – po weryfikacji kompetencji w ramach postępowania sprawdzającego – na liście prowadzonej przez prezesa sądu osób posiadających odpowiednio wysokie kwalifikacje w danej dziedzinie oraz zmiana zasad wynagradzania za wydanie opinii. Zmiany tego rodzaju powinny umożliwić zrezygnowanie z przeprowadzania opinii wyłącznie na zlecenie sądu. Pełnomocnicy mogliby uzyskać opinię przed wniesieniem pozwu pod nadzorem asystenta sędziego lub asesora. Wydatnie przyspieszyłoby to czas postępowania, a strona przeciwna, gdyby wyraziła zastrzeżenia do opinii, mogłaby wywołać opinię uzupełniającą lub opinię innego biegłego jeszcze przed skierowaniem sprawy na rozprawę. Jeżeli minister sprawiedliwości nie zna obowiązujących przepisów – świadczy to o nim jako o prawniku. Jeżeli nie ma pojęcia o praktyce – tym gorzej dla niego, bo w końcu to on przedstawia kolejne recepty na usprawnienie postępowania. Ale jeżeli próbuje manipulować ludźmi, usiłując w nowym opakowaniu sprzedać stare rozwiązania – to może wywołać tylko gniewne pomruki. ",Wojciech Łączewski,
https://wiadomosci.onet.pl/kraj/andrzej-duda-powolal-27-nowych-sedziow-sadu-najwyzszego/ys54mtk,Andrzej Duda powołał 27 nowych sędziów Sądu Najwyższego,"Prezydent Andrzej Duda powołał 27 nowych sędziów Sądu Najwyższego. Uroczystość mianowania sędziów odbyła się bez udziału mediów. - Prezydent powołał sędziów, którzy będą zasiadać w Izbie Cywilnej, Karnej oraz Kontroli Nadzwyczajnej i Spraw Publicznych -poinformował wiceszef Kancelarii prezydenta Paweł Mucha podczas briefingu prasowego.","Zgodnie z podanymi przez Muchę informacjami do pełnienia urzędu na stanowisku sędziego Sądu Najwyższego w Izbie Kontroli Nadzwyczajnej i Spraw Publicznych powołani zostali: adwokat i wykładowca akademicki Antoni Bojańczyk, prezes Prokuratorii Generalnej RP Leszek Bosek, sędzia SA Dariusz Czajkowski, notariusz Paweł Czubik, wykładowca akademicki Tomasz Demendecki, wykładowca akademicki Marek Dobrowolski, radca prawny Paweł Księżak, radca prawny Joanna Lemańska, sędzia SA Marcin Łochowski, wykładowca akademicki Oktawian Nawrot, wykładowca akademicki Janusz Niczyporuk, wykładowca akademicki Adam Redzik, radca prawny Mirosław Sadowski, sędzia SA Marek Siwek, sędzia SA Ewa Stefańska, wykładowca akademicki Maria Szczepaniec, wykładowca akademicki Krzysztof Wiak, sędzia SO Jacek Widło oraz radca prawny Grzegorz Żmij. Spośród rekomendowanych do tej izby 20 osób, jedna nie została powołana. Z kolei do pełnienia urzędu sędziego w Izbie Cywilnej powołani zostali: prezes Sądu Apelacyjnego w Gdańsku Jacek Grela, sędzia Sądu Okręgowego Warszawa-Praga Beata Janiszewska, radca prawny Marcin Krajewski, sędzia Sądu Apelacyjnego w Warszawie i dyrektor Krajowej Szkoły Sądownictwa i Prokuratury z siedzibą w Krakowie Małgorzata Manowska, sędzia SO w Lublinie Joanna Misztal-Konecka, sędzia Sądu Apelacyjnego w Warszawie Tomasz Szanciło oraz dyrektor Departamentu Prawa Administracyjnego w resorcie sprawiedliwości dr hab. Kamil Zaradkiewicz. Do pełnienia urzędu w Izbie Karnej powołano zaś sędziego Sądu Okręgowego w Poznaniu Wojciecha Sycha. Podczas konferencji prasowej Mucha podkreślił, że dzisiejsze powołania sędziów przez Andrzeja Dudę to kolejny etap reformy wymiaru sprawiedliwości. - To przywracanie fundamentów zaufania do wymiaru sprawiedliwości - mówił Mucha. Prezydencki minister wskazał na konferencji prasowej, że przepisy ustawy o KRS zakładają uprawomocnienie tych decyzji Rady ws. powołań sędziów, wobec których nie złożono odwołań. - Sądy w Rzeczypospolitej nie są powołane do tego, żeby zmieniać ustawy; nie ulega wątpliwości, że jeżeli chodzi o możliwość zmiany ustawy, to konstytucyjnie ta kompetencja w procesie ustawodawczym przypisana jest polskiemu parlamentowi - zaznaczył Mucha. Nie ulega więc wątpliwości - dodał - że ""w takiej sytuacji, kiedy wpłynęły wnioski ze strony KRS, oparte o prawomocne uchwały zgodne z ustawą o KRS, pan prezydent był uprawniony do tego, żeby skorzystać z konstytucyjnie przypisanej mu prerogatywy, jaką jest powoływanie sędziów"". W ocenie ministra, który był pytany przez dziennikarzy m.in. o to, dlaczego prezydent nie poczekał na orzeczenie Trybunału Sprawiedliwości UE ws. przepisów ustawy o SN, nie ma żadnego uzasadnienia dla wstrzymywania przez prezydenta powołania nowych sędziów SN bądź dla czekania na ""jakąkolwiek aktywność jakiegokolwiek innego organu"". - Nie widzimy tutaj podstaw do tego, żeby ktokolwiek ingerował w zakres realizacji prerogatywy prezydenta - zaznaczył. Zastępca szefa Kancelarii Prezydenta podkreślił ponadto, że powołania nowych sędziów SN stanowią realizację programu Andrzeja Dudy, którego elementem była reforma wymiaru sprawiedliwości. Przypomnijmy. W końcu czerwca w Monitorze Polskim ukazało się obwieszczenie prezydenta o wolnych stanowiskach sędziego SN - do obsadzenia były 44 stanowiska sędziowskie. Ostatecznie KRS rozpatrywała ponad 180 kandydatur zgłoszonych na te stanowiska. Pod koniec sierpnia KRS wyłoniła 40 kandydatów na stanowiska sędziowskie w Izbie Dyscyplinarnej, Izbie Kontroli Nadzwyczajnej i Spraw Publicznych, Izbie Cywilnej oraz Izbie Karnej. Rada wyłoniła: dwunastu kandydatów do Izby Dyscyplinarnej, dwudziestu kandydatów na stanowiska sędziowskie w Izbie Kontroli Nadzwyczajnej i Spraw Publicznych, siedmiu kandydatów na wakaty w Izbie Cywilnej i jedną kandydaturę na wakat w Izbie Karnej. Na początku września przewodniczący KRS sędzia Leszek Mazur podpisał uchwałę Rady o przedstawieniu prezydentowi Andrzejowi Dudzie wniosku o powołanie 12 sędziów Izby Dyscyplinarnej SN. 20 września prezydent powołał dziesięć osób na sędziów Izby Dyscyplinarnej SN. We wrześniu NSA uwzględnił wnioski o zabezpieczenie i wstrzymał - w zaskarżonych częściach - wykonanie uchwał KRS odnoszących się do powołania sędziów SN do Izb Karnej, Cywilnej oraz Kontroli Nadzwyczajnej i Spraw Publicznych. Wnioski złożyli w NSA kandydaci na sędziów SN, którzy w końcu sierpnia nie uzyskali rekomendacji KRS. W poniedziałek NSA uwzględnił kolejny wniosek o zabezpieczenie, czego konsekwencją jest wstrzymanie wykonania uchwały KRS dotyczącej powołania sędziów Sądu Najwyższego do Izby Cywilnej Natomiast w końcu sierpnia w Monitorze Polskim ukazało się obwieszczenie prezydenta Andrzeja Dudy o ogłoszeniu kolejnego naboru - na 11 wolnych stanowisk w SN. Z obwieszczenia wynikało, że w Izbie Cywilnej SN do obsadzenia są cztery stanowiska, w Izbie Karnej trzy, a w Izbie Pracy i Ubezpieczeń Społecznych kolejne cztery.",Andrzej Duda,
https://wiadomosci.onet.pl/tylko-w-onecie/prezydent-andrzej-duda-powolal-nowych-sedziow-sadu-najwyzszego/xwmld8r,Prezydent powołał nowych sędziów SN. Prof. Zoll: Działanie poza prawem. To musi być rozliczone!,"27 nowych sędziów Sądu Najwyższego powołał dziś prezydent Andrzej Duda. Zrobił to, choć procedurę naboru wstrzymał - prawomocnym orzeczeniem - tak Naczelny Sąd Administracyjny, jak wcześniej Sąd Najwyższy, który zawiesił stosowanie części przepisów z ustawy o tymże sądzie. Zdaniem rzecznika SN, sędziego Michała Laskowskiego, działanie prezydenta jest ""ostentacyjnym ignorowaniem orzeczeń sądów"". - To oczywiste, że to sytuacja nienormalna. To nie przystoi - mówi w rozmowie z Onetem.","Po pierwszych 11, dziś do Sądu Najwyższego powołano kolejnych 27 sędziów. Stało się tak, mimo że pod koniec września Naczelny Sąd Administracyjny uwzględnił kolejne wnioski o zabezpieczenie i wstrzymał - w zaskarżonych częściach - wykonanie uchwał KRS. Te odnosiły się do powołania sędziów do Izb Karnej, Cywilnej oraz Kontroli Nadzwyczajnej i Spraw Publicznych. Zobacz też: Kogo powołał prezydent? Lista nazwisk nowych sędziów Sądu Najwyższego Wnioski złożyli w NSA kandydaci na sędziów SN, którzy w końcu sierpnia nie uzyskali rekomendacji KRS. Tyle że Krajowa Rada - mimo zabezpieczenia wydanego przez NSA - i tak swoje uchwały do prezydenta wysłała - a Andrzej Duda postanowił niezwłocznie je wykonać. - To oczywiste, że nie jest to normalna sytuacja - mówi Onetowi rzecznik Sądu Najwyższego, sędzia Michał Laskowski. - Tak być nie powinno i jestem pewien, że kiedyś to działanie doczeka się miarodajnej oceny - podkreśla. Sędzia Laskowski wprost mówi, że swoją decyzją o powołaniu kolejnych sędziów prezydent lekceważy orzeczenie NSA, a wcześniej SN. - Ostentacyjnie te decyzje ignoruje, spiesząc się, by wyprzedzić przewidywane orzeczenie unijnego Trybunału Sprawiedliwości - mówi rzecznik SN. - To nie przystoi, nawet jeśli ktoś jest bardzo przywiązany do swoich projektów ustaw. Czytaj też: Skarga KE dotarła do unijnego Trybunału Sprawiedliwości. Ekspertka: kluczowe decyzje zapadną w ciągu kilku dni Według sędziego Laskowskiego, dzisiejsze powołanie sędziów do SN - wbrew wyrokom sądów - może w przyszłości odbić się głośnym echem. - To jest wystąpienie przeciwko porządkowi prawnemu i ustalonym zasadom, które powinny obowiązywać wszystkich, zwłaszcza prezydenta - mówi. - To może być pewna lekcja czy prezentacja, która nie pozostanie w próżni. I obawiam się, że część osób - widząc, że prezydent nie przestrzega orzeczeń sądów - może uznać, że im też wolno. A to byłoby dla państwa bardzo złe - zaznacza rzecznik SN. - My, Polacy i tak mamy takie, nie za dobre tradycje sarmackiego ""sobiepaństwa"" i braku szacunku dla reguł. Więc jeśli kolejny tego typu przykład idzie ""z góry"", to zmierzamy w bardzo złym kierunku - kwituje. Obecną sytuację oraz działanie prezydenta w rozmowie z Onetem ocenił prof. Andrzej Zoll, były prezes Trybunału Konstytucyjnego i były Rzecznik Praw Obywatelskich. - To musi zostać rozliczone w przyszłości, bo cała ta sytuacja absolutnie nie odpowiada zasadom praworządności - mówi. - Prezydent te zasady łamie, bo sąd, w tym przypadku NSA stoi ponad decyzją Krajowej Rady Sądownictwa. I prezydent nie może lekceważyć praworządnego orzeczenia tego sądu! - podkreśla prof. Zoll. Czytaj też: Referenda w sądach na temat nowej KRS. Wyniki są miażdżące: powinni odejść - Powiem szczerze, to prowadzi do anarchii. Bo każdy będzie sobie mógł powiedzieć: a po co ja mam płacić grzywnę, która zasądził mi sąd, skoro prezydent może sądów nie słuchać? A to jest postępowanie zdecydowanie poza prawem - zaznacza były prezes TK.",Andrzej Duda,
https://wiadomosci.onet.pl/kraj/nsa-wydal-kolejne-zabezpieczenie-powolania-sedziow-sn/15ldt7d,NSA wydał kolejne zabezpieczenie powołania sędziów SN,"NSA w poniedziałek wydał postanowienie o wstrzymaniu wykonania uchwały KRS o powołaniu sędziów do Izby Cywilnej. Procedura nie została jednak wstrzymana, Rada wysłała uchwały do prezydenta, który za dwie godziny przyjmie ślubowania sędziowskie - informuje RMF FM.","Przed południem prezydent Andrzej Duda ma zaprzysiąc nowych sędziów Sądu Najwyższego. Jeśli tak się stanie, będzie to oznaczało, że postanowienie Naczelnego Sądu Administracyjnego o zabezpieczeniu konkursu do SN nie odniosło skutku. Sprawa wywołuje sprzeczne komentarze ekspertów. Dziś w ""Dzienniku Gazecie Prawnej"" dr hab. Jacek Zaleśny z UW ocenił, że prezydent nominując sędziów popełni delikt konstytucyjny. W tym samym artykule prof. Maciej Gutowski stwierdził, że głowa państwa korzysta ze swojej prerogatywy konstytucyjnej, może zatem to uczynić. Przypomnijmy. Pod koniec września Naczelny Sąd Administracyjny uwzględnił kolejne wnioski o zabezpieczenie i wstrzymał - w zaskarżonych częściach - wykonanie uchwał KRS odnoszących się do powołania sędziów Sądu Najwyższego do Izb Karnej, Cywilnej oraz Kontroli Nadzwyczajnej i Spraw Publicznych. Wnioski złożyli w NSA kandydaci na sędziów SN, którzy w końcu sierpnia nie uzyskali rekomendacji KRS. Źródło: PAP, ""Dziennik Gazeta Prawna"", RMF FM",Naczelny Sąd Administracyjny,
https://wiadomosci.onet.pl/kraj/pawel-mucha-w-dzialaniach-prezydenta-nie-ma-deliktu-konstytucyjnego/m53152r,Paweł Mucha: w działaniach prezydenta nie ma deliktu konstytucyjnego,"Paweł Mucha ocenił, że Andrzej Duda mianując nowych sędziów do Sadu Najwyższego będzie działał zgodnie z prawem. - Nie ma żadnego deliktu konstytucyjnego -przekonywał prezydencki minister w Polskim Radiu.","Przypomnijmy. Przed południem prezydent Andrzej Duda ma zaprzysiąc nowych sędziów Sądu Najwyższego. Jeśli tak się stanie, będzie to oznaczało, że postanowienie Naczelnego Sądu Administracyjnego o zabezpieczeniu konkursu do SN nie odniosło skutku. Sprawa wywołuje sprzeczne komentarze ekspertów. Dziś w ""Dzienniku Gazecie Prawnej"" dr hab. Jacek Zaleśny z UW ocenił, że prezydent nominując sędziów popełni delikt konstytucyjny. W tym samym artykule prof. Maciej Gutowski stwierdził, że głowa państwa korzysta ze swojej prerogatywy konstytucyjnej, może zatem to uczynić. - Nie zgadzam się w ogóle z głosami, które mówią że jest jakaś wadliwość decyzji o powołaniu sędziów SN. Postanowienia NSA nie dotyczą prezydenta, ich adresatem nie jest prezydent - mówił Mucha. Dodał też, że głowa państwa ""nie jest stroną postępowania"". - To jest weryfikowane na etapie procedury przed KRS i NSA. A KRS działa zgodnie z przepisami ustawy - ocenił wiceszef Kancelarii prezydenta. - Uchwała dotycząca konkretnych kandydatów nie może być zaskarżona przez innych kandydatów (...). Sąd nie może wchodzić w procedurę zmiany ustawy. Weryfikowane przez KRS uchwały trafiają do prezydenta. Prezydent na wniosek KRS powołuje sędziów. Jeżeli prezydent podejmie taką decyzję, to mamy powołania sędziów, a ustawa z 8 grudnia 2017 roku jest realizowana - mówił Mucha. Prezydencki minister po raz kolejny podkreślił wagę reformy Sądu Najwyższego. - Jest Izba Kontroli Nadzwyczajnej i Skarg Publicznych i skarga nadzwyczajna, która pozwala usuwać wadliwe, ale niezaskarżalne orzeczenia. To remedium na problemy polskiego wymiaru sprawiedliwości - ocenił Mucha. Dodał też, że w SN już czekają skargi nadzwyczajne składane przez RPO i Prokuratora Generalnego. Jego zdaniem wskazuje to na potrzebę wprowadzenia podobnych rozwiązań. Mucha skomentował też postępowanie ws. reformy sądownictwa przed TSUE. - Podzielam stanowisko wyrażone przez polski rząd. Organizacja wymiaru sprawiedliwości jest wyłączną kompetencją państw członkowskich. UE nie ma prawa ingerować w tę organizację. Uważam, że skarga KE jest niezasadna i nietrafna - mówił Mucha w Programie Pierwszym Polskiego Radia.",Paweł Mucha,
https://wiadomosci.onet.pl/kraj/ziobro-o-dostepie-do-akt-afery-tasmowej-pytanie-o-apolitycznosc-sn-laskowski/qexmv58,PiS zarzuca SN upolitycznienie ws. afery taśmowej. Rzecznik sądu odpowiada,"- Myślę że warto odpowiedzieć sobie na pytanie, jak to jest z tym zaangażowaniem i apolitycznością SN, jeżeli to SN udostępnia, i to tylko nielicznym spośród dziennikarzy takie informacje - powiedział Zbigniew Ziobro, odnosząc się do sprawy publikacji przez Onet taśm Mateusza Morawieckiego. Minister sprawiedliwości dodał, że być może należałoby ustalić, czy nie doszło do przekroczenia uprawnień przez sędziów SN, którzy udostępnili materiały. Na te słowa zareagował już rzecznik Sądu Najwyższego, Michał Laskowski.","Zbigniew Ziobro, zapytany na konferencji prasowej, czy prokuratura badała wątek - którego dotyczą nagrane rozmowy - wsparcia finansowego dla byłego ministra skarbu Aleksandra Grada, Ziobro odparł, że śledztwo toczyło się zanim on objął stanowisko i przed połączeniem funkcji ministra sprawiedliwości i prokuratora generalnego. - Należy zadać pytanie politykom PO, jak to jest, że śledztwo prowadzone według ich reguł gry miało nie dopatrzeć jakichś okoliczności - powiedział. - Proszę pytać szefów ówczesnej prokuratury i tych, którzy nadzorowali śledztwo - dodał. Według Ziobry ""to jest sprawa godna uwagi w kontekście pytania o apolityczność i dystans od zgiełku sporów politycznych aktualnego Sądu Najwyższego"". - Myślę że warto odpowiedzieć sobie na pytanie, jak to jest z tym zaangażowaniem i apolitycznością SN, jeżeli to SN udostępnia, i to tylko nielicznym spośród dziennikarzy takie informacje, i jak to jest, że dzieje się to przed rozpoznaniem kasacji; jak to się ma do rygorów prawa - mówił minister. Dodał, że być może należałoby ustalić, czy nie doszło do przekroczenia uprawnień przez sędziów SN, którzy udostępnili materiały. Według tygodnika ""Sieci"" w sprawie nagrań z wypowiedziami Mateusza Morawieckiego (wówczas prezesa banku) ""źródłem ujawnionych nagrań i zeznań był Sąd Najwyższy"", który - jak w ocenie ""Sieci"" - ""toczy otwartą wojnę z rządem"". - Dowiedzieliśmy się, że wystarczyły trzy tygodnie, aby Sąd Najwyższy zapoznał się z ponad 40 tomami akt afery taśmowej i udzielił zgody na wgląd do materiału dziennikarzom Onetu - skomentował tygodnik, dodają, że zgodę uzyskał także m. in. tygodnik ""Polityka"". Z kolei szef Komitetu Stałego Rady Ministrów Jacek Sasin (PiS) stwierdził dziś w Polskim Radiu, że wszystko na to wskazuje, iż taśmy wyszły z SN do ""bardzo konkretnych mediów, znanych ze swojego bardzo mocnego zaangażowania politycznego po stronie opozycji"". - To nie jest przypadek, to pokazuje, że mamy do czynienia z zorganizowaną prowokacją, która ma uderzyć w pana premiera (Mateusza) Morawieckiego, uderzyć samym faktem, że został nagrany, bo jeśli ktoś chciałby się zagłębić w to, co jest na tych taśmach rzeczywiście mówione, to nie ma niczego, co by premiera kompromitowało - oświadczył Sasin. Do tych zarzutów odniósł się rzecznik Sądu Najwyższego, który w komunikacie zwrócił uwagę, że akta sprawy wpłynęły do SN 29 sierpnia br. wraz z kasacją wniesioną przez obrońcę skazanego od wyroku Sądu Apelacyjnego w Warszawie z 12 grudnia 2017 r. - Służba prasowa SN na początku września poinformowała Polską Agencję Prasową o wpływie kasacji, zaś 10 września przekazała PAP informację o wyznaczeniu terminu rozpoznania wniosku o wstrzymanie wykonania zaskarżonego orzeczenia - napisał Laskowski w komunikacie. Dodał w nim, że 10 września redakcja portalu Onet.pl zwróciła się z pytaniem, czy akta tzw. afery taśmowej znajdują się w Sądzie Najwyższym, a po uzyskaniu odpowiedzi twierdzącej, 11 września z wnioskiem o dostęp do akt, na co 13 września dziennikarze Onetu uzyskali zgodę. - Zgodę na dostęp do akt w postępowaniu karnym wyraża przewodniczący wydziału na podstawie art. 156 § 1 kpk i regułą jest, że w sprawach cieszących się dużym zainteresowaniem opinii publicznej, dziennikarze takie zgody otrzymują. Jest to rutynowa czynność w działalności Sądu Najwyższego - podkreślił Laskowski. Dodał, że ""nie jest prawdą jakoby ktoś z Sądu Najwyższego przesłał do kilku zaprzyjaźnionych redakcji cynk, że akta są do wzięcia"" czy też, że ""nagrania wyszły z SN do bardzo konkretnych mediów, znanych ze swojego bardzo mocnego zaangażowania politycznego po stronie opozycji"". ""Nie jest również prawdą, że wiele redakcji składało analogiczne wnioski, jak dziennikarze Onetu i spotykały się z odmową dostępu do akt ze strony Sądu Najwyższego"" - napisał Laskowski w w komunikacie nawiązując do jednej z wypowiedzi europosła PiS Karola Karskiego. - Informuję, że do 4 października złożono dwa wnioski o dostęp do akt (﻿Onet.pl i Polityka) i zostały one uwzględnione. Obecnie na rozpoznanie czekają dalsze trzy wnioski złożone w ostatnich dniach - poinformował rzecznik SN. - W toku postępowania kasacyjnego przed Sądem Najwyższym nie doszło do uchylenia klauzuli tajności żadnej części akt. Udostępniane akta w całości są jawne - dodał. Tydzień temu portal Onet opublikował artykuł ""Afera taśmowa. Kelnerzy obciążają Morawieckiego"", w którym dziennikarze powołują się na akta afery taśmowej, do których mieli dotrzeć. Onet napisał, że kelnerzy skazani w wyniku afery taśmowej obciążyli w swoich zeznaniach obecnego premiera, w latach 2007-2015 prezesa banku BZ WBK. Na jednej z taśm - według portalu - ""Morawiecki miał dyskutować o zakupie nieruchomości na tzw. słupy"". W zeszły wtorek Onet opublikował inną taśmę, na której znalazł się zapis rozmowy Morawieckiego w 2013 r. m.in. z prezesem PKO BP Zbigniewem Jagiełłą, prezesem PGE Krzysztofem Kilianem i jego zastępczynią Bogusławą Matuszewską. To w tej rozmowie pada kwestia rozważania kandydatury Morawieckiego na szefa resortu Skarbu Państwa w rządzie Donalda Tuska. Fragmenty stenogramu z tej rozmowy ujawniły w 2016 r. ""Newsweek"" i Radio Zet. Dzisiaj portal Onet opublikował kolejne fragmenty rozmowy obecnego szefa rządu z Jagiełłą, Kilianem i Matuszewską, w której pojawia się kwestia zatrudnienia byłego ministra skarbu w rządzie PO-PSL Aleksandra Grada. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Zbigniew Ziobro,
https://wiadomosci.onet.pl/tylko-w-onecie/arkadiusz-krupa-sedzia-sadu-rejonowego-w-lobzie-wywiad-ilustracyjny/rbgh2st,"Będzie ""dyscyplinarka"" za satyryczne rysunki? Sędzia odpowiada... tuszem i piórkiem","Arkadiusz Krupa, sędzia Sądu Rejonowego w Łobzie i autor cyklu rysunków satyrycznych ""Ślepym okiem Temidy"" ma być ""prześwietlony"" przez rzecznika dyscyplinarnego sędziów sądów powszechnych. Jego akta zostaną sprawdzone na trzy lata wstecz, rzecznik zbada jego ""stabilność orzeczniczą"" oraz fakt, czy kiedykolwiek ""kwestionował polecenia przełożonych"". Zdaniem sędziów ze Szczecina, którzy w tej sprawie przyjęli specjalne uchwały, działanie rzecznika dyscypliny jest oburzające, bo to sprawdzanie akt sędziego Krupy wygląda na zwykłe szukanie ""haków"".","Magda Gałczyńska, Onet: Panie sędzio, jak pan się czuje w sytuacji, gdy rzecznik dyscyplinarny - z nieznanych bliżej przyczyn - sprawdza pana akta na trzy lata wstecz? Wie pan w ogóle, co się panu zarzuca? Bo rzecznik informuje tylko ogólnie, że ""postępowanie wszczął w związku z przekroczeniem granic przynależnej sędziemu swobody wypowiedzi publicznej"". To chyba sytuacja nieco ""kafkowska""? A jak ocenia pan sposób, w jaki obecna władza traktuje waszą grupę zawodową? Po słynnej kampanii billboardowej można odnieść wrażenie, że wy, sędziowie staliście się dyżurnym ""chłopcem do bicia""? Jak, w pana ocenie wyglądać będzie przyszłość Sądu Najwyższego? Czy podzieli los Trybunału Konstytucyjnego? I co będzie z samą I Prezes, prof. Gersdorf? Prezydent właśnie ogłosił konkurs, w którym wybrany ma być jej dubler... Jak ocenia pan spór na linii: rząd PiS - Komisja Europejska, z sądownictwem w tle? Mam na myśli skargę Komisji do unijnego Trybunału Sprawiedliwości oraz pojawiające się w odpowiedzi zarzuty polskich władz, dotyczące rzekomo politycznych pobudek KE. Panie sędzio, mamy ostatnio potężne zamieszanie dotyczące egzekwowania Europejskich Nakazów Aresztowania. Kolejne sądy europejskie zadają pytania sądom polskim, gdy mają wydać osobę na podstawie ENA. Wcześniej takie decyzje zapadały ""z automatu"". Czym to się może skończyć? Polskie sądy znajdą się poza sądownictwem europejskim? Jak, według pana, ocenić można działania sędziów z nowej Krajowej Rady Sądownictwa? Jej sędziowską część, wbrew konstytucji wybrali nie inni sędziowie, a politycy. Czy ten organ, w obecnym składzie, reprezentuje interesy samych sędziów, do czego zobowiązuje KRS konstytucja? Zresztą, sama rada i jej działania panu powinny być szczególnie bliskie, bo ta poprzednia wzywała pana na ""dywanik"", w związku z rzekomym krytykowaniem jej. Panie sędzio, jak ocenia pan falę sędziowskich protestów, jaka niedawno jeszcze przewalała się przez cały kraj? To było słuszne, czy raczej ""sztuka dla sztuki""? I wreszcie, muszę pana zapytać nieco ewangelicznie, czy wasze środowisko, środowisko sędziowskie, jest absolutnie ""bez grzechu""? Sam pan zaproponował, że chciałby zabrać głos w tej sprawie, bo wielokrotnie podkreślał pan, że środowisku sędziowskiemu reforma jest po prostu niezbędna. To co macie sobie do zarzucenia?","Będzie ""dyscyplinarka"" za satyryczne rysunki?",
https://wiadomosci.onet.pl/kraj/sad-okregowy-w-poznaniu-odpowiada-na-pytania-z-irlandii-dotyczace-niezawislosci/f8n2ej1,Sąd Okręgowy w Poznaniu odpowiada na pytania z Irlandii dotyczące niezawisłości,"Sędzia SO w Poznaniu Tomasz Borowczak odpowiedział na pytania zadane przez sąd w Irlandii w związku z głośną sprawą ekstradycji do Polski poszukiwanego listem gończym Artura C. ""Sąd Okręgowy w Poznaniu pozostaje organem niezależnym od władzy wykonawczej i ustawodawczej"" - czytamy w piśmie, do którego dotarła ""Gazeta Wyborcza"".","Przypomnijmy. W marcu irlandzki sąd rozpatrujący sprawę polskiego obywatela Artura C., poszukiwanego przez polską prokuraturę w związku z zarzutami dotyczącymi przemytu narkotyków, zwrócił się do Trybunału w Luksemburgu o opinię w trybie pilnym na temat tego, czy Polak będzie sądzony nad Wisłą w uczciwym procesie. Sąd wskazywał na obawy co do praworządności w Polsce w związku z uruchomieniem przez Komisję Europejską art. 7 traktatu unijnego wobec naszego kraju. W lipcowym wyroku TSUE stwierdził, że organ sądowy, do którego zwrócono się o wykonanie Europejskiego Nakazu Aresztowania, musi wstrzymać się z jego wykonaniem, jeśli uzna, że dana osoba mogłaby zostać narażona na ryzyko naruszenia prawa podstawowego do niezawisłego sądu, a tym samym do rzetelnego procesu sądowego, ze względu na nieprawidłowości mogące mieć wpływ na niezawisłość władzy sądowniczej. Już po wyroku TSUE irlandzki sąd wysłał pięć stron szczegółowych pytań do polskiego sądu - dowiedziała się ""Wyborcza"". W połowie września na pismo z Irlandii odpowiedział sędzia Tomasz Borowczak z Poznania. Sędzia starał się uspokoić Irlandczyków, twierdząc, że: ""sąd Okręgowy w Poznaniu pozostaje organem niezależnym od władzy wykonawczej i ustawodawczej, domniemanie gwarantuje w Polsce konstytucja, prokuratura zaś jest tylko jedną ze stron postępowania"" - czytamy na łamach ""Gazety Wyborczej"".",Sąd Okręgowy w Poznaniu odpowiada na pytania z Irlandii dotyczące niezawisłości,
https://wiadomosci.onet.pl/kraj/sn-wystosowal-cztery-pytania-prejudycjalne-do-tsue/w8vqjyp,Sąd Najwyższy wystosował cztery pytania prejudycjalne do TSUE,Pytania zadane przez SN są tożsame z pytaniami przedstawionymi przez skład siedmiu sędziów SN postanowieniem z dnia 2 sierpnia – poinformował zespół prasowy Sądu Najwyższego.,"Jak powiedział Krzysztof Michałowski z zespołu prasowego SN pytania dotyczą ""zasady nieusuwalności sędziów, niezawisłości i niezależności sądów jako zasad prawa unijnego oraz unijnego zakazu dyskryminacji ze względu na wiek"". ""SN wniósł o zastosowanie trybu przyspieszonego oraz o połączenie niniejszej sprawy do wspólnego rozpoznania ze sprawą zawisłą przed TSUE na skutek pytań prejudycjalnych przedstawionych przed SN 2 sierpnia br."" - przekazał zespół prasowy SN. Jak poinformował Michałowski pytania wystosowano na kanwie sprawy ""o ustalenie istnienia stosunku pracy i zapłatę"". - Spór wyniknął pomiędzy pracownikiem - obywatelem Polski, a spółką szwajcarską - dodał. ",,
https://wiadomosci.onet.pl/tylko-w-onecie/pawel-mucha-gosciem-onet-opinie-andrzeja-stankiewicza/zzemgzd,Paweł Mucha w Onet Opinie: razi mnie aktywność polityczna sędziów,"Razi mnie aktywność polityczna sędziów. Mamy w konstytucji zapisaną zasadę niezawisłości sędziowskiej. W jej ramach jest nakaz apolityczności sędziów - mówił dziś Paweł Mucha. Podkreślił, że ""czym innym jest krytyka przepisów, a czym innym aktywne zaangażowanie polityczne"". Zastępca szefa Kancelarii prezydenta był gościem Andrzeja Stankiewicza w programie Onet Opinie.","Paweł Mucha podkreślił, że reforma Sądu Najwyższego miała ""dwa rdzenie"": powołanie Izby dyscyplinarnej w Sądzie Najwyższym oraz ustanowienie instytucji skargi nadzwyczajnej. - Izba dyscyplinarna już się konstytuuje, mamy powołanych 10 sędziów (...), sędziowie objęli już swoje urzędy. Ja się cieszę, że ta izba zaczęła już działać - ocenił prezydencki minister. Mucha dodał, że Izba dyscyplinarna kierowana jest przez najstarszego sędziego i cały czas ""postępują procesy"" zmierzające do uzupełnienia jej składu osobowego. Przypomnijmy. Zgodnie z ustawą w Izbie Dyscyplinarnej zasiadać ma 16 sędziów. - My te procesy prowadzimy dość dynamicznie. Prezydent świadomie podjął decyzję, aby te powołania do Izby dyscyplinarnej nastąpiły w dynamicznym tempie - powiedział minister. Mucha podkreślił, że sędziowie powinni ponosić odpowiedzialność dyscyplinarną za ewentualne przestępstwa. Dodał, że obowiązuje zasada ""zero tolerancji"" dla przestępstw sędziów. - Polacy muszą mieć świadomość, że sędziowie odpowiadają za swoje przewinienia - ocenił gość Onet Opinie. - Razi mnie aktywność polityczna sędziów. Mamy w konstytucji zapisaną zasadę niezawisłości sędziowskiej. W jej ramach jest nakaz apolityczności sędziów. Jak się otwiera dowolny komentarz do konstytucji, to można wprost wyczytać, że sędzia nie powinien się wypowiadać w sprawie realizacji kompetencji przez władzę ustawodawczą - mówił Mucha. Jednocześnie zaznaczył, że sędziowie mogą krytykować różne rozwiązania ustawowe. - Czym innym jest krytyka przepisów, a czym innym aktywne zaangażowanie polityczne, chociażby uczestnictwo w spotkaniach politycznych, czy namawianie do głosowania na tę czy inną opcję - ocenił minister. Dopytywany nie chciał jednak przytoczyć konkretnych przykładów sędziów zaangażowanych politycznie. Jednak w tym kontekście w wypowiedziach polityków PiS pojawiała się krytyka sędziów Igora Tulei oraz Waldemara Żurka. - Nie jestem człowiekiem, który będzie rozstrzygał o odpowiedzialności sędziów. Przełamaliśmy kolejne bariery i mamy wiele zachowań, które w żadnej demokracji nie powinny mieć miejsca - ocenił Mucha. Przypomniał, że sędziowie mają ogromną władzę, mogą zamykać ludzi do więzień czy oddalać powództwa. - Ja bym chciał, żeby poparcie dla jakiejś partii politycznej, nie miało wpływu na rozstrzygnięcie sądu - dodał. Minister stwierdził, że prezydent nie zamierza na razie powoływać nowego prezesa Sądu Najwyższego oraz że jego powołanie nastąpi zgodnie z przewidzianymi procedurami. Mucha podkreślił, że prof. Małgorzata Gersdorf przeszła w stan spoczynku zgodnie z prawem i dlatego nie może dalej pełnić funkcji prezesa SN. Pełniącym obowiązki pierwszego prezesa pozostanie zatem nadal sędzia Dariusz Zawistowski. Gość Andrzeja Stankiewicza odniósł się też do sprawy wycofania się ZUS ze skargi na podstawie której SN skierował pięć pytań prejudycjalnych do TSUE. - Nie mam wiedzy, czy rząd kazał ZUS wycofać tę sprawę z SN. Jeżeli jednak doszło do cofnięcia zażalenia przed SN, to TSUE nie powinien się tą sprawą zajmować, bo upada jej podstawa - powiedział Mucha. ",Paweł Mucha,
https://wiadomosci.onet.pl/kraj/waldemar-zurek-kandydatem-do-sadu-najwyzszego/kyr3lev,Waldemar Żurek kandydatem do Sądu Najwyższego,"Waldemar Żurek zgłosił swoją kandydaturę do Izby Cywilnej Sądu Najwyższego. Informację o swojej decyzji potwierdził w rozmowie z Onetem. - Chcę przetestować system, którego legalność kwestionuję - mówi sędzia Żurek.","Informację o kandydowaniu sędziego Żurka jako pierwszy podał reporter RMF FM. W rozmowie z Onetem sędzia zwraca uwagę, że z powodu niejasności prawnych podczas powoływania nowych sędziów do SN w przyszłości może dojść do sytuacji, w której obywatel polski - procesujący się z firmą zagraniczną - będzie bez szans przed sądami europejskimi. - Bo wyobraźmy sobie, że ten przysłowiowy Kowalski wygrywa kasację przed polskim SN. Wtedy pełnomocnik tej zagranicznej firmy kieruje sprawę przed trybunały europejskie i podnosi, że w składzie, który rozpatrywał kasację, był nowy sędzia, wybrany w taki sposób, że trudno go za sędziego uznawać. I wtedy tenże Kowalski przegra sprawę, choć miał korzystny wyrok sądu polskiego. Do takich sytuacji doprowadzić mogą działania obecnej władzy - mówi sędzia Żurek. - Chciałbym to ludziom pokazać i unaocznić. Dlatego mój start traktuję jako swego rodzaju test - kwituje sędzia Waldemar Żurek﻿. Sędzia Żurek znany jest z konsekwentnej krytyki zmian, jakie PiS wprowadza w sądownictwie, dlatego jego decyzja o kandydowaniu do SN może zaskakiwać. Pytamy więc, czy gdyby został wybrany, zdecyduje się objąć stanowisko. - Nie będę składał teraz żadnych deklaracji, bo, jak mówi jeden z moich kolegów sędziów, to są zdarzenia przyszły i niepewne - tłumaczy nam Żurek. Przypomnijmy, że w ramach ""testu"" do SN kandydowała część sędziów z Iustitii. Już na wstępie, zanim ruszyła procedura wyboru, niektórzy z nich deklarowali, że kandydują po to, by w SN nigdy nie zasiąść.",Waldemar Żurek,
https://wiadomosci.onet.pl/tylko-w-onecie/wawrykiewicz-decyzja-zus-ws-sadu-najwyzszego-czysto-polityczna/w47rnkb,"Ekspert: Decyzja ZUS ws. SN - czysto polityczna. Ten, kto ją podjął powinien ponieść konsekwencje","Zakład Ubezpieczeń Społecznych poinformował w sobotę, że wycofał z Sądu Najwyższego sprawę, która była przyczynkiem do zadania przez sąd pytań prejudycjalnych do Trybunału Sprawiedliwości Unii Europejskiej. Zdaniem prawnika, mec. Michała Wawrykiewicza z Inicjatywy ""Wolne Sądy"", decyzja ta była czysto polityczna. - To pokazuje skalę zawłaszczenia państwa, ale unijnej machiny nie powstrzyma - mówi. W jego ocenie TSUE i tak odpowie na pytania dotyczące niezawisłości sędziów.","Magda Gałczyńska: Zaskoczyła pana decyzja ZUS? Mec. Michał Wawrykiewicz, Inicjatywa ""Wolne Sądy"": Mówiąc szczerze, od dłuższego czasu się takiego ruchu ze strony władzy spodziewałem. Co nie zmienia faktu, że wycofanie sprawy przez ZUS pokazuje jedno - gigantyczną skalę zawładnięcia państwem przez ekipę obecnie rządzącą. Przejęli całe instrumentarium i, jak na fortepianie, wybierają sobie dowolny klawisz, który trzeba nacisnąć. A to Trybunał Konstytucyjny, a to prezesi sądów, a to ZUS. Zakład nie uzasadnił w sposób wyczerpujący, dlaczego zażalenie z Sądu Najwyższego wycofuje. A chodziło w sprawę ważną, dotyczącą obowiązku opłacania składek na ZUS w sytuacji, gdy obywatel Polski prowadzi firmę poza granicami kraju, na przykład na Słowacji. Właśnie, to była sprawa transgraniczna, a chodziło w niej o miliony, jeśli nie o dziesiątki milionów złotych w dłuższej perspektywie czasu. I tym bardziej skandaliczne jest wycofanie jej z SN. To była decyzja czysto polityczna, podyktowana wyłącznie chęcią zablokowania rozpatrzenia przez TSUE pytań prejudycjalnych. Działania ZUS - nadzorowanego przecież przez rządzących - pokazują skalę zawładnięcia państwem, tu władza całkowicie się obnażyła. Co z tego, skoro TSUE w tej sytuacji nie będzie mógł sprawy rozpoznać? Ale przecież oni wszyscy - tak unijny Trybunał w Luksemburgu, jak Komisja Europejska - doskonale widzą i wiedzą, co się u nas dzieje. I ten nie do końca przemyślany ruch polskiego imperium władzy pokaże unijnym instytucjom, jak dalece sięga to jawne i skrajne naruszenie praworządności i zawłaszczenie państwa. Nie mówiąc już o tym, że ten urzędnik z ZUS, który podjął decyzję o wycofaniu zażalenia, powinien ponieść poważne konsekwencje. Dlaczego? Bo ZUS powinien się kierować dobrem ubezpieczonych. Tu skutki wycofania zażalenia z SN mogą iść w miliony albo dziesiątki milionów złotych ze skarbu państwa. I kto je zapłaci?. Ależ oczywiście, my, podatnicy. Tyle, że władzy dobro podatników nie interesuje, ważny jest interes partii rządzącej. I co będzie teraz? TSUE i tak sprawę niezawisłości sędziów oraz ustawę o SN zbada. A może nie? Bo jeśli sprawy nie ma na gruncie polskim, to chyba ta droga została zamknięta? Tak, ale nie zapominajmy, że łącznie pytań prejudycjalnych do unijnego Trybunału było aż 14. Zarówno ze strony SN, jak sądów powszechnych. I wszystkie one dotyczyły właśnie problemu niezależności sądów. Więc nawet jeśli upadnie sprawa tych pięciu pierwszych pytań SN, pozostają jeszcze te inne. I, oczywiście, co bardzo ważne, skarga Komisji Europejskiej. Tu spodziewam się, że TSUE zadziała bardzo szybko. A co to znaczy - szybko? Sądzę, że decyzja o zabezpieczeniu, czyli wstrzymaniu obowiązywania części przepisów zapadnie w ciągu najbliższych dni. Dokładnie tak, jak było to w przypadku wycinki Puszczy Białowieskiej. A potem decyzje pójdą lawinowo. Bo unijna machina sprawiedliwości już ruszyła i nie powstrzymają jej kruczki i wybiegi tych, którzy rządzą w Polsce. Akcja z ZUS-em to był właśnie kruczek prawny? Oczywiście! Ale KE, jako strażnik traktatów doskonale widzi, jak rządzący w Polsce próbują pogrywać jej na nosie. I takiego przeciwnika procesowego - bo tak trzeba nasze obecne relacje w Unią nazwać - nie da się traktować poważnie. Tym bardziej, że standardy praworządności w Polsce łamane są w sposób drastyczny. Po prostu, podcinane są filary, na których opiera się państwo demokratyczne. A te filary to? Przede wszystkim trójpodział władzy i całkowita niezależność sądów od polityków. A dziś PiS tę zasadę próbuje demolować, z każdym dniem bardziej. Dlatego tak bardzo boi się odpowiedzi, jakiej mógłby udzielić TSUE na pytania Sądu Najwyższego. Bo będzie to odpowiedź dotycząca kwestii fundamentalnych, czyli ustroju państwa. Tyle, że oni, PiS, tej odpowiedzi Europy nie zatrzymają. A gdy już nadejdzie - mam nadzieję, że niedługo - to sądzę, że dla rządzących w Polsce będzie po prostu miażdżąca. A jeśli tej odpowiedzi, czyli orzeczenia TSUE, nie uszanują i nie uznają? Wcześniej mówiłem o filarach ustrojowych oraz ich podcinaniu. Więc jeśli Polska - decyzją rządzących - wypisze się w unijnej wspólnoty sądownictwa i praworządności, i nie uzna decyzji TSUE, to ten nasz gmach z podciętymi filarami praworządności znajdzie się u progu zawalenia. Tyle, że zanim TSUE podejmie w sprawie Polski decyzję, u nas zacznie już działać Izba Dyscyplinarna SN, która rozprawi się z tymi sędziami, którzy kwestionują obecne zmiany. Już dziś hurtowo wzywa ich rzecznik dyscyplinarny sędziów sądów powszechnych, więc postępowania przez tą nową Izbą zapewne są tylko kwestią czasu. I gros sędziów może zostać po prostu wykluczonych z zawodu. Pozostali, skutecznie zmrożeni, będą już orzekać ostrożniej. Czyli bardziej po myśli władzy. Takie zagrożenia wskazuje samo środowisko sędziowskie. Tyle że żadna z tych decyzji nowej Izby Dyscyplinarnej w ostatecznym rozrachunku się nie utrzyma. Dlaczego? Każdą z nich zapewne zakwestionuje Europejski Trybunał Praw Człowieka. Jako pierwszy zwrócił na to uwagę sędzia Sądu Najwyższego, prof. Włodzimierz Wróbel. To on wskazał, że nazwanie w ustawie jakiegoś organu sądem nie oznacza jeszcze, że ów organ sądem faktycznie jest. A to dlatego, że nie spełnia wymogów tak polskiej konstytucji, jak Europejskiej Konwencji Praw Człowieka. I dlatego Trybunał w Strasburgu będzie zapewne uznawać, że w przypadku tych ""osądzonych"" przez Izbę Dyscyplinarną doszło do naruszenia art. 6 ust. 1 Europejskiej Konwencji Praw Człowieka. Ta zaś daje każdemu prawo do rozpatrzenia jego sprawy przez niezawisły i bezstronny sąd. A takim owa Izba na pewno nie będzie. A co będzie? Będą hurtowe skargi na rozstrzygnięcia tego organu. I ETPC będzie zapewne zasądzał odszkodowania na rzecz tych ""osądzonych"". A kto za to zapłaci? Pani redaktor zapłaci, ja zapłacę, każdy z nas będzie pokrywać koszty zabawy władzy w manipulowanie sądownictwem. Dokładnie tak, jak stało się to w przypadku ekshumacji smoleńskich. Ale nie mamy przecież gwarancji, że Trybunał w Strasburgu każdą taką skargę na decyzję Izby Dyscyplinarnej uzna za zasadną? A jak mógłby nie uznać, skoro ma to być typowy sąd inkwizycyjny, do którego wszystkich członków wybrała podporządkowana władzy Krajowa Rada Sądownictwa. Do tego, ławników do tejże Izby wybrał podporządkowany rządzącym Senat. To jest tak czytelne, tak - powiem wprost - prymitywne, że dla instytucji europejskich nie będzie tu miejsca na żadne wątpliwości. Nie wspomnę już o tym, że owa Izba Dyscyplinarna może wydać wyrok nawet w przypadku usprawiedliwionej nieobecności obwinionego, że może rozpatrywać sprawy już zakończone uniewinnieniem w I instancji, co jest niezgodne z kodeksem postępowania karnego... Przykłady można by mnożyć ale efekt będzie jeden. Za decyzje tego organu płacić będziemy wszyscy. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Michał Wawrykiewicz,
https://wiadomosci.onet.pl/kraj/w-tsue-jest-piec-spraw-z-pytaniami-dotyczacymi-niezawislosci-sedziowskiej/81lk3s5,Pięć spraw dotyczących niezawisłości sędziowskiej w TSUE,Pięć spraw z pytaniami dotyczącymi niezawisłości sędziowskiej w związku z wprowadzonymi w ostatnim czasie zmianami w prawie w Polsce jest w Trybunale Sprawiedliwości UE. Zakończenie jednej z nich nie będzie miało wpływu na pozostałe - poinformował rzecznik rzecznik TSUE Balazs Lehoczki.,"W weekend ZUS poinformował, że wycofał z Sądu Najwyższego zażalenie, na podstawie którego sąd ten postanowił skierować pytania prejudycjalne do Trybunału Sprawiedliwości UE i zawiesić stosowanie przepisów trzech artykułów ustawy o SN, dotyczących przechodzenia w stan spoczynku sędziów SN, którzy ukończyli 65. rok życia. TSUE czeka na notyfikację tej decyzji, po czym zakończy sprawę. Jak poinformował rzecznik tej instytucji Balazs Lehoczki, nie będzie to miało wpływu na inne pytania prejudycjalne skierowane do Trybunału przez polskich sędziów. Żadne z nich nie przewidywało jednak zawieszenia stosowania przepisów ustawy o SN. TSUE będzie musiał też wydać ewentualne nowe postanowienie, jeśli którąś z tych spraw będzie chciał rozpatrywać w trybie przyspieszonym, jak postanowił wcześniej wobec sprawy dotyczącej ZUS. Jedno z pytań skierowanych do Luksemburga wysłał 3 września Sąd Okręgowy w Łodzi. Pyta w nim m.in. o niezawisłość sędziowską w związku z wprowadzeniem w Polsce systemu dyscyplinarnego wobec sędziów. Skład rozpoznający obawia się konsekwencji w razie wydania rozstrzygnięcia niekorzystnego dla Skarbu Państwa. W sprawie miasto Łowicz żąda bowiem od wojewody łódzkiego prawie 2,4 mln złotych z tytułu otrzymania w latach 2005-2015 zbyt niskich zdaniem samorządu dotacji celowych. Rzeczniczka prasowa łódzkiego Sądu Okręgowego sędzia Monika Pawłowska-Radzimierska informowała, że sąd ""podjął realną obawę"", że w razie rozstrzygnięcia niekorzystnego dla Skarbu Państwa wobec składu orzekającego może być wszczęte postępowanie dyscyplinarne, które będzie motywowane politycznie, co - argumentowała - jest możliwe według nowych, obowiązujących przepisów. Na początku września do TSUE wystąpił Sąd Okręgowy w Warszawie z pytaniem prejudycjalnym dotyczącym interpretacji prawa unijnego w zakresie niezależności postępowań dyscyplinarnych wobec sędziów w Polsce. Sędzia tego sądu Igor Tuleya na kanwie sprawy kryminalnej zapytał TSUE, czy prawo unijne należy interpretować w ten sposób, że obowiązek państw członkowskich do ustanowienia środków zaskarżenia niezbędnych do zapewnienia skutecznej ochrony sądowej sprzeciwia się przepisom ""likwidującym gwarancje niezależnego postępowania dyscyplinarnego wobec sędziów w Polsce"". Argumentował, że poprzez wpływ polityczny na prowadzenie postępowań dyscyplinarnych powstaje ryzyko wykorzystywania systemu środków dyscyplinarnych do politycznej kontroli treści orzeczeń sądowych. Później z kolejnymi pytaniami dotyczącymi m.in. niezależności sędziów wystąpił też Sąd Najwyższy. Zapytał on TSUE, czy w przypadku wniesienia do SN pozwu, w którym zarzuca się naruszenie zakazu dyskryminacji ze względu na wiek wobec sędziego tego sądu, SN ma obowiązek odmówić zastosowania przepisów krajowych. Przepisy te bowiem zastrzegają właściwość w sprawie dla komórki organizacyjnej tego sądu, która nie działa ze względu na niepowołanie orzekających w niej sędziów. SN pyta też TSUE, czy w rozumieniu prawa unijnego utworzona od podstaw Izba Dyscyplinarna SN jest sądem niezależnym i niezawisłym, jeśli sędziowie tej Izby zostali wybrani przez Krajową Radę Sądownictwa, która nie daje rękojmi niezależności od władzy ustawodawczej i wykonawczej. W sprawie tej SN wystąpił o zastosowanie trybu przyspieszonego. Pod koniec września Sąd Okręgowy w Gorzowie Wielkopolskim skierował do TSUE pytanie prejudycjalne, czy wprowadzenie zmian przepisów w sprawie postępowań dyscyplinarnych sędziów można uznać za naruszenie prawa europejskiego. Niezależnie od pytań ze strony polskich sędziów własną skargę na przepisy ustawy o SN zapowiedziała też Komisja Europejska. Instytucja ta również domaga się trybu przyspieszonego, a także zawieszenia stosowania przepisów z mocą wsteczną (przywrócenia w SN stanu sprzed wejścia w życie reformy). Chcesz być na bieżąco z najważniejszymi informacjami dnia? Polub Onet Wiadomości na Facebooku!",Pięć spraw dotyczących niezawisłości sędziowskiej w TSUE,
https://wiadomosci.onet.pl/kraj/rzecznik-sn-jest-prawdopodobne-ze-sn-wycofa-pytania-prejudycjalne-skierowane-do-tsue/mwkf19t,"Rzecznik SN: jest prawdopodobne, że SN wycofa pytania prejudycjalne skierowane do TSUE","Jest prawdopodobne, że Sąd Najwyższy wycofa pytania prejudycjalne skierowane do Trybunału Sprawiedliwości UE, ale jest za wcześnie, aby mówić o decyzji - poinformował dziś rzecznik SN sędzia Michał Laskowski. Jak zaznaczył podjęcie decyzji to kwestia tygodnia.","Rzecznik prasowy ZUS Wojciech Andrusiewicz przekazał wczoraj, że oddział Zakładu Ubezpieczeń Społecznych w Jaśle wycofał z Sądu Najwyższego zażalenie, na kanwie którego sąd ten postanowił skierować pięć pytań prejudycjalnych do Trybunału Sprawiedliwości UE i zawiesić stosowanie przepisów trzech artykułów ustawy o SN dotyczących przechodzenia w stan spoczynku sędziów SN, którzy ukończyli 65. rok życia. Rzecznik SN sędzia Michał Laskowski pytany dziś o to, czy SN wycofa skierowanie pytań prejudycjalnych do TSUE odpowiedział, że jest za wcześnie, aby mówić o decyzji Sądu. - Jest to prawdopodobne, jest taka możliwość, bo wobec umorzenia postępowania właściwie SN specjalnej możliwości manewru nie ma, więc być może dojdzie też do cofnięcia, ale to będzie decyzja SN, ale nie wiem jaka decyzja zapadnie - powiedział Laskowski. Pytany o to, kiedy może zapaść decyzja stwierdził, że ""pewnie jest to kwestia tygodnia"". - Pozostaje pytanie, czy w przyszłym tygodniu, czy może tydzień później, ale nie będzie to długo trwało - zaznaczył rzecznik SN. Laskowski pytany, czy TSUE może, mimo ewentualnego wycofania pytań przez SN, rozpatrzyć je odpowiedział, że TSUE ma ""bardzo daleko posuniętą swobodę w swoim postępowaniu"". Krzysztof Michałowski z zespołu prasowego SN poinformował wczoraj, że do SN wpłynęło w czwartek pismo procesowe, w którym Prokuratura Krajowa wnosi o umorzenie postępowania w tej sprawie oraz uchylenie postanowienia SN o zwróceniu się z pytaniami prejudycjalnymi do TSUE i zawieszeniu stosowania niektórych przepisów ustawy o SN. Na początku sierpnia SN wystosował do Trybunału Sprawiedliwości UE pięć pytań prejudycjalnych dot. zasady niezależności sądów i niezawisłości sądów jako zasad prawa unijnego oraz unijnego zakazu dyskryminacji ze względu na wiek. SN postanowił też - na podstawie m.in. przepisów art. 755 Kodeksu postępowania cywilnego - zawiesić stosowanie przepisów trzech artykułów ustawy o SN dotyczących przechodzenia w stan spoczynku sędziów SN, którzy ukończyli 65. rok życia. Postanowienie SN zostało wydane na tle rozpoznawanej sprawy odwołania od decyzji Zakładu Ubezpieczeń Społecznych. Jak przekazał w sierpniu rzecznik SN sędzia Michał Laskowski sprawa ""dotyczyła obowiązku opłacania składek ubezpieczeń społecznych w sytuacji kiedy Polak ma firmę w Czechach albo na Słowacji"". Skład trzech sędziów - jak przekazał rzecznik SN - ""nabrał wątpliwości co, do tego jak powinno to zostać rozstrzygnięte i zgodnie z procedurą przekazał te kwestie do rozstrzygnięcia składowi siedmiu sędziów SN"". W powiększonym składzie orzekającym znalazł się jeden sędzia, który przekroczył już 65 rok życia i co do którego trwa procedura związana z przeniesieniem go w stan spoczynku lub ewentualnym umożliwianiem mu dalszego orzekania. ""Na tle kwestii, związanej z możliwością orzekania przez tego sędziego, Sąd Najwyższy zadał pytania Trybunałowi Sprawiedliwości UE"" - dodał rzecznik SN. Jak dowiedziała się w piątek PAP, Trybunał Sprawiedliwości UE na 12 lutego 2019 r. zaplanował rozpatrzenie pytań prejudycjalnych, skierowanych przez Sąd Najwyższy. Strona polska i wszystkie zainteresowane udziałem w tej sprawie państwa - jak podało źródło - dostały czas do 20 listopada na zgłaszanie uwag. Sprawa ma zostać rozpatrzona w trybie przyspieszonym.",Michał Laskowski,
https://wiadomosci.onet.pl/kraj/zus-wycofuje-zazalenie-na-kanwie-ktorego-sn-wystosowal-pytania-prejudycjalne-sn/tc8ycvf,"ZUS wycofał zażalenie, na kanwie którego SN wystosował pytania prejudycjalne. SN: umorzenie postępowania","Zakład Ubezpieczeń Społecznych wycofał zażalenie, na kanwie którego Sąd Najwyższy skierował w sierpniu pięć pytań prejudycjalnych do Trybunału Sprawiedliwości UE i zawiesił stosowanie niektórych przepisów ustawy o Sądzie Najwyższym. - Cofnięcie zażalenia powoduje obligatoryjne umorzenie postępowania - komentuje Krzysztof Michałowski z zespołu prasowego SN.","Rzecznik prasowy Zakładu Ubezpieczeń Społecznych Wojciech Andrusiewicz poinformował dziś o decyzji oddziału ZUS w Jaśle, by ""wycofać zażalenie z 13 kwietnia 2018 r. na wyrok Sądu Apelacyjnego, Sądu Pracy i Ubezpieczeń Społecznych w Rzeszowie wydany 23 marca 2018 r."". Na kanwie tej sprawy Sąd Najwyższy na początku sierpnia wystosował do Trybunału Sprawiedliwości UE pięć pytań prejudycjalnych dot. zasady niezależności sądów i niezawisłości sądów jako zasad prawa unijnego oraz unijnego zakazu dyskryminacji ze względu na wiek. SN postanowił też - na podstawie m.in. przepisów art. 755 Kodeksu postępowania cywilnego - zawiesić stosowanie przepisów trzech artykułów ustawy o SN dotyczących przechodzenia w stan spoczynku sędziów SN, którzy ukończyli 65. rok życia. Postanowienie SN zostało wydane na tle rozpoznawanej sprawy odwołania od decyzji Zakładu Ubezpieczeń Społecznych. Jak przekazał w sierpniu rzecznik SN sędzia Michał Laskowski sprawa ""dotyczyła obowiązku opłacania składek ubezpieczeń społecznych w sytuacji kiedy Polak ma firmę w Czechach albo na Słowacji"". Skład trzech sędziów - jak przekazał rzecznik SN - ""nabrał wątpliwości co, do tego jak powinno to zostać rozstrzygnięte i zgodnie z procedurą przekazał te kwestie do rozstrzygnięcia składowi siedmiu sędziów SN"". W powiększonym składzie orzekającym znalazł się jeden sędzia, który przekroczył już 65 rok życia i co do którego trwa procedura związana z przeniesieniem go w stan spoczynku lub ewentualnym umożliwianiem mu dalszego orzekania. - Na tle kwestii, związanej z możliwością orzekania przez tego sędziego, Sąd Najwyższy zadał pytania Trybunałowi Sprawiedliwości UE - dodał rzecznik SN. Krzysztof Michałowski nie potrafił jednak powiedzieć, ""jakie konsekwencje będzie miało cofnięcie zażalenia, a w konsekwencji pytań prejudycjalnych, dla Trybunału Sprawiedliwości Unii Europejskiej"". - Trybunał nie jest ściśle związany wnioskiem i mają miejsce przypadki, że TSUE rozstrzygając kwestię prejudycjalną modyfikował treść pytania, czy też wychodził poza jego zakres - mówi. - W odniesieniu do skutków cofnięcia zażalenia informuję, że Sąd Najwyższy jest związany oświadczeniem strony o cofnięciu środka zaskarżenia. Cofnięcie skargi czy zażalenia powoduje obligatoryjne umorzenie postępowania. Należy się spodziewać, że tak też będzie w tej sprawie - wskazuje Michałowski. Zwrócił też uwagę, że podobny przypadek, gdy skarga kasacyjna w sprawie, której SN wystąpił do TSUE z pytaniem prejudycjalnym została wycofana, miał miejsce w 2014 r. - Postępowania kasacyjne zostało wtedy umorzone, a skarga wycofana z Trybunału Sprawiedliwości UE - przypomina Michałowski. Michałowski przekazał też, że do SN wpłynęło w czwartek pismo procesowe, w którym Prokuratura Krajowa wnosi o umorzenie postępowania w tej sprawie oraz uchylenie postanowienia SN o zwróceniu się z pytaniami prejudycjalnymi do TSUE i zawieszeniu stosowania niektórych przepisów ustawy o SN. - Na chwilę obecną jednak w Sądzie Najwyższym, w związku z powyższymi pismami (wycofanie skargi i wniosek prokuratora o umorzenie postępowania - red.) prowadzone są czynności – odpisy pisma ZUS Oddział w Jaśle zostały przekazane pełnomocnikowi ubezpieczonego oraz Prokuraturze Krajowej, a w związku z pismem procesowym prokuratora, do którego nie dołączono odpisów, SN zwrócił się do Prokuratury Krajowej o nadesłanie tych odpisów, celem przesłania ich stronom postępowania - zaznaczył Michałowski. Na początku sierpnia SN wystosował do Trybunału Sprawiedliwości UE pięć pytań prejudycjalnych dot. zasady niezależności sądów i niezawisłości sądów jako zasad prawa unijnego oraz unijnego zakazu dyskryminacji ze względu na wiek. SN postanowił też - na podstawie m.in. przepisów art. 755 Kodeksu postępowania cywilnego - zawiesić stosowanie przepisów trzech artykułów ustawy o SN dotyczących przechodzenia w stan spoczynku sędziów SN, którzy ukończyli 65. rok życia. Postanowienie SN zostało wydane na tle rozpoznawanej sprawy odwołania od decyzji Zakładu Ubezpieczeń Społecznych. Jak przekazał w sierpniu rzecznik SN sędzia Michał Laskowski sprawa ""dotyczyła obowiązku opłacania składek ubezpieczeń społecznych w sytuacji kiedy Polak ma firmę w Czechach albo na Słowacji"". Skład trzech sędziów - jak przekazał rzecznik SN - ""nabrał wątpliwości co, do tego jak powinno to zostać rozstrzygnięte i zgodnie z procedurą przekazał te kwestie do rozstrzygnięcia składowi siedmiu sędziów SN"". W powiększonym składzie orzekającym znalazł się jeden sędzia, który przekroczył już 65 rok życia i co do którego trwa procedura związana z przeniesieniem go w stan spoczynku lub ewentualnym umożliwianiem mu dalszego orzekania. - Na tle kwestii, związanej z możliwością orzekania przez tego sędziego, Sąd Najwyższy zadał pytania Trybunałowi Sprawiedliwości UE - dodał rzecznik SN. Jak dowiedziała się wczoraj Polska Agencja Prasowa, Trybunał Sprawiedliwości UE na 12 lutego 2019 r. zaplanował rozpatrzenie pytań prejudycjalnych, skierowanych przez Sąd Najwyższy. Strona polska i wszystkie zainteresowane udziałem w tej sprawie państwa - jak podało źródło - dostały czas do 20 listopada na zgłaszanie uwag. Sprawa ma zostać rozpatrzona w trybie przyspieszonym.","ZUS wycofał zażalenie na kanwie, którego SN wystosował pytania prejudycjalne",
https://wiadomosci.onet.pl/kraj/malgorzata-gersdorf-wywiad-o-sadzie-najwyzszym-dla-deutsche-welle/jvr5l3y,"Małgorzata Gersdorf: gdybym nie miała nadziei, nie mówiłabym, że jestem I Prezes","Nawet jak PiS straci władzę, to te instrumenty będą podobać się każdej następnej władzy. Bo tak naprawdę każda władza chce mieć „swoje” sądy - ostrzega przed zmianami w sądownictwie kontestowana I Prezes Sądu Najwyższego Małgorzata Gersdorf w wywiadzie dla ""Deutsche Welle"".","DW: Dlaczego zwrócili się Państwo z pytaniami prejudycjalnymi w sprawie kontrowersyjnych regulacji do Trybunału Sprawiedliwości UE, omijając Trybunał Konstytucyjny w Polsce? Małgorzata Gersdorf:  Nie mamy w pełni zaufania do Trybunału Konstytucyjnego, który został na nowo stworzony. Wybrano od nowa sędziów i zasiedli w nim tylko sędziowie powiązani z partia rządzącą. A to nigdy nie jest dobrze. Powinni być różni sędziowie. Czy można mówić, że obóz rządzący przekształca obecnie Polskę w państwo autorytarne? Ja nie chcę tego mówić. Absolutnie nie chcę tego mówić. Ale kierunek jest zbliżony. Jeżeli sądownictwo będzie przejęte, to obywatele nie będą mieć pewności co do niezawisłości, niezależności sądów. To jest bardzo groźne na przyszłość. Wszyscy zdajemy sobie sprawę, że instrumenty takiej władzy nad sądownictwem będzie chciała wykorzystać każda władza. To nie jest tak, że tylko obecna partia rządząca to wykorzysta. Nawet jak PiS straci władzę, to te instrumenty będą podobać się każdej następnej władzy. Bo tak naprawdę każda władza chce mieć ""swoje"" sądy. Pani sama wielokrotnie podkreślała, że sądownictwo w Polsce należy zreformować. W jakim kierunku powinny zmierzać te reformy? Te reformy powinny być bardzo specjalistyczne, dotyczące procedury, kognicji sądu. U nas sądy rozstrzygają zbyt dużo drobnych spraw i przez to są przeładowane. To wynika z tego, po 1989 r. obywatele sami wyraźnie żądali, żeby wszystko było rozstrzygane przez sądy. Mieli zaufanie do tych sądów. Partia rządząca zohydziła sędziów twierdzeniami chociażby, że są skorumpowani. Podczas gdy międzynarodowe organizacje jak GRECO – to organizacja oceniająca stopień korupcji sądownictwa – stwierdziła już dwa razy, że u nas żadnej korupcji nie ma. Być może właśnie teraz, po zmianach wprowadzanych przez obecny obóz rządzący, pewne rozwiązania mogą zmierzać do tego, aby sędziowie patrzyli na awanse bardziej łaskawie. Przykładowo w Izbie Dyscyplinarnej Sądu Najwyższego wynagrodzenie sędziów jest wyższe o 40 procent od innych sędziów. To rodzi pytanie – dlaczego taka dysproporcja? Współpracuje Pani z mianowanym przez Panią zastępcą, panem sędzią Dariuszem Zawistowskim, który razem z Panią jest też obecny na konferencji Prezesów Sądów Najwyższych Unii Europejskiej, która właśnie odbywa się w Karlsruhe. Pan sędzia Dariusz Zawistowski jest prezesem Izby Cywilnej, powołanym dawniej do tej Izby na mój wniosek przez Prezydenta RP Andrzeja Dudę. Rozwiązania prawne są w Polsce takie, że w razie nieobecności zastępuje I Prezesa najstarszy prezes Izby. Teraz pozostał on w ogóle jako jedyny. Ponieważ ja uznaję, że jestem Prezesem SN, wiec upoważniłam wcześniej pana prezesa Zawistowskiego do zastępowania mnie w razie mojej nieobecności. On sam również uznaje mnie za I Prezesa SN, tak jak wszyscy dotychczasowi sędziowie Sądu Najwyższego, którzy podjęli taką właśnie uchwałę. Oczywiście taka prowizorka nie może trwać wiecznie. A jak wyglądałaby sytuacja, gdyby na prezesa SN wybrany został inny sędzia, który wprowadziłby się do Pani gabinetu? Po prostu będę musiała wyjść z tego gabinetu. Na pewno się nie przywiążę, tylko wyjdę. Ale powiedziała Pani tutaj, w Karlsruhe, ze liczy jednak na to, że obóz rządzący w Polsce przemyśli jeszcze raz sprawę i wycofa się z pomysłu przesunięcia sędziów SN na emeryturę przed upływem ich kadencji.  Ja stale myślę, że obóz rządzący zastanowi się nad tymi rozwiązaniami, które są niekonstytucyjne. Tak naprawdę to nic mu też nie przynoszą dobrego. I mam nadzieję, że wstrzyma się z tak szeroko zakrojoną reformą sądownictwa. Dlatego cały czas czekam na to. Gdybym nie miała nadziei, nie czekałabym i nie byłoby mnie dziś tu. Nie mówiłabym, ze jestem I Prezes. Dostała Pani w tej trudnej sytuacji wsparcie od kolegów z Unii Europejskiej. Już wcześniej dostałam wsparcie od kolegów z Sieci Prezesów Sądów Najwyższych krajów członkowskich Unii Europejskiej, w ramach której spotykamy się tu na kolokwium. Byli parę razy u mnie w Sądzie Najwyższym w Warszawie. Były audycje z tym związane, szczególnie w Holandii. Miałam bardzo dużo listów z poparciem i życzeniami trwania dalej w moich ocenach prawnych. Bo tu chodzi o oceny prawne. Tu nie chodzi o mnie osobiście. Naprawdę ten stres związany z tą całą sytuacją, nie jest wart żadnych pieniędzy. Ale tu chodzi o cele wyższe. Mnie chodzi o moje państwo. To jest moje państwo. W ostatnim roku w mediach zagranicznych pojawiały się relacje z demonstracji w Polsce w obronie niezawisłości sądownictwa. Czy paradoksalnie obecny kryzys w sądownictwie nie sprawia, że edukacja obywatelska w tym względzie przyspieszyła?  Świadomość obywatelska pod tym względem wzrosła, ale ciągle jeszcze jest zbyt mała. Trzeba przyspieszać jeszcze bardziej ten kurs edukacji całego społeczeństwa. Tego rzeczywiście wcześniej nie dopilnowaliśmy. Nauki o tym, czym właściwie jest demokracja i czym jest parlamentaryzm. Dziękujemy za rozmowę.  rozmawiała Joanna de Vincenz Polecamy: Europejska sieć sądów najwyższych zaprasza Gersdorf do Karlsruhe Polecamy: Magazyn „Cicero” o Gersdorf: konstytucyjna patriotka",Małgorzata Gersdorf,
https://wiadomosci.onet.pl/swiat/tsue-na-12-lutego-zaplanowal-rozpatrzenie-pytan-prejudycjalnych-sn/l5zv5d8,TSUE na 12 lutego zaplanował rozpatrzenie pytań prejudycjalnych SN,"Trybunał Sprawiedliwości UE na 12 lutego 2019 r. zaplanował rozpatrzenie pytań prejudycjalnych, które skierował do niego polski Sąd Najwyższy - poinformowało unijne źródło dyplomatyczne.","Chodzi o pytania prejudycjalne, które Sąd Najwyższy przesłał do Trybunału Sprawiedliwości Unii Europejskiej 2 sierpnia. Strona polska i wszystkie zainteresowane udziałem w tej sprawie państwa - jak podało źródło - dostały czas do 20 listopada na zgłaszanie uwag.",TSUE na 12 lutego zaplanował rozpatrzenie pytań prejudycjalnych SN,
https://wiadomosci.onet.pl/kraj/biuro-krs-dotychczas-zgloszono-10-kandydatur-na-sedziow-sn/2mtk9j1,Biuro KRS: dotychczas zgłoszono 10 kandydatur na sędziów SN,Do Krajowej Rady Sądownictwa do wczesnego popołudnia wpłynęło dziesięć kandydatur na sędziów Sądu Najwyższego - poinformowało Biuro KRS. Kandydatury zgłaszane są w związku z obwieszczeniem prezydenta Andrzeja Dudy opublikowanym 28 sierpnia.,"Jak zastrzegło Biuro KRS kolejne ze zgłoszeń mogą napłynąć jeszcze drogą pocztową, więc ostateczna informacja o liczbie kandydatur będzie podana w przyszłym tygodniu. Miesiąc temu - 28 sierpnia - w Monitorze Polskim ukazało się obwieszczenie prezydenta Andrzeja Dudy o ogłoszeniu naboru na 11 wolnych stanowisk w Sądzie Najwyższym. Z obwieszczenia wynikało, że w Izbie Cywilnej SN do obsadzenia są cztery stanowiska, w Izbie Karnej trzy, a w Izbie Pracy i Ubezpieczeń Społecznych kolejne cztery. Zgodnie z ustawą o SN każda osoba, która spełnia warunki do objęcia stanowiska sędziego SN, może zgłosić swoją kandydaturę KRS w terminie miesiąca od dnia obwieszczenia. Ukazanie się obwieszczenia w Monitorze Polskim uruchamia procedurę naboru sędziów do SN. Zgodnie z nową ustawą o SN, która weszła w życie 3 kwietnia, w ""okresie 12 miesięcy od wejścia w życie ustawy prezydent obwieszcza w Monitorze Polskim liczbę wolnych stanowisk, przewidzianych do objęcia bez zasięgnięcia opinii I prezesa Sądu Najwyższego"". Zgłoszenia kandydatur trafiają do KRS, która je rozpatruje i przedstawia prezydentowi rekomendacje. Zgodnie z ustawą kandydat na sędziego SN musi m.in. posiadać wyłącznie polskie obywatelstwo, korzystać z pełni praw cywilnych i publicznych, mieć powyżej 40 lat, wyróżniać się wysokim poziomem wiedzy prawniczej, posiadać co najmniej dziesięcioletni staż na stanowisku sędziego, prokuratora, prezesa, wiceprezesa lub radcy Prokuratorii Generalnej lub przez co najmniej dziesięć lat wykonywać w Polsce zawód adwokata, radcy prawnego lub notariusza. W końcu czerwca w Monitorze Polskim opublikowane zostało poprzednie obwieszczenie prezydenta o wolnych stanowiskach sędziego w SN - do obsadzenia były 44 stanowiska sędziowskie. Ostatecznie KRS rozpatrywał ponad 180 kandydatur zgłoszonych na te stanowiska. Pod koniec sierpnia KRS wyłoniła 40 kandydatów na stanowiska sędziowskie w Izbie Dyscyplinarnej, Izbie Kontroli Nadzwyczajnej i Spraw Publicznych, Izbie Cywilnej oraz Izbie Karnej. Rada wyłoniła: 12 kandydatów do Izby Dyscyplinarnej, 20 kandydatów na stanowiska sędziowskie w Izbie Kontroli Nadzwyczajnej i Spraw Publicznych, 7 kandydatów na wakaty w Izbie Cywilnej i jedną kandydaturę na wakat w Izbie Karnej. Na początku września przewodniczący KRS sędzia Leszek Mazur podpisał uchwałę Rady o przedstawieniu prezydentowi Andrzejowi Dudzie wniosku o powołanie 12 sędziów Izby Dyscyplinarnej SN. W miniony czwartek prezydent powołał 10 osób na sędziów Izby Dyscyplinarnej SN. - Wszystkie uchwały z rekomendacjami kandydatów na sędziów SN będą gotowe do przedstawienia prezydentowi Dudzie na początku października - mówił w zeszłym tygodniu sędzia Mazur. We wtorek i w czwartek Naczelny Sąd Administracyjny uwzględnił wnioski o zabezpieczenie i wstrzymał - w zaskarżonych częściach - wykonanie uchwał KRS odnoszących się do powołania sędziów Sądu Najwyższego do Izb Karnej, Cywilnej oraz Kontroli Nadzwyczajnej i Spraw Publicznych. Wnioski złożyli w NSA kandydaci na sędziów SN, którzy w końcu sierpnia nie uzyskali rekomendacji KRS. - Musimy podporządkować się postanowieniu NSA o wstrzymaniu wykonania uchwały KRS z wnioskami o powołanie sędziów Sądu Najwyższego do Izby Karnej - mówił po ogłoszeniu pierwszych decyzji NSA sędzia Mazur. Sędzia NSA Sylwester Marciniak pytany przez dziennikarzy w środę, czy udzielone zabezpieczenie uniemożliwia mianowanie wskazanej w uchwale osoby na sędziego SN, powiedział, że z przepisów ustawy o KRS wynika, że ci kandydaci, których odwołania zostaną rozstrzygnięte na ich korzyść, będą ""podlegali rozpoznaniu przy kolejnych wolnych etatach sędziowskich i obwieszczeniach o wolnych stanowiskach sędziowskich"". - Należy zauważyć, że już kolejne obwieszczenia zostały dokonane i na dniach mija termin, jeśli chodzi o kolejnych kandydatów, ale to są pytania do KRS i Kancelarii Prezydenta - dodawał.",Biuro KRS: dotychczas zgłoszono 10 kandydatur na sędziów SN,
https://wiadomosci.onet.pl/kraj/nsa-wstrzymal-powolanie-sedziow-sn-do-izb-cywilnej-i-kontroli-nadzwyczajnej/nhvf0sd,NSA wstrzymał powołanie sędziów SN do Izb - Cywilnej i Kontroli Nadzwyczajnej,Naczelny Sąd Administracyjny uwzględnił wnioski o zabezpieczenie i wstrzymał wykonanie uchwał KRS ws. powołania sędziów SN do Izb - Cywilnej i Kontroli Nadzwyczajnej - informuje Wydział Informacji Sądowej NSA.,"NSA nie uwzględnił natomiast innego wniosku o zabezpieczenie - dotyczącego uchwały KRS z wnioskami o powołanie sędziów Izby Dyscyplinarnej SN. Wszystkie trzy rozstrzygnięcia zapadły wczoraj po południu. To kolejne rozstrzygnięcia NSA w sprawie tego typu wniosków składanych przez kandydatów na sędziów SN, którzy w końcu sierpnia nie uzyskali rekomendacji KRS. W środę NSA informował o podjęciu dwóch postanowień o udzieleniu zabezpieczenia w postaci wstrzymania wykonania uchwały KRS z wnioskami o powołanie sędziów SN do Izby Karnej. Wnioski w tamtych sprawach złożyło dwóch kandydatów na sędziów Izby Karnej, którzy nie uzyskali rekomendacji Rady. Wtedy również NSA nie uwzględnił m.in. innego wniosku dotyczącego kandydata do Izby Dyscyplinarnej SN. Sędzia NSA Sylwester Marciniak pytany przez dziennikarzy w środę, czy udzielone zabezpieczenie uniemożliwia mianowanie wskazanej w uchwale osoby na sędziego SN, wskazał w odpowiedzi, że z przepisów ustawy o KRS wynika, że ci kandydaci, których odwołania zostaną rozstrzygnięte na ich korzyść, będą ""podlegali rozpoznaniu przy kolejnych wolnych etatach sędziowskich i obwieszczeniach o wolnych stanowiskach sędziowskich"". ""Należy zauważyć, że już kolejne obwieszczenia zostały dokonane i na dniach mija termin, jeśli chodzi o kolejnych kandydatów, ale to są pytania do KRS i Kancelarii Prezydenta"" - dodał. POLECAMY: Małgorzata Gersdorf dla CNN: nie zrezygnuję Zgodnie z obowiązującym od końca lipca przepisem ustawy o KRS, ""w sprawach indywidualnych dotyczących powołania do pełnienia urzędu na stanowisku sędziego SN, uchylenie przez NSA uchwały KRS o nieprzedstawieniu wniosku o powołanie do pełnienia urzędu sędziego SN jest równoznaczne z przyjęciem zgłoszenia uczestnika postępowania, który wniósł odwołanie, kandydatury na wolne stanowisko sędziowskie w SN, co do którego w dniu wydania orzeczenia przez NSA postępowanie przed KRS nie zostało zakończone, a w przypadku braku takiego postępowania, na kolejne wolne stanowisko sędziowskie w SN objęte obwieszczeniem"". - Musimy podporządkować się postanowieniu NSA o wstrzymaniu wykonania uchwały KRS z wnioskami o powołanie sędziów Sądu Najwyższego do Izby Karnej - mówił w środę po ogłoszeniu pierwszych decyzji NSA przewodniczący KRS sędzia Leszek Mazur.",Sąd Najwyższy,
https://wiadomosci.onet.pl/kraj/malgorzata-gersdorf-zaproszona-na-spotkanie-prezesami-sadow-najwyzszych-w-ue/f0km20z,Małgorzata Gersdorf spotka się z prezesami Sądów Najwyższych w UE,Sędzia Małgorzata Gersdorf będzie gościem odbywającego się w dniach od 27 do 29 września kolokwium Sieci Prezesów Sądów Najwyższych Unii Europejskiej. Spotkanie odbędzie się w niemieckim Trybunale Federalnym (BGH) w Karlsruhe.,"Według jego komunikatu, na zaproszenie prezes BGH Bettiny Limperg w kolokwium będą uczestniczyć przedstawiciele 31 państw, w tym wszystkich 28 krajów członkowskich UE. Obrady mają dotyczyć stosunków między trybunałami konstytucyjnymi i sądami najwyższymi oraz znaczenia komparatystyki prawniczej w orzecznictwie sądów najwyższych, jak też rozwoju wymiaru sprawiedliwości w państwach UE. ""Ze strony polskiego Sądu Najwyższego obok Prezesa Dariusza Zawistowskiego w konferencji weźmie udział na specjalne zaproszenie Sieci także Pierwsza Prezes Małgorzata Gersdorf"" - czytamy w komunikacie. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Małgorzata Gersdorf,
https://wiadomosci.onet.pl/kraj/gersdorf-i-raczka-pozywaja-piotrowicza/gth9ndt,"Małgorzata Gersdorf i Krzysztof Rączka pozywają Stanisława Piotrowicza. Chodzi o jego słowa o ""sędziach złodziejach""","Pierwsza prezes Sądu Najwyższego Małgorzata Gersdorf, a także sędzia Krzysztof Rączka złożyli pozew przeciwko posłowi PiS Stanisławowi Piotrowiczowi. To reakcja na jego słowa o sędziach. Piotrowicz nazwał ich ""złodziejami, którzy nie powinni orzekać"".","Składający pozew domagają się przeprosin oraz 50 tysięcy złotych na wskazany cel społeczny. O fakcie poinformował Michał Wawrynkiewicz z Komitetu Obrony Sprawiedliwości, który reprezentuje powodów. Jak wskazuje Wawrynkiewicz, Piotrowicz ""nie ma sobie nic do zarzucenia"" i nie zareagował na list wystosowany do prezesa Józefa Iwulskiego, w którym oczekiwano przeprosin od posła PiS. Piotrowicz 27 sierpnia powiedział dziennikarzom, że ""nie może być takiej sytuacji, by garstka niezadowolonych z utraty przywilejów blokowała prace organu konstytucyjnego"", a także, że chodzi o to, by ""sędziowie, którzy są zwykłymi złodziejami, nie orzekali dalej"" Słowa Piotrowicza wywołały oburzenie w Małgorzacie Gersdorf. Jej zdaniem słowa posła były oskarżeniem wobec wszystkich sędziów Sądu Najwyższego. - Nie nazywałem w ogólności sędziów - ani Sądu Najwyższego, ani też innych sędziów jako grupy - złodziejami. Te słowa odnosiły się do przypadków kradzieży dokonanych przez sędziów, a pokazanych i napiętnowanych przez media. Miałem na myśli to, że oni nie zostali ukarani w sposób właściwy i dlatego konieczna jest zmiana jeśli chodzi o postępowania dyscyplinarne - tłumaczył się potem Piotrowicz. Zobacz także: Stanisław Piotrowicz: sędzia Iwulski dokonał nadinterpretacji moich słów Zobacz także: Sędzia SN czuje się urażony i pozywa Piotrowicza Źródło: Onet, PAP",Stanisław Piotrowicz,
https://wiadomosci.onet.pl/kraj/stanowisko-sn-ws-zgromadzen-izb-karnej-i-pracy/ecyykpr,Sędzia Krzysztof Rączka: stanowiska prezesów Izb Karnej oraz Pracy pozostają obsadzone,"Sędzia Sądu Najwyższego Krzysztof Rączka poinformował dziś, że stanowiska prezesów Izby Pracy i Ubezpieczeń Społecznych oraz Izby Karnej Sądu Najwyższego są obsadzone. Oznacza to, że zgromadzenia ogólne tych izb uznały zwołanie zgromadzeń mających wyłonić kandydatów za bezprzedmiotowe .","Jak powiedział sędzia Rączka, ""po dyskusji która była spójna"", podjęto dwie uchwały. W pierwszej Izba Pracy i Ubezpieczeń Społecznych uznało za bezprzedmiotowe zwołanie zgromadzenia Izby w kwestii wyboru trzech kandydatów na stanowisko prezesa Izby, ""ponieważ stwierdza, że stanowisko prezesa Izby Pracy jest obsadzone"". Rączka poinformował, że także zgromadzenie sędziów Izby Karnej - mając na względzie treść postanowienia SN z 2 sierpnia - uznało za bezprzedmiotowe zwołanie zgromadzenia izby w celu wyboru trzech kandydatów na stanowisko prezesa Izby Karnej, ponieważ stanowisko prezesa tej Izby jest obsadzone. - Mamy prezesów dwóch Izb, w związku z tym sędziowie zebrani na zgromadzeniach uznali, że nie ma zgłaszania kandydatur na te funkcje, które nie są funkcjami wakującymi, są funkcjami obsadzonymi - powiedział Rączka.",Sąd Najwyższy,
https://wiadomosci.onet.pl/kraj/nsa-postanowil-o-wstrzymaniu-wykonania-uchwaly-krs/1j79j6t,NSA postanowił o wstrzymaniu wykonania uchwały KRS,Naczelny Sąd Administracyjny postanowił o wstrzymaniu wykonania uchwały Krajowej Rady Sądownictwa z wnioskami o powołanie sędziów Sądu Najwyższego do Izby Karnej - podał Wydział Informacji Sądowej NSA.,"""Rzeczpospolita"" informuje, że sąd przychylił się do wniosków dwóch kandydatów do Izby Karnej SN. Jak się dowiedzieliśmy jedną z tych osób jest sędzia Piotr Gąciarek, członek Stowarzyszenia Sędziów Polskich ""Iustitia"". Kandydaci nie uzyskali pozytywnej opinii KRS, dlatego złożyli w tej sprawie zażalenie do NSA. Wydział prasowy NSA przekazał też, że oddalono dwa inne wnioski o wstrzymanie wykonania uchwał KRS z rekomendacjami na stanowiska sędziów SN do Izby Dyscyplinarnej i Izby Kontroli Nadzwyczajnej. W rozmowie z dziennikarką Onetu Magdaleną Gałczyńską decyzję NSA skomentował poseł PiS Marek Ast, przewodniczący sejmowej Komisji Ustawodawczej. - Ta decyzja na pewno opóźni powoływanie nowych sędziów. Jednak wszystko jest teraz w rękach pana prezydenta - mówi poseł PiS. Zaznacza, że nie chce komentować samej decyzji sądu administracyjnego, bo nie zna uzasadnienia postanowienia o wstrzymaniu wykonania uchwały KRS. W końcu czerwca w Monitorze Polskim opublikowane zostało obwieszczenie prezydenta o wolnych stanowiskach sędziego w SN - do obsadzenia są łącznie 44 stanowiska sędziowskie. Pod koniec sierpnia KRS wyłoniła łącznie 40 kandydatów na stanowiska sędziowskie w Izbie Dyscyplinarnej, Izbie Kontroli Nadzwyczajnej i Spraw Publicznych Sądu Najwyższego, Izbie Cywilnej oraz Izbie Karnej SN. Na początku września przewodniczący KRS Leszek Mazur podpisał uchwałę Rady o przedstawieniu wniosku Andrzejowi Dudzie o powołanie 12 sędziów Izby Dyscyplinarnej SN. Prezydent podjął w ubiegłym tygodniu decyzję o powołaniu 10 z 12 rekomendowanych osób. Oprócz 12 osób do Izby Dyscyplinarnej Rada wyłoniła: 20 kandydatów na stanowiska sędziowskie w Izbie Kontroli Nadzwyczajnej i Spraw Publicznych Sądu Najwyższego, 7 kandydatów na wakaty w Izbie Cywilnej i jedną kandydaturę na wakat w Izbie Karnej. Chcesz być na bieżąco z najważniejszymi informacjami dnia? Polub Onet Wiadomości na Facebooku! (mba)",Naczelny Sąd Administracyjny,
https://wiadomosci.onet.pl/kraj/politycy-komentuja-spotkanie-mateusza-morawieckiego-z-malgorzata-gersdorf/s9mcw92,Politycy komentują spotkanie Mateusza Morawieckiego z Małgorzatą Gersdorf,- Morawiecki zastosował fortel opóźnienia decyzji Komisji Europejskiej - tak spotkanie premiera z Małgorzatą Gersdorf skomentował Michał Szczerba z Platformy Obywatelskiej.,"Politycy skomentowali niespodziewane spotkanie Mateusza Morawieckiego z Małgorzatą Gersdorg. - Badania pokazują, że Polacy chcą być w Unii Europejskiej - twierdzi Paulina Hennig-Kloska z .Nowoczesnej. Posłanka twierdzi, że obywatele Polski coraz częściej uważają reformę sądownictwa za ""wymianę kadrową"".",,
https://wiadomosci.onet.pl/tylko-w-onecie/polska-zaskarzona-do-tsue-za-ustawe-o-sadzie-najwyzszym/de36f84,Polska zaskarżona do TSUE za ustawę o Sądzie Najwyższym,"Komisja Europejska zdecydowała się zaskarżyć Polskę do Trybunału Sprawiedliwości. Unii Europejskiej z powodu pogwałcenia przez nią zasady niezawisłości sędziów przez wprowadzenie nowej ustawy o Sądzie Najwyższym Komisja podkreśla, że polska ustawa jest niezgodna z prawem UE, ponieważ narusza niezależność sędziowską, a także zasadę nieusuwalności sędziów.",,,
https://wiadomosci.onet.pl/kraj/premier-mateusz-morawiecki-komentuje-decyzje-ke-o-skierowaniu-skargi-przeciwko-polsce/0cpvsz7,Mateusz Morawiecki o skardze KE do TSUE: szczególnie nas nie dziwi,"Mogę powiedzieć, że czekamy na ten wniosek procesowy. Gdy się z nim zapoznamy, będziemy mogli na niego odpowiedzieć - powiedział Mateusz Morawiecki. Premier odniósł się do decyzji Komisji Europejskiej o skierowaniu do Trybunału Sprawiedliwości UE skargi przeciwko Polsce. Szef rządu dodał, że ruch ten ""szczególnie nas nie dziwi"".","Komisja Europejska podjęła dziś decyzję o skierowaniu do Trybunału Sprawiedliwości UE skargi przeciwko Polsce w związku z przepisami ustawy o Sądzie Najwyższym. KE występuje o rozpatrzenie sprawy przez sędziów w Luksemburgu w trybie przyspieszonym. Chce również, by TSUE wydał tymczasową decyzję zabezpieczającą (tzw. środki tymczasowe), aby do czasu wydania ostatecznego orzeczenia niektóre przepisy ustawy o Sądzie Najwyższym pozostały zawieszone. - Ciekawostką jest to, że odnosi się ona (decyzja - przyp. red.) do aktu z przeszłości i sygnały są takie jakoby suwerenna decyzja Sejmu miałaby być zmieniana. Do wszystkiego trzeba będzie się odnieść w stosownym czasie - stwierdził Morawiecki. Premier przypomniał, że ""aktualnie jest bardzo wiele krajów, które nie wykonują orzeczeń TSUE, co też powinno być zauważone"". - My tymczasem realizujemy naszą reformę z konsekwencją - mówił szef rządu. - Jest bardzo ważne, aby odpowiedzieć na apel 80 proc. społeczeństwa, które życzy sobie głębokiej przebudowy wymiaru sprawiedliwości - stwierdził. Wcześniej decyzję KE skomentowała rzeczniczka rządu Joanna Kopcińska. - Dzisiejsza decyzja KE nie jest zaskakująca. Od wielu miesięcy utrzymuje się między Warszawą, a Brukselą zasadnicza różnica zdań, co do zgodności ustawy o SN z traktatami. Potwierdziliśmy obszernie swoje stanowisko w pismach przedsądowych przekazanych KE w ostatnich miesiącach - powiedziała. Kopcińska podkreśliła, że w przypadku środków tymczasowych, o których zastosowanie wnioskuje KE, ""należy zwrócić uwagę, że z natury odnosić się one mogą tylko do zdarzeń przyszłych, które mogłyby utrudniać wykonanie wyroku"". - Do zmian ustawodawstwa może zobowiązywać państwo członkowskie tylko prawomocny wyrok Trybunału - mówiła rzeczniczka rządu. - Polska jest gotowa do obrony swoich racji ustrojowych i prawnych przed Trybunałem - zapewniła Kopcińska.  Chcesz być na bieżąco z najważniejszymi informacjami dnia? Polub Onet Wiadomości na Facebooku! (mba)",Mateusz Morawiecki,
https://wiadomosci.onet.pl/kraj/andrzej-duda-otrzymal-kolejne-uchwaly-krs-ws-kandydatow-na-sedziow-sn/x0rvetz,Andrzej Duda otrzymał kolejne uchwały KRS ws. kandydatów na sędziów SN,"Kolejne uchwały Krajowej Rady Sądownictwa w sprawie kandydatów na sędziów Sądu Najwyższego trafiły do Kancelarii Prezydenta. Chodzi o procedurę naboru do izb kontroli nadzwyczajnej i spraw publicznych, karnej oraz cywilnej - informuje RMF FM.","Decyzja ws. powołania nowych sędziów SN może zostać podjęta w ciągu jednego-dwóch tygodni, a więc najpóźniej na przełomie września i października.  Prezydencki minister Andrzej Dera w rozmowie z RMF FM przekazał, że Kancelaria Prezydenta oprócz uchwał sprawdza też akta osobowe kandydatów. - Analizujemy, czy wszelkie wymogi ustawowe czy kwestie formalne są dopełnione. Teraz będzie rozpatrywana izba kontroli nadzwyczajnej i spraw publicznych i te wakujące etaty w izbie cywilnej i w izbie karnej - wyjaśnił Dera. W czwartek Andrzej Duda powołał sędziów do izby dyscyplinarnej Sądu Najwyższego. Wskazał na 10 z 12 osób proponowanych przez Krajową Radę Sądownictwa.  Powołani sędziowie to Małgorzata Bednarek, Jan Majchrowski, Piotr Niedzielak, Tomasz Przesławski, Adam Roch, Adam Tomczyński, Ryszard Witkowski, Jacek Wygoda, Konrad Wytrykowski i Paweł Zubert. Wszystkie nazwiska zostały podane w postanowieniu prezydenta, które opublikowaliśmy przed ogłoszeniem decyzji. Chcesz być na bieżąco z najważniejszymi informacjami dnia? Polub Onet Wiadomości na Facebooku!",,
https://wiadomosci.onet.pl/kraj/kulisy-spotkania-gersdorf-morawiecki-w-sadzie-najwyzszym/eklkyv7,Kulisy poufnego spotkania w Sądzie Najwyższym. Gersdorf: moje oświadczenie zostało sprowokowane,"Sędzia Małgorzata Gersdorf podkreśliła, że oświadczenie dotyczące jej rozmowy z premierem Mateuszem Morawieckim ""zostało sprowokowane"" wiadomościami na ten temat. - Musiała ze strony premiera ta informacja bardzo dokładna przejść, więc trudno mi było dalej milczeć - dodała w rozmowie z Polskim Radiem 24.","Wcześniej na konferencji prasowej Gersdorf odniosła się do artykułu dziennikarza Onetu Andrzeja Stankiewicza: - Dzisiaj rano ukazało się w Onecie dość wnikliwe sprawozdanie ze spotkania z premierem Morawieckim, więc nie będę nic dodawała od siebie – oświadczyła. Jednocześnie poinformowała, że podczas środowych rozmów z premierem przedstawiła swoje stanowisko, ""co do warunków minimalnych i brzegowych"". Wśród tych warunków Gersdorf wymieniła: powrót sędziów zwolnionych ze względu na wiek, pozostanie na stanowisku I Prezesa SN i ""przywrócenie konstytucyjnego charakteru KRS"". Mateusz Morawiecki pytany o to oświadczenie powiedział, że spotkanie z Gersdorf było bardzo ""sympatyczne"". - Jak się umawiam z kimś, że nie przekazuję informacji dalej, to dotrzymuję tego słowa - podkreślił. Premier dodał, że reforma wymiaru sprawiedliwości jest ""niezwykle kluczowa"" z punktu widzenia sprawności funkcjonowania państwa. Sędzia Gersdorf w Polskim Radiu 24 powiedziała, że jej oświadczenie ""zostało sprowokowane"" wiadomościami na temat jej rozmowy z premierem, które pojawiły się w przestrzeni publicznej. - Myśmy mówili, że nie będziemy tego komentować i ja tego nie komentowałam przez dwa dni. Ale okazało się, że ktoś jednak, chyba z kancelarii premiera - bo tak to wynikało - przedstawił całą tę rozmowę - zaznaczyła. Jak podkreśliła, przez dwa dni ""dotrzymywała słowa"" w związku z poufnym charakterem spotkania. - Jednak musiała ze strony premiera ta informacja bardzo dokładna przejść, więc trudno mi było dalej milczeć - podkreśliła sędzia. Jak zaznaczyła, w związku z rozmową z Morawieckim dostała również zapytania w trybie informacji publicznej. - Nie odpowiadałam jeszcze, bo mam czas - dodała. Gersdorf odniosła się też do sformułowania ""warunki brzegowe"", jakim posłużyła się podczas oświadczenia. Jak zaznaczyła, użyła go pod wpływem emocji. - Przecież tak naprawdę ja nie mogę stawiać premierowi jakichś warunków. To są nasze oczekiwania - podkreśliła. Pytana, czy przewiduje kolejne spotkania z premierem, odparła: ""nie wiem"". Chcesz być na bieżąco z najważniejszymi informacjami dnia? Polub Onet Wiadomości na Facebooku!",Prof. Małgorzata Gersdorf,
https://wiadomosci.onet.pl/swiat/komisja-europejska-kieruje-sprawe-reformy-sadu-najwyzszego-do-trybunalu/bmcnvtd,Reuters: Komisja Europejska kieruje sprawę reformy Sądu Najwyższego do Trybunału Sprawiedliwości UE,"Komisja Europejska zdecydowała się skierować sprawę reformy Sądu Najwyższego do Trybunału Sprawiedliwości Unii Europejskiej - wynika z nieoficjalnych informacji Reutersa, która powołuje się na wysoko postawionego unijnego urzędnika.","Jak podaje Reuters, choć decyzja została podjęta wcześniej w tym tygodniu, KE ogłosi ją dopiero w najbliższy poniedziałek, aby nie zakłócić nieoficjalnego szczytu UE w Salzburgu. - Obawy Komisji Europejskiej co do praworządności w Polsce rosną - mówił we wtorek wiceszef KE Frans Timmermans po wysłuchaniu Polski w ramach procedury z art. 7 traktatu UE. Dodał, że w kwestii ustawy o SN Komisja użyje wszelkich instrumentów, jakimi dysponuje i już wczoraj nie wykluczył skierowania sprawy do Trybunału Sprawiedliwości UE. Jak zaznaczał Timmermans, odpowiedzi polskiego rządu, które otrzymała KE, nie przyniosły ""nowego otwarcia"". Wiceszef KE podkreślił też, że ma nadzieję, iż rząd w Warszawie będzie w stanie szybko zadeklarować, czy Polska będzie kontynuowała wykonywanie wszystkich wyroków Trybunału Sprawiedliwości UE. Na wtorkowym posiedzeniu Rady UE nie podjęto decyzji co do dalszych kroków dotyczących Polski w procedurze art. 7 traktatu unijnego. Jak mówił przedstawiciel austriackiej prezydencji, minister ds. europejskich Austrii Gernot Bluemel, decyzje w tej sprawie mają zapaść później, przed kolejnym spotkaniem ministrów ds. europejskich. Źródło: Reuters, Onet, PAP",Frans Timmermans,
https://wiadomosci.onet.pl/kraj/schetyna-przestrzegam-gersdorf-przed-premierem-moze-obiecac-cokolwiek/svhle32,Grzegorz Schetyna przestrzega Małgorzatę Gersdorf: premier może obiecać cokolwiek,"Chciałbym przestrzec prof. Małgorzatę Gersdorf przed premierem Mateuszem Morawieckim; szef rządu może obiecać cokolwiek ws. praworządności, a w sprawie konstytucji nie może być kompromisów - napisał dziś na Twitterze lider PO Grzegorz Schetyna.","W środę premier Morawiecki spotkał się w siedzibie Sądu Najwyższego z prof. Małgorzatą Gersdorf, z którą - jak poinformowała rzeczniczka rządu Joanna Kopcińska - rozmawiał o reformie sądownictwa. Rzecznik SN Michał Laskowski podkreślił, że trwająca około pół godziny rozmowa odbyła się z inicjatywy premiera. W Onecie informowaliśmy o szczegółach rozmowy. Jak pisze Andrzej Stankiewicz, ""obóz władzy rozważa ustępstwa w sprawie zmian w Sądzie Najwyższym"". Do tekstu odniosła się prof. Małgorzata Gersdorf: - Dzisiaj rano ukazało się w Onecie dość wnikliwe sprawozdanie ze spotkania z premierem Morawieckim, więc nie będę nic dodawała od siebie – oświadczyła. Jednocześnie Gersdorf poinformowała, że podczas spotkania z szefem rządu przedstawiła mu swoje stanowisko ""co do warunków brzegowych"". Wśród nich znalazło się m.in. to, że ""sędziowie wszyscy zwolnieni z uwagi na 65. rok życia będą powracać na swoje stanowisko"", a ona pozostanie nadal I prezesem SN ""z mocy konstytucji - bez warunków"". Dodała, że podniosła również, iż ""należy przywrócić konstytucyjny charakter KRS i procedowania w KRS"". Na stronie SN opublikowano ""oświadczenie Pierwszego Prezesa Sądu Najwyższego"". W dokumencie poza tym, co już powiedziała Gersdorf na konferencji prasowej, znalazł się jeszcze jeden fragment. ""Pragnę (...) wyrazić nadzieję, że spotkanie z Panem premierem Mateuszem Morawieckim nie było jedynie grą na czas, a realną próbą podjęcia dialogu"" - podkreśliła Gersdorf w oświadczeniu. Grzegorz Schetyna skomentował rozmowę premiera z Gersdorf na Twitterze. ""Chciałbym przestrzec prof. Małgorzatę Gersdorf przed premierem Morawieckim. Skoro był gotów kłamać, że za rządów PO-PSL nie było dróg i mostów, tym bardziej może obiecać cokolwiek w sprawie praworządności, a w sprawie konstytucji nie może być kompromisów. #KłamaćJakMorawiecki"" - napisał lider Platformy. Także Mateusz Morawiecki odniósł się dziś do środowej rozmowy z Małgorzatą Gersdorf. - Spotkanie było bardzo sympatyczne. Ale jeśli umawiam się z kimś, że nie przekazuję informacji, to dotrzymuję słowa, trzymam się naszych ustaleń. Reforma sądownictwa jest dla nas kluczowa, to się nie zmienia. Wymiar sprawiedliwości musi dołożyć cegiełkę do sukcesu Polski – powiedział premier. Zgodnie z ustawą o Sądzie Najwyższym, która weszła w życie 3 kwietnia br., w dniu następującym po upływie trzech miesięcy od tego terminu w stan spoczynku przeszli z mocy prawa sędziowie SN, którzy ukończyli 65. rok życia. W związku z tym od 4 lipca przestali - według ustawy - pełnić swoje funkcje. Mogli dalej orzekać, jeśli w ciągu miesiąca od wejścia w życie nowej ustawy złożyli stosowne oświadczenie i przedstawili odpowiednie zaświadczenia lekarskie, a prezydent wyraził zgodę na dalsze zajmowanie przez nich stanowiska sędziego SN. Małgorzata Gersdorf, która ukończyła 65. rok życia, nie złożyła takiego oświadczenia. Gersdorf - wybrana na I prezesa SN w 2014 r. - podkreślała wielokrotnie, że kadencja I prezesa SN zgodnie z konstytucją trwa 6 lat. Jeszcze w końcu czerwca Zgromadzenie Ogólne Sędziów SN w przyjętej jednogłośnie uchwale podkreśliło, że sędzia Gersdorf pozostaje zgodnie z Konstytucją RP I prezesem Sądu Najwyższego do dnia 30 kwietnia 2020 r. Jak informował zespół prasowy SN, sędzia Gersdorf nadal przychodzi do pracy w SN. W ostatnich dniach wiceszef Kancelarii Prezydenta Paweł Mucha poinformował, że od ubiegłej środy pracami SN będzie kierować najstarszy stażem prezes Izby SN, czyli w praktyce prezes Dariusz Zawistowski. Dotychczasowy kierujący pracami SN prezes Józef Iwulski (oraz 6 innych sędziów) otrzymał pismo prezydenta zawiadamiające go o przejściu w stan spoczynku. Mucha powtórzył także, że Małgorzata Gersdorf jest już sędzią w stanie spoczynku. Chcesz być na bieżąco z najważniejszymi informacjami dnia? Polub Onet Wiadomości na Facebooku! (mba)",Grzegorz Schetyna,
https://wiadomosci.onet.pl/kraj/michal-dworczyk-spotkanie-premiera-z-malgorzata-gersdorf-to-gest-dobrej-woli-szefa/ylwm0kc,Michał Dworczyk: Obecna sytuacja nikomu nie służy. (...) Spotkanie premiera z Małgorzatą Gersdorf to gest dobrej woli,"Spotkanie premiera Mateusza Morawieckiego z prof. Małgorzatą Gersdorf trzeba traktować jako gest dobrej woli ze strony szefa rządu - mówi szef KPRM Michał Dworczyk. Jednocześnie zapewnia, że celem strony rządowej jest osiągnięcie kompromisu.","W środę Morawiecki w siedzibie Sądu Najwyższego spotkał się z prof. Małgorzatą Gersdorf, z którą - jak poinformowała rzeczniczka rządu - rozmawiał o reformie sądownictwa. Rzecznik SN Michał Laskowski podkreślił, że trwająca około pół godziny rozmowa odbyła się z inicjatywy premiera. O sprawie szczegółowo pisze dzisiaj dziennikarz Onetu Andrzej Stankiewicz: ""Premier gotów do ustępstw w sprawie sądów"". Sam szef rządu skomentował spotkanie w środę przed rozpoczęciem nieformalnej kolacji unijnych liderów w Salzburgu. - To była sympatyczna rozmowa, ale obie strony umówiły się, że nie będziemy ujawniać żadnych szczegółów, z resztą nie było żadnych sensacyjnych szczegółów, żadnych ustaleń, ale na pewno dobra rozmowa - mówił Morawiecki. Dworczyk ocenił dziś w RMF FM, że spotkanie ""trzeba traktować, jako gest dobrej woli"" ze strony premiera. - My chcemy znaleźć kompromis - rozmawiamy i prowadzimy dialog w Polsce i za granicą. Chyba inaczej trudno potraktować tę wizytę - premier rządu polskiego przyjeżdża do pani profesor, rozmawia - podkreślił. - Wszyscy przyznamy, że obecna sytuacja nikomu dzisiaj nie służy. Wszyscy chcieliby, żeby ten spór zakończył się, żeby ta sytuacja została jakoś rozwiązana i w taki sposób trzeba ten piękny gest, ze strony premiera, potraktować - powiedział Dworczyk. I podkreślił również, że Gersdorf nie jest już I prezes SN. - Pani Gersdorf jest osobą publiczną, odgrywa ważną rolę w tym dialogu i w tej całej sytuacji, w związku z tym, to nic dziwnego, że premier rozmawia z taką osobą, wykazując właśnie dobrą wolę i chcąc tę sytuację w jakiś sposób rozwiązać - mówił Dworczyk. Zapytany z kim właściwie szef rządu się spotkał, skoro nie uważa Gersdorf za I prezes SN, odparł: ""Z profesor Gersdorf, która wypowiada się w określony sposób, która ma wpływ na to, co mówią, robią inni sędziowie, którzy dzisiaj są czynnymi sędziami SN"". Jak dodał, ""bez wątpienia w tej całej sytuacji Gersdorf jest istotną postacią"". Zgodnie z ustawą o Sądzie Najwyższym, która weszła w życie 3 kwietnia br., w dniu następującym po upływie trzech miesięcy od tego terminu w stan spoczynku przeszli z mocy prawa sędziowie SN, którzy ukończyli 65. rok życia. W związku z tym od 4 lipca przestali - według ustawy - pełnić swoje funkcje. Mogli dalej orzekać, jeśli w ciągu miesiąca od wejścia w życie nowej ustawy złożyli stosowne oświadczenie i przedstawili odpowiednie zaświadczenia lekarskie, a prezydent wyraził zgodę na dalsze zajmowanie przez nich stanowiska sędziego SN. Małgorzata Gersdorf, która ukończyła 65. rok życia, nie złożyła takiego oświadczenia. Gersdorf - wybrana na I prezesa SN w 2014 r. - podkreślała wielokrotnie, że kadencja I prezesa SN zgodnie z konstytucją trwa sześć lat. Jeszcze w końcu czerwca Zgromadzenie Ogólne Sędziów SN w przyjętej jednogłośnie uchwale podkreśliło, że sędzia Gersdorf pozostaje zgodnie z Konstytucją RP I prezesem Sądu Najwyższego do dnia 30 kwietnia 2020 r. Jak informował zespół prasowy SN, sędzia Gersdorf nadal przychodzi do pracy w SN. W ostatnich dniach wiceszef Kancelarii Prezydenta Paweł Mucha poinformował, że od ubiegłej środy pracami SN będzie kierować najstarszy stażem prezes Izby SN, czyli w praktyce prezes Dariusz Zawistowski. Dotychczasowy kierujący pracami SN prezes Józef Iwulski (oraz 6 innych sędziów) otrzymał pismo prezydenta zawiadamiające go o przejściu w stan spoczynku. Mucha powtórzył także, że Małgorzata Gersdorf jest już sędzią w stanie spoczynku.",Michał Dworczyk,
https://wiadomosci.onet.pl/kraj/malgorzata-gersdorf-komentuje-tekst-onetu/59g42vr,Małgorzata Gersdorf: nasze stanowisko się nie zmieniło,"- Dzisiaj rano ukazało się w Onecie dość wnikliwe sprawozdanie ze spotkania z premierem Morawieckim, więc nie będę nic dodawała od siebie – oświadczyła na konferencji prasowej Małgorzata Gersdorf.","Profesor odniosła się w ten sposób do artykułu dziennikarza Onetu Andrzeja Stankiewicza. Wśród warunków - które przedstawiła Morawieckiemu - jest m.in. to, że ""że sędziowie wszyscy zwolnieni z uwagi na 65. rok życia będą powracać na swoje stanowisko"", a ona pozostaje nadal I Prezesem SN ""z mocy konstytucji - bez warunków"". Podniosła również, iż ""należy przywrócić konstytucyjny charakter KRS i procedowania w KRS"". - Rozmowa premiera z panią prezes, która miała miejsce z jego inicjatywy, świadczy o tym, że dalej jest ona traktowana jako ktoś ważny. Małgorzata Gersdorf pozostaje dla nas pierwszą prezes – dodał rzecznik prasowy SN Michał Laskowski. Spotkanie premiera Mateusza Morawieckiego z prof. Małgorzatą Gersdorf trzeba traktować jako gest dobrej woli ze strony szefa rządu; rozmawiamy i prowadzimy dialog w Polsce i za granicą - chcemy znaleźć kompromis - powiedział z kolei szef KPRM Michał Dworczyk. Wszystko wydawało się przesądzone. We wtorek unijni ministrowie w Radzie UE przeprowadzili oficjalne wysłuchanie Polski w sprawie sytuacji w sądach. - Znów jest gorzej. Dochodzą informacje o zastraszaniu sędziów - przekonywał Frans Timmermans, wiceszef Komisji Europejskiej. W środę Komisja miała dopełnić formalności i skierować wniosek przeciwko Polsce do Trybunału Sprawiedliwości UE. Są tam już tzw. pytania prejudycjalne - czyli wnioski o wykładnię prawa - z polskiego Sądu Najwyższego, który także kwestionuje przepisy sądowe autorstwa PiS. Unijny Trybunał zapewne szybko wydałby decyzję zawieszającą kontrowersyjne prawo do czasu wydania orzeczenia, a dalsze próby zmian w SN oznaczałyby łamanie przez polski rząd traktatów UE — co byłoby sytuacją ogromnie ryzykowną politycznie. A jednak ten katastroficzny scenariusz się nie spełnił. W środę Komisja Europejska nie zdecydowała się na pozew przeciw Polsce. Czemu? Bo — według informacji Onetu — w ostatniej chwili rząd podjął próbę znalezienia kompromisu bezpośrednio z Sądem Najwyższym, a w ten sposób i z Brukselą. Premier Morawiecki rozmawiał o tym we wtorek z szefem KE Jean-Claudem Junckerem. - Wiemy, że to ostatnia szansa, jaką dostaliśmy od szefa Komisji Europejskiej - mówi nasz rozmówca z obozu władzy. Faktem jest, że do tej pory rząd już kilkakrotnie obiecywał Brukseli zmianę kontrowersyjnych przepisów. Tyle że kluczowych obietnic nie spełnił – pisze w Onecie Andrzej Stankiewicz. Źródło: Onet,PAP",Małgorzata Gersdorf,
https://wiadomosci.onet.pl/tylko-w-onecie/oni-ocenia-innych-prawnikow-prezydent-powolal-sedziow-do-izby-dyscyplinarnej/95vn12v,"Prezydent powołał pierwszych sędziów do Izby Dyscyplinarnej SN. Prof. Markiewicz: powołanie bezprawne, ci ludzie w ogóle nie powinni być prawnikami","Z rekomendowanych przez KRS 12 osób prezydent Andrzej Duda wybrał 10. Nominacje wręczono bez obecności mediów. Listę nowych sędziów Izby Dyscyplinarnej Onet publikował jako pierwszy. Zdaniem prezesa ""Iustitii"", prof. Krystiana Markiewicza, nowi sędziowie mogą jednak długo nie posądzić, bo zostali wybrani wadliwie. - Do tego osoby te naruszyły wszelkie możliwe standardy i w ogóle nie powinny pełnić żadnego zawodu zaufania publicznego - mówi nam sędzia Markiewicz.","Wśród 10 osób, powołanych przez prezydenta do Izby Dyscyplinarnej Sądu Najwyższego są: Małgorzata Bednarek, Jan Majchrowski, Piotr Niedzielak, Tomasz Przesławski, Adam Roch, Adam Tomczyński, Ryszard Witkowski, Jacek Wygoda, Konrad Wytrykowski i Paweł Zubert. Tę listę nazwisk osób, które prezydent powołał już wczoraj, opublikowaliśmy w Onecie jako pierwsi.  - Była prokurator Bednarek to osoba bliska mi geograficznie, poza tym nic mnie z nią ani jej poglądami nie łączy, zdecydowanie - mówi Onetowi prof. Krystian Markiewicz, prezes Stowarzyszenia Sędziów ""Iustitia"" i sędzia z katowickiego Sądu Okręgowego. Właśnie z Katowicami związana jest Małgorzata Bednarek, którą jako pierwszą rekomendowała do Sądu Najwyższego Krajowa Rada Sądownictwa. Była prokurator Prokuratury Krajowej w 2015 roku została szefową PK na Śląsku. To śledczy z tej właśnie jednostki stawiali zarzuty byłemu posłowi PSL Janowi Buremu czy szefowi NIK Krzysztofowi Kwiatkowskiemu. Ostatnio prok. Bednarek pracowała w stolicy. Została zastępcą dyrektora biura prezydialnego Prokuratury Krajowej. Zasłynęła jednak za czasów pierwszych rządów PiS, w 2006 roku, gdy jako prezes Prokuratury Okręgowej w Bielsku-Białej wytropiła działającą tam rzekomo ""zorganizowaną grupę przestępczą, składającą się z sędziów i prokuratorów"". W cieniu podejrzeń pani prokurator znalazło się kilkunastu sędziów, którzy mieli rzekomo - za łapówki - wydawać oczekiwane przez ""darczyńców"" wyroki. Tyle że - gdy po przegranych przez PiS wyborach - śledztwo przeniesiono do prokuratury w Krakowie, ta stwierdziła, że sama koncepcja tego postępowania była wadliwa. Wszystkie postępowania wobec sędziów umorzono, a gdy ci pozwali śledczych z Bielska-Białej, sąd przyznał im odszkodowania. Więcej, wszystkich tych sędziów prokuratura musiała przepraszać. Jak mówi Onetowi sędzia Krystian Markiewicz, prezes ""Iustitii"", dzisiejsze powołania nowych sędziów do Izby Dyscyplinarnej SN należy uznać za z gruntu nieważne. - Co najmniej dwa organy złamały tu prawo. To Krajowa Rada Sądownictwa i pan prezydent - mówi nam sędzia Markiewicz. - Zacznijmy od tego, że konkurs na wolne stanowiska w SN był ogłoszony wadliwie i jako taki jest nieważny - podkreśla. - A to dlatego, że konstytucja wprost stanowi, że na tego rodzaju dokumentach wymagany jest również podpis premiera. A tego zabrakło. Jak dodaje prof. Markiewicz, kolejnym argumentem za nieważnością tak aktu powołania nowych sędziów SN, jak całej procedury oceniania ich przez KRS, jest fakt, że ci kandydaci, których KRS odrzuciła, nie mają praktycznie żadnej możliwości odwołania się od tej decyzji. - A polski Trybunał Konstytucyjny wielokrotnie orzekał, że brak możliwości odwołania unieważnia postępowanie. Takie stanowisko podzielają też instytucje europejskie - mówi prezes ""Iustitii"". - Tymczasem po zmianach w ustawie o SN - jakie ekspresowo w lipcu wprowadziło PiS - kandydaci, których odrzucono, mogą sobie ""pisać na Berdyczów"". Ich odwołania do Naczelnego Sądu Administracyjnego nie mają żadnego skutku, nie wstrzymują konkursu, ogółem, nic nie znaczą. A to już jest bezprawie - podkreśla. - Pan prezydent pokazuje, że sądy Rzeczpospolitej Polskiej ma w głębokim poważaniu. On doskonale wie, że zanim kogokolwiek mógłby do SN powołać, każdy z kandydatów, w tym ci odrzuceni, powinien otrzymać z KRS uchwałę Rady, z uzasadnieniem - podkreśla prof. Markiewicz. - A potem powinny minąć jeszcze dwa tygodnie, bo tyle czasu mają kandydaci na złożenie odwołania - wyjaśnia. - Tymczasem osoby, które brały udział w tym ""konkursie"" i stawały przed KRS, wciąż uchwał nie dostały. Mimo to pan prezydent ""był łaskaw"" właśnie powołać nowych sędziów SN. Dokumenty podpisał pewnie albo na pokładzie samolotu, na kolanie, gdy wracał ze Stanów do Polski, albo późno w nocy. Brakuje słów, by to ocenić - zaznacza prezes ""Iustitii"". Jak dodaje prof. Markiewicz, osoby, które zdecydowały się zasiąść w Izbie Dyscyplinarnej SN - wbrew apelom znacznej części środowiska sędziowskiego - kiedyś zostaną z tej decyzji rozliczone. - One stanęły przed KRS, którą wybrano z pogwałceniem wszelkich zasad. Potwierdziła to Europejska Sieć Rad Sądownictwa, która zawiesiła polską Radę w prawach członka, uznając, że ta nie spełnia nawet minimalnych standardów niezależności od władzy - podkreśla. - I wszystko to będzie mieć swoją wagę, gdy orzeczenie wyda Trybunał Sprawiedliwości Unii Europejskiej. I jeśli, co bardzo prawdopodobne, TSUE uzna, że nowe polskie przepisy o SN są sprzeczne z prawem unijnym, kariera tych powołanych dziś sędziów SN może się szybko skończyć - prognozuje sędzia Markiewicz. - Właściwy organ będzie musiał stwierdzić, czy oni są sędziami, czy nie. Jednak, w mojej ocenie, te osoby nie zasługują nawet na to, by nazwać je prawnikami - podkreśla. - Bo biorąc udział w tej procedurze, złamały wszelkie standardy. Ci ludzie nie tylko nie powinni być sędziami, zwłaszcza Sądu Najwyższego, ale nie powinni w ogóle pełnić żadnych zawodów zaufania publicznego - kwituje prezes ""Iustitii"".",Sąd Najwyższy,
https://wiadomosci.onet.pl/kraj/izba-dyscyplinarna-sn-andrzej-duda-powolal-sedziow/3q2yjhg,Andrzej Duda powołał sędziów Izby Dyscyplinarnej SN,Andrzej Duda powołał sędziów do Izby Dyscyplinarnej Sądu Najwyższego. Wskazał na 10 z 12 osób proponowanych przez Krajową Radę Sądownictwa. Wcześniej w Onecie opublikowaliśmy dokument podpisany w tej sprawie przez prezydenta.,"Powołani sędziowie to Małgorzata Bednarek, Jan Majchrowski, Piotr Niedzielak, Tomasz Przesławski, Adam Roch, Adam Tomczyński, Ryszard Witkowski, Jacek Wygoda, Konrad Wytrykowski i Paweł Zubert. Wszystkie nazwiska zostały podane w postanowieniu prezydenta, które wcześniej opublikowaliśmy. Andrzej Duda nie powołał rekomendowanych przez KRS Jarosława Dusia i Małgorzaty Ułaszonek-Kubackiej. Oprócz 12 osób do Izby Dyscyplinarnej Rada pozytywnie zaopiniowała też 20 kandydatów do Izby Kontroli Nadzwyczajnej i Spraw Publicznych Sądu Najwyższego, siedmiu kandydatów do Izby Cywilnej i jedną kandydaturę do Izby Karnej. Przewodniczący KRS nie podpisał jeszcze uchwał Rady w ich sprawie. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Andrzej Duda,
https://wiadomosci.onet.pl/tylko-w-onecie/sad-najwyzszy-lista-sedziow-powolanych-do-izby-dyscyplinarnej/cpshmw7,Andrzej Duda powołał sędziów do Izby Dyscyplinarnej SN. Mamy listę,"Onet dotarł do postanowienia ws. powołania sędziów do Izby Dyscyplinarnej Sądu Najwyższego. Prezydent wskazał na 10 z 12 osób proponowanych przez Krajową Radę Sądownictwa. Jako jedyni publikujemy wydany w tej sprawie dokument, podpisany przez Andrzeja Dudę.","Przewodniczący KRS Leszek Mazur przekazał wniosek o powołanie 12 sędziów Izby Dyscyplinarnej SN w poniedziałek. Postanowienie Andrzeja Dudy w tej sprawie zostało podpisane wczoraj. Prezydent powołał do Izby: Małgorzatę Bednarek, Jana Majchrowskiego, Piotra Niedzielaka, Tomasza Przesławskiego, Adama Rocha, Adama Tomczyńskiego, Ryszarda Witkowskiego, Jacka Wygodę, Konrada Wytrykowskiego i Pawła Zuberta. Na liście nie ma rekomendowanych przez KRS Jarosława Dusia i Małgorzaty Ułaszonek-Kubackiej. Duś to prokurator, obecnie dyrektor biura Prokuratora Krajowego. ""Gazeta Wyborcza"" informowała, że Rada zdecydowała się na jego rekomendację mimo braku odpowiedniego stażu pracy. Ułaszonek-Kubacka, wykonująca zawód radcy prawnego, wcześniej wycofała swoją kandydaturę do Sądu Najwyższego po informacjach o skazaniu jej w marcu 2017 r. przez radcowski sąd dyscyplinarny. Oprócz 12 osób do Izby Dyscyplinarnej Rada pozytywnie zaopiniowała też 20 kandydatów do Izby Kontroli Nadzwyczajnej i Spraw Publicznych Sądu Najwyższego, siedmiu kandydatów do Izby Cywilnej i jedną kandydaturę do Izby Karnej. Przewodniczący KRS nie podpisał jeszcze uchwał Rady w ich sprawie. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Andrzej Duda,
https://wiadomosci.onet.pl/kraj/blazej-spychalski-prezydent-powola-dzis-sedziow-do-izby-dyscyplinarnej/brlwdbt,Spychalski: prezydent powoła dziś sędziów do Izby Dyscyplinarnej SN,Andrzej Duda powoła dziś sędziów do Izby Dyscyplinarnej Sądu Najwyższego - poinformował prezydencki minister Błażej Spychalski. Uroczystość odbędzie się o godz. 14 w Pałacu Prezydenckim.,"Jak podaje RMF FM, lista powołanych obejmuje 10 osób. Nie ma na niej prokuratora Jarosława Dusia oraz radcy prawnej Małgorzaty Ułaszonek-Kubackiej. W końcu czerwca w Monitorze Polskim zostało opublikowane obwieszczenie prezydenta o wolnych stanowiskach sędziego w SN - do objęcia były łącznie 44 wakaty sędziowskie. Zgłoszenia nadesłało ok. 200 kandydatów. Poszczególnymi wnioskami zajmowały się zespoły KRS, po czym Rada wyłoniła kandydatury.",Spychalski: prezydent powoła dziś sędziów do Izby Dyscyplinarnej SN,
https://wiadomosci.onet.pl/kraj/sad-najwyzszy-26-i-27-wrzesnia-poznamy-kandydatow-na-prezesow-sn/wyc748p,Za tydzień poznamy kandydatów na prezesów SN,26 i 27 września odbędą się zgromadzenia sędziów Izby Karnej oraz następnie Izby Pracy i Ubezpieczeń Społecznych w celu wyboru kandydatów na prezesów tych izb - poinformował Krzysztof Michałowski z zespołu prasowego Sądu Najwyższego.,"Przed tygodniem do SN wpłynęły pisma prezydenta Andrzeja Dudy skierowane do siedmiu sędziów i zawiadamiające ich o przejściu w stan spoczynku z dniem 12 września. Chodziło o sędziów, którzy ukończyli 65. rok życia oraz złożyli oświadczenia o woli dalszego zajmowania stanowiska sędziego, a wobec których prezydent nie wydał postanowienia w sprawie ich dalszego orzekania, czyli o: Józefa Iwulskiego, Jerzego Kuźniara, Stanisława Zabłockiego, Marię Szulc, Annę Owczarek, Jacka Gudowskiego i Wojciecha Katnera. Spośród tej siódemki sędzia Zabłocki był prezesem Izby Karnej, zaś sędzia Iwulski prezesem Izby Pracy i Ubezpieczeń Społecznych. W związku z tym rzecznik SN sędzia Michał Laskowski informował przed tygodniem, że tymczasowo pracami tych izb kierują najstarsi stażem przewodniczący wydziałów w tych izbach, czyli odpowiednio sędziowie: Wiesław Kozielewicz i Katarzyna Gonera. Jak przypomniał Michałowski, zgodnie z ustawą o SN kierujący daną izbą prezes SN ""jest powoływany przez prezydenta, po zasięgnięciu opinii Pierwszego Prezesa SN, na trzyletnią kadencję spośród trzech kandydatów wybranych przez zgromadzenie sędziów izby SN i może zostać ponownie powołany tylko dwukrotnie"". Dodał, że zgodnie z ustawą ""do kandydatów na stanowisko prezesa SN oraz ich wyboru przez zgromadzenie sędziów izby"" stosuje się odpowiednio regulacje odnoszące się do wyboru I prezesa SN. Zgodnie zaś z tymi regulacjami Zgromadzenie Ogólne Sędziów SN wybiera kandydatów na I prezesa SN (...) ""w terminie 14 dni od dnia przejścia w stan spoczynku, przeniesienia w stan spoczynku albo wygaśnięcia stosunku służbowego sędziego SN, albo zrzeczenia się stanowiska Pierwszego Prezesa SN"".  Chcesz być na bieżąco z najważniejszymi informacjami dnia? Polub Onet Wiadomości na Facebooku!",Sąd Najwyższy,
https://wiadomosci.onet.pl/kraj/mateusz-morawiecki-po-rozmowie-z-malgorzata-gersdorf/q2tjgvk,Premier Morawiecki po rozmowie z M. Gersdorf: rząd otwarty na dialog,"Rozmowa premiera Mateusza Morawieckiego z profesor Małgorzatą Gersdorf dotyczyła reformy sądownictwa - powiedziała dziś rzeczniczka rządu Joanna Kopcińska. Jak podkreśliła, zmiany w systemie sądownictwa są zgodne z konstytucją i standardami europejskimi, a rząd jest otwarty na dialog z KE.","- Premier Mateusz Morawiecki spotkał się z panią profesor Małgorzatą Gersdorf w siedzibie Sądu Najwyższego. Rozmowa dotyczyła reform systemu sądownictwa – powiedziała dziennikarzom w Rudzie Śląskiej Kopcińska. - Polski rząd jest otwarty na dialog z Komisją Europejską, Radą Unii Europejskiej. Rozmawiamy również w kraju na temat reformy, którą przeprowadzamy. Mamy mocne argumenty. Staramy się przekonać, że reforma jest potrzebna, o tym zadecydowali Polacy i tak wskazywali. Jest zgodna z konstytucją i standardami europejskimi – dodała.  Premier Mateusz Morawiecki spotkał się dziś z prof. Małgorzatą Gersdorf - potwierdził rzecznik SN Michał Laskowski. Dodał, że trwające około pół godziny spotkanie odbyło się z inicjatywy premiera. - Przed południem doszło do takiej rozmowy, pan premier Morawiecki przybył do Sądu Najwyższego, gdzie został przyjęty przez I Prezes SN Małgorzatę Gersdorf w jej gabinecie. Odbyła się około 30-minutowa rozmowa, na temat tej rozmowy nie mam niestety nic do powiedzenia - powiedział Laskowski. Podkreślił, że prezentowane dotychczas stanowisko Małgorzaty Gersdorf dotyczące jej statusu w SN ""pozostaje niezmienne"". Prof. Gersdorf wielokrotnie mówiła, że - zgodnie z zapisami konstytucji - czuje się I Prezesem SN do 2020 roku. Podczas konferencji prasowej Laskowski przekazał, że spotkanie z M. Gersdorf odbyło się z inicjatywy premiera Morawieckiego. Dodał, że zostało ono zaplanowane ""krótko wcześniej"". - Nie będziemy udawać, że takiego typu spotykania odbywają się spontanicznie - zaznaczył. Wskazał, że na prośbę uczestników spotkania nie będzie żadnego stanowiska i komentarza dotyczącego jego konkluzji. - Taka jest prośba uczestników rozmowy i ja te prośbę szanuję - podkreślił sędzia. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Mateusz Morawiecki,
https://wiadomosci.onet.pl/kraj/sn-skierowal-trzy-kolejne-pytania-do-ue/sxw6rfd,SN skierował trzy kolejne pytania do TSUE,Sąd Najwyższy wystosował do Trybunału Sprawiedliwości UE trzy kolejne pytania prejudycjalne. Dotyczą one m.in. przechodzenia sędziów w stan spoczynku.,"Pytania zostały skierowane przy okazji rozpoznawania sprawy z powództwa sędziów tego sądu: Andrzeja Siuchnińskiego i Krzysztofa Cesarza o ustalenie istnienia stosunku służbowego sędziego SN w stanie czynnym. ""W dniu dzisiejszym (19.09) po rozpoznaniu na posiedzeniu w Izbie Pracy i Ubezpieczeń Społecznych wniosków o udzielenie zabezpieczenia w sprawach z powództwa sędziów SN Andrzeja Siuchnińskiego i Krzysztofa Cesarza przeciwko Sądowi Najwyższemu o ustalenie istnienia stosunku służbowego sędziego Sądu Najwyższego w stanie czynnym, Sąd Najwyższy postanowił skierować do Trybunału Sprawiedliwości UE kolejne pytania prejudycjalne"" - przekazał PAP Krzysztof Michałowski z zespołu prasowego SN. Sąd Najwyższy pyta TSUE, czy w przypadku wniesienia do Sądu Najwyższego pozwu, w którym zarzuca się naruszenie zakazu dyskryminacji ze względu na wiek wobec sędziego tego sądu, SN ma obowiązek odmówić zastosowania przepisów krajowych, które zastrzegają właściwość w sprawie dla komórki organizacyjnej tego sądu, która nie działa ze względu na niepowołanie orzekających w niej sędziów. ""Czy art. 47 Karty Praw Podstawowych w związku z art. 9 ust. 1 dyrektywy Rady 2000/78/WE z dnia 27 listopada 2000 r. ustanawiającej ogólne warunki ramowe równego traktowania w zakresie zatrudnienia i pracy (Dz.U.UE. Polskie wydanie specjalne Rozdział 05, Tom 04, s. 79) należy interpretować w ten sposób, że w przypadku wniesienia do sądu ostatniej instancji Państwa Członkowskiego środka prawnego (pozwu) opartego na zarzucie naruszenia zakazu dyskryminacji ze względu na wiek wobec sędziego tego sądu wraz z wnioskiem udzielenie zabezpieczenia zgłoszonego roszczenia, sąd ten – w celu udzielenia ochrony uprawnieniom wynikającym z prawa unijnego przez zastosowanie środka tymczasowego przewidzianego w prawie krajowym – ma obowiązek odmówić zastosowania przepisów krajowych zastrzegających właściwość w sprawie, w której wniesiono środek zaskarżenia, dla komórki organizacyjnej tego sądu, która nie działa ze względu na niepowołanie orzekających w niej sędziów? - brzmi pytanie. W drugim pytaniu Sąd najwyższy pyta TSUE, czy w rozumieniu prawa unijnego, utworzona od podstaw Izba Dyscyplinarna SN jest sądem niezależnym i niezawisłym, jeśli sędziowie tej Izby zostali wybrani przez Krajową Radę Sądownictwa, która nie daje rękojmi niezależności od władzy ustawodawczej i wykonawczej? ""W przypadku powołania sędziów do orzekania w komórce organizacyjnej właściwej w świetle prawa krajowego do rozpoznania wniesionego środka prawnego, czy art. 267 TFUE akapit 3 w związku z art. 19 ust. 1 i art. 2 TUE oraz art. 47 Karty Praw Podstawowych, należy interpretować w ten sposób, że utworzona od podstaw izba sądu ostatniej instancji Państwa Członkowskiego – właściwa do rozpoznania sprawy sędziego sądu krajowego w pierwszej i drugiej instancji - w której mają orzekać wyłącznie sędziowie wybrani przez organ krajowy, mający stać na straży niezależności sądów (Krajowa Rada Sądownictwa), który z uwagi na ustrojowy model jego ukształtowania oraz sposób działania nie daje rękojmi niezależności od władzy ustawodawczej i wykonawczej, jest sądem niezależnym i niezawisłym w rozumieniu prawa Unii Europejskiej?"" - brzmi pytanie. W trzecim pytaniu SN pyta, czy w przypadku negatywnej odpowiedzi na drugie pytanie, prawo unijne należy interpretować tak, że niewłaściwa izba SN, do której wniesiono środek zaskarżenia w sprawie unijnej, powinna pominąć przepisy krajowej ustawy wyłączające jej właściwość w tej sprawie. ""W przypadku odpowiedzi negatywnej na drugie pytanie, czy art. 267 akapit 3 TFUE w związku z art. 19 ust. 1 i art. 2 TUE oraz art. 47 Karty Praw Podstawowych należy interpretować w ten sposób, że niewłaściwa izba sądu ostatniej instancji Państwa Członkowskiego spełniająca wymogi prawa Unii Europejskiej dla sądu, do której wniesiono środek zaskarżenia w sprawie unijnej, powinna pominąć przepisy krajowej ustawy wyłączające jej właściwość w tej sprawie?"" - brzmi treść pytania. Sąd Najwyższy wniósł również o zastosowanie przez Trybunał przyspieszonego trybu rozpatrywania. Na początku sierpnia Sąd Najwyższy wystosował pięć pytań prejudycjalnych do TSUE i zawiesił stosowanie trzech artykułów ustawy o SN określających zasady przechodzenia sędziów tego sądu w stan spoczynku. Pytania zostały zadane na tle rozpoznawanej przez SN sprawy, która ""dotyczyła obowiązku opłacania składek ubezpieczeń społecznych w sytuacji, kiedy Polak ma firmę w Czechach albo na Słowacji"". W powiększonym składzie orzekającym w tej sprawie znalazł się jeden sędzia, który przekroczył już 65. rok życia. TSUE rozpoczął rozpatrywanie wniosku Sądu Najwyższego w końcu sierpnia. W zeszły wtorek Sąd Najwyższy wystosował do Trybunału Sprawiedliwości UE dwa kolejne pytania prejudycjalne ws. niezależności władzy sądowniczej.(PAP) Chcesz być na bieżąco z najważniejszymi informacjami dnia? Polub Onet Wiadomości na Facebooku!",WARSZAWA SĄD NAJWYŻSZY SKRADZIONE LITERY Z FASADY,
https://wiadomosci.onet.pl/kraj/andrzej-dera-nominacje-sedziow-sn-w-koncowce-wrzesnia-lub-na-poczatku-pazdziernika/hevr1sn,Andrzej Dera: nominacje sędziów SN w końcówce września lub na początku października,"Ani skarga na uchwałę Krajowej Rady Sądownictwa o wyborze kandydatów na sędziów Sądu Najwyższego, ani skarga Komisji Europejskiej do Trybunału Sprawiedliwości Unii Europejskiej nie wstrzyma nominacji sędziów przez prezydenta - zapowiada prezydencki minister Andrzej Dera w rozmowie z ""Gazetą Prawną"".","W tej chwili prawnicy Andrzeja Dudy przyglądają się przekazanym kandydaturom, a nominacje mają dojść do skutku na koniec września lub na początku października. Jak zapowiada Dera, skarga do Naczelnego Sądu Administracyjnego, którą złożył jeden z kandydatów do SN, tego procesu nie wstrzyma. Skarżącym jest Arkadiusz Tomczyk, sędzia Wojewódzkiego Sądu Administracyjnego w ﻿Warszawie﻿ oraz członek zarządu Stowarzyszenia Sędziów Polskich ""Iustitia"", który nie otrzymał rekomendacji KRS. Teraz domaga się on unieważnienia konkursu oraz zabezpieczenia, a więc wstrzymania trwającej procedury. - To totalna próba ingerencji. Nie rozumiem takiego sposobu postępowania, że skoro KRS mnie nie wybrała, to nikt nie może zostać w Polsce sędzią. Nie może być tak, że jak się komuś jakiś ﻿przepis﻿ nie podoba, to będzie wymyślał środki zapobiegawcze, żeby nic się nie zmieniło - komentuje w rozmowie z gazetą Dera. Jak wynika z informacji ""Gazety Prawnej"", nie wszyscy wskazani prze KRS kandydaci dostaną nominacje. Wątpliwości budzić mają kandydatury prokuratora Adama Rocha oraz radcy mecenasa Adama Tomczyńskiego. Ostateczną decyzję podejmie prezydent. Źródło: Gazeta Prawna",Pałac Prezydencki,
https://wiadomosci.onet.pl/swiat/timmermans-mozliwe-skierowanie-sprawy-ustawy-o-sn-do-tsue/egtkrwc,Timmermans: możliwe skierowanie sprawy ustawy o SN do TSUE,"W kwestii ustawy o Sądzie Najwyższym Komisja Europejska użyje wszelkich instrumentów, jakie ma - powiedział Frans Timmermans, wiceprzewodniczący Komisji Europejskiej. Jak ustaliło dziś ""Politico"", unijni komisarze są bliscy tego, by to właśnie TSUE zdecydował o kontrowersyjnej zmianie prawa w Polsce.","- Od pierwszego wysłuchania Polski w procedurze art. 7 traktatu UE obawy KE co do praworządności w Polsce zwiększyły się. Sytuacja w Polsce nie poprawiła się - powiedział dzisiaj Timmermans. Wiceprzewodniczący KE oczekuje od polskiego rządu szybkiej deklaracji, że Polska będzie kontynuowała wykonywanie wszystkich wyroków Trybunału Sprawiedliwości UE. - Nie mam wrażenia, by w Radzie UE była większość do przyjęcia krytycznego stanowiska wobec Polski. Polska ma poważny stosunek do unijnego prawa - skomentował minister ds. europejskich Konrad Szymański. Z kolei, jak poinformował PAP, austriacka prezydencja w UE nie podjęła jeszcze decyzji co do dalszych kroków wobec Polski w procedurze art. 7 traktatu. Przypomnijmy, że dziś wiceprzewodniczący KE Frans Timmermans mówił za zamkniętymi drzwiami podczas kolejnego wysłuchania Polski na Radzie UE, że sytuacja w naszym kraju, jeśli chodzi o wymiar sprawiedliwości, wręcz się pogorszyła się. Według ustaleń dziennikarzy, Timmermans najprawdopodobniej poprosi swoich kolegów komisarzy na ich cotygodniowe spotkanie, aby umożliwić Europejskiemu Trybunałowi Sprawiedliwości wypowiedzenie się na zmian w polskim sądownictwie. Również dziś w Brukseli odbyło się wysłuchanie Polski w ramach procedury art. 7 unijnego traktatu. Obecny na miejscu Konrad Szymański bronił zmian konstytucyjnych swojego rządu i deklarował otwartość na dyskusję. Według relacji dyplomatów zwracał uwagę na to, że organizacja wymiaru sprawiedliwości należy do kompetencji państw członkowskich. Nie wykluczał przy tym możliwości dyskusji dotyczącej sposobu gwarantowania zasad unijnych. Zapewniał, że praworządność jest równie ważna dla Polski, jak i dla całej UE. Wbrew wcześniejszym nieoficjalnym informacjom ze strony Polski nie padła prośba o zakończenie procedury z art. 7. Przypomnijmy, że w piątkowych odpowiedziach do Komisji rząd z Warszawy podkreśla, że nie ma przepisów prawa UE, które regulowałyby kwestie związane ze strukturą sądownictwa w jakimkolwiek państwie członkowskim UE, w tym w Polsce, czy też z wiekiem spoczynkowym sędziów. Wskazuje też, że zrównanie wieku przechodzenia przez sędziów w stan spoczynku z powszechnym wiekiem emerytalnym nie uniemożliwia Sądowi Najwyższemu orzekania w sposób niezawisły. Rząd po raz kolejny podkreślił, że Polska stoi na stanowisku, że wprowadzone przez nią zmiany nie naruszają zasady niezawisłości sędziowskiej i nie mogą zostać uznane za naruszające traktat unijny. Z kolei wicepremier Jarosław Gowin powiedział polskim mediom, że jego kraj ""prawdopodobnie nie będzie miał wyboru"", by zignorować opinię Trybunału Sprawiedliwości Unii Europejskiej. Źródło: Politico, PAP",Frans Timmermans,
https://wiadomosci.onet.pl/kraj/warszawa-wszyscy-pod-krs-poparcie-dla-sedziow/lgc3rr9,"Sędziowie organizują manifestację poparcia. ""Wszyscy pod KRS!""","Manifestację poparcia dla sędziów Bartłomieja Przymusińskiego, Igora Tulei i Krystiana Markiewicza organizuje m.in. Stowarzyszenie Sędziów Polskich ""Iustitia"".","Organizatorzy zaplanowali dwa spotkania: w czwartek 20.09.2018 o g. 10.30 i piątek 21.09.2018 o godzinie 11.30 przed siedzibą KRS przy ul. Rakowieckiej w Warszawie. Zbiegają się one w czasie, kiedy Bartłomiej Przymusiński i Igor Tuleya ""mają się tłumaczyć z występów w mediach, podczas których krytykowali nową KRS"". ""Wszczęcie postępowania wobec sędziów znanych z obrony niezależności sądów trzeba traktować poważnie. Niebawem zacznie działać Izba Dyscyplinarna w Sądzie Najwyższym, która jest obsadzona w większości przez osoby bliskie obecnemu ministrowi sprawiedliwości. Minister nie ukrywa, że Izba ma pomóc w usuwaniu z zawodu sędziów, których działania im się nie podobają"" - piszą w swoim zaproszeniu. Tłumaczą tym samym, że Przymusiński, Tuleya i Markiewicz ""mocno bronią sądów przed podporządkowaniem ich władzy PiS"". Ponadto, ""Iustitia"" wyrosła na ""główny ośrodek skupiający niezależnych sędziów, którzy otwarcie sprzeciwiają się niszczeniu sądownictwa przez obecną władzę"". Chcesz być na bieżąco z najważniejszymi informacjami dnia? Polub Onet Wiadomości na Facebooku!",Siedziba KRS,
https://wiadomosci.onet.pl/kraj/sedziowie-z-krakowa-bronili-bylego-prezesa-teraz-hurtowo-wzywa-ich-prokuratura/nld4mdk,"Sędziowie z Krakowa bronili byłego prezesa. Teraz ""hurtowo"" wzywa ich prokuratura","Około setkę sędziów z krakowskiego ""okręgu"" i ""apelacji"" zamierza przesłuchać Prokuratura Krajowa. Chodzi o śledztwo związane z przekroczeniem uprawnień przez funkcjonariuszy publicznych na szkodę Krzysztofa S. To były prezes krakowskiego SA, który ma zarzuty korupcyjne, a w areszcie miał być traktowany w wyjątkowo okrutny sposób. Sędziowie takie traktowanie w swoich uchwałach potępili, a teraz są masowo wzywani na przesłuchania. - To jest paranoja i marnowanie publicznych pieniędzy - mówi nam jeden z krakowskich sędziów.","Co najmniej z zaskoczeniem - tak decyzję o masowym wzywaniu ich na przesłuchania przyjęli sędziowie z Krakowa. Wezwania dotyczą około 70 sędziów z ""okręgu"" i około 30 z ""apelacji"". Zgromadzenia sędziów obu sądów pod koniec maja przyjęły specjalne uchwały. W obu traktowanie w areszcie Krzysztofa S., byłego prezesa krakowskiego Sądu Apelacyjnego, sędziowie ocenili jako ""poniżające i nieludzkie"". Wyrazili też stanowczy sprzeciw wobec traktowania, które ocenili jako ""działania bezprawne, o charakterze represji"". Teraz sprawą zachowania personelu Zakładu Karnego w Rzeszowie postanowiła zająć się Prokuratura Krajowa. Po publikacji ""Polityki"" w urzędu wszczęła śledztwo w sprawie przekroczenia uprawnień lub niedopełnienia obowiązków na szkodę Krzysztofa S. Tyle,że w ramach badania zachowania więziennych strażników prokuratorzy postanowili przesłuchać... sędziów. Jak mówi nam jeden z krakowskich sędziów, wezwany na przesłuchanie w charakterze świadka, ""sytuacja jest co najmniej dziwna"". - Po pierwsze: nie potrafię wytłumaczyć, dlaczego sprawą zachowania personelu więziennego zajmuje się Wydział Spraw Wewnętrznych PK - mówi nam sędzia. - To jest wydział, który na co dzień ma się zajmować rzekomymi przestępstwami i łamaniem prawa wśród sędziów czy prokuratorów. To jest zastanawiające - podkreśla. - A po drugie, odnoszę wrażenie, że ktoś tam w prokuraturze chyba upadł na głowę! Czy oni naprawdę nie potrafią sobie policzyć, ile kosztuje takie hurtowe i całkowicie niepotrzebne przesłuchiwanie blisko setki osób? Tym bardziej, że z tego co wiem, wszyscy sędziowie pytani są o to samo, a przesłuchanie trwa około 10 minut - podkreśla nasz rozmówca. Jak wyjaśniał, śledczy koncentrują się na jednym wątku. - Wszystkich pytają podobno, skąd my, sędziowie, wiedzieliśmy o sytuacji w Zakładzie Karnym w Rzeszowie - mówi. - Czy mieliśmy jakiś ""przeciek""? A my wszyscy, jak przypuszczam, odpowiadamy tak samo, że o sprawie dowiedzieliśmy się z mediów. I tyle. I żeby to usłyszeć, powtórzone sto razy, prokurator z Prokuratury Krajowej zmusza nas do przerywania pracy, ewentualnego przesuwania terminów rozpraw czy ich odwoływania, wychodzenia z sądu i stawiania się w siedzibie krakowskiej Prokuratury Regionalnej - wyjaśnia sędzia. Inny sędzia, także wezwany na przesłuchanie w charakterze świadka dodaje, że taka strategia śledczych jest, mówiąc najdelikatniej, zaskakująca. - Można odnieść wrażenie, że nikt tam nie zajął się rzetelnym przygotowaniem planu śledztwa - mówi. - Albo jest to próba zastraszenia nas, sędziów za to, że broniliśmy kogoś, kogo potraktowano w nieludzki sposób - podkreśla. - To jest po prostu paranoja, że masowo wzywa się sędziów z sądu oddalonego o dwieście kilometrów od miejsca, w którym mogło dojść do przekroczenia uprawnień, czyli od Zakładu Karnego w Rzeszowie. Ciekawe, czemu ma to służyć? - pyta nasz rozmówca. Jak przypomina, artykuł w tygodniku ""Polityka"" ukazał się 8 maja, zaś uchwały krakowskiego ""okręgu"" i ""apelacji"" zostały przyjęte dwa tygodnie później. - W SO stało się to 24 maja a w SA 28 maja. Więc wzywanie nas wszystkich wydaje mi się po prostu absurdalne - zaznacza. - Chyba, że chodzi o wywarcie na nas sędziach tzw. ""efektu mrożącego"". Żebyśmy, po tych hurtowych przesłuchaniach na drugi raz nie byli już tak ""wyrywni"" do przyjmowania jakichś uchwał, broniących innych sędziów - kwituje. Zapytaliśmy w Prokuraturze Krajowej, czemu służyć ma masowe wzywanie sędziów na przesłuchania w sprawie dotyczącej zachowania personelu ZK w Rzeszowie. - Przesłuchania krakowskich sędziów mają na celu zweryfikowanie informacji, czy były prezes Sądu Apelacyjnego w Krakowie Krzysztof S., aresztowany w związku z zarzutami korupcyjnym, był w upokarzający sposób traktowany w zakładzie karnym - informuje nas rzeczniczka Prokuratury Krajowej, prok. Ewa Bialik. - Postępowanie w tej sprawie zostało wszczęte z urzędu w związku z publikacją tygodnika ""Polityka"" i uchwałami sędziów Sądów Apelacyjnego i Okręgowego w Krakowie, wskazującymi na ""bezprawne działania o charakterze represyjnym"", jakim miał być poddany Krzysztof S. - dodaje. Jak wyjaśnia prok. Bialik, w tej sytuacji ""niezbędne jest więc przesłuchanie autorów uchwał, funkcjonariuszy Służby Więziennej i ewentualnie innych osób, które mogą mieć związek ze sprawą"". - Przesłuchania sędziów są prowadzone w dogodnym dla nich miejscu i uzgodnionym z nimi czasie - podkreśla rzeczniczka PK. Informuje też, że sprawę bada Wydział Spraw Wewnętrznych, ponieważ ""ewentualne przestępstwo może dotyczyć przekroczenia uprawnień lub niedopełnienia obowiązków przez funkcjonariuszy wymiaru sprawiedliwości"". - Wszystkie realizowane czynności zmierzają do wszechstronnego wyjaśnienia okoliczności sprawy - podkreśla rzeczniczka PK. - W szczególności zaś chodzi o stwierdzenie, czy doszło do popełnienia przestępstwa, a jeśli tak, to kto był jego sprawcą.  Dodajmy, że niezależnie od prokuratury czynności wyjaśniające w sprawie traktowania w areszcie Krzysztofa S. prowadzi Centralny Zarząd Służby Więziennej. Przypomnijmy, sprawę traktowania w areszcie - konkretnie, z Zakładzie Karnym w Rzeszowie byłego prezesa krakowskiej ""apelacji"", sędziego Krzysztofa S. nagłośniła na początku maja ""Polityka"". Sędzia - który ma zarzuty korupcyjne - odkąd jesienią zeszłego roku trafił do rzeszowskiego ZK, był każdorazowo po opuszczeniu celi poddawany kontroli osobistej. Ta zakłada sprawdzenie ubrania, bielizny i butów oraz ""otworów ciała"". Nie ma wymogu, by osoba poddawana kontroli była rozbierana do naga, mimo to, sędziemu kazano tak właśnie się rozbierać. I to codziennie, przez blisko trzy miesiące. Postępowanie sprawdzające w tej sprawie zarządził już sąd, sam sędzia Krzysztof S. pod koniec lutego opuścił areszt. Opuścił Zakład Karny bez przednich zębów, które stracił ""podczas spaceru"". Wizyty u dentysty przed grudniową rozprawą w sądzie nie mógł się doprosić, podobnie jak wizyty u fryzjera. Efekt? Na rozprawie sędzia stawił się w stroju sportowym (nie wydano mu garnituru-red.), zarośnięty, z brodą i długimi włosami. Krótko po tej publikacji Onet ustalił, że swoje oburzenie w związku z traktowaniem sędziego zamierzają wyrazić krakowscy sędziowie - tak z ""okręgu"", jak z ""apelacji"". Co też uczynili - tyle, że dwa tygodnie po tym, jak artykuł ukazał się w mediach. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Prokuratura Krajowa,
https://wiadomosci.onet.pl/swiat/usa-nominat-do-sadu-najwyzszego-oskarzony-o-wystepek-seksualny/q6el6vk,"USA: co dalej z nominantem do SN oskarżonym o ""występek seksualny""?","Poznaliśmy tożsamość kobiety, która anonimowo oskarżyła Bretta Kavanaugha, nominowanego przez prezydenta Trumpa na kandydata do Sądu Najwyższego USA, o ""występek seksualny"". Wczoraj 51-letnia obecnie Christine Blasey Ford udzieliła wywiadu dziennikowi ""Washington Post"", w którym sprecyzowała zarzuty. Kavanaugh ""kategorycznie"" je odrzuca.","Ford, która jest profesorem psychologii klinicznej na uniwersytecie Palo Alto w Kalifornii, twierdzi w wywiadzie, że ""występku seksualnego"" (sexual misconduct) Kavanaugh miał się dopuścić na początku lat 80. ub. wieku. Oboje byli wówczas uczniami szkoły średniej. Według Ford, Kavanaugh na imprezie rzucił się na nią i przewrócił na łóżko, usiłując rozebrać, kneblując jej usta ręką. Zdołała się wyrwać i uciec tylko dzięki temu, że do pokoju wszedł kolega Kavanaugha. Opozycyjni wobec republikańskiej administracji prezydenta Donalda Trumpa Demokraci natychmiast zażądali odroczenia głosowania w kluczowej dla zatwierdzenia nominacji Kavanaugha komisji ds. sądownictwa Senatu oraz przesłuchania Ford. Głosowanie miało odbyć się w tym tygodniu. Jak informuje agencja Associated Press, co najmniej jeden republikański członek komisji Jeff Flake przychylił się do wniosku o przesłuchanie kobiety, ale podkreślił, że proces zatwierdzania nominacji nie powinien być zakłócony. Republikanie mają bardzo niewielką przewagę w Senacie (51:49 głosów. Jest ona wystarczająca do tego, aby Demokraci nie mogli zablokować nominacji Kavanaugha pod warunkiem jednak, że żaden Republikanin nie wyłamie się i nie zagłosuje przeciwko. W komisji ds. sądownictwa Republikanie mają przewagę zaledwie jednego głosu (11:10). Biały Dom dotychczas nie zajął stanowiska w tej sprawie. 53-letni Kavanaugh, dotychczas sędzia federalnego sądu apelacyjnego w Waszyngtonie, po raz kolejny zaprzeczył wczoraj twierdzeniom Ford. - Kategorycznie i jednoznacznie zaprzeczam tym oskarżeniom. Nie dopuściłem się tego w czasach szkoły średniej ani kiedykolwiek - oświadczył. Oskarżenie początkowo miało formę anonimowego listu, który otrzymała wpływowa senator Dianne Feinstein.",Brett Kavanaugh,
https://wiadomosci.onet.pl/kraj/julia-przylebska-sa-ludzie-ktorzy-nie-wytrzymuja-i-reaguja-agresywnie/sk7n985,"Julia Przyłębska: są ludzie, którzy nie wytrzymują i reagują agresywnie","- Mam wrażenie, że pani Gersdorf zupełnie się zagubiła. Jest niekonsekwentna. Jako prawnik uważam, że ona wie, że jest w stanie spoczynku. Gdyby była pewna, że jest czynnym sędzią, wykonywałaby wszystkie czynności związane z funkcją I prezes - mówi w rozmowie z tygodnikiem ""Sieci"" Julia Przyłębska. Prezes TK uważa, że ""Małgorzata Gersdorf powinna się pożegnać z Sądem Najwyższym"".","- To, co dzieje się w SN może niepokoić. Sędziowie zatracili się w walce o swoje przywileje i o swoją pozycję. Zaangażowali się w walkę polityczną i żadne słowa tego nie zmienią - stwierdziła Przyłębska w rozmowie z braćmi Karnowskimi. Julia Przyłębska w wywiadzie odnosi się m.in. do argumentu opozycji, że Trybunału Konstytucyjnego w Polsce już nie ma. - To zaklinanie rzeczywistości. Trybunał rozpoznaje sprawy, sędziowie spotykają się na Zgromadzeniach Ogólnych. Z funkcjonowaniem TK nie ma żadnego problemu - podkreśliła. Prezes TK przypomniała, że ""to obecna opozycja w 2015 r., tuż po zwycięstwie prezydenta Andrzeja Dudy, uchwaliła ustawę, która umożliwiała wybranie sędziów przedwcześnie"". Jak zauważyła, ""niewielu prawników czy komentatorów wyraziło swój sprzeciw wobec działań tak wyraźnie sprzecznych z prawem"". ""Tak się spieszono, że naruszono regulacje dotyczące podmiotów mających prawo zgłaszania kandydatów i przepisy dotyczące terminów"" - dodała Przyłębska. Według niej ""to świadczy o tym, że mamy do czynienia z podwójnymi standardami i że tu nie chodzi o merytoryczną dyskusję"". - To jest walka polityczna, której narzędziami są relatywizm, uznaniowość, nihilizm prawniczy. Ma ona w konsekwencji doprowadzić do anarchii i bezprawia w Polsce. Włączają się w te działania zewnętrzne podmioty, począwszy od innych państw, poprzez instytucje sądowe tych krajów, skończywszy na Komisji Weneckiej, która tworzy bezpodstawne, niemerytoryczne opinie — twierdzi prezes Trybunału Konstytucyjnego. Przyłębska stwierdziła, że ""jest zastraszana, ale się nie boi"". - Nie dam się zastraszyć. Jedną z cech niezawisłego sędziego musi być odwaga. Gdyby każdy sędzia był odważny, mielibyśmy sprawiedliwe wyroki - powiedziała. - Tak, są groźby. To nagonka organizowana przez polityków, podejmowana przez media, to ciągłe opluwanie przynosi skutki. Są ludzie, którzy nie wytrzymują i reagują agresywnie – dodała. Julia Przyłębska poinformowała też, że w TK trwa audyt, który ""przynosi dość szokujące odkrycia"". - Odkrylito kilka pustych teczek, w których nie ma żadnych dokumentów, mimo że być powinny. Chodzi o sprawy sprzed kilkunastu lat. Złożymy do prokuratury wniosek o wyjaśnienie tych spraw. Na razie toczy się wewnętrzne postępowania – mówiła prezes TK. Źródło: ""Sieci"", PAP.",Julia Przyłębska,
https://wiadomosci.onet.pl/tylko-w-onecie/rzecznik-sn-michal-laskowski-sad-najwyzszy-moze-czekac-zapasc/gn61ncf,Kolejny sędzia na celowniku władzy? Rzecznik SN: to działania wbrew sędziowskiej niezawisłości,"Jak ustalił Onet, rzecznik dyscypliny zainteresował się sędzią Arkadiuszem Krupą z Sądu Rejonowego w Łobzie. To kolejna już osoba, której może grozić dyscyplinarka. A tymczasem władza w szybkim tempie przejmuje Sąd Najwyższy, w którym powstaje nowa Izba Dyscyplinarna. Ta będzie mogła nawet wydalić sędziego z zawodu i odebrać mu prawo do sędziowskiej emerytury. - Niestety, nie jestem optymistą, ta rewolucja kadrowa się chyba dokona - mówi nam rzecznik SN sędzia Michał Laskowski. - Do normalności i zasad cywilizacji powracać możemy bardzo długo - dodaje.","* Magda Gałczyńska: Dziś ustaliliśmy, że kolejny sędzia znalazł się w polu rażenia rzecznika dyscypliny. Chodzi o sędziego Arkadiusza Krupę, z ""rejonu"" w Łobzie, znanego z serii satyrycznych i niekoniecznie korzystnych dla obecnej władzy rysunków ""Ślepym okiem Temidy"". Prezes jego sądu miała dostać polecenie od rzecznika dyscypliny, by przedstawiła dane o wynikach jego pracy za kilka lat wstecz. Jak pan te działania dyscyplinujące wobec sędziów, tak ostatnio masowe, ocenia? Sędzia Michał Laskowski, rzecznik Sądu Najwyższego: Jeśli te działania rzecznika dyscypliny to efekt publicznych wystąpień sędziów w obronie konstytucji, to ewidentnie ich założeniem jest wywołanie tzw. efektu mrożącego. Czyli mówiąc wprost, wystraszenie następnych, by już publicznie głosu nie zabierali. To dopuszczalne? Absolutnie nie. Takie działania są fundamentalnie sprzeczne z ideą sędziowskiej niezawisłości i niezależności sądów. Bo choć sędzia powinien być powściągliwy w wypowiedziach publicznych, to gdy zagrożone są podstawy systemu prawnego i podstawy praworządności, ma wręcz obowiązek zabrać głos. I nigdy nie powinno być tak, że ma z tego powodu jakieś nieprzyjemności. Mamy swobodę wyrażania poglądów i mamy prawo głośno protestować, gdy zagrożone są pryncypia. Czy te pryncypia są w Sądzie Najwyższym zagrożone? Stan osobowy nie napawa optymizmem, a wszystko w wyniku działań władzy. Na 120 miejsc zostało na dziś w SN 50 sędziów orzekających. I Prezes, prof. Małgorzata Gersdorf niby jest - a dla rządzących jakoby jej nie było? To jak to ogólnie wygląda? Po pierwsze, pani prof. Gersdorf jest I prezes i pozostanie nią do roku 2020, bo tak stanowi wprost Konstytucja RP. A po drugie, jeśli chodzi o sytuację samego sądu, to cóż... Jedno nie ulega wątpliwości. Ta masowa, hurtowa wymiana kadr na pewno odbije się na działaniu sądu. Odbije się w jaki sposób? Opóźnienia i przestoje są nieuniknione. I to nawet, gdy obsadzone zostaną już wszystkie miejsca, także te siłowo zwolnione. Bo te nowe osoby, które do Sądu Najwyższego przyjdą, będą musiały wdrożyć się w specyfikę jego pracy a ta nie jest zwykła. My nie jesteśmy sądem faktu, tylko sądem prawa, to jest bardzo szczególne. I niełatwe. Dlatego obawiam się, że może nas czekać nawet rodzaj zapaści, stanu, z którego będziemy musieli się wzmożonym wysiłkiem, przez lata wydobywać. A co pan sądzi o tych nowych, którzy do sądu przyjdą? Nie wiem, na pewno są tam osoby bardzo różne. Pytam o sam fakt brania udziału w procedurze, która może być naznaczona grzechem pierworodnym. Konkurs na wolne stanowiska w SN ogłoszony przez prezydenta nie miał kontrasygnaty premiera, więc cała ta procedura może być uznana za wadliwą. Do tego, nierozstrzygnięta pozostaje sprawa, która trafiła do TSUE - czyli, czy KRS a potem Andrzej Duda mieli prawo doprowadzić do tego, że z sądu siłowo usunięto część sędziów powyżej 65 lat. A ci, którzy do SN przyjdą właśnie z tych - potencjalnie niezgodnych z prawem działań - skorzystali. Powiem szczerze, że sam fakt kandydowania w takiej procedurze był co najmniej mocno wątpliwy, tak jak wątpliwe jest, czy dla przyszłego sędziego SN jest to stosowne zachowanie. Poza tym, mamy tu jeszcze jeden aspekt. Na tym nowym składzie ciążyć będzie przez cały czas to domniemanie, że mogli zostać wybrani niezgodnie z prawem. I ich orzeczenia mogą nie być traktowane z takim samym szacunkiem, jak dotąd były traktowane orzeczenia SN. To wpłynie na postrzeganie całego sądu? Niestety, obawiam się, że tak. Bo przecież za rok nikt już nie będzie pamiętał, czy niejaki Laskowski to ten stary, czy nowy. I cały Sąd Najwyższy może być traktowany z pewną ostrożnością i dystansem, a przede wszystkim, bez szacunku. Tak, jak obecnie traktowany jest Trybunał Konstytucyjny? Obawiam się, że to niestety realne. I nawet jeśli w przyszłości ten nowy SN wyda taki sam wyrok w jakiejś kontrowersyjnej sprawie - choćby blokowania czyjejś demonstracji - jaki wydałby dotychczasowy skład, zawsze będzie się za tym ""nowym"" SN ciągnąć to domniemanie, że jest to sąd polityczny. A to dla autorytetu instytucji będzie fatalne. Czy nie mogliście wy, sędziowie SN, czegoś w tej sprawie zrobić? Jakoś tej kadrowej rewolucji zapobiec? Ale jak?! Nie wiem. Część sędziów i opozycji podnosi, że nie powinniście godzić się na usuwanie w stan spoczynku, bo może to być niezgodne z konstytucją. Że nie powinniście się poddać. I przykuć się do biurek, jeśli byłoby trzeba. Tak, żeby władza musiała was siłą z budynku wywlekać. Staramy się, jako sędziowie najwyższego organu sądowniczego w Polsce być osobami umiarkowanymi i wyważonymi... Walą was cepem, a wy nic. Tak ale czy to znaczy, że sędzia SN też ma tym cepem walić? Nie, ja uważam, że musimy zachować godność, dla dobra państwa i dla autorytetu sądów. Bo owszem, gdyby nas z tego budynku siłą wywleczono, to być może byłoby to bardzo efektowne z politycznego punktu widzenia. Więcej, pewnie by to pokazano w CNN i w innych zagranicznych stacjach. Pytanie, czy na dłuższą metę przyniosłoby to więcej pożytku, czy szkody? Są tacy, którzy twierdzą, że zdecydowanie - pożytku. To jest dylemat, czy na zmasowany ogień nie odpowiedzieć też ogniem. Ale ja stoję na stanowisku, że nie powinniśmy stosować standardów tych osób, które stawiają nam tak bezpodstawne, jak absurdalne zarzuty. I to bez względu na okoliczności. Bo bycie sędzią SN zobowiązuje. My mamy mówić swoje, stanowczo, w sposób godny. I bronić prawa i konstytucji przy pomocy narzędzi prawnych. A nie wspomnianego cepa, to nie przystoi. A co nas czeka w przyszłości? Mówił pan, że w bliskiej perspektywie SN może czekać rodzaj zapaści. A ja zapytam o perspektywę dalszą. Co będzie, gdy TSUE uzna, że ci nowi zostali powołani wbrew prawu, a ci odesłani w stan spoczynku mają wrócić na swoje stanowiska? Powinno się wtedy przerwać ich kadencje? Wierzę głęboko, że kiedyś powrócimy do standardów i reguł, jakie wyznacza cywilizacja świata zachodniego. To jednak nie nastąpi szybko. Obawiam się, że z tego, co nam obecnie zgotowano będziemy wychodzić bardzo długo. Ale mam nadzieję, że za dwa, czy za pięć lat zbierze się grono mądrych ludzi, którzy będą się zastanawiać, jak to naprawić. A co z kadencjami tych nowych sędziów? To jest potężny problem i pytanie stare jak świat - czy walcząc z bezprawiem można użyć metod bezprawnych? Nie wiem, ale wiem, że tej sytuacji na pewno nie zmieni się jedną ustawą i jednym pociągnięciem pióra. To będzie zadanie na lata. A skoro pytałam już o unijny Trybunał Sprawiedliwości, to zapytam też o opinię, jaką w rozmowie z Onetem wyraził wiceprzewodniczący KRS i były sędzia Trybunału Konstytucyjnego, sędzia Wiesław Johann. Stwierdził on, że wyrok Trybunału możemy uznać, o ile nie nakaże on Polsce zmiany prawa. Bo jeśli nakaże, to on będzie absolutnie przeciw, by taki wyrok uznać. Jak to ocenić? Powiem tak, że do Unii Europejskiej weszliśmy zgodnie z wolą większości narodu, było referendum. Z badań wynika zaś, że większość Polaków chce być w Unii. A skoro w niej jesteśmy, to nie możemy wybierać sobie, do których reguł się stosujemy, a do których nie. Bo to jest tak, jakbyśmy zawarli umowę kupna domu i ustalili wysokość rat, a potem byśmy stwierdzili, że raty są za wysokie. Albo, że w ogóle ich płacić nie będziemy. Przecież tak się nie da! To było pytanie na przyszłość, bo na wyrok TSUE zapewne jeszcze poczekamy. Zapytam więc, co nas czeka w najbliższym czasie? Tu nie jestem optymistą. Obawiam się, że ten wielki plan wymiany sędziów, tej rewolucji kadrowej i opanowania sądów niestety się dokona. Szkody, wyrządzone w krótkim okresie mogą być ogromne. Zwłaszcza szkody społeczne, bo autorytet instytucji jeszcze osłabnie, a nigdy nie był w Polsce za wysoki. A przecież właśnie na tym autorytecie buduje się taką ogólnospołeczną praworządność. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Michał Laskowski,
https://wiadomosci.onet.pl/tylko-w-onecie/ewa-maciejewska-kontrola-akt-sedzi-ktora-zadala-pytania-do-tsue/0k68fj0,"Zadała pytania do TSUE, wezwał ją rzecznik dyscypliny. Teraz sprawdzą jej akta na trzy lata wstecz","Sędzia Ewa Maciejewska z łódzkiego Sądu Okręgowego, która pod koniec sierpnia zadała pytanie do unijnego Trybunału Sprawiedliwości, najpierw została wezwana na przesłuchanie przez rzecznika dyscypliny sędziów sądów powszechnych. Teraz ten sam rzecznik wysłał do sądu pismo, w którym żąda podania informacji o orzecznictwie sędzi Maciejewskiej z ostatnich trzech lat. Chodzi o sprawy, w których stroną był Skarb Państwa.","Jak ustaliliśmy, ﻿wczoraj do łódzkiego Sądu Okręgowego wpłynęło pismo zastępcy rzecznika odpowiedzialności dyscyplinarne﻿ z żądaniem podania informacji z ostatnich trzech lat o orzecznictwie sędzi Ewy Maciejewskiej. Chodzi o sprawy, w których stroną był Skarb Państwa. A konkretnie, rzecznik pyta, ile takich spraw było oraz jaki był ich wynik.  - Ciekawe, do czego jest im to potrzebne? Poza tym, przecież sędzia Maciejewska jest tylko świadkiem - powiedział nam nieoficjalnie jeden z sędziów. - Ten sposób procedowania dużo mówi o intencjach rzecznika czy raczej ministerstwa - dodaje. Sama sędzia Maciejewska nie chce tej sprawy komentować. Sędzia Maciejewska orzeka obecnie w sprawie, w której miasto Łowicz pozwało wojewodę o odszkodowanie w kwocie blisko dwóch i pół miliona złotych. Chodziło o zbyt niskie - zdaniem miasta - dotacje celowe, jakie były mu wypłacane w latach 2005-2015. Ponieważ wiele wskazywało na to, że Skarb Państwa może ten proces przegrać - i być zmuszony do wypłacenia miastu gigantycznego odszkodowania - sędzia wolała się zabezpieczyć i zadała pytanie do unijnego Trybunału. Zrobiła to, bo nie dało się wykluczyć scenariusza, że w razie wydania wyroku niekorzystnego dla skarbu państwa - władza może jej zagrozić postępowaniem dyscyplinarnym. Zapytała więc TSUE, czy sam fakt istnienia takich wątpliwości nie stoi w kolizji z prawem unijnym. Podkreśliła przy tym, że nowe polskie przepisy mogą ""istotnie zwiększać ryzyko naruszenia gwarancji niezależnego postępowania dyscyplinarnego wobec sędziów w Polsce"". Jak wyjaśniła sędzia Maciejewska, chodzi o potencjalny wpływ polityczny na prowadzenie postępowań dyscyplinarnych, powstanie ryzyka wykorzystywania systemu środków dyscyplinarnych do politycznej kontroli treści orzeczeń sądowych oraz o możliwość wykorzystania w postępowaniach dyscyplinarnych przeciwko sędziom dowodów uzyskanych za pomocą przestępstwa. Na początku września Maciejewską zainteresował się zastępca rzecznika dyscypliny sędziów sądów powszechnych. Podobnie, jak zainteresował się sędzią Tuleyą z Warszawy, który również zadał pytanie unijnemu Trybunałowi. Oboje zostali wezwani przez rzecznika w charakterze świadków. Takie działanie zdaniem prezesa Stowarzyszenia Sędziów ""Iustitia"" prof. Krystiana Markiewicza w oczywisty sposób pokazuje intencje władzy. - Nie wierzę w żaden przypadek, ta akcja ""dyscyplinująca"" to działania zorganizowane i zaplanowane - podkreśla. - Dotykają tych sędziów, którzy potrafią aktywnie sprzeciwić się temu, co się dzieje i stanąć w obronie ""zwykłych"" ludzi. Bo to oni ucierpią najbardziej, gdy sądy przestaną być niezależne - mówi nam sędzia Markiewicz. W sytuacji równoczesnego niemal wzywania na świadków Maciejewskiej z Łodzi i Tuleyi z Warszawy, prezes ""Iustitii"" wprost mówił, że chodzi o ich ewentualne zastraszenie za zadanie pytań do TSUE. - A formuła tego wzywania na świadków jest ""bardzo kolorowa"" - stwierdził. - Bo wystarczy pomylić jakieś daty i taki świadek po przesłuchaniu wychodzi już z zarzutami - podkreślał prof. Markiewicz. Wczoraj na stronie Ministerstwa Sprawiedliwości ukazało się zarządzenie Zbigniewa Ziobry ""w sprawie powołania Zespołu do spraw czynności Ministra Sprawiedliwości podejmowanych w postępowaniach dyscyplinarnych sędziów i asesorów sądowych"". W skład zespołu, który ma być ""organem pomocniczym ministra"" wszedł zastępca Ziobry, wiceminister Łukasz Piebiak - jako jego przewodniczący, sędzia Paweł Zwolak (dyrektor Departamentu Nadzoru Administracyjnego w Ministerstwie Sprawiedliwości) oraz sędzia Dariusz Kupczak (Naczelnik Wydziału do spraw Odpowiedzialności Dyscyplinarnej Sędziów w Departamencie Kadr i Organizacji Sądów Powszechnych i Wojskowych Ministerstwa Sprawiedliwości). Są też sędziowie: Jarosław Dudzicz - członek Komisji do spraw Odpowiedzialności Dyscyplinarnej Sędziów i Asesorów Sądowych Krajowej Rady Sądownictwa, sędzia Tomasz Szmydt - dyrektor Wydziału Prawnego w Biurze KRS, sędzia Piotr Schab, Rzecznik Dyscyplinarny Sędziów Sądów Powszechnych oraz jego dwaj zastępcy - sędziowie: Michał Lasota i Przemysław Radzik. Jedynym członkiem zespołu nie związanym z ministerstwem czy KRS jest sędzia Arkadiusz Cichocki, prezes Sądu Okręgowego w Gliwicach.  - To się doczekaliśmy - mówi nam jeden z sędziów, chcący zachować anonimowość. - Powstała ""specgrupa"" do ścigania sędziów. Rękoma tych ludzi ze ""speczespołu"" Ziobro chce pozbyć się sędziów ""niepokornych"". Ich użyje, cel osiągnie a sam nie ubrudzi sobie rąk - kwituje sędzia.",Zbigniew Ziobro,
https://wiadomosci.onet.pl/tylko-w-onecie/podsumowanie-tygodnia-najwazniejsze-wydarzenia-w-polsce/j8deqym,Podsumowanie tygodnia. Najważniejsze wydarzenia w Polsce,"Burza po słowach prezydenta Dudy o Europie; umorzone śledztwo ws. pobicia kobiet na Marszu Niepodległości; kolejni sędziowie SN odsunięci w stan spoczynku, zabójstwo warszawianki Moniki K. i jej trzyletniego synka - zobacz co wydarzyło się w tym tygodniu w Polsce.",,,
https://wiadomosci.onet.pl/tylko-w-onecie/premierowskie-rozdwojenie-jazni-chwalil-dzialania-sadu-najwyzszego/gefvtwc,"Premier Morawiecki zachwalał działania SN? Owszem, ale... 19 lat temu. Poseł PiS: miał prawo zmienić zdanie","Czy premier Morawiecki w pełni uznaje wyższość prawa unijnego nad polskim? Czy popiera działania SN, który zawiesił stosowanie trzech przepisów z pisowskiej ustawy o wieku emerytalnym sędziów? Dziś - absolutnie nie. Jadnak - jak się okazuje - w podręczniku do prawa europejskiego wydanym w 1999 roku, którego współautorem jest obecny premier, wprost czytamy, że w sytuacji kolizji prawa krajowego z prawem wspólnotowym, to ""właściwy sąd krajowy może (...) dojść do wniosku, że prawo krajowe nie może być stosowane"".","Prof. Frank Emmert to były wykładowca Mateusza Morawieckiego, obecnego premiera, który w latach 1993-1998 studiował prawo europejskie na Uniwersytecie w Bazylei. Rok później, w 1999 roku Morawiecki - wspólnie z prof. Emmertem napisał książkę ""Prawo europejskie"", w której obaj dokładnie wyjaśniają, na czym polega - i kiedy powinna być stosowana - wyższość prawa unijnego nad krajowym, w przypadku członków Wspólnoty. We fragmencie tejże publikacji - którą na portalu społecznościowym upublicznił poseł PO Krzysztof Brezja - wprost czytamy, że dla krajów członkowskich prawo unijne powinno być nadrzędne. A w sytuacji, gdy to krajowe z nim koliduje, sąd w danym państwie ma pełne prawo - czy wręcz obowiązek - owych przepisów prawa krajowego nie stosować. ""Jeżeli w pojedynczym przypadku norma prawa krajowego koliduje z normą prawa wspólnotowego, to właściwy sąd krajowy może w ramach przedstawionej w par. 14 nr 17 i n. kontroli dojść do wniosku, iż prawo krajowe nie może być stosowane"" - czytamy we wspólnej publikacji Morawieckiego i prof. Emmerta. Te słowa to modelowa wręcz wykładnia tego stanu prawnego, który dziś - po wejściu do Unii - obowiązuje w Polsce. Czyli prymatu prawa wspólnotowego nad krajowym. Właśnie na tej zasadzie oparł się Sąd Najwyższy, gdy w sierpniu zadał pytania prejudycjalne do unijnego Trybunału Sprawiedliwości i zawiesił stosowanie trzech przepisów z uchwalonej głosami PiS ustawy o SN. Przepisy te nakazywały sędziom powyżej 65 lat przymusowe przejście w stan spoczynku - chyba, że prezydent zdecyduje inaczej i pozwoli im dalej orzekać. Sędziowie z SN, po przeanalizowaniu sprawy uznali, że polskie przepisy mogą być fundamentalnie niezgodne z prawem unijnym, bo godzą zarówno w zasadę nieusuwalności sędziów, jak też uznać je można za próbę dyskryminacji ze względu na wiek. Tenże pogląd, o nadrzędności prawa europejskiego w państwach członkowskich premier Morawiecki w pełni podzielał. Tyle, że było to 19 lat temu. Bo gdy SN zadał pytania do Luksemburga, ze strony polityków partii rządzącej na sędziów posypały się gromy. I nie tylko, bo wprost postępowaniem karnym zagroził im zastępca Prokuratora Generalnego. ""Sąd Najwyższy wydając postanowienie zawierające pytania prejudycjalne do Trybunału Sprawiedliwości UE i zawieszając stosowanie niektórych przepisów ustawy o SN dopuścił się szeregu naruszeń prawa"" - napisał 3 sierpnia w oświadczeniu zastępca prokuratora generalnego Robert Hernand. Politycy partii rządzącej na działaniach sędziów SN nie zostawili suchej nitki. Więcej, zaczęły pojawiać się też zapowiedzi, że Polska może nie uznać wyroku TSUE. Wszystko to - w kontekście poglądów premiera Morawieckiego na prawo unijne, wyrażonych we wspomnianej przez nas publikacji z 1999 roku może sprawiać wrażenie pewnego... ""rozdwojenia jaźni"" - jak określił to w rozmowie z Onetem poseł PO Krzysztof Brejza. Jako modelowy przykład ""kłamstwa i manipulacji"" określa obecne wypowiedzi premiera i partii rządzącej poseł PO Krzysztof Brejza. To właśnie on na portalu społecznościowym upublicznił fragment publikacji o prawie unijnym, której współautorem był Mateusz Morawiecki. - To co dziś prezentuje pan premier, w kontekście jego wcześniejszych poglądów to jest skandaliczna i gigantyczna hipokryzja i ""pisokryzja"" - mówi nam Brejza. - To jest po prostu kwintesencja państwa tej formacji. Ich najważniejszy niemal polityk, ""drugi po naczelniku"" został złapany na tym, że bez ogródek i bez cienia wstydu przeczy własnym słowom - podkreśla Brejza. - To jest klasyczny przykład koniunkturalizmu. Bo ja rozumiem, że mogą nie szanować ekspertów, że mogą gardzić autorytetami... Ale zaprzeczać i nie szanować tego, co się samemu napisało - jak ma to miejsce w przypadku premiera - to to jest już jakieś głębokie rozdwojenie jaźni - kwituje poseł PO. O opinię w sprawie tego premierowskiego ""rozdwojenia jaźni"" zapytaliśmy rzecznika Sądu Najwyższego, sędziego Michała Laskowskiego. - 19 lat temu premier Morawiecki pisał dokładnie o tej regule, którą my zastosowaliśmy w sierpniu, zadając pytania do TSUE - mówi nam sędzia Laskowski. - Mówiąc szczerze, to jest pewien paradoks - podkreśla. Jak zaznacza sędzia Laskowski, sama zasada - którą jako nadrzędną przedstawiał 19 lat temu premier Morawiecki we wspomnianym podręczniku - jest niezmienna. - Prawo unijne ma prymat nad prawem kraju członkowskiego - mówi. - Na takie zasady zgodziliśmy się, podpisując Traktat Akcesyjny. I można teraz, w Polsce różne rzeczy mówić ale ta zasada jest prosta i oczywista dla każdego. Czyli - sąd ma obowiązek nie stosowania prawa, które może być sprzeczne z unijnym. I ma obowiązek, w razie wątpliwości, zadać pytania do unijnego Trybunału Sprawiedliwości - zaznacza. Rzecznik SN podkreśla, że ową jaskrawą rozbieżność w stanowisku premiera uznać można za przykład instrumentalnego stosowania prawa. - Dobre jest wtedy, kiedy im służy - mówi sędzia Laskowski. - Tyle, że nie możemy zapominać o tym, że istotą prawa jest jego niezmienność, stabilność i przewidywalność. Są reguły, stosowane od czasów starożytnego Rzymu, które wciąż obowiązują. To daje ludziom poczucie bezpieczeństwa i jest społecznie potrzebne - wyjaśnia. - Stąd nasze oburzenie, gdy próbuje się - w imię racji politycznych - próbuje się te zasady naginać czy wręcz łamać - kwituje rzecznik SN. O ocenę rozbieżności obecnych i wcześniejszych opinii premiera Morawieckiego zapytaliśmy posła PiS i przewodniczącego sejmowej Komisji Ustawodawczej Marka Asta. - Pani redaktor, po pierwsze, nie wiemy, czy pan premier był autorem tego konkretnego fragmentu - mówi nam Ast. - A nawet jeśli, to w tymże podręczniku została wyrażona opinia w doktrynie i ona nie ma mocy wiążącej - podkreśla. - Przecież działanie danego sądu będziemy inaczej oceniali w każdej sytuacji, bo to zależy od kontekstu sprawy. Każda sytuacja jest inna - mówi poseł PiS. Jak dodaje, niezależnie od pochodzącej sprzed lat opinii premiera Morawieckiego - jego zdaniem Sąd Najwyższy nie powinien zadawać pytań prejudycjalnych do TSUE. - To było nieuzasadnione - mówi Ast. - Mamy przecież Trybunał Konstytucyjny, do którego należało się zwrócić. Gdy przypominamy posłowi, że polski TK nie ma tu żadnych kompetencji, bo oceniana jest nie - zgodność z polską ustawą zasadniczą a zgodność z prawem unijnym - poseł Ast stwierdza, że taki pogląd to ""absurd"". - Absurdem jest twierdzenie, że może dochodzić do dyskryminacji ze względu na wiek - precyzuje. - Bo w każdym kraju unijnym kwestie przejścia w stan spoczynku regulowane są indywidualnie i inaczej - przekonuje. Jak dodaje poseł PiS, opinia premiera Morawieckiego, wyrażona 19 lat temu w podręczniku do prawa europejskiego dziś może nie mieć większego znaczenia. - Nie wiem, czy te słowa są autorstwa pana premiera Morawieckiego, czy też współautora tej publikacji. A poza tym, nawet jeśli miał taki pogląd 19 lat temu, to przecież mógł go zmienić - kwituje poseł Ast. Dodajmy, że gdy pod koniec sierpnia premier Morawiecki (w rozmowie z Polsat News-red.) został zapytany o działanie sędziów SN - podkreślił, że rząd działa zgodnie z prawem. I państwo polskie nie stanie przed wyborem - czy uznać wyrok TSUE, czy nie. - Nie ma takiego dylematu, ponieważ nie będziemy stali najprawdopodobniej przed tego typu wyborem. My wiemy, że postępujemy zgodnie z konstytucją, zgodnie z prawem - mówił Morawiecki. Dopytywany, czy - jego zdaniem - unijny trybunał nie zajmie stanowiska ws. pytań SN, premier dodał: ""Myślę, że albo nie będzie tego wyroku, albo jeśli będzie, będzie pozytywny, albo jeśli będzie nie do końca pozytywny, to myślę, że się porozumiemy po prostu z instytucjami UE"". Mateusz Morawiecki działania sędziów SN ocenił wprost - i zdecydowanie krytycznie. Jak mówił, oni ""w swojej własnej sprawie próbują zawiesić ustawę"". Dodał też, że w związku z tym działaniem SN ""szkodzą Polsce ci, którzy - w związku ze sporem z instytucjami europejskimi dot. praworządności straszą wyjściem naszego kraju z UE"".",Mateusz Morawiecki,
https://wiadomosci.onet.pl/kraj/sedzia-zlozyl-skarge-do-nsa-domaga-sie-zabezpieczenia-procedury/eqkcb6e,Konkurs do Sądu Najwyższego unieważniony? Jest pierwsza skarga do NSA,"Kandydat do Sądu Najwyższego, który nie otrzymał rekomendacji KRS, złożył skargę do Naczelnego Sądu Administracyjnego. Domaga się on unieważnienia konkursu oraz zabezpieczenia, a więc wstrzymania trwającej procedury - informuje RMF FM.","Rozgłośnia wskazuje, że wniosek o zabezpieczenie ""ze względu na ważny interes wymiaru sprawiedliwości"" został złożony przed przekazaniem uchwał KRS prezydentowi. Miało to na celu uniemożliwienie powołania sędziów w trybie, zdaniem sędziego, niezgodnym z prawem. NSA przyjął wniosek do rozpatrzenia i od niego zależą losy powołań do Sądu Najwyższego. Krajowa Rada Sądownictwa rekomenduje kandydatów do Sądu Najwyższego na podstawie konkursu. Dwa takie konkursy zostały do tej pory ogłoszone przez prezydenta Andrzeja Dudę. W pierwszym, rozstrzygniętym, na 44 miejsca zgłosiło się ponad 200 chętnych. Następnie, wybranych przez KRS powołuje prezydent. Składającym wniosek jest kandydat odrzucony na etapie selekcji KRS. Źródło: RMF FM",Sąd Najwyższy,
https://wiadomosci.onet.pl/kraj/sad-najwyzszy-o-wynagrodzeniu-prof-malgorzaty-gersdorf/4nq8lvt,Sąd Najwyższy o wynagrodzeniu prof. Małgorzaty Gersdorf,"Wynagrodzenie prof. Małgorzaty Gersdorf nie uległo zmianie i otrzymuje je w takiej wysokości, jaka należy się I prezesowi Sądu Najwyższego - poinformował zespół prasowy SN. Jak dodano, prezesi izb zastępujący I prezesa SN podczas jego nieobecności, nie pobierają z tego tytułu żadnych dodatków.","Zgodnie z ustawą o Sądzie Najwyższym, która weszła w życie 3 kwietnia b.r., w dniu następującym po upływie trzech miesięcy od tego terminu w stan spoczynku przeszli z mocy prawa sędziowie SN, którzy ukończyli 65. rok życia. W związku z tym od 4 lipca przestali - według ustawy - pełnić swoje funkcje. Mogli dalej orzekać, jeśli w ciągu miesiąca od wejścia w życie nowej ustawy złożyli stosowne oświadczenie i przedstawili odpowiednie zaświadczenia lekarskie, a prezydent wyraził zgodę na dalsze zajmowanie przez nich stanowiska sędziego SN. Małgorzata Gersdorf która ukończyła 65. rok życia, nie złożyła takiego oświadczenia. Gersdorf - wybrana na I prezesa SN w 2014 r. - podkreślała wielokrotnie, że kadencja I prezesa SN zgodnie z konstytucją trwa 6 lat. Jeszcze w końcu czerwca Zgromadzenie Ogólne Sędziów SN w przyjętej jednogłośnie uchwale podkreśliło, że sędzia Gersdorf pozostaje zgodnie z Konstytucją RP I prezesem Sądu Najwyższego do dnia 30 kwietnia 2020 r. Jak informował zespół prasowy SN, sędzia Gersdorf nadal przychodzi do pracy w SN. Jak poinformował Krzysztof Michałowski z zespołu prasowego Sądu Najwyższego, ""wynagrodzenie prof. Małgorzaty Gesrdorf po 4 lipca nie uległo zmianie i otrzymuje je w takiej wysokości, jaka należy się pierwszemu prezesowi Sądu Najwyższego"". - Nie ma również dyspozycji, aby w najbliższej przyszłości sytuacja ta uległa zmianie - dodał. Z informacji przekazanych przez zespół prasowy SN wynika, że miesięczne wynagrodzenie, które otrzymuje obecnie Gersdorf wynosi 29 tys. 120 zł brutto. Michałowski wskazał też, że ""prezesi SN, zastępujący pierwszego prezesa SN podczas jego nieobecności, nie otrzymują z tego tytułu żadnych dodatków i otrzymują wynagrodzenie przewidziane dla prezesa Sądu Najwyższego kierującego pracami izby"". W początkach lipca wiceszef Kancelarii Prezydenta Paweł Mucha informował, że wolą prezydenta było, by najstarszy stażem prezes Izby SN sędzia Józef Iwulski od 4 lipca wykonywał funkcje związane z wykonywaniem obowiązków I prezesa SN. Wcześniej Gersdorf, która rozpoczynała urlop wydała zarządzenie o wyznaczeniu jako kierującego pracą SN prezesa Iwulskiego ""do zastępowania I prezes SN na czas swojej nieobecności"". We wtorek Kancelaria Prezydenta poinformowała, że zgodę prezydenta Andrzeja Dudy na dalsze zajmowanie stanowiska sędziego Sądu Najwyższego po ukończeniu 65. roku życia otrzymali sędziowie: Marian Kocon (Izba Cywilna), Anna Kozłowska (Izba Cywilna), Rafał Malarski (Izba Karna), Zbigniew Myszka (Izba Pracy i Ubezpieczeń Społecznych) oraz Bogumiła Ustjanicz (Izba Cywilna). Prezydent wydał też postanowienie o przejściu w stan spoczynku 7 sędziów. Chodzi o sędziów: Chodzi o: Józefa Iwulskiego, Jerzego Kuźniara, Stanisława Zabłockiego, Marię Szulc, Annę Owczarek, Jacka Gudowskiego i Wojciecha Katnera.",Prof. Małgorzata Gersdorf,
https://wiadomosci.onet.pl/kraj/polska-uznaje-zarzuty-ke-wobec-ustawy-o-sn-za-bezzasadne/1swhqee,Źródło unijne: Polska przekazała Komisji Europejskiej odpowiedź w ramach procedury naruszenia prawa dot. ustawy o Sądzie Najwyższym,"Zarzuty Komisji Europejskiej wobec ustawy o Sądzie Najwyższym należy uznać za bezzasadne - wynika z dokumentu przekazanego przez Polskę do KE, który widziała PAP. Jest to odpowiedź strony polskiej do KE w ramach procedury naruszenia prawa dot. ustawy o SN.","Z dokumentu wynika, że Polska podtrzymała swoje wcześniejsze stanowisko i wniosła o umorzenie postępowania. Wątpliwości KE dotyczące zgodności ustawy o SN z prawem UE są bezzasadne; organizacja wymiaru sprawiedliwości to wyłączna kompetencja państw członkowskich, a więc określenie wieku przejścia sędziów w stan spoczynku nie narusza prawa UE - brzmi odpowiedź przekazana dziś przez Polskę do KE. Resort spraw zagranicznych poinformował w komunikacie przekazanym PAP, że Polska przekazała Komisji Europejskiej ""odpowiedź na uzasadnioną opinię dotyczącą niektórych przepisów ustawy o Sądzie Najwyższym"". Jak zaznaczono w komunikacie, Polska odniosła się w niej w ""sposób kompleksowy do wątpliwości podniesionych przez Komisję co do zgodności ustawy o Sądzie Najwyższym z prawem UE, wskazując na ich bezzasadność"". ""Rzeczpospolita Polska podkreśliła, że zgodnie z traktatami UE organizacja wymiaru sprawiedliwości jest kompetencją wyłączną państw członkowskich. Z tego względu określenie wieku przejścia sędziów Sądu Najwyższego w stan spoczynku nie może być uznane za naruszenie przez Polskę ogólnych przepisów prawa UE, na które powołała się Komisja"" - czytamy. Strona polska wskazała również, że ""obniżenie wieku przejścia sędziów Sądu Najwyższego w stan spoczynku nie ogranicza w sposób systemowy możliwości orzekania w sposób niezawisły i nie wpływa na sytuację prawną jednostek i ich prawa do sprawiedliwego procesu"". Jak zaznaczono, ""w przypadku dalszych wątpliwości Komisji, może ona skierować skargę do Trybunału Sprawiedliwości UE, który ostatecznie rozstrzygnie sprawę"". 14 sierpnia KE zrobiła kolejny krok w procedurze naruszenia prawa UE wobec Polski w związku z ustawą o Sądzie Najwyższym. KE poinformowała wtedy, że pozostaje na stanowisku, iż ustawa jest niezgodna z prawem UE, bo narusza zasadę niezależności sądownictwa, w tym nieusuwalności sędziów. Dała wtedy Polsce miesiąc na odpowiedź. W odpowiedzi do KE z 2 sierpnia polski rząd wskazywał, że nie ma podstaw, by uznać, że kwestionowana przez KE nowelizacja ustawy o SN naruszyła zasadę nieusuwalności sędziów. Rozwiązania przyjęte w nowelizacji ustawy o SN nie naruszają również - według Warszawy - zasady niezawisłości, a sędziowie SN posiadają wszelkie gwarancje systemowe potrzebne do orzekania w sposób całkowicie wolny od nacisków zewnętrznych. Polska wskazała również, że choć zgodnie z art. 180 ust. 5 Konstytucji RP istotą niezawisłości sędziowskiej jest m.in. zagwarantowanie sędziemu nieusuwalności z urzędu, w żaden sposób nie można tej przesłanki niezawisłości utożsamiać z zakazem określania wieku przejścia sędziów SN w stan spoczynku, bo są to zupełnie inne sytuacje. Polskie władze podkreśliły też, że zgodnie z art. 180 ust. 4 Konstytucji RP to ustawa określa granicę wieku, po osiągnięciu której sędziowie przechodzą w stan spoczynku.",,
https://wiadomosci.onet.pl/kraj/stanislaw-zablocki-mialem-iskierke-nadziei-ze-pozostane-czynnym-sedzia-sadu/zwlgbr9,"Stanisław Zabłocki: miałem iskierkę nadziei, że pozostanę czynnym sędzią Sądu Najwyższego","Wielkiej nadziei nie miałem, ale iskierkę nadziei. Złożyłem oświadczenie, że jestem gotów pełnić tę zaszczytną funkcję (sędziego Sądu Najwyższego - red.). Ewentualne zaświadczenie lekarskie znajduje się przecież w moich aktach osobowych, a tylko nie chcę się poddać rygorowi ustawy, którą uważam za niekonstytucyjną - powiedział Stanisław Zabłocki w rozmowie z Moniką Olejnik w TVN24.","Stanisław Zabłocki jest jednym z siedmiu sędziów Sądu Najwyższego, który otrzymał wczoraj od prezydenta Andrzeja Dudy zawiadomienie o przejściu w stan spoczynku. Zdaniem Zabłockiego z mocy prawa nadal pozostaje sędzią w stanie czynnym. W jego ocenie ""przepisy ustawy na podstawie której prezydent podjął decyzję o przeniesieniu w stan spoczynku są przepisami niezgodnymi z wzorcami konstytucyjnymi"". - Czym innym jest moje przekonanie, że z mocy prawa jestem sędzią czynnym, a czym innym jest uznanie rzeczywistości, która sprowadziła się do doręczenia mi zawiadomienia - wyjaśnił. - Jednak traktuję to zawiadomienie jako postanowienie pana prezydenta, chociaż ono nie jest tak nazwane. Traktuję jako akt o charakterze stwierdzającym moje przejście w stan spoczynku, dlatego że prezydent zawarł tam podstawę prawną, rozstrzygnięcie, złożył pod nim swój podpis - dodał. Na pytanie o to, czy prezydent powinien poczekać na wyrok Trybunału Sprawiedliwości Unii Europejskiej związany z pytaniami prejudycjalnymi Sądu Najwyższego odpowiedział, że jego zdaniem taka powinnośc ciążyła na panu prezydencie. - Powinien poczekać dlatego, że powinien kierować się orzeczeniem sądowym. Może się z nim fundamentalnie nie zgadzać, ale takie orzeczenie Sądu Najwyższego zapadło i dobrze by było, aby wszystkie organy, również głowa państwa, takie orzeczenie szanowało - powiedział. Sędzia odniósł się również do sprawy Wojciecha Sadrakuły, prokuratora Prokuratury Generalnej w stanie spoczynku, który wziął udział w zajęciach o prawie dla młodzieży, co wzbudziło zainteresowanie rzecznika dyscyplinarnego. - Moja wyobraźnia do pewnego momentu nie sięgała tak daleko, aby sobie imaginować, by za pójście do szkoły i rozmowę z dziećmi o konstytucji też można być pociąganym do odpowiedzialności dyscyplinarnej - stwierdził Zabłocki. Gość Moniki Olejnik był też pytany o to, czy zamierza odwołać się od decyzji o jego przejściu w stan spoczynku: - Będę to rozważał. Będzie mnie mogła pani o to zapytać za jakieś dwa, trzy tygodnie. Jeśli się na taki krok zdecyduję to już dzisiaj ma pani i wszyscy Polacy przyrzeczenie publiczne, aby zostało stwierdzone naruszenie standardów. Natomiast nie będę występował o odszkodowanie i zadośćuczynienie. Gdybym je otrzymał to przekażę je na jakiś szlachetny cel. W ten sposób chcę pokazać, że sędziowie w Polsce walczą nie o pieniądze, ale o wolność polskich sądów - zadeklarował dotychczasowy prezes Izby Karnej SN. - Sędziemu nawet w stanie spoczynku, bardzo trudno jest myślowo przeskoczyć, że będzie musiał procesować się z własnym państwem, w sytuacji, kiedy przez całe dorosłe życie, to on wydawał orzeczenia w imieniu ojczyzny - przyznał. Chcesz być na bieżąco z najważniejszymi informacjami dnia? Polub Onet Wiadomości na Facebooku! (mba)",Stanisław Zabłocki,
https://wiadomosci.onet.pl/kraj/ryszard-terlecki-o-dzialaniach-sedziow-sn-powazne-naruszenie-etyki/07p8seq,Ryszard Terlecki: protesty sędziów SN to próba demonstracyjnego łamania prawa,"- Sędziowie Sądu Najwyższego uparli się, że utrzymają swoje przywileje. Ich protesty to próba demonstracyjnego łamania prawa, która jest bardzo poważnym naruszeniem etyki sędziowskiej - powiedział na antenie Polskiego Radia 24 wicemarszałek Sejmu Ryszard Terlecki.","Do Sądu Najwyższego wpłynęły pisma prezydenta Andrzeja Dudy skierowane do siedmiu sędziów i zawiadamiające ich o przejściu w stan spoczynku z dniem 12 września. Chodzi o siedmiu sędziów, którzy ukończyli 65. rok życia i wobec których prezydent nie wydał postanowienia w sprawie ich dalszego orzekania. Sędziowie odnieśli się do pism prezydenta Andrzeja Dudy. Oświadczenia w tej sprawie złożyli: Józef Iwulski, Stanisław Zabłocki, Maria Szulc, Anna Owczarek, Jacek Gudowski i Wojciech Katner. Sędziowie, powołując się na art. 180 ust. 1 konstytucji, stanowiący o nieusuwalności sędziów, ocenili m.in., że usunięcie ich z urzędu oraz odesłanie w stan spoczynku, następuje wbrew prawu i wbrew ich woli. Zapewnili też, że będą pełnić służbę do osiągnięcia wieku 70 lat. Jak dodali, nadal uważają się za sędziów SN w służbie czynnej. - Mamy do czynienia z taką sytuacją, dość niezwykłą, że sędziowie nie stosują się do prawa, które obowiązuje - skomentował Ryszard Terlecki w Polskim Radiu 24. Jego zdaniem, jest to ""poważna sprawa"", choć - jak wskazał - dotyczy skromnej liczby tych sędziów, którzy ""uparli się"", że utrzymają m.in. swoje przywileje i swoje dochody. Jak mówił, o tym, czy sędziowie mają przejść w stan spoczynku, nie decydują oni sami. - Ja też nie decyduję o tym, czy mogę uczyć na uczelni po osiągnięciu określonego wieku, tylko decyduje ustawa. Ustawa rozstrzygnęła, kiedy sędziowie przechodzą w stan spoczynku, a to jest zgodne z konstytucją - podkreślił wicemarszałek Sejmu. Zdaniem Terleckiego, protesty sędziów, czy też taka ""próba demonstracyjnego łamania prawa"" jest ""bardzo poważnym naruszeniem etyki sędziowskiej"". - Sędzia, który łamie konstytucję i prawo, nie powinien być sędzią. To jest kwestia do zastanowienia się na przyszłość, co zrobić, skoro osoby, które zostały powołane do tego, żeby pilnować przestrzegania prawa, same łamią prawo - powiedział Terlecki. Według niego, do tego, co ""wyprawiają"" sędziowie trzeba się odnieść bardzo stanowczo. Zwrócił również uwagę, że w kwestii pytań skierowanych przez SN do TSUE, trzeba się zastanowić, ""czy sędziowie mieli kompetencje, żeby takie pytanie zadać i czy Trybunał ma kompetencje, żeby się tą sprawą zająć"". - W obu wypadkach są poważne wątpliwości - ocenił wicemarszałek Sejmu. W opinii Terleckiego, jeśli TSUE zajmie się tą sprawą, to będzie to ""precedens"". - Myślę, że taka decyzja powinna się spotkać z reakcją całej UE - podkreślił. Zgodnie z ustawą o Sądzie Najwyższym, która weszła w życie 3 kwietnia, w dniu następującym po upływie trzech miesięcy od tego terminu w stan spoczynku przeszli z mocy prawa sędziowie SN, którzy ukończyli 65. rok życia. Mogli dalej orzekać, jeśli w ciągu miesiąca od wejścia w życie nowej ustawy złożyli stosowne oświadczenie i przedstawili odpowiednie zaświadczenia lekarskie, a prezydent wyraził zgodę na dalsze zajmowanie przez nich stanowiska sędziego SN. Zgodę na dalsze zajmowanie stanowiska otrzymali sędziowie: Marian Kocon (Izba Cywilna), Anna Kozłowska (Izba Cywilna), Rafał Malarski (Izba Karna), Zbigniew Myszka (Izba Pracy i Ubezpieczeń Społecznych) oraz Bogumiła Ustjanicz (Izba Cywilna). Chcesz być na bieżąco z najważniejszymi informacjami dnia? Polub Onet Wiadomości na Facebooku!",Ryszard Terlecki,
https://wiadomosci.onet.pl/kraj/szesciu-sedziow-sadu-najwyzszego-wstrzymuje-sie-od-orzekania/dkwty1t,Sześciu sędziów Sądu Najwyższego wstrzymuje się od orzekania,"Sześciu sędziów Sądu Najwyższego wstrzymało się od orzekania i oświadczyło, że usunięcie ich z urzędu sędziego oraz odesłanie w stan spoczynku następuje wbrew prawu - poinformował Krzysztof Michałowski z biura prasowego SN.","Sędziowie w formie oświadczenia bądź listu odnieśli się do pism prezydenta Andrzeja Dudy dot. przeniesienia ich w stan spoczynku. Oświadczenia takie złożyli: Józef Iwulski, Stanisław Zabłocki, Maria Szulc, Anna Owczarek, Jacek Gudowski i Wojciech Katner. W swych pismach sędziowie powołując się na art. 180 ust. 1 konstytucji, stanowiący o nieusuwalności sędziów, ocenili m.in., że usunięcie ich z urzędu oraz odesłanie w stan spoczynku, następuje wbrew prawu i wbrew ich woli. Zapewnili też, że będą pełnić służbę do osiągnięcia wieku 70 lat. Jak dodali, nadal uważają się za sędziów SN w służbie czynnej. Jednocześnie sędziowie przekazali, że wstrzymują się od orzekania w Sądzie Najwyższym. - Mając jednak na uwadze oczekiwanie na rozstrzygnięcie TSUE (...) pozostaję w gotowości do pełnienia obowiązków orzeczniczych, (...) w interesie wymiaru sprawiedliwości i stron postępowań w sprawach wniesionych do Sądu Najwyższego, jestem zmuszony do wstrzymania się od rozpoznawania spraw do czasu ostatecznego rozstrzygnięcia powstałej nadzwyczajnej sytuacji faktycznej i prawnej - zaznaczył sędzia Katner. - Powinienem wiedzieć, dlaczego mam u prezydenta negatywną opinię. Uważam, że mam do tego prawo. Jeśli się nie dowiem, wkroczę na drogę sądową. W sytuacji, w której powoływał mnie Lech Kaczyński, z którym współpracowałem znakomicie jako jego zastępca w Najwyższej Izbie Kontroli, uważam, że należy mi się wyjaśnienie – mówił na briefingu prasowym sędzia SN Wojciech Katner.  - Ze względu na interes stron występujący w procesach, powstrzymuję się od orzekania – zapowiedział sędzia. Wojciech Katner to jeden z siedmiu sędziów, którzy otrzymali od prezydenta Andrzeja Dudy pismo informujące o przejściu w stan spoczynku.  Sędzia podkreślił, że nie rozumie sposobu przeprowadzenia reformy. - To nie jest żadna reforma. To niezrozumiała wymiana ludzi, którzy różnią się od pozostałych tym, że ukończyli 65 lat, przy czym jedni byli w sądownictwie a inni nie – stwierdził.  - Czy składalibyśmy dokumenty, wiedząc, że prezydent będzie musiał wystąpić do rady? Nie wiem. Powinienem wiedzieć, dlaczego mam negatywną opinię. Uważam, że mam do tego prawo. Jeśli się nie dowiem, wkroczę na drogę sądową. W sytuacji, w której powoływał mnie Lech Kaczyński, z którym współpracowałem znakomicie jako jego zastępca w NIK, uważam, że należy mi się wyjaśnienie – mówił.  W liście do sędziego Dariusza Zawistowskiego i sędzi Małgorzaty Gersdorf do którego dotarła PAP, Katner odniósł się do pisma prezydenta dotyczącego przeniesienia go w stan spoczynku. Sędzia powołując się na art. 180 ust. 1 konstytucji stanowiący o nieusuwalności sędziów ocenił, że usunięcie go z urzędu nastąpiło wbrew prawu. ""Stwierdzam (...), że usunięcie mnie z urzędu oraz odesłanie w stan spoczynku następuje wbrew prawu i wbrew mojej woli a także ślubowaniu złożonemu w 2009 r. na ręce prezydenta RP Lecha Kaczyńskiego, że będę pełnić służbę do wieku 70 lat"" - zaznaczył Katner. Jak dodał, nadal uważa się za sędziego SN w służbie czynnej. ""Uważam się nadal za sędziego Sądu Najwyższego czynnego w Izbie Cywilnej i jeżeli nie zajdą okoliczności, o których mowa w art 180 ust. 4 konstytucji RP lub sam nie podejmę wcześniej decyzji o przejściu w stan spoczynku, będę w służbie do dnia 24 stycznia 2020 r. to znaczy do daty ukończenia 70 lat"" - oświadczył. ""Mając jednak na uwadze oczekiwanie na rozstrzygnięcie TSUE (...) pozostaję w gotowości do pełnienia obowiązków orzeczniczych, (...) w interesie wymiaru sprawiedliwości i stron postępowań w sprawach wniesionych do Sądu Najwyższego, jestem zmuszony do wstrzymania się od rozpoznawania spraw do czasu ostatecznego rozstrzygnięcia powstałej nadzwyczajnej sytuacji faktycznej i prawnej"" - zaznaczył Katner. Sędzia Dariusz Zawistowski, który według prezydenta ma kierować teraz Sądem Najwyższym stwierdził dziś na antenie radia RMF FM, że nie otrzymał żadnego pisma w tej sprawie: - Nikt się ze mną w tej sprawie nie kontaktował, nie rozmawiał, nie ma żadnego dokumentu, który o tym mówi - powiedział. Na pytanie o czy zareagował na piśmie odpowiadając prezydentowi, że nie czuje się prezesem Sądu Najwyższego przyznał, że ""o wszystkich zamierzeniach (wobec Sądu Najwyższego - red.) dowiadywaliśmy się z mediów"". - W mojej ocenie i w ocenie sędziów Sądu Najwyższego I Prezesem SN jest Małgorzata Gersdorf - podkreślił. Wczoraj do pism prezydenta dotyczących przejścia sędziów w stan spoczynku odniósł się jeden z adresatów pism sędzia SN Stanisław Zabłocki. - Jest mi niezmiernie smutno, że Prezydent mojej Ojczyzny nie poczekał z podjęciem decyzji na stanowisko Trybunału Sprawiedliwości Unii Europejskiej w przedmiocie zgodności rozwiązań wewnętrznych, dotyczących przenoszenia na sędziowską emeryturę 65-latków orzekających w Sądzie Najwyższym, ze standardami unijnymi - oświadczył. Zdaniem Zabłockiego, przepisy ustawy o Sądzie Najwyższym, na podstawie których stwierdzono przejście w stan spoczynku sędziów SN, są niezgodne z konstytucją. - Dlatego też będę czuł się do dnia 5 lipca 2020 roku, to jest do dnia ukończenia 70. lat, de iure sędzią w stanie czynnym, a nie sędzią w stanie spoczynku - zaznaczył Zabłocki. Jednocześnie dodał, że podda się ""rozstrzygnięciu zawartemu w piśmie podpisanym przez prezydenta"". Zgodnie z ustawą o Sądzie Najwyższym, która weszła w życie 3 kwietnia, w dniu następującym po upływie trzech miesięcy od tego terminu w stan spoczynku przeszli z mocy prawa sędziowie SN, którzy ukończyli 65. rok życia. W związku z tym od 4 lipca przestali - według ustawy - pełnić swoje funkcje. Mogli dalej orzekać, jeśli w ciągu miesiąca od wejścia w życie nowej ustawy złożyli stosowne oświadczenie i przedstawili odpowiednie zaświadczenia lekarskie, a prezydent wyraził zgodę na dalsze zajmowanie przez nich stanowiska sędziego SN. Prezydent przed wyrażeniem zgody na dalsze zajmowanie stanowiska zasięgnął opinii KRS. Jak informowano, zgodę na dalsze zajmowanie stanowiska sędziego Sądu Najwyższego po ukończeniu 65. roku życia otrzymali sędziowie: Marian Kocon (Izba Cywilna), Anna Kozłowska (Izba Cywilna), Rafał Malarski (Izba Karna), Zbigniew Myszka (Izba Pracy i Ubezpieczeń Społecznych) oraz Bogumiła Ustjanicz (Izba Cywilna). Do Sądu Najwyższego wpłynęły w środę pisma prezydenta Andrzeja Dudy skierowane do siedmiu sędziów i zawiadamiające ich o przejściu w stan spoczynku z dniem 12 września. Chodzi o siedmiu sędziów, którzy ukończyli 65. rok życia i wobec których prezydent nie wydał postanowienia w sprawie ich dalszego orzekania.  Chcesz być na bieżąco z najważniejszymi informacjami dnia? Polub Onet Wiadomości na Facebooku! (mba)",Sędzia Wojciech Katner,
https://wiadomosci.onet.pl/kraj/pawel-mucha-o-dzialaniach-sn-nie-ma-czegos-takiego-jak-zawieszenie-przepisow-ustawy/ksz44jw,"Paweł Mucha o działaniach SN: nie ma czegoś takiego, jak zawieszenie przepisów ustawy","- To nie mieści się w moim systemie wartości, żeby prowadzić spekulacje, co by się działo, gdyby sędziowie Sądu Najwyższego działali niezgodnie z prawem. Myślę, że sędziowie są świadomi, że przeszli w stan spoczynku – powiedział wiceszef kancelarii prezydenta Paweł Mucha w programie ""Gość Radia ZET"".",,,
https://wiadomosci.onet.pl/kraj/malgorzata-gersdorf-o-slowach-swieczkowskiego-to-chyba-nieopatrzne-stwierdzenie/s6cg0fy,Małgorzata Gersdorf odpowiada Bogdanowi Święczkowskiemu: sędziowie nie mogą odpowiadać karnie za orzeczenia,"- Sędziowie nie mogą odpowiadać karnie za swoje orzeczenia, chyba że popełniliby jakąś zbrodnię lub przestępstwo - powiedziała sędzia Małgorzata Gersdorf, odnosząc się do niedawnej wypowiedzi prokuratora krajowego Bogdana Święczkowskiego. Jego słowa o tym, że prokuratura ""zainteresuje się"" sprawą zawieszenia przepisów przez SN, Gersdorf określiła jako ""nieopatrzne stwierdzenie"".","Na początku sierpnia Sąd Najwyższy wystosował pięć pytań prejudycjalnych do Trybunału Sprawiedliwości UE i zawiesił stosowanie trzech artykułów ustawy o SN określających zasady przechodzenia sędziów tego sądu w stan spoczynku. Prokurator krajowy Bogdan Święczkowski pytany w TV Republika o ocenę działań sędziów dotyczącą pytań prejudycjalnych do TSUE odpowiedział: ""te pytania to dla mnie sprawa skandaliczna"". - To, co zrobił SN zawieszając funkcjonowanie kilku przepisów w ustawie o SN, to jest moim zdaniem rażące naruszenie prawa - ocenił. Pytany, czy prokuratura będzie badać sprawę, Święczkowski powiedział: ""Myślę, że prokuratura się tą sprawą zainteresuje"". Jak zaznaczył, prokuratura ""ma w swoich zadaniach stanie na straży praworządności"". - Jako prokurator krajowy i cała prokuratura obserwujemy, czy inne instytucje państwa, także sądy, nie naruszają tej praworządności. Kiedy uznamy, że praworządność została naruszona, podejmiemy decyzje. Te decyzje zapewne zostaną podjęte w niedługim okresie czasu - mówił Święczkowski. Małgorzata Gersdorf odniosła się do tych słów w rozmowie z dziennikarzami w budynku Sądu Najwyższego. - Przede wszystkim sędziowie nie mogą odpowiadać karnie za swoje orzeczenia, chyba że popełniliby jakąś zbrodnię lub przestępstwo i prokurator generalny nie może wkraczać w linię orzeczniczą, która jest prezentowana przez sądy, w ogóle przez sądy, a jeżeli to robi, to już świadczy o tym, że ta władza ministra sprawiedliwości-prokuratura generalnego sięga za daleko i nie mamy do czynienia z niezależnym sądem - powiedziała Gersdorf, pytana o to, czy sędziowie czują, że mogą być im postawione zarzuty. Pytana o to, czy stwierdzenie prok. Święczkowskiego było straszeniem, Gersdorf odparła, że nie wie. - To jest chyba nieopatrzne stwierdzenie - zaznaczyła. Jak dodała Gersdorf, jeśli dla sędziów SN zapadnie pozytywne orzeczenie TSUE, to ma nadzieję, że ""władza wtedy się zreflektuje"". - Ale je myślę, że władza zreflektuje się wcześniej - dodała. We wtorek wiceszef Kancelarii Prezydenta Paweł Mucha informował, że pracami SN będzie kierować najstarszy stażem prezes Izby SN, czyli w praktyce prezes Dariusz Zawistowski. Dotychczasowy kierujący pracami SN prezes Józef Iwulski (oraz 6 innych sędziów) otrzymał pismo prezydenta zawiadamiające go o przejściu w stan spoczynku. Paweł Mucha wczoraj powtórzył także, że Małgorzata Gersdorf jest już sędzią w stanie spoczynku. - Pani prezes Małgorzata Gersdorf jest nadal I prezesem Sądu Najwyższego - podkreślił z kolei rzecznik SN sędzia Michał Laskowski. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Małgorzata Gersdorf,
https://wiadomosci.onet.pl/kraj/sedzia-wojciech-katner-mam-prawo-wiedziec-skad-negatywna-opinia-prezydenta/wb52c18,"Sędzia SN Katner: mam prawo wiedzieć, dlaczego prezydent wydał mi negatywną opinię","Powinienem wiedzieć, dlaczego mam u prezydenta negatywną opinię. Uważam, że mam do tego prawo. Jeśli się nie dowiem, wkroczę na drogę sądową. W sytuacji, w której powoływał mnie Lech Kaczyński, z którym współpracowałem znakomicie jako jego zastępca w Najwyższej Izbie Kontroli, uważam, że należy mi się wyjaśnienie – mówił na briefingu prasowym sędzia SN Wojciech Katner.","- Ze względu na interes stron występujący w procesach, powstrzymuję się od orzekania – zapowiedział sędzia. Wojciech Katner to jeden z siedmiu sędziów, którzy otrzymali od prezydenta Andrzeja Dudy pismo informujące o przejściu w stan spoczynku.  Sędzia podkreślił, że nie rozumie sposobu przeprowadzenia reformy. - To nie jest żadna reforma. To niezrozumiała wymiana ludzi, którzy różnią się od pozostałych tym, że ukończyli 65 lat, przy czym jedni byli w sądownictwie a inni nie – stwierdził.  - Czy składalibyśmy dokumenty, wiedząc, że prezydent będzie musiał wystąpić do rady? Nie wiem. Powinienem wiedzieć, dlaczego mam negatywną opinię. Uważam, że mam do tego prawo. Jeśli się nie dowiem, wkroczę na drogę sądową. W sytuacji, w której powoływał mnie Lech Kaczyński, z którym współpracowałem znakomicie jako jego zastępca w NIK, uważam, że należy mi się wyjaśnienie – mówił.  W liście do sędziego Dariusza Zawistowskiego i sędzi Małgorzaty Gersdorf do którego dotarła PAP, Katner odniósł się do pisma prezydenta dotyczącego przeniesienia go w stan spoczynku. Sędzia powołując się na art. 180 ust. 1 konstytucji stanowiący o nieusuwalności sędziów ocenił, że usunięcie go z urzędu nastąpiło wbrew prawu. ""Stwierdzam (...), że usunięcie mnie z urzędu oraz odesłanie w stan spoczynku następuje wbrew prawu i wbrew mojej woli a także ślubowaniu złożonemu w 2009 r. na ręce prezydenta RP Lecha Kaczyńskiego, że będę pełnić służbę do wieku 70 lat"" - zaznaczył Katner. Jak dodał, nadal uważa się za sędziego SN w służbie czynnej. ""Uważam się nadal za sędziego Sądu Najwyższego czynnego w Izbie Cywilnej i jeżeli nie zajdą okoliczności, o których mowa w art 180 ust. 4 konstytucji RP lub sam nie podejmę wcześniej decyzji o przejściu w stan spoczynku, będę w służbie do dnia 24 stycznia 2020 r. to znaczy do daty ukończenia 70 lat"" - oświadczył. ""Mając jednak na uwadze oczekiwanie na rozstrzygnięcie TSUE (...) pozostaję w gotowości do pełnienia obowiązków orzeczniczych, (...) w interesie wymiaru sprawiedliwości i stron postępowań w sprawach wniesionych do Sądu Najwyższego, jestem zmuszony do wstrzymania się od rozpoznawania spraw do czasu ostatecznego rozstrzygnięcia powstałej nadzwyczajnej sytuacji faktycznej i prawnej"" - zaznaczył Katner. Zgodnie z ustawą o Sądzie Najwyższym, która weszła w życie 3 kwietnia, w dniu następującym po upływie trzech miesięcy od tego terminu w stan spoczynku przeszli z mocy prawa sędziowie SN, którzy ukończyli 65. rok życia. W związku z tym od 4 lipca przestali - według ustawy - pełnić swoje funkcje. Mogli dalej orzekać, jeśli w ciągu miesiąca od wejścia w życie nowej ustawy złożyli stosowne oświadczenie i przedstawili odpowiednie zaświadczenia lekarskie, a prezydent wyraził zgodę na dalsze zajmowanie przez nich stanowiska sędziego SN. Prezydent przed wyrażeniem zgody na dalsze zajmowanie stanowiska zasięgnął opinii KRS. Jak informowano we wtorek zgodę na dalsze zajmowanie stanowiska sędziego Sądu Najwyższego po ukończeniu 65. roku życia otrzymali sędziowie: Marian Kocon (Izba Cywilna), Anna Kozłowska (Izba Cywilna), Rafał Malarski (Izba Karna), Zbigniew Myszka (Izba Pracy i Ubezpieczeń Społecznych) oraz Bogumiła Ustjanicz (Izba Cywilna). Chcesz być na bieżąco z najważniejszymi informacjami dnia? Polub Onet Wiadomości na Facebooku! Źródło: Onet, PAP",Wojciech Katner,
https://wiadomosci.onet.pl/kraj/wiceminister-sprawiedliwosci-tsue-nie-zajmie-sie-ta-sprawa/4r3vhy2,Michał Wójcik o pytaniach prejudycjalnych: według mnie TSUE nie zajmie się tą sprawą,"- Sędzia Zawistowski to jest osoba, która teraz kieruje pracami Sądu Najwyższego. Pani prezes Gersdorf jest byłym prezesem SN - oświadczył wiceminister sprawiedliwości Michał Wójcik w programie ""Fakty po faktach"" TVN24. Polityk odniósł się również do pytań prejudycjalnych skierowanych przez Sąd Najwyższy do Trybunału Sprawiedliwości UE.","- Mogę wszystkim obiecać, że będzie I prezes, kiedy zostaną obsadzone wszystkie miejsca w SN, a prezydentowi zostaną przedstawione kandydatury - powiedział Wójcik, pytany o to, kto stoi na czele sądu. Odnosząc się do zarzutów o niekonstytucyjne usunięcie sędziów, Wójcik powiedział natomiast, że ""w konstytucji nie jest zapisane, jaki jest tryb skracania kadencji sędziego Sądu Najwyższego"".  Wiceminister był pytany również o to, czy polski rząd będzie respektował orzeczenie Trybunału Sprawiedliwości UE. - To wróżenie z fusów. Mam wrażenie, że to jakaś zorganizowana akcja wysyłania pytań prejudycjalnych, która szkodzi - stwierdził, przypominając o kolejnych pytaniach wysyłanych do organów unijnego sądownictwa. - Wiele jest orzeczeń TSUE, które nie zostały wykonane - przypomniał i dodał że było tak np. w Niemczech. Wójcik stwierdził także, że SN nie mógł zawiesić przepisów. - Taka sytuacja nigdzie nie występuje, to jest niedopuszczalne - powiedział. - W moim przekonaniu TSUE nie zajmie się w ogóle tą sprawą, ponieważ nikt nie zdecyduje się na chaos prawny w Europie. Żaden sędzia ani żaden sąd nie zawiesza ustawy - ocenił.  - Prawo jest prawem, sędziowie SN doskonale o tym wiedzą. Dlatego jestem zdziwiony, że dwóch sędziów podjęło się jakichkolwiek czynności - przyznał, nawiązując do dzisiejszego udziału w posiedzeniu SN sędziów, którzy w tamtym momencie nie otrzymali jeszcze decyzji o możliwości dalszego orzekania. Chcesz być na bieżąco z najważniejszymi informacjami dnia? Polub Onet Wiadomości na Facebooku! Źródło: TVN24",Michał Wójcik,
https://wiadomosci.onet.pl/kraj/pisma-andrzeja-dudy-do-sn-prezydent-poinformowal-o-przejsciu-siedmiu-sedziow-w-stan/rm5ed2k,Prezydent wysłał siedem pism do Sądu Najwyższego ws. przejścia sędziów w stan spoczynku,"Prezydent Andrzej Duda przesłał do Sądu Najwyższego siedem pism dot. sędziów, którzy mieli przejść w stan spoczynku po przekroczeniu 65. roku życia. Tymczasem Małgorzata Gersdorf wyznaczyła sędziego Dariusza Zawistowskiego na swojego zastępcę w SN - poinformował Krzysztof Michałowski z biura prasowego Sądu Najwyższego.","Zgodnie z ustawą o Sądzie Najwyższym, która weszła w życie 3 kwietnia, w dniu następującym po upływie trzech miesięcy od tego terminu w stan spoczynku przeszli z mocy prawa sędziowie SN, którzy ukończyli 65. rok życia. W związku z tym od 4 lipca przestali - według ustawy - pełnić swoje funkcje. Sędziowie mogą jednak dalej orzekać, jeśli w ciągu miesiąca od wejścia w życie nowej ustawy złożyli stosowne oświadczenie i przedstawili odpowiednie zaświadczenia lekarskie, a prezydent wyrazi zgodę na dalsze zajmowanie przez nich stanowiska sędziego SN. Takie oświadczenia złożyło 12 sędziów. Wczoraj Andrzej Duda wyraził zgodę na dalsze zasiadanie w Sądzie Najwyższym przez pięciu sędziów, którzy złożyli oświadczenia. Dzisiaj jednak prezydent skierował do SN pisma powiadamiające pozostałych siedmiu sędziów o ich przejściu w stan spoczynku. Chodzi o: Józefa Iwulskiego, Jerzego Kuźniara, Stanisława Zabłockiego, Marię Szulc, Annę Owczarek, Jacka Gudowskiego i Wojciecha Katnera. Wobec wszystkich tych siedmiu sędziów Krajowa Rada Sądownictwa sformułowała wcześniej negatywne opinie. Tymczasem Małgorzata Gersdorf wydała dziś zarządzenie, w którym wyznaczyła prezesa Izby Cywilnej Dariusza Zawistowskiego do zastępowania w kierowaniu pracą SN na czas jej nieobecności - poinformował zespół prasowy Sądu Najwyższego. SN przystąpił wcześniej do rozpoznawania sprawy w składzie siedmiu sędziów Izby Cywilnej, pod przewodnictwem sędziego Dariusza Zawistowskiego. W składzie tej sprawy znalazło się także dwóch sędziów - Jacek Gudowski i Wojciech Katner - wobec których prezydent nie wydał jeszcze wówczas postanowienia w sprawie dalszego orzekania po ukończeniu 65. roku życia. SN uznał, że ""w tym zakresie wątpliwości nie ma żadnych, bo jest związany zabezpieczeniem SN z sierpnia polegającym na zawieszeniu niektórych przepisów o SN"". - Dopóki prezydent nie zajmie stanowiska wobec tych sędziów, to skład SN czuje się związany tym zabezpieczeniem - informował Krzysztof Michałowski z zespołu prasowego SN. Chcesz być na bieżąco z najważniejszymi informacjami dnia? Polub Onet Wiadomości na Facebooku! Źródło: PAP",Sąd Najwyższy,
https://wiadomosci.onet.pl/kraj/beata-mazurek-to-sabotaz-reformy-sadownictwa/2ls7bgp,Beata Mazurek o udziale dwóch sędziów w rozprawie w SN,"- Udział dwóch sędziów, co do których orzekania prezydent nie wydał postanowienia, w środowej rozprawie Sądu Najwyższego to sabotaż reformy sądownictwa, którą przeprowadzamy - oceniła dziś rzeczniczka PiS Beata Mazurek.","Mazurek została zapytana przez dziennikarzy w Sejmie, jak odbiera obecność na dzisiejszym posiedzeniu Sądu Najwyższego sędziów, którzy zgodnie z ustawą przeszli w stan spoczynku. Dziś przed południem Sąd Najwyższy przystąpił do rozpoznawania sprawy w składzie siedmiu sędziów, wśród których dwóch ukończyło 65. rok życia - Jacek Gudowski i Wojciech Katner - a prezydent Andrzej Duda nie wydał postanowienia w sprawie ich dalszego orzekania. - Nadzwyczajna kasta nie chce się zgodzić na zmiany, do których jako parlamentarzyści mamy pełne prawo, bo to jednak my uchwalamy prawo - podkreśliła rzeczniczka PiS. Oceniła, że oczekiwanie przez sędziów SN, którzy przeszli w stan spoczynku, na wyrok TSUE jest ""zdumiewające"". - Jak rządziła opozycja wszyscy mówili, że o tym czy coś jest zgodne z konstytucją, czy nie jest, decyduje Trybunał Konstytucyjny, jaki się mieści w Polsce, a nie w Brukseli - powiedziała Mazurek. Według niej ""to jest taki wybieg, żeby chronić te przywileje i uprawnienia, które dzisiaj posiadają"". - Mimo, że jesteśmy przekonani o wadliwości decyzji prezydenta, to musimy to zbadać w sposób proceduralny. Te postanowienia prezydenta będą obowiązywać, musimy się im podporządkować - skomentował Michał Laskowski, rzecznik Sądu Najwyższego. Odniósł się w ten sposób do decyzji prezydenta, który nie wydał postanowienia w sprawie dalszego orzekania dwóch sędziów SN. - Jeśli przesyłki dotrą i jedna z nich zawierać będzie nakaz przejścia w stan spoczynku sędziego Iwulskiego, a druga sędziego Zabłockiego, wtedy z mocy ustawy sędzia Zawistowski będzie zastępował I prezes Gersdorf w czasie jej nieobecności. Sądzę, że dziś te przesyłki dotrą do Sądu, takie są przesłanki z Kancelarii Prezydenta - powiedział Michał Laskowski, rzecznik Sądu Najwyższego. Według niego, Małgorzata Gersdorf jest nadal I prezes SN, a zastępuje ją sędzia Józef Iwulski. - Jeśli zostanie on przeniesiony w stan spoczynku wraz z sędzią Zabłockim, to I prezes Gersdorf będzie zastępował sędzia Zawistowski. Ustawa o SN mówi, że prezydent stwierdza o przejściu sędziego w stan spoczynku. (...) Musi być jakieś formalne pismo, z którego będzie wynikało to stwierdzenie - powiedział - Wydaje mi się, że my nie zmieniając naszego stanowiska, uznając wadliwość samej ustawy, będziemy musieli się dostosować - dodał rzecznik SN. Zgodnie z ustawą o Sądzie Najwyższym, która weszła w życie 3 kwietnia, w dniu następującym po upływie trzech miesięcy od tego terminu w stan spoczynku przeszli z mocy prawa sędziowie SN, którzy ukończyli 65. rok życia. W związku z tym od 4 lipca przestali - według ustawy - pełnić swoje funkcje. Mogli dalej orzekać, jeśli w ciągu miesiąca od wejścia w życie nowej ustawy złożyli stosowne oświadczenie i przedstawili odpowiednie zaświadczenia lekarskie, a prezydent wyraził zgodę na dalsze zajmowanie przez nich stanowiska sędziego SN. Prezydent przed wyrażeniem zgody na dalsze zajmowanie stanowiska zasięgnął opinii KRS. Źródło: PAP, TVN24 Chcesz być na bieżąco z najważniejszymi informacjami dnia? Polub Onet Wiadomości na Facebooku!",Beata Mazurek,
https://wiadomosci.onet.pl/kraj/bogdan-swieczkowski-prokuratura-interesuje-sie-sprawa-zawieszenia-przepisow-ustawy/6r985qw,Bogdan Święczkowski: pytania prejudycjalne to dla mnie sprawa skandaliczna,"To, co zrobił SN zawieszając funkcjonowanie kilku przepisów ustawy o Sądzie Najwyższym to jest moim zdaniem rażące naruszenie prawa - powiedział dziś prokurator krajowy Bogdan Święczkowski. Dodał, że ""prokuratura się tą sprawą interesuje"".","Święczkowski był proszony w TV Republika o ocenę działań sędziów dot. tzw. pytań prejudycjalnych. - Te pytania to dla mnie sprawa skandaliczna - powiedział. Sąd Okręgowy w Warszawie na kanwie jednej ze spraw kryminalnych postanowił wystąpić do Trybunału Sprawiedliwości Unii Europejskiej w Luksemburgu (TSUE) z pytaniem dot. wykładni przepisów prawa unijnego. Dopytywany o sprawę takiego pytania wydziału karnego Sądu Okręgowego w Warszawie, o które wystąpił sędzia Igor Tuleya, prokurator krajowy powiedział: - To w moim przekonaniu skandaliczna decyzja, oczywiście prokuratura będzie tę decyzje skarżyła. Zadawanie pytań, jeszcze o takim charakterze, żenującym moim zdaniem, dotyczących ewentualnych postępowań dyscyplinarnych wobec sędziów podejmujących decyzje procesowe w toku procesów karnych świadczy o tym, że te decyzje nie są podyktowane sprawami merytorycznymi - ocenił. Powiedział też, że sędzia Małgorzata Gersdorf ""niestety nie chce opuścić gabinetu i dać szansy, by nowy I prezes SN mógł zrealizować głęboką reformę SN"". Powiedział ponadto, że sądy mogą kierować pytania prejudycjalne, ale - jak ocenił - ""nie może to się wiązać z zawieszaniem postępowania, ani z obowiązywaniem przepisów czy całych ustaw"". - To, co zrobił SN zawieszając funkcjonowanie kilku przepisów w ustawie o Sądzie Najwyższym to jest moim zdaniem rażące naruszenie prawa - ocenił. Pytany, czy prokuratura będzie badać sprawę, Święczkowski powiedział: ""Myślę, że prokuratura się tą sprawą zainteresuje i się nią interesuje"". Jak zaznaczył, prokuratura ""ma w swoich zadaniach stanie na straży praworządności"". - Jako prokurator krajowy i cała prokuratura obserwujemy, czy inne instytucje państwa, także sądy, nie naruszają tej praworządności. Kiedy uznamy, że praworządność została naruszona, podejmie decyzje. Te decyzje zapewne zostaną podjęte w niedługim okresie czasu - powiedział. Na uwagę, że pojawia się coraz więcej artykułów, w których wskazuje się, że prokuratorzy, którzy kandydowali do SN mieli postępowania dyscyplinarne, np. za próbę przesłuchania rodzącej kobiety, Święczkowski powiedział, że ""rozpoczął się na nich wściekły atak"". Artykuły krytyczne dot. tych kandydatów do Izby Dyscyplinarnej Sądu Najwyższego nazwał pomówieniami; mówił, że to ""wspaniali ludzie"" i wyraził nadzieję, że będą oni ""rzetelnie, konsekwentnie, energicznie i pryncypialnie podchodzić do spraw etyki i moralności oraz naruszania prawa przez prokuratorów i sędziów"". Dzisiaj Sąd Najwyższy wystosował do Trybunału Sprawiedliwości UE dwa kolejne pytania prejudycjalne ws. niezależności władzy sądowniczej. W pierwszym pytaniu Sąd Najwyższy pyta TSUE, czy prawo unijne należy interpretować w ten sposób, że Izba Dyscyplinarna SN - w której mają orzekać wyłącznie sędziowie wybrani przez Krajową Radę Sądownictwa, która z uwagi na ustrojowy model jej ukształtowania oraz sposób działania nie daje rękojmi niezależności od władzy ustawodawczej i wykonawczej - jest sądem niezależnym i niezawisłym w rozumieniu prawa europejskiego. Z kolei w drugim pytaniu prejudycjalnym SN pyta, czy w przypadku negatywnej odpowiedzi na pierwsze pytanie, prawo unijne należy interpretować tak, że niewłaściwa izba SN, do której wniesiono środek zaskarżenia w sprawie unijnej, powinna pominąć przepisy krajowej ustawy wyłączające jej właściwość w tej sprawie. Na początku sierpnia Sąd Najwyższy wystosował pięć pytań prejudycjalnych do TSUE i zawiesił stosowanie trzech artykułów ustawy o SN określających zasady przechodzenia sędziów tego sądu w stan spoczynku. Pytania zostały zadane na tle rozpoznawanej przez SN sprawy, która ""dotyczyła obowiązku opłacania składek ubezpieczeń społecznych w sytuacji, kiedy Polak ma firmę w Czechach albo na Słowacji"". W powiększonym składzie orzekającym w tej sprawie znalazł się jeden sędzia, który przekroczył już 65. rok życia i co do którego trwa procedura związana z przeniesieniem go w stan spoczynku lub ewentualnym umożliwianiem mu dalszego orzekania. Kancelaria Prezydenta oświadczyła, że działanie Sądu Najwyższego, polegające na zawieszeniu stosowania niektórych przepisów ustawy o SN, nastąpiło bez prawidłowej podstawy prawnej i nie wywiera skutków wobec prezydenta ani jakiegokolwiek innego organu. TSUE rozpoczął rozpatrywanie wniosku Sądu Najwyższego w końcu sierpnia. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Bogdan Święczkowski,
https://wiadomosci.onet.pl/kraj/igor-tuleya-o-slowach-wieslawa-johanna-to-zart/eerw0kg,Igor Tuleya komentuje słowa członka KRS dla Onetu: traktuję je w kategorii żartu,"- Wypowiedź sędziego Johanna należy traktować w kategorii żartu - ocenił dzisiaj w ""Faktach po Faktach"" sędzia Igor Tuleya. Odniósł się w ten sposób do dzisiejszej wypowiedzi Wiesława Johanna dla Onetu, w której wiceprzewodniczący KRS stwierdził, że ""absolutnie nie zgodzi się "", by uznać niekorzystny dla Polski wyrok Trybunału Sprawiedliwości Unii Europejskiej."," Nie wyobrażam sobie, by unijny Trybunał nakazał Polsce zmianę prawa. To się w Unii nie zdarzało - mówił dzisiaj Onetowi przedstawiciel prezydenta w Krajowej Radzie Sądownictwa Wiesław Johann. - Jeśli Trybunał nie nakaże nam zmiany polskiego prawa, to powinniśmy ten wyrok uzna. Jednak jeśli Trybunał wkroczy w kompetencje władzy ustawodawczej i nakaże zmianę ustawy, to ja się absolutnie nie zgodzę na to, by taki wyrok uznać - stwierdził Johann w rozmowie z dziennikarką Onetu Magdaleną Gałczyńska. Przeczytaj więcej: Wiesław Johann: jeśli TSUE nakaże zmianę polskiego prawa absolutnie nie zgodzę się, by ten wyrok uznać - Pan sędzia Johann jest osobą bardzo dowcipną. Myślę, że należy traktować w kategorii żartu oświadczenie, że wybiera się orzeczenia, które uznajemy, a których nie uznajemy - powiedział w TVN24 Tuleya. - Nie możemy wybierać jakie orzeczenia nam się podobają. To się nie zdarza w demokratycznym państwie w XXI wieku, to doprowadziłoby do totalnego chaosu - dodał sędzia Sądu Okręgowego w Warszawie. Komentując dzisiejszy brak zgody prezydenta na dalsze orzekanie siedmiu sędziów SN, Tuleya wyraził nadzieję, że ""sędziowie, którzy są legalnie wybranymi sędziami SN, będą nadal wykonywać obowiązki, których sprawowanie ślubowali"". Sędzia podkreślił również, że Pierwszym Prezesem Sądu Najwyższego pozostaje Małgorzata Gersdorf. Na początku sierpnia Sąd Najwyższy wystosował już pięć pytań prejudycjalnych do TSUE i zawiesił stosowanie trzech artykułów ustawy o SN określających zasady przechodzenia sędziów tego sądu w stan spoczynku. Postępowanie w tej sprawie może zakończyć się wyrokiem, czyli odpowiedzią na pytania prejudycjalne Sądu Najwyższego, ale możliwe jest też, że Trybunał Sprawiedliwości uzna, że nie jest właściwy do udzielenia odpowiedzi. Teoretycznie jest też trzecia opcja, w której sędziowie z Luksemburga wskazują, że wątpliwość, o którą są pytani, jest rozstrzygnięta we wcześniejszym orzecznictwie. W ubiegłym tygodniu pytanie prejudycjalne dot. wykładni przepisów prawa unijnego skierował do TSUE Sąd Okręgowy w Łodzi. Pyta w nim m.in. o niezawisłość sędziowską w związku z wprowadzeniem w Polsce systemu dyscyplinarnego wobec sędziów. Z pytaniem do TSUEwystąpił także Sąd Okręgowy w Warszawie. Pytanie prejudycjalne dotyczy interpretacji prawa unijnego w zakresie niezależności postępowań dyscyplinarnych wobec sędziów w Polsce. Pytanie zostało skierowane na kanwie sprawy kryminalnej. Dzisiaj Sąd Najwyższy wystosował do Trybunału Sprawiedliwości UE dwa kolejne pytania prejudycjalne. Pyta w nich o prawidłowość wyboru sędziów do KRS i o ważność podejmowanych przez Radę uchwał. Chcesz być na bieżąco z najważniejszymi informacjami dnia? Polub Onet Wiadomości na Facebooku! (mt)",Igor Tuleya,
https://wiadomosci.onet.pl/kraj/sad-najwyzszy-oddala-wniosek-o-wstrzymanie-wyroku-ws-lwa-r/kyt1k98,Sąd Najwyższy oddala wniosek o wstrzymanie wyroku ws. Lwa R.,Wniosek producenta filmowego Lwa R. o wstrzymanie wykonania wyroku został oddalony przez Sąd Najwyższy. Lew R. został skazany na osiem miesięcy więzienia ws. korupcji i fałszowania dokumentacji medycznej. Podobną decyzję SN podjął wobec pięciu innych skazanych na kary więzienia w tej sprawie.,"O decyzji SN poinformował zespół prasowy tego sądu. - Sąd Najwyższy nie uwzględnił wniosków o wstrzymanie wykonania orzeczeń w tej sprawie - powiedział Krzysztof Michałowski z tego zespołu. Wnioski o wstrzymanie wykonania wyroku miały związek z kasacjami, które obrońcy sześciu skazanych na kary bezwzględnego więzienia złożyli w tej sprawie do SN. Niezależnie od tego, kasację od części wyroku uniewinniającej jedną z osób oskarżonych złożyła prokuratura. Obrońcy wnieśli w kasacjach o uchylenie wyroku i przekazanie sprawy do ponownego rozpoznania. - Termin rozprawy kasacyjnej nie został jeszcze wyznaczony - powiedział Michałowski. Sąd Okręgowy w Warszawie w czerwcu 2016 r. skazał na kary od pół roku w zawieszeniu do 5 lat bezwzględnego więzienia oraz na wysokie grzywny 12 osób, w tym Lwa R. oraz kilkoro lekarzy i adwokatów - oskarżonych w głośnej sprawie korupcji i fałszowania dokumentacji medycznej z lat 2002-2007, co umożliwiało odraczanie kar osobom skazanym. W przypadku R. miało mu to pomóc w uniknięciu odbycia kary 2,5 roku więzienia z 2004 r. za pomoc w płatnej protekcji wobec Agory. W październiku zeszłego roku prawomocne orzeczenie w tej sprawie wydał Sąd Apelacyjny w Warszawie. Wówczas sąd ten zmienił wyrok SO wobec Lwa R. i orzekł wobec niego prawomocnie karę 8 miesięcy więzienia (niemal sześć miesięcy spędził on w tej sprawie w areszcie - red.). Pierwotnie SO w Warszawie w czerwcu 2016 r. wymierzył R. karę 1,5 roku więzienia w zawieszeniu. SA utrzymał wówczas wyroki wobec pozostałych skazanych przez SO. Najwyższy wyrok 5 lat więzienia usłyszał znany adwokat mec. Robert D. - według sądów m.in. przyjął on 120 tys. zł za pośrednictwo w załatwieniu ""lewego"" zwolnienia lekarskiego dla skazanego przestępcy, aby nie trafił on za kraty. Wobec adwokata orzeczono też 8-letni zakaz wykonywania zawodu. Skazana na 3,5 roku więzienia lekarka Maria Ż.-L. dostała także 10-letni zakaz wykonywania zawodu - to ona wystawiła zaświadczenie, że Lew R. nie może odbywać kary. Kary bezwzględnego więzienia wymierzono wówczas także Andrzejowi P. (2,5 roku), Jarosławowi R. (1,5 roku) oraz Rafałowi K. (1 rok i 2 miesiące). SA uniewinnił natomiast jedną z oskarżonych - mec. Luizę T. Lwa R. i jego syna (wymierzono mu karę w zawieszeniu) CBA zatrzymało w 2009 r. Przebywali w areszcie pół roku - Lew R. wyszedł po wpłaceniu pół miliona złotych kaucji. Prokuratura oskarżyła obu, że w 2005 r. mieli nakłaniać Konrada T. (skruszonego przestępcę, który miał załatwiać ""lewe"" zwolnienia, a później mówił o tym jako świadek koronny) do udzielenia korzyści majątkowej i wręczyć 210 tys. zł łapówki za pośrednictwo w organizowaniu fałszywych dokumentów o stanie zdrowia, które miały pomóc producentowi w uniknięciu odbycia kary 2,5 roku więzienia za pomoc w płatnej protekcji wobec Agory. W SO Lew R. zapewniał, że ""nigdy nie zapłacił lekarzowi, aby sporządził dokumentację niezgodną z prawdą"", ani nie nakłaniał Konrada T. do wręczania lekarzom łapówek. - T. sam zgłosił się do mojego syna, bo chciał na mnie zarobić pieniądze - mówił wówczas. Według SO, Lew R. był ""w pełni poinformowany o roli Konrada T."" i brał czynny udział w badaniach, po których lekarka Maria Ż.-L. wystawiła zaświadczenie, że nie może odbywać kary. Sąd podkreślał, że lekarka - jako lekarz sądowy cieszący się zaufaniem sądu - wystawiała oczekiwane zaświadczenia wszystkim, których polecał jej Konrad T., co czyniła z pobudek finansowych. Jak poinformował SN, według argumentacji obrońców podniesionej w kasacjach, sąd apelacyjny ""przeprowadził niepełną i sprzeczną z zasadami prawidłowego rozumowania kontrolę odwoławczą wyroku sądu pierwszej instancji"". - Naruszenie, zdaniem obrońców, polegać miało m.in. na nierozpoznaniu zarzutów o wyłączenie sędziego przewodniczącego składu orzekającego, niepoddaniu kontroli odwoławczej zarzutu apelacji dotyczącego dopuszczenia i przeprowadzenia dowodu z zeznań świadka koronnego oraz niepełną, wręcz pozorną, kontrolę odwoławczą w zakresie niektórych innych zarzutów apelacyjnych - powiedział Michałowski.",Lew R.,
https://wiadomosci.onet.pl/tylko-w-onecie/rzecznik-ziobry-dzialania-sn-to-akt-polityczny-i-obstrukcja/zbyrhjg,"Ministerstwo Sprawiedliwości ws. pytań SN do TSUE: to akt polityczny, obrona przywilejów wąskiej grupy","Dziś Sąd Najwyższy skierował do unijnego Trybunału Sprawiedliwości kolejne dwa pytania prejudycjalne, dotyczące głównie legalności wyboru nowej Krajowej Rady Sądownictwa. Zdaniem rzecznika Ministerstwa Sprawiedliwości, te działania to ""akt polityczny"". - Sędziowie stosują obstrukcję i wykorzystują instrumenty prawne, choćby do zawieszania ustaw, co jest niezgodne z konstytucją - mówi Onetowi Jan Kanthak.","Sąd Najwyższy pierwsze pięć pytań prejudycjalnych zadał unijnemu Trybunałowi Sprawiedliwości na początku sierpnia. Równolegle - stosując zabezpieczenie do czasu rozstrzygnięcia sprawy przez TSUE - sąd zawiesił obowiązywanie części zmienionych przez PiS przepisów dotyczących wieku emerytalnego sędziów. Mimo, że TSUE sprawy wciąż nie rozstrzygnął, Krajowa Rada Sądownictwa zaczęła - na wniosek prezydenta - obsadzać miejsca w Sądzie Najwyższym. Teraz więc SN zadał do Luksemburga kolejne dwa pytania. Te wprost już dotyczą tego, czy powołana przez polityków KRS (której sędziowską część wybrali, wbrew konstytucji, posłowie PiS i Kukiz`15 - red.) działa zgodnie z prawem unijnym. Sąd zawnioskował też, by unijny Trybunał rozpoznał tę sprawę w trybie przyspieszonym. O ocenę działań Sądu Najwyższego zapytaliśmy rzecznika resortu sprawiedliwości, Jana Kanthaka. - W Polsce najwyższym prawem jest konstytucja. Ocena, czy dany akt prawny jest z nia zgodny - czy nie, należy wyłącznie do Trybunału Konstytucyjnego - mówi Onetowi Kanthak. - Sędziowie Sądu Najwyższego mieli możliwość skierowania do TK wniosku o zbadanie zgodności ustawy o KRS z ustawą zasadniczą. Nie zrobili tego, więc tym samym uznali, że jest ona z konstytucją zgodna. Bo w Polsce obowiązuje domniemanie konstytucyjności ustaw - podkreśla rzecznik resortu sprawiedliwości. Gdy przypomnieliśmy mu, że zgodnie z Traktatem Akcesyjnym w przypadku rozbieżności między prawem polskim a uninym - to unijne jest nadrzędne, rzecznik Ministerstwa podkreślił, że nie dotyczy to kształtu sądownictwa. - To akurat jest wyłączna kompetencja państwa członkowskiego - mówi Kanthak. - A tenże kształt sądownictwa powinien być zgodny z obietnicami dotyczącymi niezbędnej przecież reformy sądownictwa. Na jej konieczność wskazują sondaże opinii publicznej. Zresztą, na taką reformę i na takie zmiany się z obywatelami umawialiśmy, jeszcze przed wyborami - przekonuje. Rzecznik resortu sprawiedliwości podkreśla, że działania sędziów SN ocenia jednoznacznie negatywnie. - To ewidentnie jest akt polityczny - mówi. - Najpierw sędziowie uczestniczyli, wbrew etyce, w politycznych manifestacjach a teraz - broniąc przywilejów wąskiej grupy sędziów - próbuja stosować obstrukcję, by walczyć z przeprowadzoną reformą. Rzecznik ministra Ziobry podkreśla, że rozwiązania wprowadzane przez rząd PiS są podobne do tych, które funkcjonują, choćby, w Hiszpanii czy w Niemczech. - Tymczasem sędziowie z SN próbuja stosować instrumenty prawne, takie jak zawieszanie ustaw, których to instrumentów nie przewiduje prawo. - mówi. - Dotyczy to zarówno wspomnianej próby zawieszania części przepisów z ustawy, jak kierowania pytań prejudycjalnych w sprawie nie związanej z przedmiotem sporu. Według Kanthaka, ""znamienne jest to, że sędziom najbardziej nie podoba się Izba Dyscyplinarna w SN"". - A to ona ma wprowadzić świeże powietrze w duchotę samorządu sędziowskiego. Tego, który sam siebie nazywa ""nadzwyczajną kastą"" - kwituje rzecznik Ministerstwa Sprawiedliwości. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Zbigniew Ziobro i Jan Kanthak,
https://wiadomosci.onet.pl/tylko-w-onecie/dariusz-zawistowski-malgorzata-gersdorf-pozostaje-pierwsza-prezes-sadu-najwyzszego/qzv2368,"Prezydent wskazuje sędziego, który się od niego odcina",- Pierwszą prezes Sądu Najwyższego pozostaje prof. Małgorzata Gersdorf - mówi w rozmowie z Onetem sędzia SN Dariusz Zawistowski. To jego prezydent uważa za kierującego od jutra pracami Sądu Najwyższego.,"Od jutra Sądem Najwyższym będzie kierował sędzia Dariusz Zawistowski jako najstarszy stażem prezes SN — zapowiedział Paweł Mucha, prawnik prezydenta Andrzeja Dudy. To kolejna wypowiedź przedstawiciela Kancelarii Prezydenta, z której wynika, że Andrzej Duda uznaje pierwszą prezes SN Małgorzatę Gersdorf za emerytkę. Prezydent wraz z PiS obniżył wiek emerytalny sędziów SN do 65 lat i uważa, że to automatycznie usuwa z SN Gersdorf, która osiągnęła taki wiek w minionym roku. Większość środowisk prawniczych protestuje, bo pierwszy prezes SN jest jedynym sędzią w Polsce, którego kadencja jest określona w konstytucji — na sześć lat. Gersdorf została powołana w 2014 r. Prezydent się z tym nie zgadza. Uruchomił procedurę wyboru jej następcy. Jak się ma do tego stanowisko Muchy, że Sądem Najwyższym kieruje sędzia Dariusz Zawistowski? - Z wypowiedzi ministra Muchy wynika, że zostałem wskazany na prezesa zastępującego prof. Gersdorf, gdy nie ma jej w sądzie - mówi Onetowi sędzia Zawistowski. - To ewentualność zapisana w art. 14 ustawy o Sądzie Najwyższym. Wcześniej tę rolę pełnił sędzia Józef Iwulski, ale - jak rozumiem - prezydent sugeruje, że nie zgodzi się na jego dalsze orzekanie w związku z przekroczeniem 65. roku życia. Oparcie się o art. 14 właściwie nie daje mi pola manewru, bo artykuł ten mówi o tym, że pierwszego prezesa w razie jego nieobecności zastępuje ""Prezes Sądu Najwyższego najstarszy służbą na stanowisku sędziego"" - tłumaczy sędzia. Zawistowski krytycznie ocenia zmiany w SN lansowane przed Dudę i PiS, odcina się też od postępowania w sprawie wyboru następcy Gersdorf. - W żadnym wypadku nie traktuję siebie jako tymczasowego prezesa, wskazywanego przez prezydenta w sytuacji, gdy z Sądu Najwyższego odchodzi pierwszy prezes. To wariant opisany w art. 111 ustawy. Jako sędziowie SN przyjęliśmy stanowisko, że pierwszym prezesem jest prof. Małgorzata Gersdorf i nie ma powodów, bym zmieniał zdanie. Kadencja pierwszego prezesa jest zapisana wprost w konstytucji, a zatem prof. Gersdorf kończy swą misję w 2020 r. - podkreśla. Sędzia Dariusz Zawistowski ukończył w tym roku 59 lat, nie przekroczył więc wprowadzonego w kwietniowej ustawie wieku przechodzenia sędziów w stan spoczynku. Jest prezesem Sądu Najwyższego kierującym Izbą Cywilną. W latach 2015-2018 był przewodniczącym Krajowej Rady Sądownictwa, zrezygnował z tego stanowiska w związku z nowelizacją ustawy o KRS. W Sądzie Najwyższym orzeka od 2005 roku. Nowelizacja ustawy o Sądzie Najwyższym wprowadziła możliwość złożenia przez sędziów wniosku do prezydenta o udzielenie zgody na dalsze orzekanie, nawet po przekroczeniu wieku 65 lat. Część sędziów skorzystała z tej możliwości. Dzisiaj prezydent wyraził zgodę w przypadku pięciu z nich. W tym gronie nie znalazł się jednak sędzia Józef Iwulski, którego Gersdorf wyznaczyła w lipcu jako swojego zastępcę na czas nieobecności. W związku z tym, zgodnie z ustawą, obowiązki pierwszego prezesa przejmuje ""Prezes SN najstarszy służbą"", a nim jest właśnie sędzia Zawistowski.",Dariusz Zawistowski,
https://wiadomosci.onet.pl/tylko-w-onecie/polska-nie-uzna-wyroku-tsue-zapowiedz-wiceszefa-krs/77dfd71,"Wiesław Johann: jeśli TSUE nakaże zmianę polskiego prawa absolutnie nie zgodzę się, by ten wyrok uznać","W rozmowie z Onetem decyzję SN - o wysłaniu do Luksemburga kolejnych pytań prejudycjalnych - skomentował Wiesław Johann, wiceprzewodniczący i przedstawiciel prezydenta w Krajowej Radzie Sądownictwa. Jak stwierdził, są to ""niepotrzebne zabiegi, wynoszące polskie sprawy do Luksemburga"". - Jeśli Trybunał nakazałby zmianę polskiego prawa i wkroczył w kompetencje władzy ustawodawczej to absolutnie nie zgodzę się, by taki wyrok uznać - mówi nam sędzia Johann.","Sąd Najwyższy wystosował dziś do Trybunału Sprawiedliwości UE dwa kolejne pytania prejudycjalne ws. niezależności władzy sądowniczej. SN wniósł o zastosowanie w tej sprawie trybu przyśpieszonego. - Pytania dotyczą prawidłowości wyboru sędziów do Krajowej Rady Sądownictwa - doprecyzował podczas konferencji prasowej rzecznik SN Michał Laskowski. - SN zapytał TSUE o wątpliwości dotyczące Krajowej Rady Sądownictwa. Pytamy, czy sposób powołania sędziów przez Sejm, a nie przez samych sędziów, jest zgodny z polską konstytucją i europejskimi standardami - powiedział Laskowski. - Mamy w tej sprawie dwa wyroki polskiego Trybunału Konstytucyjnego. Jeden mówi, że sędziów do KRS powinni wskazywać sędziowie. Drugi mówi, że obecna ustawowa procedura wyboru przez parlament jest konstytucyjna. Wobec tej rozbieżności zdecydowaliśmy skierować pytanie do TSUE - dodał. - Drugie pytanie jest zależne od odpowiedzi na pierwsze. Jeśli TSUE uzna, że wybór sędziów do KRS był nieprawidłowy, pytamy, jaki jest status sędziów wybranych do Sądu Najwyższego przez nową KRS - wyjaśnił rzecznik tegoż sądu. O ocenę działania Sądu Najwyższego zapytaliśmy wiceprzewodniczącego KRS, której pytania sądu dotyczą. Sędzia Wiesław Johann, przedstawiciel prezydenta w Radzie podkreśla, że ""zabiegi Sądu Najwyższego nie mają nic wspólnego z normalnym rozumieniem prawa"". - Albo uznajemy porządek prawy, który obowiązuje w Polsce, albo nie - mówi Onetowi sędzia Johann. - A nadrzędnym aktem prawnym jest w naszym państwie konstytucja, wszystkie inne są jej podporządkowane - podkreśla. - Nie można więc traktować prawa wspólnotowego jako nadrzędnego wobec konstytucji. I jeśli mamy porządek prawny, który nie został zakwestionowany przez Trybunał Konstytucyjny, to on obowiązuje, koniec, kropka - mówi nam wiceszef Krajowej Rady. Jak dodaje, ""nie jest w stanie zrozumieć"" działania sędziów SN. - To, co robią to są niepotrzebne zabiegi, wynoszące nasze polskie sprawy do Luksemburga. Sędziowie wpisują sie w jakąś grę polityczną - podkreśla. - Nie może przecież być tak, że jedna tylko grupa uznaje, że coś jest niezgodne z prawem europejskim. Bo wychodzi na to, że polscy sędziowie nie są w stanie ocenic polskiego prawa - mówi sędzia Johann. - Przecież ja nie jestem żadnym ""politycznym oszołomem"", jednak lekką przesadą jest bieganie do Luksemburga z każdą kwestią, którą sobie sędziowie w gabinetach wymyślą - zaznacza. Polecamy: Kto będzie kierował Sądem Najwyższym? Jest decyzja prezydenta Jak mówi wiceszef KRS, on sam może mieć pewne wątpliwości dotyczące reformy sądownictwa, jednak nie oznacza to, że należy ją kontestować. - Niech ten nowy układ zacznie funkcjonować, zwłasza bliska mi wyjątkowo Izba Kontroli Nadzwyczajnej i Ochrony Praworządności - mówi sedzia Johann. - To szansa, by ocenić wydane już wyroki nie z punktu widzenia tylko litery prawa, ale głównie w myśl zasady demokratycznego państwa prawnego. Gdy zapytaliśmy sędziego Johanna wprost, co powinna zrobić polska władza, gdyby unijny Trybunał Sprawiedliwości uznał, że ustawę o KRS należy zmienić, bo jest niezgodna z prawem unijnym, wiceszef KRS odparł, że to byłoby ""nieszczęście oraz potężny problem"". - To orzeczenie może mieć pewien aspekt polityczny - mówi. - Wtedy byłoby nieszczęście. Powstaje więc pytanie, w jakim stopniu ono będzie wykonane w Polsce. Ja sobie nie wyobrażam, by unijny Trybunał nakazał Polsce zmianę prawa. To się w Unii nie zdarzało - podkreśla. - Dlatego ja powiem tak, że jeśli Trybunał nie nakaże nam zmiany polskiego prawa, to powinniśmy ten wyrok uznać - mówi sędzia Johann. - Jednak jeśli Trybunał wkroczy w kompetencje władzy ustawodawczej i nakaże zmianę ustawy, to ja się absolutnie nie zgodzę na to, by taki wyrok uznać - kwituje. Sędzia dodaje też, że nie widzi potrzeby, by do czasu rozstrzygnięcia kwestii powołania członków KRS przez TSUE (o co zapytał SN - red.) Krajowa Rada wstrzymała swoje działania związane z obsadzaniem miejsc w Sądzie Najwyższym. Jak mówi Onetowi sędzia Krystian Markiewicz, prezes Stowarzyszenia Sędziów ""Iustitia"", orzeczenie TSUE w sprawie Krajowej Rady Sądownictwa będzie mieć dla tego organu znaczenie absolutnie przełomowe. - Gdyby Trybunał Sprawiedliwości UE uznał, że członkowie KRS zostali wybrani wbrew prawu wspólnotowemu, bo przez polityków, oznacza to, że dalsze funkcjonowanie tego organu w obecnym kształcie będzie sprzeczne z prawem unijnym - mówi. - Do tego, każda decyzja Krajowej Rady, dotycząca sędziów będzie dotknięta wadliwością. Prof. Markiewicz wyjaśnia, że w takiej sytuacji każdą z decyzji KRS można będzie zakwestionować jako niezgodną z prawem unijnym. - Oznacza to także, że tak władza ustawodawcza, jak wykonawcza powinny w takiej sytuacji podjąć błyskawicznie działania prowadzące do tego, by polska KRS spełniała standardy europejskie. Sędziowie do KRS powinni być - jak nakazuje konstytucja - wybrani przez innych sędziów a nie przez polityków - podkreśla prezes ""Iustitii"". Jak dodaje, zadanie pytań przez SN do unijnego Trybunału Sprawiedliwośco powinno mieć na gruncie polskim jeden podstawowy skutek. - Tak prezydent, jak Krajowa Rada powinny natychmiast wstrzymać się od wykonywania jakichkolwiek czynności związanych z obsadzaniem miejsc w Sądzie Najwyższym - mówi sędzia Markiewicz. - A to dlatego, że potencjalnie wszystkie te decyzje mogą być dotknięte wadliwością, po prostu nieważne - wyjaśnia. - Tyle, że władza, w tym pan prezydent średnio się, mam wrażenie, tym przejmują. Obowiązuje z ich strony narracja, że istnieje domniemanie konstytucyjności ustawy o KRS. Tyle, że, co jest tu kluczowe - my tu nie mówimy o konstytucyjności ale o zgodności z prawem Unii, której jesteśmy członkiem - kwituje. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Wiesław Johann,
https://wiadomosci.onet.pl/kraj/sad-najwyzszy-michal-laskowski-o-decyzji-prezydenta-ws-pieciu-sedziow/tme18kp,Sąd Najwyższy reaguje na decyzję prezydenta,"Prezydent Andrzej Duda wydał dzisiaj zgodę na dalsze zasiadanie w Sądzie Najwyższym przez pięciu sędziów. - Rozumiemy, że prezydent nie podjął jeszcze decyzji dotyczącej pozostałych siedmiu sędziów, którzy skierowali do niego takie wnioski - powiedział rzecznik SN Michał Laskowski.","Zgodnie z ustawą o Sądzie Najwyższym, która weszła w życie 3 kwietnia, w dniu następującym po upływie trzech miesięcy od tego terminu w stan spoczynku przeszli z mocy prawa sędziowie SN, którzy ukończyli 65. rok życia. W związku z tym od 4 lipca przestali - według ustawy - pełnić swoje funkcje. Mogą dalej orzekać, jeśli w ciągu miesiąca od wejścia w życie nowej ustawy złożyli stosowne oświadczenie i przedstawili odpowiednie zaświadczenia lekarskie, a prezydent wyrazi zgodę na dalsze zajmowanie przez nich stanowiska sędziego SN. Takie oświadczenia złożyło 12 sędziów, a dziś Andrzej Duda wyraził zgodę w sprawie pięciu z nich. Do decyzji prezydenta odniósł się rzecznik SN Michał Laskowski. - Co do pozostałych osób prezydent nie podjął żadnej decyzji. Rozumiemy, że jego milczenie oznacza że procedura nie została zakończone - powiedział na konferencji prasowej. - Rozumiemy, że prezydent wziął pod uwagę fakt zaskarżenia przez część sędziów decyzji w ich sprawach. Uważamy, że jest to wyraz szacunku wobec postępowania odwoławczego, a także wobec pytań skierowanych przez siódemkowy skład Sądu Najwyższego do TSUE - zaznaczył Laskowski. - Uważamy, że jest to wyraz opinii, że do czasu rozpatrzenia tej sprawy przez TSUE nie należy podejmować decyzji w sprawach sędziów powyżej 65 roku życia - dodał rzecznik SN. Ze stanowiskiem przedstawionym przez Michała Laskowskiego nie zgodził się wiceszef kancelarii prezydenta Paweł Mucha. - Brak rozstrzygnięcia prezydenta w kwestii oświadczenia sędziego o woli dalszego zajmowania stanowiska skutkuje przejściem tego sędziego w stan spoczynku - powiedział Polskiej Agencji Prasowej. W lipcu KRS pozytywnie zaopiniowała 5 sędziów Sądu Najwyższego, którzy mimo ukończenia 65. roku życia wyrazili wolę dalszego orzekania. Natomiast 7 sędziów, w tym prezes Józef Iwulski, zostało zaopiniowanych negatywnie. Dzisiaj prezydent ogłosił, że jego zgodę otrzymali sędziowie: Marian Kocon (Izba Cywilna), Anna Kozłowska (Izba Cywilna), Rafał Malarski (Izba Karna), Zbigniew Myszka (Izba Pracy i Ubezpieczeń Społecznych) oraz Bogumiła Ustjanicz. Jest to ta sama piątka sędziów, która otrzymała pozytywną opinię KRS. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Michał Laskowski,
https://wiadomosci.onet.pl/kraj/beda-kolejne-pytania-sn-do-trybunalu-sprawiedliwosci-ue/6ft4rzb,SN wystosował kolejne pytania do Trybunału Sprawiedliwości UE,Sąd Najwyższy wystosował dziś do Trybunału Sprawiedliwości UE dwa kolejne pytania prejudycjalne ws. niezależności władzy sądowniczej. SN wniósł też o zastosowanie trybu przyspieszonego.,"- Pytania skierowane dzisiaj przez Sąd Najwyższy do Trybunału Sprawiedliwości UE dotyczą prawidłowości wyboru sędziów do Krajowej Rady Sądownictwa - doprecyzował podczas konferencji prasowej rzecznik SN Michał Laskowski. - SN zapytał TSUE o wątpliwości dotyczące Krajowej Rady Sądownictwa. Pytamy, czy sposób powołania sędziów przez Sejm, a nie przez samych sędziów, jest zgodny z polską konstytucją i europejskimi standardami - powiedział Laskowski. - Mamy w tej sprawie dwa wyroki polskiego Trybunału Konstytucyjnego. Jeden mówi, że sędziów do KRS powinni wskazywać sędziowie. Drugi mówi, że obecna ustawowa procedura wyboru przez parlament jest konstytucyjna. Wobec tej rozbieżności zdecydowaliśmy skierować pytanie do TSUE - dodał. - Drugie pytanie jest zależne od odpowiedzi na pierwsze. Jeśli TSUE uzna, że wybór sędziów do KRS był nieprawidłowy, pytamy, czy jaki jest status sędziów wybranych do Izby Dyscyplinarnej Sądu Najwyższego przez nową KRS - wyjaśnił rzecznik. Jednocześnie Sąd Najwyższy wniósł o zastosowanie przez TSUE przyspieszonego trybu rozpatrywania pytań. Laskowski przyznał, że choć pytania dotyczą tylko sędziów wybranych do Izby Dyscyplinarnej, to w razie orzeczenia przez TSUE nielegalności KRS ""trzeba by się zastanawiać nad szerszymi konsekwencjami"", które mogłyby dotknąć także kandydatów wybranych do innych izb Sądu Najwyższego. Pytany o zawieszenie przez SN stosowania niektórych przepisów ustawy o Sądzie Najwyższym, rzecznik stwierdził, że ""jest ono oparte nie tylko na polskim prawie krajowym, ale także na prawie traktatowym UE"". W związku z tym Trybunał Konstytucyjny może, zdaniem Sądu Najwyższego, wypowiadać się na temat podstawy krajowej, ale nie traktatowej postanowienia SN. W ubiegłym miesiącu Prokurator Generalny Zbigniew Ziobro skierował do TK wniosek ws. zawieszenia przez SN części przepisów ustawy, nazywając tę decyzję ""rażącym przekroczeniem kompetencji"". Na początku sierpnia Sąd Najwyższy wystosował pięć pytań prejudycjalnych do TSUE i zawiesił stosowanie trzech artykułów ustawy o SN określających zasady przechodzenia sędziów tego sądu w stan spoczynku. Pytania zostały zadane na tle rozpoznawanej przez SN sprawy, która ""dotyczyła obowiązku opłacania składek ubezpieczeń społecznych w sytuacji, kiedy Polak ma firmę w Czechach albo na Słowacji"". W powiększonym składzie orzekającym w tej sprawie znalazł się jeden sędzia, który przekroczył już 65. rok życia i co do którego trwa procedura związana z przeniesieniem go w stan spoczynku lub ewentualnym umożliwianiem mu dalszego orzekania. TSUE rozpoczął rozpatrywanie wniosku Sądu Najwyższego w końcu sierpnia. Na początku sierpnia Sąd Najwyższy wystosował już pięć pytań prejudycjalnych do TSUE i zawiesił stosowanie trzech artykułów ustawy o SN określających zasady przechodzenia sędziów tego sądu w stan spoczynku. Postępowanie w tej sprawie może zakończyć się wyrokiem, czyli odpowiedzią na pytania prejudycjalne Sądu Najwyższego, ale możliwe jest też, że Trybunał Sprawiedliwości uzna, że nie jest właściwy do udzielenia odpowiedzi. Teoretycznie jest też trzecia opcja, w której sędziowie z Luksemburga wskazują, że wątpliwość, o którą są pytani, jest rozstrzygnięta we wcześniejszym orzecznictwie. W ubiegłym tygodniu pytanie prejudycjalne dot. wykładni przepisów prawa unijnego skierował do TSUE Sąd Okręgowy w Łodzi. Pyta w nim m.in. o niezawisłość sędziowską w związku z wprowadzeniem w Polsce systemu dyscyplinarnego wobec sędziów. Z pytaniem do TSUE wystąpił także Sąd Okręgowy w Warszawie. Pytanie prejudycjalne dotyczy interpretacji prawa unijnego w zakresie niezależności postępowań dyscyplinarnych wobec sędziów w Polsce. Pytanie zostało skierowane na kanwie sprawy kryminalnej.",Sąd Najwyższy,
https://wiadomosci.onet.pl/kraj/pieciu-sedziow-sn-moze-dalej-zajmowac-swoje-stanowiska/egmsy9b,Decyzja prezydenta. Pięciu sędziów SN może dalej orzekać,Do Sądu Najwyższego wpłynęły dziś postanowienia prezydenta Andrzeja Dudy w sprawie wyrażenia zgody na dalsze zajmowanie stanowiska sędziego SN przez pięciu sędziów.,"Jak przekazał Krzysztof Michałowski z zespołu prasowego SN, zgodę na dalsze zajmowanie stanowiska sędziego Sądu Najwyższego otrzymali sędziowie: Marian Kocon (Izba Cywilna), Anna Kozłowska (Izba Cywilna), Rafał Malarski (Izba Karna), Zbigniew Myszka (Izba Pracy i Ubezpieczeń Społecznych) oraz Bogumiła Ustjanicz. Zgodnie z ustawą o Sądzie Najwyższym, która weszła w życie 3 kwietnia, w dniu następującym po upływie trzech miesięcy od tego terminu w stan spoczynku przeszli z mocy prawa sędziowie SN, którzy ukończyli 65. rok życia. W związku z tym od 4 lipca przestali - według ustawy - pełnić swoje funkcje. Mogą dalej orzekać, jeśli w ciągu miesiąca od wejścia w życie nowej ustawy złożyli stosowne oświadczenie i przedstawili odpowiednie zaświadczenia lekarskie, a prezydent wyrazi zgodę na dalsze zajmowanie przez nich stanowiska sędziego SN. Prezydent, przed wyrażeniem zgody na dalsze zajmowanie stanowiska zasięgnął opinii KRS. Pierwsza prezes SN Małgorzata Gersdorf, która ukończyła 65. rok życia, nie złożyła takiego oświadczenia. W lipcu KRS pozytywnie zaopiniowała pięciu sędziów Sądu Najwyższego, którzy mimo ukończenia 65. roku życia wyrazili wolę dalszego orzekania. Natomiast siedmiu sędziów, w tym prezes Józef Iwulski, zostało zaopiniowanych negatywnie. Pozytywną opinię Rady uzyskali wtedy sędziowie: Zbigniew Myszka, Anna Kozłowska, Bogumiła Ustjanicz, Rafał Malarski i Marian Kocon. Z kolei negatywne opinie sformułowano wobec sędziów: Józefa Iwulskiego (kierującego obecnie pracami SN), Jerzego Kuźniara, Stanisława Zabłockiego (ta trójka w swych oświadczeniach nie powołała się bezpośrednio na nową ustawę o SN, lecz na konstytucję) oraz Marii Szulc, Anny Owczarek, Jacka Gudowskiego i Wojciecha Katnera. Sąd Najwyższy wystosował także do Trybunału Sprawiedliwości UE dwa kolejne pytania prejudycjalne ws. niezależności władzy sądowniczej; SN wniósł o zastosowanie trybu przyspieszonego. Dziś Andrzej Duda ma ogłosić także nazwisko I Prezesa SN. Pod koniec sierpnia KRS podjęła cztery uchwały o przedstawieniu prezydentowi Andrzejowi Dudzie wniosków o powołanie łącznie 40 wskazanych osób na sędziów Sądu Najwyższego. Rada wyłoniła: 20 kandydatów na stanowiska sędziowskie w Izbie Kontroli Nadzwyczajnej i Spraw Publicznych Sądu Najwyższego, siedmiu kandydatów na wakaty w Izbie Cywilnej, 12 kandydatów na stanowiska w Izbie Dyscyplinarnej (w tej izbie cztery wakaty pozostały nieobsadzone) i jedną kandydaturę na wakat w Izbie Karnej.",Andrzej Duda wskaże dziś I Prezesa SN,
https://wiadomosci.onet.pl/tylko-w-onecie/lodzcy-sedziowie-znow-stawiaja-sie-wladzy/glpybs9,"Sędziowie z Łodzi znów ""stawiają się"" władzy. Uchwały ws. dyscyplinarek i sędziego Żurka","""Nie"" dla wzywania sędziów na świadków przed rzecznikiem dyscypliny, tylko dlatego, że zadali pytanie do TSUE. ""Nie"" dla przeniesienia sędziego Żurka do innego wydziału i ""nie"" dla powoływania nowych sędziów do Sądu Najwyższego w okolicznościach urągających, zdaniem łódzkich sędziów, normalnemu postępowaniu. Takie postulaty stawiają sędziowie z łódzkiego ""okręgu"" w przyjętych dziś uchwałach, apelując jednocześnie, by cały skład KRS - wobec kompromitacji - podał się do dymisji.","Sędziowie z łódzkiego ""okręgu"" to nie jest grupa, która bezwolnie podda się decyzjom władzy. Pokazali to wyraźnie, gdy - swoim postępowaniem - wymusili na pierwszym, nowym prezesie Sądu Okręgowego, sędzim Dariuszu Limierze (który objął stanowisko po odwołanym w trakcie kadencji sędzim Krzysztofie Kacprzaku - red.) podanie się do dymisji. Wszystko to działo się na początku roku. Gdy sędzia Limiera, pod naciskiem sędziów, zrezygnował ze stanowiska - funkcję po nim objął sędzia z ""okręgu"", Michał Błoński, który na funkcji prezesa SO trwa do dziś. Niezależnie od zamieszania wokół kierownictwa sądu, sędziowie po raz kolejny nie zamierzają bezwolnie poddać się wytycznym władzy. W przyjętych dziś uchwałach, podczas Zgromadzienia Sędziów Okręgu Łódzkiego odnoszą się do ""gorącej"" politycznie kwestii, czyli do inicjowania dyscyplinarek wobec sędziów ""niepokornych"", jak Igor Tuelya, oraz do wzywania na świadków sędziów, którzy zadali pytania prejudycjalne do TSUE. ""Stanowczo protestujemy wobec wykorzystywania sędziowskich postępowań dyscyplinarnych nie do ścigania rzeczywistych przewinień sędziowskich (co powinno być celem takich procedur) ale do tłumienia w ten sposób zasadnej krytyki oraz wywoływania ""efektu mrożącego"" - piszą w uchwałach łódzcy sędziowie. Jak dodają, ta praktyka ma ""powstrzymać innych sędziów przed dalszym kwestionowaniem legalności działań wymierzonych w ograniczanie niezależności sądów i niezawisłości sędziowskiej"". Jak podkreślają sędziowie z łódzkiego ""okręgu"", działania Krajowej Rady Sądownictwa - wobec fundamentalnego znaczenia Sądu Najwyższego dla całego polskiego wymiaru sprawiedliwości i ogółu społeczeństwa - ocenić należy szczególnie krytycznie. ""Działania (KRS-red.) uznajemy za nazbyt pospieszne, nie dość staranne i transparentne, a przy tym wyraźnie prowadzące do preferowania kandydatów w oparciu o kryteria polityczne, a nie merytoryczne"" - piszą sędziowie z Łodzi, Jak podkreślają, mają do KRS jeden tylko apel: ""Wzywamy członków Krajowej Rady Sądownictwa do rozważenia rezygnacji z zajmowanych funkcji gdyż, pomijając dotychczasowe zastrzeżenia do konstytucyjności i legalności wyboru >>sędziowskiej<< części Rady, jej obecny tryb pracy skłania do oceny, że nie jest ona w stanie podołać odpowiedzialnemu zadaniu opiniowania kandydatów na wolne stanowiska sędziowskie w Sądzie Najwyższym i Naczelnym Sądzie Administracyjnym, a także w sądach powszechnych i administracyjnych"" - czytamy w uchwale sędziów ""okręgu"" łódzkiego. Sędziowie w Łodzi apelują tez do prezydenta Andrzeja Dudy, by ten - zgodnie z prawem - ""powstrzymał się z powołaniem nowych sędziów Sądu Najwyższego do czasu wyjaśnienia wszystkich istniejących wątpliwości prawnych co do konstytucyjności i legalności działania obecnej Krajowej Rady Sądownictwa a także przeprowadzanych zmian w Sądzie Najwyższym"" - podkreślają łódzcy sędziowie. Łódzcy sędziowie, w swoich uchwałach odnoszą się też do przymusowego przeniesienia sędziego Waldemara Żurka z krakowskiego ""okręgu"" do wydziału pierwszoinstancykjnego w pionie cywilnym. ""Okoliczności jego przeniesienia do nowego wydziału uważamy za bezprawne, niedostatecznie uzasadnione merytorycznie i wyraźnie wskazujące na represjonowanie go za dotychczasową niezłomną działalność na rzecz niezależności sądów i niezawisłości sędziowskiej"" - przekonują łódzcy sędziowie. Jak dodaj, ich dzisiejsze uchwały trafić powinny do: Kancelarii Prezydenta RP, Ministerstwa Sprawiedliwości i Krajowej Rady Sądownictwa, a także do opublikowania jej na stronie internetowej Sądu Okręgowego w Łodzi. ""Zapoznanie opinii publicznej ze stanowiskiem samorządu sędziów okręgu łódzkiego leży w interesie publicznym oraz służy potrzebom obywateli, którzy zgodnie z art. 45 Konstytucji RP mają prawo do bezstronnego i niezawisłego sądu"" - kwitują sędziowie z łódzkiego Sądu Okręgowego"". Chcesz być na bieżąco z najważniejszymi informacjami dnia? Polub Onet Wiadomości na Facebooku!",Sąd Okręgowy w Łodzi,
https://wiadomosci.onet.pl/kraj/sn-reaguje-na-wniosek-ziobry-do-tk/hjzmbf6,Stanowisko SN ws. wniosku Zbigniewa Ziobry do TK,"Sąd Najwyższy wydał stanowisko dla Trybunału Konstytucyjnego w sprawie wniosku Zbigniewa Ziobry dotyczącego przepisów, na podstawie których Sąd Najwyższy zawiesił niektóre zapisy nowej ustawy o SN. Jak wynika z dokumentu, sprawa wniosku Prokuratora Generalnego powinna zostać umorzona ""wobec niedopuszczalności wydania wyroku"".","""Warto zarazem zauważyć, że działanie Prokuratora Generalnego stanowi de facto zagrożenie dla właściwego funkcjonowania TK. Do takiej sytuacji dochodzi w szczególności wówczas, gdy uczestnicy gry politycznej, a taką jest właśnie osoba pełniąca jednocześnie funkcję Ministra Sprawiedliwości i Prokuratora Generalnego, chcą wykorzystać sąd konstytucyjny do bieżących rozgrywek o zdobycie i utrzymanie władzy. Prowadzi to bezpośrednio do instrumentalnego wykorzystania sądu konstytucyjnego i podważa autorytet i jego znaczenie ustrojowe"" - ocenił jednocześnie Sąd Najwyższy. W drugiej połowie sierpnia Prokurator Generalny wystosował wniosek do TK, w którym wskazał m.in., że skierowanie przez Sąd Najwyższy pytań prejudycjalnych do Trybunału Sprawiedliwości UE w Luksemburgu oraz zawieszenie stosowania niektórych przepisów ustawy o SN to ""rażące przekroczenie kompetencji"" przez SN. Jak poinformował zespół prasowy SN, do TK zostało przekazane liczące ponad 20 stron stanowisko SN wobec tego wniosku Ziobry podpisane przez prezesa SN sędziego Józefa Iwulskiego. W stanowisku tym SN zaznaczył, że postępowanie zainicjowane wnioskiem Ziobry powinno zostać umorzone ""wobec niedopuszczalności wydania wyroku"". ""Stanowisko Prokuratora Generalnego wyrażone w złożonym wniosku zostało oparte na błędnych założeniach, które dowodzą nieznajomości uwarunkowań prawnych, do jakich doszło w Rzeczypospolitej Polskiej po przystąpieniu do Unii Europejskiej"" - zaznaczył SN. Na początku sierpnia Sąd Najwyższy wystosował pięć pytań prejudycjalnych do TSUE i zawiesił stosowanie trzech artykułów ustawy o SN określających zasady przechodzenia sędziów tego sądu w stan spoczynku. Pytania zostały zadane na tle rozpoznawanej przez SN sprawy, która dotyczyła obowiązku opłacania składek ubezpieczeń społecznych. W powiększonym składzie orzekającym znalazł się jeden sędzia, który przekroczył już 65 rok życia i co do którego trwa procedura związana z przeniesieniem go w stan spoczynku lub ewentualnym umożliwianiem mu dalszego orzekania. Rzecznik prasowy SN sędzia Michał Laskowski mówił wtedy, że ""na tle kwestii, związanej z możliwością orzekania przez tego sędziego, SN zadał pytania TSUE"". Jak dodał, SN jednocześnie zawiesił stosowanie trzech artykułów ustawy o SN określających zasady przechodzenia sędziów tego sądu w stan spoczynku. Ziobro w swym wniosku do TK z 23 sierpnia przywołał przepis art. 755 Kodeksu postępowania cywilnego mówiący m.in., że ""jeżeli przedmiotem zabezpieczenia nie jest roszczenie pieniężne, sąd udziela zabezpieczenia w taki sposób, jaki stosownie do okoliczności uzna za odpowiedni"". Prokurator Generalny zawnioskował o uznanie niekonstytucyjności tego przepisu, jeśli jest rozumiany m.in. w sposób ""uprawniający sąd do udzielenia zabezpieczenia w postaci zawieszenia stosowania przepisu ustawy objętej domniemaniem konstytucyjności"". Ponadto zdaniem Prokuratora Generalnego niekonstytucyjne jest rozumienie zakwestionowanego przepisu w taki sposób, że miałby uprawniać sąd do udzielenia zabezpieczenia niedotyczącego roszczenia będącego przedmiotem sprawy, którą rozpatruje ten sąd oraz ""z pominięciem reguł ustalania właściwości sądu do udzielenia zabezpieczenia"" określonych w Kpc. Jak zaznaczył w swym stanowisku SN ""w świetle treści wniosku PG należy stwierdzić, że de facto został on skierowany przeciwko postanowieniu SN"", na mocy którego zadano pytania TSUE. ""W odniesieniu do tej części postanowienia SN, na mocy którego TSUE zostały przedstawione pytania prejudycjalne stwierdzić trzeba, że o tym czy pytania te są dopuszczalne, decyduje ten Trybunał"" - podkreślił SN. ""Wniosek Prokuratora Generalnego jest ukierunkowany na domaganie się wydania przez TK orzeczenia o zgodności z konstytucją aktu stosowania prawa, jakim jest postanowienie SN"" - zaznaczono w tym stanowisku. Dlatego, jak dodano, ""nie ma najmniejszej wątpliwości, że kwestia ta leży poza kompetencją TK"". Jak zaznaczył SN ""sąd krajowy jest nie tylko uprawniony, ale i zobowiązany do odmowy stosowania przepisów ustaw, jeżeli pozostają one w sprzeczności z prawem UE, a nadto, że sąd – jako organ państwa członkowskiego – ma obowiązek podejmowania wszelkich środków, w tym interpretacyjnych, niezbędnych do zapewnienia efektywności prawa unijnego"". W stanowisku przypomniano jednocześnie, że już wcześniej ""TSUE uznawał za dopuszczalne pytania mające charakter ogólny i jedynie pośredni związek ze sprawą główną, dotyczące zapewnienia przez sąd krajowy skuteczności ochrony prawnej wynikającej z prawa UE"". Jednocześnie SN zwrócił uwagę na ""konieczność powstrzymania się od wyznaczenia"" do składu orzekającego TK w tej sprawie prezes TK Julii Przyłębskiej i wiceprezesa Mariusza Muszyńskiego. W stanowisku wskazano na wypowiedzi medialne tych sędziów na temat sierpniowego postanowienia SN - w tym wypowiedź prezes Przyłębskiej dla PAP. Na początku sierpnia prezes Przyłębska mówiła PAP, że ""polski system prawny, z konstytucją na czele, nie przyznaje SN, ani jakiemukolwiek innemu sądowi w Polsce kompetencji do »zawieszania stosowania przepisów«, niezależnie od tego, z jakiego aktu normatywnego oznaczony przepis pochodzi, także z ustawy"". ""Kompetencji takiej nie przyznają w szczególności przepisy Kpc, regulujące postępowanie zabezpieczające powództwo (wniosek) w procesie cywilnym. Treść, systematyka i cel tych przepisów nie pozostawiają co do tego żadnej wątpliwości. Skład SN orzekający w tej sprawie naruszył zatem konstytucję, jak również przepisy Kpc. W myśl art. 178 ust. 1 konstytucji sędziowie przy orzekaniu podlegają nie tylko konstytucji, ale także ustawom"" - podkreślała prezes TK. ",Zbigniew Ziobro,
https://wiadomosci.onet.pl/kraj/prezes-sadu-najwyzszego-malgorzata-gersdorf-uznaje-stan-spoczynku/72x91nj,Prezes Sądu Najwyższego Małgorzata Gersdorf uznaje stan spoczynku?,"2 sierpnia 2018 r. prof. Małgorzata Gersdorf złożyła prezydentowi drugie w tym roku oświadczenie majątkowe, wymagane w przypadku opuszczenia stanowiska - pisze dla rp.pl Marek Domagalski﻿.","Sama prof. Gersdorf napisała do prezydenta Andrzeja Dudy: ""Złożyłam oświadczenie majątkowe wymagane od sędziów przechodzących w stan spoczynku z ostrożności, by nie przyszło nikomu na myśl wszczęcie przeciwko mnie postępowania dyscyplinarnego"". Zgodnie z nową ustawą o SN prof. Gersdorf na początku lipca przeszła w stan spoczynku. 2 sierpnia 2018 r. złożyła prezydentowi drugie w tym roku oświadczenie majątkowe, wymagane w przypadku opuszczenia stanowiska - zauważa ""Rz"". Sama zresztą prof. Małgorzata Gersdorf na zapytanie „Rzeczpospolitej"" o wyjaśnienie tej niekonsekwencji przekazała pismo, jakie złożyła prezydentowi wraz z oświadczeniem. ""Wskazuje w nim, że składa je ze względu na przyjętą przez prezydenta interpretację o utracie przez nią stanowiska sędziego w stanie czynnym i stanowiska pierwszego prezesa SN"" - czytamy na rp.pl. ""Wprawdzie nie zgadza się z taką wykładnią konstytucji, ale z ostrożności, „by nie przyszło nikomu na myśl wszczęcie przeciwko niej postępowania dyscyplinarnego"" – przedstawia informacje o jej stanie majątkowym na dzień 3 lipca 2018 r. , czyli na ostatni dzień czynnego sędziowania. To jej postępowanie jeszcze raz wskazuje na dwuznaczne zachowanie kierownictwa SN, ale też na wątpliwości samej prof. Gersdorf – mówią w rozmowie z ""Rzeczpospolitą"" prawnicy. – Profesor złożyła oświadczenie majątkowe wymagane od sędziów przechodzących w stan spoczynku, czym potwierdza ten fakt. Dla prezydenta i kancelarii było to oczywiste, gdyż nastąpiło z mocy prawa – powiedział Paweł Mucha, zastępca szefa kancelarii prezydenta. – Złożenie oświadczenia majątkowego dowodzi, że prezes Gersdorf obawia się skutków niezastosowania się do obowiązującego prawa, bo nie chodzi tu o interpretację przepisów, ale wyraźny skutek ustawowy. Przejście prezes Gersdorf w stan spoczynku nastąpiło z mocy prawa i praw biologii, a nie na skutek interpretacji prezydenta – ocenia w rozmowie z ""Rz"" prof. Genowefa Grabowska, dziekan w Wyższej Szkole Menedżerskiej w Warszawie. Więcej na rp.pl ""Prezes Sądu Najwyższego Małgorzata Gersdorf uznaje stan spoczynku?""",Prof. Małgorzata Gersdorf,
https://wiadomosci.onet.pl/kraj/plocka-prokuratura-uwaza-ze-nalezy-cofnac-pytanie-do-tsue/snzswqg,Prokuratura chce cofnięcia pytania skierowanego do TSUE,Prokurator wystąpi do Sądu Okręgowego w Warszawie z wnioskiem o cofnięcie pytania prejudycjalnego skierowanego do TSUE - poinformowała płocka prokuratura. Wynika to z troski o dobro osób pokrzywdzonych przez tzw. gang mokotowski i koniecznością szybkiego ukarania sprawców,"W przekazanym komunikacie prokuratura dodała, że zostanie także złożone zażalenie na postanowienie warszawskiego sądu o zawieszeniu postępowania karnego przeciwko sprawcom występującym w tej sprawie. We wtorek Sąd Okręgowy w Warszawie na kanwie jednej ze spraw kryminalnych postanowił wystąpić do Trybunału Sprawiedliwości Unii Europejskiej w Luksemburgu (TSUE) z pytaniem dot. wykładni przepisów prawa unijnego. Prowadzący sprawę sędzia Igor Tuleya zapytał TSUE, czy prawo unijne należy interpretować w ten sposób, że obowiązek państw członkowskich do ustanowienia środków zaskarżenia niezbędnych do zapewnienia skutecznej ochrony sądowej sprzeciwia się przepisom ""likwidującym gwarancje niezależnego postępowania dyscyplinarnego wobec sędziów w Polsce poprzez wpływ polityczny na prowadzenie postępowań dyscyplinarnych i powstanie ryzyka wykorzystywania systemu środków dyscyplinarnych do politycznej kontroli treści orzeczeń sądowych"". Płocka prokuratura wskazała, że proces dotyczy aktu oskarżenie skierowanego w czerwcu 2018 r. przeciwko trzem członkom tzw. gangu mokotowskiego. - Zarzuca im się szereg brutalnych czynów, jak uprowadzenia i wymuszenia popełnione ze szczególnym udręczeniem pokrzywdzonych, w tym ich brutalne bicie - poinformowano. Oskarżonym grozi za to do 10 lat pozbawienia wolności. W komunikacie zwrócono uwagę, że w tej sprawie prokuratura wykorzystała wszystkie instrumenty wsparte działaniami CBŚ, które doprowadziły do szybkiego zatrzymania sprawców. Według prokuratury, dało to nadzieję pokrzywdzonym i ich rodzinom na szybkie, sprawne osądzenie sprawców i sprawiedliwy wyrok. - Tymczasem zapowiedziane działania sądu znacznie wydłużają trwanie procesu i uderzają w pokrzywdzonych. Narażają ofiary porwań na dodatkową traumę związaną m.in. z odkładaniem w czasie przesłuchań koniecznych przed sądem, a dotyczących najbardziej dramatycznych wydarzeń w ich życiu - zaznaczono w komunikacie płockiej prokuratury przekazanym przez Prokuraturę Krajową. Zdaniem płockiej prokuratury, działania Sądu Okręgowego w Warszawie naruszają interesy osób pokrzywdzonych do szybkiego procesowego rozstrzygnięcia sprawy i ukarania winnych. - Jednocześnie zaś sformułowane przez Sąd pytanie prejudycjalne w żaden sposób nie jest związane z prowadzonym postępowaniem karnym, a dotyczy regulacji normujących kwestię odpowiedzialności dyscyplinarnej sędziów. Odpowiedź na tak postawione pytanie nie jest w najmniejszym stopniu potrzebna sądowi do rozstrzygnięcia sprawy ""gangu mokotowskiego"" - oświadczyła prokuratura. W komunikacie wskazano, że TSUE nie jest uprawniony w procedurze pytań prejudycjalnych do odpowiedzi na pytanie postawione przez warszawski sąd okręgowy. - W tym trybie Trybunał jedynie dostarcza sądowi informacji o wykładni prawa wspólnotowego, i to w takim zakresie jaki jest niezbędny do rozstrzygnięcia sprawy głównej. Sprawa główna dotyczy zaś dokonywanych ze szczególnym udręczeniem porwań niewinnych osób, a nie subiektywnych obaw sędziów wynikających z modyfikacji zasad ich odpowiedzialności dyscyplinarnej - zaznaczono. Według płockiej prokuratury okręgowej, tego rodzaju obawy nie dają TSUE podstaw do wypowiedzenia się w trybie pytania prejudycjalnego. w komunikacie podkreślono, że rozstrzygnął to już sam Trybunał Sprawiedliwości w orzeczeniu z 1990 r. W środę pytanie prejudycjalne dot. wykładni przepisów prawa unijnego skierował do TSUE Sąd Okręgowy w Łodzi. Pyta w nim m.in. o niezawisłość sędziowską w związku z wprowadzeniem w Polsce systemu dyscyplinarnego wobec sędziów. - Sąd postanowił wystąpić z pytaniem prejudycjalnym w związku z nowym, mocno upolitycznionym systemem dyscyplinarnym wobec sędziów, jak również z ustawami o ustroju sądów powszechnych, Sądzie Najwyższym i KRS. W tym zakresie Sąd Okręgowy podjął realną obawę, że w razie wydania określonego rozstrzygnięcia niekorzystnego dla Skarbu Państwa, w stosunku do składu orzekającego może być wszczęte postępowanie dyscyplinarne, które będzie motywowane politycznie, co jest możliwe według nowych, obowiązujących przepisów – wyjaśniła rzeczniczka prasowa łódzkiego sądu okręgowego Pawłowska-Radzimierska. Konkretna treść pytania prejudycjalnego dotyczy tego, czy wspomniany artykuł ""należy interpretować w ten sposób, że wynikający z niego obowiązek państw członkowskich do ustanowienia środków zaskarżenia niezbędnych do zapewnienia skutecznej ochrony sądowej w dziedzinach objętych prawem Unii, sprzeciwia się przepisom istotnie zwiększającym ryzyko naruszenia gwarancji niezależnego postępowania dyscyplinarnego wobec sędziów w Polsce poprzez: wpływ polityczny na prowadzenie postępowań dyscyplinarnych, powstanie ryzyka wykorzystywania systemu środków dyscyplinarnych do politycznej kontroli treści orzeczeń sądowych oraz możliwość wykorzystania w postępowaniach dyscyplinarnych przeciwko sędziom dowodów uzyskanych za pomocą przestępstwa"". Służby prasowe Trybunału Sprawiedliwości potwierdziły wczoraj, że sprawy wpłynęły i zostały zarejestrowane. Zgodnie z procedurą teraz treść pytań będzie tłumaczona i potem zostanie podjęta decyzja, czy będą one rozpatrywane w trybie przyspieszonym. - Być może te dwie sprawy zostaną połączone, ale decyzja nie została podjęta - powiedziało anonimowe źródło w TSUE. Na początku sierpnia Sąd Najwyższy wystosował pięć pytań prejudycjalnych do TSUE i zawiesił stosowanie trzech artykułów ustawy o SN określających zasady przechodzenia sędziów tego sądu w stan spoczynku. Pytania zostały zadane na tle rozpoznawanej przez SN sprawy, która ""dotyczyła obowiązku opłacania składek ubezpieczeń społecznych w sytuacji, kiedy Polak ma firmę w Czechach albo na Słowacji"". W powiększonym składzie orzekającym w tej sprawie znalazł się jeden sędzia, który przekroczył już 65. rok życia i co do którego trwa procedura związana z przeniesieniem go w stan spoczynku lub ewentualnym umożliwianiem mu dalszego orzekania. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Sędzia Igor Tuleya,
https://wiadomosci.onet.pl/kraj/maciej-mitera-krs-nie-ma-obowiazku-sprawdzania-czy-byly-postepowania-dyscyplinarne/k3w7v54,"Rzecznik KRS: jest oczekiwanie, że prok. Jarosław Duś wycofa swoją kandydaturę do SN","W mojej ocenie jest oczekiwanie, że pan prokurator Duś w poczuciu przyzwoitości i autorefleksji uzna, że być może jeszcze nie jest to czas, że może kandydować. Jeśli te wyroki się po jakimś czasie zatrą to być może będzie wtedy aplikował - mówi rzecznik KRS Maciej Mitera.","W sierpniu""Gazeta Wyborcza"" informowała, że prokurator prokuratury Krajowej Jarosław Duś, który uzyskał rekomendację Krajowej Rady Sądownictwa na sędziego Izby Dyscyplinarnej SN, ""miał kilka zarzutów dyscyplinarnych w tym jeden zakończony wyrokiem"". Według ""GW"", kandydat na sędziego SN nie spełnia podstawowych wymogów na kandydata do SN. ""Do dziesięciu lat stażu pracy na stanowisku prokuratora brakuje mu ośmiu miesięcy, KRS mu pomogła i bezpodstawnie doliczyła do stażu pracy okres, kiedy był w stanie spoczynku"" - napisała ""GW"". Zarzuty podjęte w postępowaniach dyscyplinarnych Dusia dotyczyły m.in. pomówienia przełożonych i odmówienia zapłaty za wykonaną usługę w warsztacie samochodowym, obrażania pracowników warsztatu i powoływanie się na swoją funkcję. Mitera pytany dziś przez Polską Agencję Prasową, jak doszło do tego, że KRS zarekomendowała kandydatów wobec, których zapadły orzeczenia dyscyplinarne powiedział, że ""zespół KRS mógł nie wiedzieć o tych orzeczeniach"". - My nie jesteśmy jakimś organem inkwizycyjnym, który szuka i kopie. Zapoznajemy się z aktami osobowymi, personalnymi. A proszę zwrócić uwagę, że w każdym konkursie kandydat wystawia sobie raczej laurkę i dołączy zawsze coś co go gloryfikuje a nie dyskryminuje - tłumaczył rzecznik KRS. Pytany, czy KRS jest zobowiązana do sprawdzenia, czy wobec kandydata toczyło się postępowanie dyscyplinarne odparł, że Rada nie ma takiego obowiązku. ""My nie mamy takiego obowiązku. My patrzymy, czy jest odpowiedni kandydat, czy nie. My możemy na zasadzie zapobiegawczości zapytać ""czy toczyło się postępowanie dyscyplinarne, czy nie+, ale nie mamy takiego obowiązku"" - wyjaśnia Mitera. Wskazał też, że w procedurze rekomendacji, ""KRS musi zapoznać się z osobą kandydata, aktami personalnymi, opiniami przełożonych - czyli to co kandydat dołączy"". - A proszę pokazać mi kandydata, który dołączy sobie negatywną opinię przełożonego - stwierdził Mitera. Dodał też, że ""może należy wprowadzić obowiązek informowania o postępowaniach dyscyplinarnych"". Rzecznik KRS wyraził oczekiwanie, że prok. Duś wycofa swoją kandydaturę do SN. - My jako Rada zakończyliśmy proces rekomendacji podjęciem uchwały. W mojej ocenie jest oczekiwanie, że pan prokurator Duś w poczuciu przyzwoitości i autorefleksji uzna, że być może jeszcze nie jest to czas, że może kandydować. Jeśli te wyroki się po jakimś czasie zatrą to być może będzie wtedy aplikował"" - powiedział Mitera. Pod koniec sierpnia KRS wyłoniła łącznie 40 kandydatów na wolne stanowiska sędziowskie w Izbie Dyscyplinarnej, Izbie Kontroli Nadzwyczajnej i Spraw Publicznych Sądu Najwyższego, Izbie Cywilnej oraz Izbie Karnej SN. Z kolei wczoraj przewodniczący KRS Leszek Mazur podpisał uchwałę Rady o przedstawieniu wniosku prezydentowi Andrzejowi Dudzie o powołanie 12 sędziów Izby Dyscyplinarnej SN. W ostatnim czasie media informowały, że rekomendowana przez KRS do Izby Dyscyplinarnej SN Małgorzata Ułaszonek-Kubacka, radca prawna z Białegostoku, została skazana w marcu 2017 r. przez radcowski sąd dyscyplinarny. Ułaszonek-Kubacka od wyroku się nie odwołała, stał się on więc prawomocny. Z informacji, do których dotarła Polska Agencja Prasowa wynika, że wycofała ona swoją kandydaturę. Według źródła zbliżonego do sprawy ""Ułaszonek–Kubacka uznała, że sprawa wyboru sędziów SN ma charakter priorytetowy, nadrzędny i wymaga pilnego przeprowadzenia, a rozpoznanie jej kandydatury spowolniłoby ten proces"". Miała też wyrazić zamiar złożenia wniosku o wystąpienie do SN ze skargą nadzwyczajną od orzeczenia sądu dyscyplinarnego wydanego w jej sprawie. Ułaszonek-Kubacka miałaby uznać, że ""orzeczenie jest nieobiektywne i niesprawiedliwe oraz w sposób rażący narusza prawo przez jego błędną wykładnię"".",Rzecznik prasowy Krajowej Rady Sądownictwa Maciej Mitera,
https://wiadomosci.onet.pl/kraj/zrodlo-pap-ulaszonek-kubacka-wycofala-swoja-kandydature-do-sn/wv85me6,Źródło PAP: Ułaszonek-Kubacka wycofała swoją kandydaturę do SN,"Małgorzata Ułaszonek-Kubacka, która uzyskała rekomendację KRS na sędzię SN, wycofała swoją kandydaturę – poinformowało źródło zbliżone do sprawy. Ułaszonek-Kubacka zapowiedziała też skargę nadzwyczajną od orzeczenia sądu dyscyplinarnego w jej sprawie.","""Radca prawna Małgorzata Anna Ułaszonek-Kubacka, która uzyskała rekomendację Krajowej rady Sądownictwa na sędzię Izby Dyscyplinarnej Sądu Najwyższego, złożyła rezygnację i wycofała swoją kandydaturę na wolne stanowisko w SN"" – poinformowało źródło PAP. Według tego źródła ""Ułaszonek–Kubacka uznała, że sprawa wyboru sędziów SN ma charakter priorytetowy, nadrzędny i wymaga pilnego przeprowadzenia, a rozpoznanie jej kandydatury spowolniłoby ten proces"". Ułaszonek-Kubacka ""wyraziła także zamiar złożenia wniosku o wystąpienie do SN ze skargą nadzwyczajną od orzeczenia sądu dyscyplinarnego wydanego w jej sprawie"". Ułaszonek-Kubacka miałaby uznać, że ""orzeczenie jest nieobiektywne i niesprawiedliwe oraz w sposób rażący narusza prawo przez jego błędną wykładnię"". W ostatnim czasie media informowały, że rekomendowana przez KRS do Izby Dyscyplinarnej SN Ułaszonek-Kubacka, radca prawna z Białegostoku, została skazana w marcu 2017 r. przez radcowski sąd dyscyplinarny. Ułaszonek-Kubacka od wyroku się nie odwołała, stał się on więc prawomocny. Członek KRS Maciej Nawacki przyznał, że KRS rekomendowała Ułaszonek-Kubacką do Izby Dyscyplinarnej Sądu Najwyższego, ponieważ do członków KRS nie dotarły informacje, że była ona skazana przez sąd dyscyplinarny. Nawacki, który jest zarazem prezesem Sądu Rejonowego w Olsztynie w czwartek na antenie Radia Olsztyn przyznał, że rekomendacja KRS dla Ułaszonek-Kubackiej do Izby Dyscyplinarnej Sądu Najwyższego była błędem. Dodał, że KRS nie może cofnąć udzielonych rekomendacji. Prezydencki minister Andrzej Dera powiedział, że nie będzie rekomendował prezydentowi powołania Ułaszonek-Kubackiej do SN, jeśli doniesienia o wyroku sądu dyscyplinarnego się potwierdzą. W środę przewodniczący KRS Leszek Mazur podpisał uchwałę Rady o przedstawieniu wniosku prezydentowi Andrzejowi Dudzie o powołanie 12 sędziów Izby Dyscyplinarnej SN.",Sąd Najwyższy,
https://wiadomosci.onet.pl/kraj/czlonek-krs-nie-wiedzialem-o-karze-malgorzaty-ulaszonek-kubackiej/gklmfzq,"Członek KRS przyznał, że rada nie wiedziała o wyroku kandydatki","Maciej Nawracki, członek Krajowej Rady Sądownictwa, przyznał na antenie Radia Olsztyn, że KRS zarekomendowała Małgorzatę Ułaszonek-Kubacką do Izby Dyscypilnarnej Sądu Najwyższego, nie zdając sobie sprawy z tego, że była ona skazana przez sąd dyscyplinarny.","Sędzia Nawacki, członek KRS i zarazem prezes Sądu Rejonowego w Olsztynie na antenie Radia Olsztyn przyznał, że rekomendacja KRS dla radcy prawnej Małgorzaty Ułaszonek-Kubackiej do Izby Dyscyplinarnej Sądu Najwyższego była błędem. - Przychylam się do stanowiska, że to był błąd. Nie zależał on od szybkości procedowania, ale zakłócenia komunikacji w KRS. Wpłynął dokument do biura KRS i nie został on przedłożony członkom KRS, więc oni nie zapoznali się z nim. Błąd związany z tym, że minęły się informacje - przyznał sędzia Nawacki i dodał, że KRS nie może cofnąć udzielonych rekomendacji. - Ostateczną decyzję podejmuje prezydent i po to jest transparentność prac KRS, by wszelkiego rodzaju braki zostały wychwycone przez społeczeństwo obywatelskie - dodał sędzia Nawacki. Wczoraj przewodniczący Krajowej Rady Sądownictwa Leszek Mazur podpisał uchwałę Rady o przedstawieniu wniosku prezydentowi Andrzejowi Dudzie o powołanie 12 sędziów Izby Dyscyplinarnej Sądu Najwyższego. W ostatnim czasie w mediach pojawiły się doniesienia, że rekomendowana przez KRS na sędziego Izby Dyscyplinarnej SN radca prawna z Białegostoku Małgorzata Ułaszonek-Kubacka została skazana w marcu 2017 roku przez radcowski sąd dyscyplinarny. Ułaszonek-Kubacka od wyroku się nie odwołała, więc jest prawomocny. Sędzia Nawacki w audycji radiowej odniósł się też do zawiadomienia złożonego do olsztyńskiego Sądu Okręgowego przez sędzię Małgorzatę Gersdorf dotyczącego możliwości popełnienia przez Nawackiego przewinienia dyscyplinarnego. Sprawa dotyczy wypowiedzi Nawackiego, że sędziowie Sądu Najwyższego ""dopuszczają się naruszenia, łamania prawa w Polsce"". - Jest powiedzenie, że uderz w stół, a nożyce się odezwą, więc widać, że trafiłem ze swoją wypowiedzią w punkt, w sedno problemu - powiedział Nawacki i dodał, że w jego ocenie tym zawiadomieniem winien się zająć rzecznik dyscyplinarny nie przy sądzie okręgowym w Olsztynie, ale przy Sądzie Apelacyjnym w Białymstoku. Olsztyński sąd podał w komunikacie, że rzecznik dyscyplinarny tego sądu do najbliższego poniedziałku przebywa na urlopie. ",,
https://wiadomosci.onet.pl/kraj/malgorzata-gersdorf-o-zmianach-w-sadzie-najwyzszym-iwulskim-i-tsue/nr2fmc7,Prof. Małgorzata Gersdorf: nie przykuję się do kaloryfera,"Sędzia Iwulski w czasie stanu wojennego został wzięty do wojska i znajdował się pod rozkazami. Nie zrobił nic takiego, by można o nim mówić, że się wtedy splamił - powiedziała dzisiaj w ""Faktach po Faktach"" prof. Małgorzata Gersdorf. Zapowiedziała, że ""zobaczy co zrobi"", jeśli w Sądzie Najwyższym pojawi się nowy I Prezes, ale na pewno ""nie przykuje się do kaloryfera"".","Prof. Małgorzata Gersdorf pytana o to czy wciąż jest I Prezesem Sądu Najwyższego odparła, że ""obowiązuje ją konstytucja"". - Ustawa nie może zmienić kadencji I Prezesa SN w trakcie trwania tej kadencji. Mnie te zmiany nie dotyczą, bo nie mogą zmienić konstytucji. Konstytucja jest umową społeczną i nie może jej zmienić ani parlament, ani, z całym dla niego szacunkiem, prezydent - zaznaczyła Gersdorf. Rząd i parlamentarzyści Prawa i Sprawiedliwości twierdzą, że prof. Małgorzata Gersdorf przestała być I Prezesem Sądu Najwyższego w lipcu tego roku na mocy zmian wprowadzonych przez nich ustawą. Sama Gersdorf, podobnie jak sędziowie Sądu Najwyższego i duża część środowiska prawniczego uważają, że przestanie nim być dopiero w 2020 r., kiedy upłynie zapisana w konstytucji jej 6-letnia kadencja. Odpowiadając na pytanie o to co zrobi, jeśli w Sądzie Najwyższym pojawi się wybrany przez nowy skład I Prezes, Gersdorf odparła, że ""zobaczy, co się stanie"". - Na pewno nie przykuję się do kaloryfera. To nie przystoi - podkreśliła. W ""Faktach po faktach"" Gersdorf wzięła w obronę kierującego tymczasowo SN sędziego Józefa Iwulskiego, któremu zarzuca się skazywanie opozycjonistów w procesach politycznych stanu wojennego. - Ten kto urodził się wcześniej, musiał żyć w tamtych warunkach realnego socjalizmu. Sędzia Iwulski był członkiem ""Solidarności"" i pozostał nim w czasie stanu wojennego. Z sali sądowej wzięto go do wojska. Był pod rozkazami i nie mógł się im sprzeciwić - powiedziała. - Taka była nasza rzeczywistość i taka była nasza historia. Sędzia Iwulski nie zrobił niczego, by można o nim mówić, że się splamił - dodała Gersdorf. Rozmówczyni TVN24 odniosła się również do sprawy, którą Sąd Najwyższy skierował do Trybunału Sprawiedliwości Unii Europejskiej, jednocześnie zawieszając stosowanie ustawy wprowadzającej niższy wiek emerytalny sędziów. - Krajowa Rada Sądownictwa nie powinna opiniować, a prezydent powoływać nowych sędziów do SN do czasu wydania orzeczenia przez TSUE - oceniła. Decyzję SN o zawieszeniu stosowania ustawy krytykowała m.in. prezes Trybunału Konstytucyjnego Julia Przyłębska. - Pani prezes Przyłębska nie ma kompetencji, by wypowiadać się o wyrokach SN. Wypowiedź Przyłębskiej jest bardzo niefortunna. Jeśli w tym zakresie zostanie do niej skierowana jakaś sprawa, to wyklucza ją to całkowicie z możliwości orzekania - uważa prof. Małgorzata Gersdorf. - Nikt nie może być sędziami sędziów, bo Sąd Najwyższy jest ostatnią instancją - dodała. - To samo dotyczy wiceprezesa TK Mariusza Muszyńskiego, który groził sędziom SN Izbą Dyscyplinarną. W cywilizowanym świecie jest niedopuszczalne, by sędziego stawiać przed postępowaniem dyscyplinarnym za jego orzeczenia - powiedziała. Komentując powstawanie nowej Izby Dyscyplinarnej w SN, Gersdorf stwierdziła, że ""bardzo duży wpływ na jej obsadę ma minister sprawiedliwości"". - Władza wykonawcza ma w ten sposób możliwość nacisku na sędziów i wywołania wśród nich efektu mrożącego. Zaczną się wahać przy wydawaniu wyroków. Pojawią się obawy, że jeśli orzekną niewłaściwie, staną przed Izbą Dyscyplinarną, bo jeden członek ekipy pana Ziobry uzna, że było to niezgodne z prawem - powiedziała. - Władza wykonawcza kwestionuje wyroki sądów nie w glosach, nie w opiniach, ale w politycznych rozmowach. To jest obrazoburcze - oceniła. Komentując ataki, które na nie spadają Gersdorf przyznała, że ""nie spodziewała się przyjmując tę funkcję, że przyjdzie jej stać na barykadach"". - Ale traktuje to jak zastrzyk przeciwko grypie - dodała. Chcesz być na bieżąco z najważniejszymi informacjami dnia? Polub Onet Wiadomości na Facebooku! (mt)",Prof. Małgorzata Gersdorf,
https://wiadomosci.onet.pl/kraj/stanislaw-piotrowicz-pomowil-sedziego-sn-rozstrzygnie-sad/kn5yed7,Sędzia SN czuje się urażony i pozywa Piotrowicza,"Krzysztof Rączka, sędzia Sądu Najwyższego, wstępuje na wojenną ścieżkę ze Stanisławem Piotrowiczem. - Czuję się dogłębnie urażony bezpodstawnymi pomówieniami zasiadającego w KRS posła PiS Stanisława Piotrowicza; w związku z naruszeniem moich praw uznałem za zasadne wystąpić przeciwko niemu na drogę sądową - oświadczył dziś Rączka.","W zeszłym tygodniu grupa demonstrantów reprezentujących ruch Obywatele RP przez kilka godzin blokowała rozpoczęcie obrad Krajowej Rady Sądownictwa, na których KRS miała zarekomendować kandydatów na sędziów Sądu Najwyższego. Członek KRS, poseł PiS Stanisław Piotrowicz odnosząc się do protestu powiedział dziennikarzom, że ""nie może być takiej sytuacji, by garstka niezadowolonych z utraty przywilejów blokowała prace organu konstytucyjnego"". Dopytywany, o jakie przywileje chodzi, odpowiedział, że chodzi także o to, żeby ""sędziowie, którzy są zwykłymi złodziejami, nie orzekali dalej"". Pozew przeciwko posłowi PiS - jeśli nie doczeka się wcześniej jego przeprosin - zapowiedziała w związku z tymi słowami prof. Małgorzata Gersdorf. Działania w związku z wypowiedzią Piotrowicza podjął również kierujący pracami SN sędzia Józef Iwulski. We wtorkowym piśmie do marszałka Sejmu Marka Kuchcińskiego zwrócił się o skierowanie tej sprawy do sejmowej komisji etyki poselskiej. W wydanym w środę oświadczeniu, które zamieszczone zostało następnie na stronie internetowej SN, Rączka stwierdził, że będąc sędzią SN nie może ""pozostać biernym"" wobec wypowiedzi Piotrowicza, w której ""zawarto sugestię popełnienia czynu zabronionego przez sędziów Sądu Najwyższego"". - Stwierdzenie to nie znajduje żadnego uzasadnienia w faktach i godzi w moje dobre imię jako Sędziego SN, jak również godność wszystkich Sędziów zasiadających w najwyższym organie władzy sądowniczej Rzeczypospolitej Polskiej - podkreślił sędzia. - Czuję się dogłębnie urażony tymi bezpodstawnymi pomówieniami i mając na uwadze to, że pan poseł Stanisław Piotrowicz dotychczas nie ustosunkował się do apelu pani prezes Małgorzaty Gersdorf i nie przeprosił sędziów Sądu Najwyższego za swoje słowa, w związku z naruszeniem moich praw, uznałem za zasadne wystąpić przeciwko Panu Posłowi na drogę sądową - czytamy w oświadczeniu Rączki. Piotrowicz, odpowiadając na krytykę swojej wypowiedzi, zapewnił, że nie nazywał złodziejami ""w ogólności sędziów - ani SN, ani też innych sędziów jako grupy"". - Te słowa odnosiły się do przypadków kradzieży dokonanych przez sędziów, a pokazanych i napiętnowanych przez media. Miałem na myśli to, że oni nie zostali ukarani w sposób właściwy i dlatego konieczna jest zmiana jeśli chodzi o postępowania dyscyplinarne - wyjaśniał wczoraj Piotrowicz. - Myślę, że jesteśmy zgodni z sędzią Iwulskim i z Małgorzatą Gersdorf jeśli chodzi o to, że sędziowie, którzy są złodziejami, nie powinni pełnić tej funkcji, wykonywać tego zawodu - dodał Piotrowicz. Podkreślił, że wielokrotnie w różnych wypowiedziach dla prasy wskazywał, że ""jest wielu porządnych sędziów wspaniale wykonujących swój zawód"". Poseł zaznaczył, że nie zamierza prostować swojej wypowiedzi ""ani się tłumaczyć, że nie jest wielbłądem"". Chcesz być na bieżąco z najważniejszymi informacjami dnia? Polub Onet Wiadomości na Facebooku!",Stanisław Piotrowicz spotka się w sądzie z Krzysztofem Rączką,
https://wiadomosci.onet.pl/tylko-w-onecie/polskie-sady-ida-w-slad-sn-kolejne-pytania-do-trybunalu-sprawiedliwosci/9q2pt1l,"Polskie sądy idą w ślad SN - kolejne pytania do Trybunału Sprawiedliwości. Efekt ""kuli śnieżnej""?","Po tym, jak na początku sierpnia Sąd Najwyższy skierował do Trybunału Sprawiedliwości UE pięć pytań prejudycjalnych, dotyczących ustawy o tymże sądzie - w ślad najważniejszego organu sądowego w Polsce idą inne sądy w całym kraju. Kilka dni temu pytania do TSUE zadał łódzki Sąd Okręgowy, wczoraj zrobił to także ""okręg"" warszawski. - Skoro ma prawo pytać SN, tym bardziej mogą robić to sądy powszechne, w trosce o obywateli - mówi nam prezes ""Iustitii"", sędzia Krystian Markiewicz.","Zaledwie wczoraj sędzia Igor Tuleya, sądzący w Wydziale Karnym warszawskiego Sądu Okręgowego skierował do TSUE pytanie prejudycjalne. Do Luksemburga pytanie wysłane zostało dzisiaj. - To była sprawa karna, o szczegóły mniejsza - mówi Onetowi sędzia Tuleya. - Skorzystaliśmy więc jako sąd z okazji, aby zwrócić się do TSUE. Chcieliśmy, by ten zbadał czy nowelizację przepisów, zarówno prawa o ustroju sądów powszechnych, jak ustawy o Krajowej Radzie Sądownictwa nie ograniczają niezależności sądów i niezawisłości sędziów - dodaje. To właśnie sędzia Tuleya był autorem pytania do TSUE. Także jemu członkowie KRS publicznie, podczas posiedzenia grozili wszczęciem postępowania dyscyplinarnego - za rzekomo ""niewłaściwe"" i ""zbyt polityczne"" uzasadnienie wyroku, dotyczącego posiedzenia Sejmu, jakie PiS w grudniu 2016 roku zwołał na Sali Kolumnowej. Także łódzki Sąd Okręgowy 31 sierpnia skierował do TSUE pytanie prejudycjalne. Tu chodziło o sprawę cywilną, w której miasto Łowicz pozwało wojewodę o odszkodowanie w kwocie blisko dwóch i pół miliona złotych. Chodziło o zbyt niskie - zdaniem miasta - dotacje celowe, jakie były mu wypłacane w latach 2005-2015. Ponieważ wiele wskazywało na to, że skarb państwa może ten proces przegrać - i być zmuszony do wypłacenia miastu gigantycznego odszkodowania - sędziowie chcieli się zabezpieczyć i zadali pytanie do unijnego Trybunału. Zrobili to, bo powzięli obawy, że w razie wydania wyroku niekorzystnego dla skarbu państwa - władza może im zagrozić postępowaniem dyscyplinarnym. Zapytali więc TSUE, czy takie obawy - i takie zagrożenie - jest zgodne z prawem unijnym. Podkreślili przy tym, że nowe polskie przepisy mogą ""istotnie zwiększać ryzyko naruszenia gwarancji niezależnego postępowania dyscyplinarnego wobec sędziów w Polsce"". Jak wyjaśnili, chodzi o potencjalny wpływ polityczny na prowadzenie postępowań dyscyplinarnych, powstanie ryzyka wykorzystywania systemu środków dyscyplinarnych do politycznej kontroli treści orzeczeń sądowych oraz o możliwość wykorzystania w postępowaniach dyscyplinarnych przeciwko sędziom dowodów uzyskanych za pomocą przestępstwa. Jak mówi nam sędzia Katarzyna Wesołowska-Zbudniewek z łódzkiego Sądu Okręgowego, takie pytania będą się najpewniej mnożyć. - I trudno się dziwić, bo skoro władza, ustami poszczególnych posłów albo członków KRS publicznie grozi sędziom ""dyscyplinarkami"", to jak oni mają się czuć niezawiśli i jak sądy mają w tej sytuacji zachować niezależność i normalnie orzekać? - pyta sędzia Wesołowska-Zbudniewek. - Albo, jeśli prokuratorzy próbują tworzyć sobie jakieś dziwne listy ""sędziów usłużnych"", co pokazuje przykład prokuratora z Gdańska. To gdzie my zmierzamy, jeśli nie w kierunku ręcznego sterowania sądami? - sędzia mnoży pytania. Wyjaśnijmy, jak donosi TVN24, prokurator z Gdańska miał zażądać od podległych mu śledczych listy tych sędziów, którzy najczęściej i najrzadziej wydają zgody na tymczasowe aresztowania. - Po co mu taka lista? Czy aby nie po to, by kombinować przy wyznaczaniu sędziów do danych spraw? - pyta sędzia Wesołowska-Zbudniewek. - A skoro nikt chyba, poza Ministerstwem, nie wie, na czym polega ten nowy, losowy przydział spraw w sądach to, jaka jest gwarancja, że ktoś nie spróbuje tymi składami manipulować? Powiem szczerze, że jeśli tak ma wyglądać ta obiecywana przez władzę transparentność, to ona jest, przepraszam za to określenie, ""psu na budę"" - kwituje. Jak mówi Onetowi prezes Stowarzyszenia Sędziów ""Iustitia"", sędzia Krystian Markiewicz, działania sądów w Warszawie i Łodzi są absolutnie naturalne. - Jeśli wątpliwości co do nowych, uchwalonych przez obecną władzę przepisów ma Sąd Najwyższy, to tym bardziej takie wątpliwości mogą mieć sądy powszechne - mówi. - Zwłaszcza, że od początku sierpnia, gdy swoje pytania zadał SN, dochodzą kolejne okoliczności i nowe możliwości, jakie zyska władza w związku z postępowaniem przed Izbą Dyscyplinarną - podkreśla. Jak wyjaśnia sędzia Markiewicz, nie chciałby, aby w polskich sądach nastąpił teraz efekt ""kuli śniegowej"" i by takie pytania do TSUE zaczęły się mnożyć. - Mimo to, nie mogę jednak takiego scenariusza wykluczyć - mówi. - Poza tym, każda sytuacja jest inna. Wspólne dla wszystkich polskich sądów jest to, że wyraźnie czują, że władza chce przejąć nad nimi kontrolę - podkreśla. - Tym bardziej że ""właściwie"" ukształtowane zasady postępowania dyscyplinarnego, co właśnie obserwujemy - mogą decydować o tym, czy mamy do czynienia z sądem niezależnym, czy też zależnym od władzy ustawodawczej i wykonawczej - wyjaśnia prezes ""Iustitii"". - I sądy powinny pytać unijny Trybunał, jako ostatni już chyba organ, dający im gwarancje sprawiedliwego i zgodnego z prawem unijnym rozstrzygnięcia. Wszystko w trosce o dobro obywateli, którzy mają prawo do sądów niezależnych - przekonuje. Jak dodaje sędzia Markiewicz, skoro jako pierwszy w ""sprawie polskiej"" pytanie zadał sąd irlandzki, teraz podobnie mogą postąpić tak inne sądy europejskie, jak sądy polskie. - Bo przecież nikt zdroworozsądkowy nie zada pytania polskiemu, tak zwanemu ""Trybunałowi Konstytucyjnemu"". Tym bardziej że tu rzecz dotyczy zgodności polskich przepisów z prawem unijnym, które jasno stanowi, że władza ustawodawcza ani wykonawcza nie mają prawa nawet próbować w jakikolwiek sposób wpływać na jakikolwiek sąd - kwituje prezes ""Iustitii"".",Polskie sądy idą w ślad SN,
https://wiadomosci.onet.pl/kraj/stanislaw-piotrowicz-o-jozefie-iwulskim-dokonal-nieuzasadnionej-interpretacji/jljbbdc,Stanisław Piotrowicz: sędzia Iwulski dokonał nadinterpretacji moich słów,"Sędzia Józef Iwulski zwrócił się do marszałka Sejmu o skierowanie do sejmowej Komisji Etyki Poselskiej wypowiedzi Stanisława Piotrowicza na temat ""sędziów, którzy są zwykłymi złodziejami"". - Sędzia Iwulski dokonał nieuzasadnionej nadinterpretacji. Nie nazywałem tak wszystkich sędziów - odpowiada poseł PiS.","W zeszłym tygodniu grupa demonstrantów reprezentujących ruch Obywatele RP przez kilka godzin blokowała rozpoczęcie obrad Rady, na których KRS miała zarekomendować kandydatów na sędziów Sądu Najwyższego. Poseł Piotrowicz, odnosząc się do protestu powiedział dziennikarzom, że ""nie może być takiej sytuacji, by garstka niezadowolonych z utraty przywilejów blokowała prace organu konstytucyjnego"". Dopytywany o jakie przywileje chodzi, odpowiedział, że chodzi także o to, żeby ""sędziowie, którzy są zwykłymi złodziejami, nie orzekali dalej"". Zespół prasowy SN poinformował dzisiaj, że kierujący pracami Sądu Najwyższego prezes SN sędzia Józef Iwulski zwrócił się do marszałka Sejmu Marka Kuchcińskiego o skierowanie wypowiedzi posła Piotrowicza do sejmowej Komisji Etyki Poselskiej. Jednocześnie w odrębnym piśmie skierowanym do Piotrowicza prezes Iwulski wyraził oczekiwanie, że poseł publicznie sprostuje ""nieprawdziwe sugestie dotyczące sędziów SN"". - Ja tego pisma nie widziałem. Ale z tego, co słyszę, to sędzia Iwulski dokonał nieuzasadnionej nadinterpretacji. Nie nazywałem w ogólności sędziów - ani SN, ani też innych sędziów jako grupy, złodziejami. Te słowa odnosiły się do przypadków kradzieży dokonanych przez sędziów, a pokazanych i napiętnowanych przez media. Miałem na myśli to, że oni nie zostali ukarani w sposób właściwy i dlatego konieczna jest zmiana jeśli chodzi o postępowania dyscyplinarne - powiedział Piotrowicz. - Myślę, że jesteśmy zgodni z sędzią Iwulskim i z Małgorzatą Gersdorf jeśli chodzi o to, że sędziowie, którzy są złodziejami, nie powinni pełnić tej funkcji, wykonywać tego zawodu - dodał Piotrowicz. Podkreślił, że wielokrotnie w różnych wypowiedziach dla prasy wskazywał, że ""jest wielu porządnych sędziów wspaniale wykonujących swój zawód"". Poseł zaznaczył, że nie zamierza prostować swojej wypowiedzi ""ani się tłumaczyć, że nie jest wielbłądem"". Ocenił, że sędzia Iwulski zrozumiał jego słowa, ale ""szuka powodu, by zaatakować"". Chcesz być na bieżąco z najważniejszymi informacjami dnia? Polub Onet Wiadomości na Facebooku!",Stanisław Piotrowicz,
https://wiadomosci.onet.pl/kraj/sad-najwyzszy-sklada-zawiadomienie-po-wypowiedziach-sedziego-krs/6ymgx4m,Sąd Najwyższy złożył zawiadomienie ws. wypowiedzi sędziego Macieja Nawackiego,Małgorzata Gersdorf zawiadomiła rzecznika dyscyplinarnego przy olsztyńskim sądzie okręgowym o możliwości popełnienia przewinienia dyscyplinarnego przez członka Krajowej Rady Sądownictwa sędziego Macieja Nawackiego.,"Jak wynika z komunikatu SN, zawiadomienie podpisane przez Gersdorf zostało wysłane do olsztyńskiego sądu 30 sierpnia. Ma ono związek z wywiadem telewizyjnym, którego udzielił sędzia Nawacki w ubiegły wtorek, w którym - jak zaznaczono - stwierdził on, że ""sędziowie Sądu Najwyższego ""dopuszczają się naruszenia, łamania prawa w Polsce”. ""Towarzyszyła temu zapowiedź, że »spotkają się z adekwatną reakcją w tym zakresie« oraz stwierdzenie: »jeżeli ktoś łamie prawo, nie przestrzega go w sposób rażący, łamie porządek konstytucyjny w Polsce, to spotka się chociażby z odpowiedzialnością dyscyplinarną«"" - dodał SN. ""W związku z powyższą wypowiedzią Pierwszy Prezes SN przesłał do Zastępcy Rzecznika Dyscyplinarnego przy Sądzie Okręgowym w Olsztynie zawiadomienie o możliwości popełnienia przez sędziego Nawackiego przewinienia dyscyplinarnego polegającego na naruszeniu m.in. par. 13 Zbioru Zasad Etyki Zawodowej Sędziów i Asesorów Sądowych"" - zaznaczył SN. W komunikacie SN podkreślono, że organy tego sądu nie mogą pozostać bierne wobec wypowiedzi sędziego Nawackiego. ""Jakiekolwiek sugestie przypisujące sędziom Sądu Najwyższego zachowania polegające na łamaniu lub rażącym nieprzestrzeganiu prawa, bądź łamaniu porządku konstytucyjnego w Polsce, nie tylko nie znajdują żadnego uzasadnienia faktycznego, ale także godzą w dobre imię i godność wszystkich osób zasiadających w najwyższym organie władzy sądowniczej Rzeczypospolitej Polskiej. Dotyczy to zwłaszcza tych sędziów, którzy do dnia 3 lipca 2018 r. ukończyli 65 lat"" - czytamy w komunikacie SN. Przypomniano w nim, że przepisy Zbioru Zasad Etyki Zawodowej Sędziów i Asesorów ""nakazują sędziom kierowanie się zasadami uczciwości, godności, honoru, poczuciem obowiązku oraz przestrzeganie dobrych obyczajów, unikanie zachowań, które mogłyby osłabić zaufanie do ich bezstronności, nawet jeśli nie zostały uwzględnione w Zbiorze, a także zakazują publicznego wyrażania opinii na temat toczącego się lub mającego się toczyć postępowania"". Z informacji przekazanej przez SN wynika, że Małgorzata Gersdorf zwróciła się także do Prezesa Sądu Okręgowego w Olsztynie z prośbą o poddanie pod obrady kolegium tego sądu sprawy wypowiedzi sędziego Nawackiego. SN poinformował też, że ""Pierwszy Prezes SN wystąpił także do Krajowej Rady Sądownictwa o zajęcia stanowiska wobec przytoczonej wypowiedzi"". Zobacz również: Małgorzata Gersdorf zamierza pozwać Stanisława Piotrowicza Chcesz być na bieżąco z najważniejszymi informacjami dnia? Polub Onet Wiadomości na Facebooku!",Małgorzata Gersdorf,
https://wiadomosci.onet.pl/tylko-w-onecie/kolejny-czlowiek-zbigniewa-ziobry-w-krs/crng882,"Z ministerstwa prosto do KRS. Borys Budka: Rada stała się jedną z ""macek Zbigniewa Ziobry""","Krajowa Rada Sądownictwa ma nowego dyrektora Wydziału Prawnego - został nim sędzia Tomasz Szmydt z warszawskiego WSA, który od zeszłego roku do tej pory przebywał na delegacji w Ministerstwie Sprawiedliwości. Zdaniem posła PO Borysa Budki - taki bezpośredni transfer z ministerstwa do rady to rzecz niesłychana i absolutnie niestosowna. - Ziobro obsadza swoimi ludźmi każdą instytucję, KRS stała się jedną z jego macek - mówi nam poseł. Jednak zdaniem rzecznika KRS, w tym transferze nie ma nic nadzwyczajnego.","Jak ustalił Onet, funkcję dyrektora Wydziału Prawnego Biura Krajowej Rady Sądownictwa powierzono Tomaszowi Szmydtowi, który jest sędzią Wojewódzkiego Sądu Administracyjnego w Warszawie, a od około roku przebywał na delegacji w Ministerstwie Sprawiedliwości. - Faktycznie, potwierdzam, że sędzia Szmydt został nowym szefem Wydziału Prawnego, wczoraj widziałem go w siedzibie rady - mówi Onetowi rzecznik KRS, sędzia Maciej Mitera. Biuro prasowe KRS uściśliło, że sędzia Szmydt nową funkcję objął 1 września tego roku. Biuro potwierdziło też, że wcześniej sędzia przebywał na delegacji w Ministerstwie Sprawiedliwości. KRS nie odpowiedziała jednak na pytanie dotyczące tego, jak długo sędzia Szmydt pracował w resorcie Zbigniewa Ziobry. Jednak, jak w zeszłym roku ujawniło Stowarzyszenie Sędziów ""Iustitia"", sędzia Szmydt trafił na delegację do ministerstwa między kwietniem a końcem sierpnia 2017 roku. Gdy zapytaliśmy rzecznika rady, czy nie widzi pewnej niestosowności w tym, że osoba - która w ostatnim czasie blisko współpracowała z ministrem sprawiedliwości i politykiem partii rządzącej - trafia teraz do organu, którego zadaniem jest obrona niezależności sądów i niezawisłości sędziów, i który powinien być całkowicie apolityczny - rzecznik rady odparł, że nie widzi w tym niczego nadzwyczajnego. - Zaznaczę jednak, że to nie ja powoływałem sędziego Szmydta na nową funkcję, o opinię na temat tego transferu należałoby zapytać osobę, która o powierzeniu mu funkcji zdecydowała - mówi. - Jednak, jeśli ktoś ma kompetencje i daje gwarancję należytego wykonywania obowiązków, to czy transfer będzie z Krajowej Szkoły Sądownictwa i Prokuratury, czy z ministerstwa, czy z któregoś z sądów w kraju, to przecież nie robi żadnej różnicy - podkreśla sędzia Mitera. - Jeśli to fachowiec, to resort traci, a KRS zyskuje - kwituje rzecznik rady. Jako ""wybitnie niestosowne"" określił poseł PO Borys Budka powołanie nowego dyrektora w KRS, który trafił tam bezpośrednio z Ministerstwa Sprawiedliwości. - W normalnym kraju taki transfer byłby absolutnie nie do pomyślenia - mówi nam Budka, także członek Krajowej Rady. - To już kolejny człowiek Ziobry w KRS, który pokazuje, że umie zadbać o ""swoich"" - podkreśla poseł PO. - Ten stan, to ""meblowanie"" przez Ziobrę swoimi ludźmi wszystkich instytucji związanych z wymiarem sprawiedliwości trwa od blisko trzech lat. Jaskrawo widzieliśmy to na przykładzie pana Zaradkiewicza, którego minister Ziobro niemal ""siłą wpychał"" do Sądu Najwyższego - mówi Budka. - Widać więc wyraźnie, że także KRS stała się już jedną z jego macek, choć ustrojowo powinna być przeciwwagą dla ministerstwa. A jest odwrotnie, KRS stała się po prostu przedłużeniem tego resortu. Są tam ludzie ""wsadzeni"" przez Ziobrę i wykonujący wszystkie jego polecenia - kwituje poseł Platformy i były minister sprawiedliwości. - Niedługo dojdziemy do stanu, w którym wyroki będą zapadały nie na salach sądowych, a wydawane będą przez polityków PiS. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Borys Budka,
https://wiadomosci.onet.pl/kraj/slowami-stanislawa-piotrowicza-zajmie-sie-komisja-etyki/j2pw2gy,"Prezes SN chce, by słowami Piotrowicza zajęła się komisja etyki","Sędzia Józef Iwulski, kierujący pracami Sądu Najwyższego, zwrócił się do marszałka Sejmu Marka Kuchcińskiego o skierowanie wypowiedzi posła Piotrowicza do sejmowej Komisji Etyki Poselskiej. Piotrowicz w ubiegłym tygodniu mówił m.in., że chodzi o to, by ""sędziowie, którzy są zwykłymi złodziejami, nie orzekali dalej"".","W przekazanym dziś, datowanym na 3 września, piśmie do marszałka Kuchcińskiego prezes Iwulski zaznaczył, że Komisja Etyki Poselskiej ""jest właściwa w sprawach posłów, którzy zachowują się w sposób nieodpowiadający godności posła"". W zeszłym tygodniu grupa demonstrantów reprezentujących ruch Obywatele RP przez kilka godzin blokowała rozpoczęcie obrad Rady, na których KRS miała zarekomendować kandydatów na sędziów Sądu Najwyższego. Członek KRS, poseł PiS Stanisław Piotrowicz odnosząc się do protestu powiedział dziennikarzom, że ""nie może być takiej sytuacji, by garstka niezadowolonych z utraty przywilejów blokowała prace organu konstytucyjnego"". Dopytywany o jakie przywileje chodzi, odpowiedział, że chodzi także o to, żeby ""sędziowie, którzy są zwykłymi złodziejami, nie orzekali dalej"". ""Wobec powyższej wypowiedzi nie można pozostać biernym. Jakiekolwiek bowiem sugestie przypisujące sędziom SN popełnienie czynu zabronionego nie tylko nie znajdują żadnego uzasadnienia faktycznego, ale także godzą w dobre imię i godność wszystkich osób zasiadających w najwyższym organie władzy sądowniczej RP"" - napisał prezes Iwulski.",Stanisław Piotrowicz,
https://wiadomosci.onet.pl/tylko-w-onecie/rzecznicy-dyscyplinarni-w-sadach-przeglad-spraw-z-ostatnich-lat-izba-dyscyplinarna-sn/x82c2zy,"W sądach rusza ""polowanie na czarownice""? Rzecznik Ziobry zaprzecza","Jak nieoficjalnie ustalił Onet, zastępcy rzeczników dyscyplinarnych w sądach w całej Polsce rozpoczęli kompleksowy przegląd spraw dyscyplinarnych z ostatnich pięciu lat. Według naszych informacji, akta umorzonych spraw mają trafiać do Ministerstwa Sprawiedliwości. Resort przekonuje, że inicjatywa jest ""oddolna"", ale przyjmuje ją z ""dużą satysfakcją"". Tymczasem zdaniem większości sędziów, zaczyna się ""polowanie na czarownice"", czyli szukanie haków na sędziów ""niepokornych"".","Kilka dni temu zastępcy rzeczników dyscyplinarnych w sądach w całej Polsce - będący swego rodzaju łącznikiem między sądami a powoływaną właśnie przez Krajową Radę Sądownictwa Izbą Dyscyplinarną Sądu Najwyższego - poczuli ""wzmożenie moralne"". - Dotarły do nas informacje, że zastępcy rzeczników dyscyplinarnych zaczynają ""trzepać"" akta spraw dyscyplinarnych sędziów do pięciu lat wstecz - mówi Onetowi jeden z sędziów, chcący zachować anonimowość. - Powiem więcej, mamy informacje, że takie niepisane polecenie przyszło z Ministerstwa Sprawiedliwości. Żeby znaleźć jakieś ""haki"" i żeby się ta nowa Izba Dyscyplinarna nie nudziła - dodaje. Jak podkreśla w rozmowie z Onetem rzecznik Ministerstwa Sprawiedliwości Jan Kanthak, rzecznicy dyscyplinarni w każdym sądzie są niezależni w sprawowanej funkcji. - Ministerstwo Sprawiedliwości nie ma wpływu na ich decyzje ani nie występowało do nich z takim wnioskiem - mówi. - Do ministerstwa dotarły jednak sygnały o tym, że rzecznicy planują zweryfikować postępowania dyscyplinarne sędziów. Przyjmujemy taką inicjatywę z dużą satysfakcją, bowiem źle pojęta korporacyjna solidarność środowiska sędziowskiego często uniemożliwia sprawiedliwe osądzenie zjawiska patologii wśród sędziów - mówi. Jak dodaje rzecznik Ministerstwa Sprawiedliwości, w ocenie resortu większość wszczynanych postępowań dyscyplinarnych kończy się umorzeniem, odstąpieniem od kar albo wydaniem łagodnych, porządkowych kar upomnienia i nagan. - Zdarzają się także sytuacje, że postępowanie trwa tak długo, że musi być umorzone z powodu przedawnienia - podkreśla. - Sędziowie to korona zawodów prawniczych, decydują o życiu obywateli, ich wolności i majątku, dlatego środowisko to musi spełniać najwyższe standardy etyki zawodowej - kwituje Kanthak. Jeden z sędziów mówi nam, że działania zastępców rzeczników dyscyplinarnych na pewno nie są przypadkowe. - Nie wierzę w telepatyczny impuls, który nagle zmusił rzeczników do podjęcia ""tu i teraz"" takich działań - zaznacza. - ""Trzepanie"" spraw z ostatnich pięciu lat nie wzięło się znikąd. A że można w ten sposób część sędziów niepokornych ""ugotować"", to trudno się dziwić, że władza po to narzędzie sięgnęła. Jak podkreśla w rozmowie z Onetem sędzia Krystian Markiewicz, prezes Stowarzyszenia Sędziów ""Iustitia"", uchwalając nowe przepisy, władza PiS wzięła pod uwagę ""wszelkie możliwości upokorzenia sędziów"". - Niewiele osób zauważyło, że Izba Dyscyplinarna może jeszcze w trakcie postępowania obniżyć danemu sędziemu uposażenie - mówi. - To zaś oznacza, że dany ""delikwent"", sądzony przez Izbę Dyscyplinarną może mieć na przykład przez kilkanaście miesięcy wypłacane, powiedzmy, jedną trzecią normalnej pensji, bo tak zdecydowali ""prokuratorzy od ministra Ziobry"", którzy zapewne trafią do Izby Dyscyplinarnej - podkreśla sędzia Markiewicz. - To będą tzw. śledztwa trałowe, które będą trwać i trwać, a pieniądze się danemu ""niepokornemu"" już obetnie. Idealne narzędzie do ""zgrillowania niepokornych"" - kwituje. Jak mówi nam sędzia Waldemar Żurek, były rzecznik Krajowej Rady Sądownictwa (odwołanej w trakcie trwania kadencji - red.), działanie zastępców rzeczników dyscyplinarnych w sądach w całej Polsce wydaje się co najmniej znamienne. - KRS w trybie ekspresowym powołuje członków nowej Izby Dyscyplinarnej Sądu Najwyższego i ""zupełnie przypadkiem"", lokalni zastępcy rzeczników dyscyplinarnych zaczynają sprawdzać akta sprzed pięciu lat - mówi nam sędzia Żurek. - To działanie po prostu uwłacza podstawowym zasadom prawa. A to stanowi, że istnieje coś takiego, jak ""powaga rzeczy osądzonej"", czyli ""res iudicata"". Jeśli sąd I instancji orzekł, że kogoś należy uniewinnić, albo że nie ma podstawi do wszczęcia postępowania, to jak można ""odnawiać"" to postępowanie, byle tylko danego sędziego ""ugotować""? - pyta. - Naprawdę, te nowe przepisy dyscyplinarne sprowadzają się do jednego, do słynnego cytatu z Barei: ""nie mamy pańskiego płaszcza i co nam pan zrobi?"". Tak właśnie ma wyglądać działanie nowej Izby Dyscyplinarnej w Sądzie Najwyższym - kwituje sędzia Żurek.",Sąd Najwyższy,
https://wiadomosci.onet.pl/kraj/malgorzata-ulaszonek-kubacka-ma-wyrok-dyscyplinarny-krs-ja-wybrala-do-sn/s62ndvc,KRS wybrała do Izby Dyscyplinarnej dyscyplinarnie skazaną kandydatkę,"Małgorzata Ułaszonek-Kubacka, radca prawny z Białegostoku została w 2017 r. dyscyplinarnie ukarana. Nie przeszkodziło to Krajowej Radzie Sądownictwa rekomendować jej do Izby Dyscyplinarnej Sądu Najwyższego - pisze dzisiaj ""Rzeczpospolita"".","23 sierpnia KRS wybierała sędziów mających zasiadać w utworzonej w ramach przeprowadzanych zmian w sądownictwie Izby Dyscyplinarnej Sądu Najwyższego. Spośród 63 osób, które zgłosiły swoje kandydatury, Rada zdecydowała się zarekomendować prezydentowi 12, które jej zdaniem powinny zasiadać w nowej izbie. W tym gronie znalazła się Ułaszonek-Kubacka. Jak podaje ""Rzeczpospolita"" radcowski sąd dyscyplinarny w marcu 2017 r. uznał, że Ułaszonek-Kubacka wykonywała swoje czynności zawodowe ""niezgodnie z prawem, nierzetelnie, z pominięciem należytej staranności i uczciwości"". Chodzi o sytuację, w której mecenas udała się późnym wieczorem wraz z przedstawicielem firmy windykacyjnej do domu dłużnika. Choć nie zastała go na miejscu, postanowiła porozmawiać z jego żoną, która nie miała upoważnienia, by decydować o spłacie długu. Sąd dyscyplinarny wymierzył Ułaszonek-Kubackiej karę w wysokości 3500 złotych. Radca prawny nie odwołała się od wyroku, tym samym stał się on prawomocny. Członkowie KRS wiedzieli o tej sytuacji. - W aktach mecenas Ułaszonek-Kubackiej jest informacja o postępowaniu dyscyplinarnym - przyznał ""Rzeczpospolitej"" rzecznik Rady sędzia Maciej Mitera. Pytany o to dlaczego została rekomendowana przez KRS Mitera odpowiedział, że ""przeważył wynik głosowania"". Za jej kandydaturą głosowało 15 członków Rady. - Osoba, która ma orzekać, czy inni przestrzegają zasad etyki, a sama ma z tym problemy, powinna zostać wykluczona jako kandydat do Izby Dyscyplinarnej SN - ocenił w rozmowie z ""Rzeczpospolitą"" Jarosław Sobutka, główny rzecznik dyscyplinarny przy Krajowej Izbie Radców Prawnych. Więcej w dzisiejszej ""Rzeczpospolitej"". Chcesz być na bieżąco z najważniejszymi informacjami dnia? Polub Onet Wiadomości na Facebooku!",Posiedzenie Krajowej Rady Sądownictwa,
https://wiadomosci.onet.pl/kraj/przemowienie-andrzeja-dudy-z-okazji-38-rocznicy-sierpnia-1980-r/q3mq1se,"Andrzej Duda: w SN wciąż orzekają sędziowie, którzy skazywali ludzi niepodległościowego podziemia","- Fakty są takie, że w 1989 r. nastąpiła w Polsce w zasadzie bezkrwawa rewolucja, ale płacimy za to cenę - tą ceną są choroby, które wciąż drążą nasze państwo; w SN wciąż orzekają sędziowie, którzy skazywali ludzi niepodległościowego podziemia - mówił dziś prezydent Andrzej Duda.","Andrzej Duda, który zabrał głos podczas mszy św. w kościele św. Brygidy w Gdańsku, podkreślał, że tak, jak dzięki bohaterstwu polskich żołnierzy w 1920 roku i genialnemu planowi marszałka Józefa Piłsudskiego i dowódców wojskowych ""czerwona zaraza nie zalała Europy"", tak 60 lat później ""dłonie polskich robotników zaczęły kruszyć »żelazną kurtynę« i dzięki opiece Opatrzności, dzięki modlitwie kapelanów i dzięki takiemu oddaniu, jak oddanie ks. Jerzego Popiełuszki, zwyciężyliśmy"". Prezydent przyznał, że obecnie trwają dyskusje i spory dotyczące przełomu 1989 roku. - Można się zgadzać z różnymi koncepcjami i teoriami, ale fakty są takie, że w Polsce nastąpiła bezkrwawa w zasadzie rewolucja - powiedział Duda. - Nie strzelano do ludzi na ulicach tak, jak tutaj w Gdańsku, w Gdyni w 1970 roku. Nie ma dzisiaj dziesiątków, setek, czy tysięcy krzyży nad mogiłami młodych ludzi, którzy tak, jak ja wtedy, mieli po 17-18 lat i którzy być może byliby gotowi walczyć o wolną Polskę z bronią w ręku - wskazywał prezydent. Dodał, że płacimy za to jednak cenę. - Tą ceną są także choroby, które bez przerwy, choć w coraz mniejszym stopniu drążą nasze państwo od tamtego czasu. Bo jakże nie nazwać chorobą, że w Sądzie Najwyższym wciąż orzekają sędziowie, którzy skazywali ludzi niepodległościowego podziemia w czasie stanu wojennego? - pytał Andrzej Duda. Podkreślił, że prawda na ten temat ""wychodzi na jaw"" dopiero teraz, po 30 latach. Według niego w SN są ludzie, którzy uczestniczyli w ""komunistycznym aparacie represji"", będąc wówczas m.in. w Ministerstwie Sprawiedliwości, gdzie - jak mówił prezydent - ""jedna z osób nadzorowała, czy prawodawstwo stanu wojennego jest we właściwy sposób wdrażane i składała z tego raporty do Komitetu Centralnego"" PZPR. Wyraził też pogląd, że żaden z ówczesnych ""zbrodniarzy w zasadzie nie odpowiedział za swoje czyny"". We mszy św. w kościele św. Brygidy w Gdańsku z okazji 38. rocznicy Sierpnia 1980 r., podpisania porozumień sierpniowych oraz powstania NSZZ ""Solidarność"" biorą też udział: premier Mateusz Morawiecki, b. prezydent Lech Wałęsa oraz szef ""S"" Piotr Duda. Prezydent, który zabrał głos podczas mszy św. w kościele św. Brygidy w Gdańsku, podkreślał, że Polska po 1989 roku nie była ""zdrową Polską"". - To nie była zdrowa Polska, jeżeli polski parlament, niby po przełomie, wybiera komunistycznego dyktatora na pierwszego prezydenta III Rzeczpospolitej - wskazywał Andrzej Duda. Jak zauważył, za wyborem gen. Wojciecha Jaruzelskiego głosowali wówczas także ludzie, którzy - jak mówił - ""byli zaangażowani w przywracanie nam wreszcie wolności"". - Czy można więc mówić, że była to Polska w pełni wolna?""- pytał Duda. - Nie była - ocenił. Przekonywał, że ""ślady tych skażeń"", które wtedy powstały, są do dziś w polskiej gospodarce czy wymiarze sprawiedliwości. - I muszą być konsekwentnie usuwane. I wierzę w to, że będą - powiedział prezydent. Za jedną z takich ""skaz podszytych komunistycznym chichotem"" uznał likwidację Stoczni Gdańsk. - Człowiek taki jak ja, pochodzący z drugiej strony Polski, wychowany na legendzie, na wielkim micie Solidarności przyjeżdża do Gdańska i w miejscu, gdzie jest ta świątynia, ta kolebka Solidarności widzi chaszcze i gruzy. Czy to nie jest także symbol tej zmieniającej się Polski, że nie każda zmiana, która tutaj następowała, była zdrowieniem, że niektóre były chorobą? - pytał Duda. Jak podkreślił, wszystkie te choroby trzeba dziś wreszcie wyleczyć. - I jeżeli ktoś dzisiaj pyta co to znaczy Polska, to ja powiem głośno: chcę, żeby Polska to była właśnie solidarność, niezłomnie, spokojnie krocząca w przyszłość, budująca sprawiedliwość, będąca razem i wspólnie - zaznaczył prezydent. Pytał też, ""gdzie byli przeciwnicy obecnej władzy, protestujący, niby broniący konstytucji, wtedy, kiedy nie było żadnej pomocy dla rodziny i kiedy następowała coraz większa pauperyzacja i kiedy bezrobocie było ponad 10 procent?. - Gdzie oni wtedy byli? Gdzie byli, kiedy likwidowano stocznię gdańską? Wtedy uważali, że wszystko jest w porządku? - dopytywał Duda. - Gdzie byli, kiedy na ""umowach śmieciowych"" budowano liberalną gospodarkę, odbierając ludziom chleb i spokojne życie w ten sposób. Gdzie byli? Byli częścią tak kształtowanego systemu - powiedział Andrzej Duda. Wyraził pogląd, że taki system państwa nie odpowiada zapisanej w konstytucji deklaracji, że jego system gospodarczy ma być systemem społecznej gospodarki rynkowej.  - Solidarność to wielka wspólnota, to właśnie dzięki tak pojmowanej Solidarności, która była gigantyczną wspólnotą, udało nam się odzyskać wolność - podkreślił Duda. Jak zauważył, stało się to także ""dzięki wszystkim tym, którzy wtedy mówili »nie«, dzięki wszystkim tym, którzy wtedy mieli odwagę i z czystym sercem, nie myśląc o własnych korzyściach, nie myśląc często także i o swoim bezpieczeństwie, ryzykując więzieniem, prześladowaniami, stali twardo, wierząc w to, że ziszczają się właśnie słowa Jana Pawła II wypowiedziane rok wcześniej w Warszawie: »Niech zstąpi duch twój i odnowi oblicze ziemi, tej ziemi«"". Prezydent zwrócił również uwagę, że Solidarność to kolejny w historii Polski przypadek, w którym ""to, co wydarzyło się u nas, stało się udziałem i zbawieniem dla wielu innych"". - Bo jakże inaczej potraktować wielkie zwycięstwo Solidarności, którego efektem było zburzenie muru berlińskiego, którego efektem był upadek żelaznej kurtyny - tak jak w 1920 r. w efekcie bohaterstwa polskich żołnierzy i genialnego planu marszałka Józefa Piłsudskiego i dowódców ""czerwona zaraza"" nie zalała Europy - argumentował.",Andrzej Duda,
https://wiadomosci.onet.pl/kraj/prof-jan-majchrowski-zostanie-prawdopodobnie-pierwszym-szefem-izby-dyscyplinarnej/9vbxx1n,Prof. Jan Majchrowski zostanie pierwszym szefem Izby Dyscyplinarnej?,Prof. Jan Majchrowski prawdopodobnie zostanie pierwszą osobą kierującą Izbą Dyscyplinarną Sądu Najwyższego. Politolog i konstytucjonalista z Uniwersytetu Warszawskiego jest najstarszym spośród kandydatów rekomendowanych przez Krajową Radę Sądownictwa do izby - informuje RMF FM.,"Prezydent Andrzej Duda wybierze sędziego, który będzie kierował pracami Izby Dyscyplinarnej. Do rozpatrzenia będzie miał 3 kandydatów, wskazanych przez zgromadzenie jej sędziów. Do momentu, aż to nastąpi, będzie stosowany art. 130 ustawy o Sądzie Najwyższym: ""Do dnia powołania Prezesa Sądu Najwyższego kierującego pracą Izby Dyscyplinarnej obowiązki tego prezesa wykonuje najstarszy wiekiem sędzia powołany na stanowisko sędziego Sądu Najwyższego orzekającego w Izbie Dyscyplinarnej"". Profesor Majchrowski jest najstarszym kandydatem rekomendowanym przez KRS. Ma 54 lata. Jeśli tylko prezydent powoła go do Sądu Najwyższego - do czasu wyboru Prezesa Izby Dyscyplinarnej - będzie odpowiedzialny za jej kierowanie. Co więcej, zwoła również zgromadzenie, które dokona wyboru kandydatów na Prezesa Izby. Sam profesor nie udzielił komentarza w tej sprawie. - Odmówię, ponieważ jestem przedmiotem tej procedury. Uważam, że to byłoby bardzo niewskazane - mówił w rozmowie z RMF Majchrowski. Profesor Jan Majchrowski jest politologiem i konstytucjonalistą. W 2016 roku został szefem zespołu, powołanego przez marszałka Kuchcińskiego do kompleksowego rozwiązania problemów Trybunału Konstytucyjnego. W czasie rządów AWS był też wojewodą lubuskim. Źródło: RMF",Prof. Jan Majchrowski,
https://wiadomosci.onet.pl/kraj/warszawa-etat-malgorzaty-gersdorf-wsrod-11-wakatow-do-objecia/f4j9q98,"Prezydent uznał, że Małgorzata Gersdorf nie jest już pierwszą prezes Sądu Najwyższego","Andrzej Duda obwieścił we wtorek, że w Sądzie Najwyższym jest 11 wakatów do objęcia. Wśród nich znajduje się etat pierwszej prezes Małgorzaty Gersdorf - potwierdził dzisiaj prezydencki minister Andrzej Dera w rozmowie z TVN24. Polityk oznajmił także, iż prezydent nie jest zmartwiony działaniami nowej KRS.","We wtorek w ""Dzienniku Urzędowym RP Monitorze Polskim"" ogłoszono prezydenckie obwieszczenia o ""wolnych stanowiskach sędziego"" w Sądzie Najwyższym oraz w Naczelnym Sądzie Administracyjnym. Łącznie do objęcia jest 19 wakatów, w tym 11 w Sądzie Najwyższym. Andrzej Dera w rozmowie z TVN24 potwierdził, że wśród 11 wakatów znajduje się także etat pierwszej prezes Sądu Najwyższego Małgorzaty Gersdorf.  - Sędziowie, którzy mają powyżej 65 lat i dalej chcą orzekać, muszą złożyć wniosek o chęci dalszego orzekania. (…) Pani prezes Gersdorf nie chciała dalej orzekać i nie złożyła takiego wniosku. Przepis jest jednoznaczny, po upływie określonego terminu przechodzi w stan spoczynku - powiedział Dera. Minister poinformował również, że decyzja prezydenta Andrzeja Dudy w sprawie obsadzenia stanowisk w Sądzie Najwyższym będzie ""albo we wrześniu, albo w październiku, zależy, kiedy prezydent zakończy rozpatrywanie wniosków"". - Nie spłynęła do nas jeszcze dokumentacja. Kiedy spłynie, to kancelaria musi mieć czas na przygotowanie panu prezydentowi zbiorczej informacji z wyszczególnieniem i sprawdzeniem wszystkich kwestii. Wtedy przedstawiamy prezydentowi całość dokumentacji, prezydent zapoznaje się z wnioskami i podejmuje decyzję - tłumaczył Dera.  Andrzej Dera oznajmił także, iż prezydent nie jest zaniepokojony przyśpieszeniem posiedzenia nowej Krajowej Rady Sądownictwa, która pierwotnie miała zajmować się wyborem sędziów do Sądu Najwyższego we wrześniu. Polityk uznał, że przyspieszenie prac jest ""w interesie wymiaru sprawiedliwości"". 2 sierpnia Sąd Najwyższy zwrócił się do Trybunału Sprawiedliwości Unii Europejskiej z pięcioma pytaniami prejudycjalnymi, które dotyczyły zasady niezależności sądów i niezawisłości sędziów jako zasad prawa unijnego, a także unijnego zakazu dyskryminacji ze względu na wiek. Sąd Najwyższy zdecydował również zawiesić stosowanie przepisów trzech artykułów ustawy o Sądzie Najwyższym dotyczących przechodzenia w stan spoczynku sędziów SN, którzy ukończyli 65. rok życia. TSUE pracuje nad udzieleniem odpowiedzi na przedstawione mu pytania. Źródło: TVN24 Chcesz być na bieżąco z najważniejszymi informacjami dnia? Polub Onet Wiadomości na Facebooku!",Małgorzata Gersdorf,
https://wiadomosci.onet.pl/kraj/spor-o-sad-najwyzszy-dokumenty-za-gersdorf-podpisuje-sedzia-iwulski/2bmp360,Małgorzata Gersdorf nie podpisuje się pod ważnymi dokumentami. Robi to jej zastępca,"Sąd Najwyższy stoi na stanowisku, że I prezesem jest prof. Małgorzata Gersdorf. Radio Zet informuje jednak, że pod dokumentami ściśle prawnymi podpisuje się jej zastępca sędzia Józef Iwulski.","Małgorzata Gersdorf codziennie stawia się w pracy i pobiera pensję. Jednak jej działalność jest ograniczona. Pod dokumentami ściśle prawnymi, co do których mogą być później wątpliwości, czy podpisała je uprawniona osoba, podpisuje się sędzia Józef Iwulski. Jest on bowiem formalnie zastępcą Gersdorf. Zgodnie z ustawą o Sądzie Najwyższym, która weszła w życie 3 kwietnia, w dniu następującym po upływie trzech miesięcy od tego terminu w stan spoczynku przeszli z mocy prawa sędziowie SN, którzy ukończyli 65. rok życia. W związku z tym od 4 lipca przestali - według ustawy - pełnić swoje funkcje. Sędziowie, którzy ukończyli 65 lat mogą dalej orzekać, jeśli złożyli stosowne oświadczenie i przedstawili odpowiednie zaświadczenia lekarskie, a prezydent wyrazi zgodę na dalsze zajmowanie przez nich stanowiska sędziego SN. Małgorzata Gersdorf, która ukończyła 65. rok życia, nie złożyła takiego oświadczenia. Gersdorf - wybrana na I prezesa SN w 2014 r. - podkreślała wielokrotnie, że kadencja I prezesa SN zgodnie z konstytucją trwa sześć lat. Jeszcze w końcu czerwca Zgromadzenie Ogólne Sędziów SN w przyjętej jednogłośnie uchwale podkreśliło, że sędzia Gersdorf pozostaje zgodnie z Konstytucją RP I prezesem Sądu Najwyższego do dnia 30 kwietnia 2020 r. We wtorek w Monitorze Polskim ukazały się dwa obwieszczenia prezydenta Andrzeja Dudy o ogłoszeniu naboru na jedenaście wolnych stanowisk w Sądzie Najwyższym i osiem w Naczelnym Sądzie Administracyjnym. Z obwieszczenia wynika, że w Izbie Cywilnej SN do obsadzenia są cztery stanowiska, w Izbie Karnej trzy, a w Izbie Pracy i Ubezpieczeń Społecznych kolejne cztery. W izbach Naczelnego Sądu Administracyjnego są cztery wakaty w Izbie Finansowej, trzy w Izbie Gospodarczej i jedno w Izbie Ogólnoadministracyjnej. Rzecznik SN Michał Laskowski pytany w TVN24, czy wtorkowe obwieszczenie o naborze do SN dotyczy także stanowiska sędziowskiego zajmowanego przez Małgorzatę Gersdorf odpowiedział, że ""wszystko na to wskazuje"". - Z naszych wyliczeń wynika, że jest ono ujęte w liczbie etatów, które dotyczą Izby Pracy i Ubezpieczeń Społecznych, aczkolwiek źródłem pewnym, co do tego, kto i jak liczył te stanowiska jest Kancelaria Prezydenta - podkreślił Laskowski. - Nam wydaje się na podstawie analizy wolnych, zwolnionych, zajętych stanowisk, że jest ujęte miejsce pani profesor i ogłoszone wśród tych 11 etatów - dodał rzecznik SN. W jego ocenie Kancelaria Prezydenta konsekwentnie uważa, że Gersdorf nie jest już I prezes SN i przeszła w stan spoczynku, a w związku z tym jest wolne stanowisko. Dopytywany, czy w razie obsadzenia stanowiska nowego I prezesa SN będziemy mieli do czynienia z dwuwładzą w SN odpowiedział, że ""faktycznej dwuwładzy nie będzie"". - Nie będzie dwóch osób, które kierują pracą SN - zaznaczył. Źródło: Radio Zet, PAP",Małgorzata Gersdorf,
https://wiadomosci.onet.pl/kraj/wniosek-ziobry-do-trybunalu-konstytucyjnego-ws-dowodow-uzyskanych-przy-okazji/env2gpk,"Zbigniew Ziobro składa wniosek do TK. Chodzi o dowody uzyskane ""przy okazji"" podsłuchu","Prokurator generalny Zbigniew Ziobro skierował wniosek do Trybunału Konstytucyjnego ws. ograniczeń dla wykorzystywania dowodów uzyskanych ""przy okazji"" podsłuchu. Według Ziobry niekonstytucyjne jest wyprowadzanie takich ograniczeń z zaskarżonego przepisu Kpk.","Liczący blisko 70 stron wniosek Ziobry został w tym tygodniu zamieszczony na stronie TK. ""Obowiązkiem organów państwa (...) jest takie ukształtowanie procesu karnego, żeby organy państwa mogły zagwarantować współobywatelom, że sprawca przestępstwa zostanie pociągnięty do odpowiedzialności karnej"" - podkreślono w tym wniosku. Jak w nim dodano, brak jest podstaw, które ""nakazywałyby stawiać interes sprawcy przestępstwa ponad interesem konkretnego pokrzywdzonego bądź wspólnoty, wobec której sprawca zachował się nielojalnie"". We wniosku chodzi o przepis wprowadzony do Kodeksu postępowania karnego nowelizacją z marca 2016 r. Zgodnie z tym przepisem, jeżeli w wyniku kontroli operacyjnej, czyli np. podsłuchu, ""uzyskano dowód popełnienia przez osobę, wobec której kontrola operacyjna była stosowana, innego przestępstwa ściganego z urzędu lub przestępstwa skarbowego, niż przestępstwo objęte zarządzeniem kontroli operacyjnej (...) prokurator podejmuje decyzję w przedmiocie wykorzystania tego dowodu w postępowaniu karnym"". W końcu czerwca tego roku Sąd Najwyższy w uchwale podjętej przez siedmiu sędziów uznał, że pojęcie ""innego przestępstwa"" ze spornego przepisu ""obejmuje swym zakresem wyłącznie te przestępstwa, co do których sąd może wyrazić zgodę na zarządzenie kontroli operacyjnej"", czyli np. tylko te, o których mowa w ustawie o Policji. ""Niedopuszczalne jest domniemywanie kompetencji władz publicznych w zakresie ingerencji w wolność jednostki. (...) Aby można było mówić o zachowaniu standardu konstytucyjnego ustawodawca powinien zdefiniować zamknięty i możliwie wąski katalog poważnych przestępstw uzasadniających ingerującą w status jednostki kontrolę operacyjną"" - uzasadniał wtedy SN. SN podjął czerwcową uchwałę na kanwie pytania Sądu Apelacyjnego w Poznaniu. Sąd ten rozpatrywał odwołanie od wyroku skazującego dwóch mężczyzn z grupy kradnącej samochody. Wśród czynów, za które skazano obu oskarżonych na podstawie dowodów z podsłuchów znalazły się jednak także takie, których nie wymieniono w ustawie o Policji w kontekście prawa do stosowania kontroli operacyjnej - przestępstwa kradzieży z włamaniem i paserstwa. Jak wskazał sąd apelacyjny, nie istnieje jednak jednoznaczna wykładnia tego, jak rozumieć takie ""inne przestępstwo"" ujawnione ""przy okazji"" podsłuchu. Sąd ten zaznaczył, iż czytając przepis wprost ""należy dojść do wniosku, że możliwość wykorzystania materiałów uzyskanych »przy okazji« legalnie prowadzonej kontroli operacyjnej może (...) dotyczyć wszystkich przestępstw ściganych z urzędu lub wszystkich przestępstw skarbowych"". Jednocześnie jednak poznański sąd zwrócił uwagę, iż zgodnie z drugą koncepcją przepis należy czytać w powiązaniu z innymi regulacjami, a w szczególności z ustawą o Policji. Ustawa ta natomiast wylicza w sposób ograniczony i zamknięty rodzaje najpoważniejszych przestępstw - m.in. przeciwko życiu i zdrowiu - w przypadku których sąd może zarządzić kontrolę operacyjną, gdy ""inne środki okazały się bezskuteczne, albo będą nieprzydatne"". Do takiego ograniczonego rozumienia tego przepisu przychylił się w czerwcu SN i uznał, że wykorzystywanie dowodów uzyskanych ""przy okazji"" podsłuchu do ścigania innych przestępstw niż te, którymi uzasadniono konieczność tego podsłuchu, nie może być nieograniczone i dotyczyć wszystkich przestępstw ściganych z urzędu. Ze zdaniem SN nie zgodził się prokurator generalny. Jak ocenił w swym wniosku do TK, w czerwcowej uchwale SN ""dokonał niedozwolonej w polskim systemie prawnym tzw. rozproszonej kontroli konstytucyjności prawa"". Ponadto, jak przypomniał Ziobro, poza katalogiem przestępstw, w przypadku których można zarządzić kontrolę operacyjną, są ""nie tylko przestępstwa drobne - przy czym (...) pozornie drobna kradzież dla jej ofiary może stanowić wielką dolegliwość, np. zabór ważnej rodzinnej pamiątki - ale także bardzo poważne"". Przykładowo we wniosku do TK wymieniono przestępstwo zgwałcenia i wykorzystania seksualnego. ""Uznanie, iż ujawnienie w trakcie kontroli operacyjnej dowodów, np. na fakt zgwałcenia osoby czy seksualnego wykorzystywania osoby bezradnej albo upośledzonej, nie pozwala na wykorzystanie takiego dowodu przeciwko sprawcy czynu, budzi naturalny sprzeciw. Jakież to bowiem wartości konstytucyjne chronią tego sprawcę i czyż przepisy konstytucji nie mają za cel także chronienie osób będących pokrzywdzonymi przestępstwem"" - zaznaczono w tym wniosku. Wniosek prokuratora generalnego trafił do TK na początku sierpnia, otrzymał już sygnaturę. Obecnie oczekuje na sformułowanie stanowiska przez Sejm.",Zbigniew Ziobro,
https://wiadomosci.onet.pl/kraj/nra-wybor-sedziow-sadu-najwyzszego-naruszyl-standardy-konstytucyjne/n6vfyj4,Naczelna Rada Adwokacka: sposób wyłaniania kandydatów na sędziów SN narusza standardy konstytucyjne,"Naczelna Rada Adwokacka w podjętej uchwale stwierdziła, że ""podstawy prawne oraz sposób wyłaniania kandydatów na sędziów SN naruszają standardy konstytucyjne i zasady prawa UE; wykonywanie orzeczeń Trybunału Sprawiedliwości UE jest obowiązkiem każdego państwa członkowskiego"".","Podczas posiedzenia KRS rozpoczętego w czwartek w zeszłym tygodniu, a zakończonego wczoraj, Rada podjęła cztery uchwały o przedstawieniu prezydentowi Andrzejowi Dudzie wniosków o powołanie łącznie 40 wskazanych osób na sędziów Sądu Najwyższego. Rada wyłoniła: 20 kandydatów na stanowiska sędziowskie w Izbie Kontroli Nadzwyczajnej i Spraw Publicznych Sądu Najwyższego, 7 kandydatów na wakaty w Izbie Cywilnej, 12 kandydatów na stanowiska w Izbie Dyscyplinarnej (w tej izbie cztery wakaty pozostały nieobsadzone) i jedną kandydaturę na wakat w Izbie Karnej. W komunikacje NRA przesłanym dziś Polskiej Agencji Prasowej poinformowano, że podczas nadzwyczajnego posiedzenia plenarnego Rady w środę jednogłośnie podjęto uchwałę, w której NRA odniosła się do sposobu wyłaniania kandydatów na sędziów Sądu Najwyższego. Jak poinformowano, NRA wyraziła pogląd, że podstawy prawne oraz sposób wyłaniania kandydatów na sędziów Sądu Najwyższego naruszają standardy konstytucyjne oraz wspólne zasady prawa Unii Europejskiej. NRA uznała też, że sposób wyłaniania kandydatów jest ""nietransparentny, pospieszny, niegwarantujący wyboru osób spełniających standardy powołania na stanowisko sędziego SN, co podważa autorytet SN i zapadających w nim orzeczeń"". ""Wątpliwości co do zgodności z prawem UE oraz konstytucją RP dotyczące ustaw o KRS, o SN dostrzeżone w postanowieniu TSUE w sprawie Celmer (chodzi o sprawę Polaka oskarżonego o przemyt narkotyków - PAP), w procedurze wszczętej przez Komisję Europejską, w postanowieniu SN o zastosowaniu środka tymczasowego i o przedstawieniu pytań prejudycjalnych TSUE oraz w stanowiskach Komisji Weneckiej i raporcie ONZ, nakazują powstrzymanie się od pospiesznego stosowania kwestionowanego prawa"" - głosi komunikat NRA. Rada podkreśliła, że przestrzeganie i wykonywanie orzeczeń Trybunału Sprawiedliwości UE jest obowiązkiem każdego państwa członkowskiego Unii Europejskiej, a przestrzeganie i wykonywanie orzeczeń Sądu Najwyższego jest obowiązkiem wszystkich organów władzy publicznej. ""Mając powyższe na uwadze, Naczelna Rada Adwokacka zwróciła się z apelem do Prezydenta Rzeczypospolitej Polskiej o powstrzymanie się z powołaniem przedstawionych kandydatów na stanowiska sędziów Sądu Najwyższego"" - poinformowała NRA. Naczelna Rada Adwokacka podjęła również uchwałę, w której uznała, że udział adwokatów w aktualnej procedurze wyłaniania kandydatów na stanowiska sędziów Sądu Najwyższego stoi w sprzeczności z wartościami jakimi kieruje się Adwokatura. ""Naczelna Rada Adwokacka z dezaprobatą odnosi się do tych zachowań adwokatów, które legitymizują sprzeczne z Konstytucją RP działania wobec wymiaru sprawiedliwości"" – czytamy w uchwale.",Sąd Najwyższy,
https://wiadomosci.onet.pl/kraj/gasiuk-pihowicz-o-nowych-sedziach-w-sn-taka-patologia-staje-sie-norma-w-panstwie-pis/29hghmw,Gasiuk-Pihowicz o nowych sędziach w SN: taka patologia staje się normą w państwie PiS,"- Po raz kolejny widzimy, że prezydent powiela schemat, który tak dobrze znamy z TK i KRS, a mianowicie obsadzania już zajętych stanowisk sędziowskich dublerami - powiedziała Kamila Gasiuk-Pihowicz. - Taka patologia obsadzania zajętych już stanowisk dublerami w państwie PiS staje się normą - zaznacza.",,,
https://wiadomosci.onet.pl/kraj/tk-publikuje-wniosek-ziobry-w-ktorym-krytykuje-sn-za-pytania-do-tsue/z5xckzl,"Ziobro mówi o ""rażącym przekroczeniu kompetencji"" przez SN. TK publikuje jego wniosek","Na stronie Trybunału Konstytucyjnego opublikowano dziś wniosek prokuratora generalnego Zbigniewa Ziobry ws. przepisów, na podstawie których Sąd Najwyższy zawiesił niektóre zapisy nowej ustawy o SN. Ziobro stwierdził, że SN przekroczył swoje kompetencje, kierując pytania do Trybunału Sprawiedliwości UE. Wniosek wraz z uzasadnieniem liczy ponad 50 stron.","W zeszły czwartek Prokuratura Krajowa poinformowała o skierowaniu takiego wniosku do Trybunału Konstytucyjnego. Jak wtedy przekazano, Prokurator Generalny uznał, że skierowanie przez Sąd Najwyższy pytań prejudycjalnych do Trybunału Sprawiedliwości UE oraz zawieszenie stosowania niektórych przepisów ustawy o SN to ""rażące przekroczenie kompetencji"" przez SN. Dziś wniosek został zamieszczony na stronie TK, sprawie nadana została także sygnatura - K 7/18. Na początku sierpnia Sąd Najwyższy wystosował pięć pytań prejudycjalnych do TSUE i zawiesił stosowanie trzech artykułów ustawy o SN określających zasady przechodzenia sędziów tego sądu w stan spoczynku. Pytania zostały zadane na tle rozpoznawanej przez SN sprawy, która dotyczyła obowiązku opłacania składek ubezpieczeń społecznych. W powiększonym składzie orzekającym znalazł się jeden sędzia, który przekroczył już 65 rok życia i co do którego trwa procedura związana z przeniesieniem go w stan spoczynku lub ewentualnym umożliwianiem mu dalszego orzekania. Rzecznik prasowy SN sędzia Michał Laskowski mówił wtedy, że ""na tle kwestii, związanej z możliwością orzekania przez tego sędziego, SN zadał pytania TSUE"". Jak dodawał, SN jednocześnie zawiesił stosowanie trzech artykułów ustawy o SN określających zasady przechodzenia sędziów tego sądu w stan spoczynku. Przywołany we wniosku Ziobry przepis art. 755 Kodeksu postępowania cywilnego mówi m.in., że ""jeżeli przedmiotem zabezpieczenia nie jest roszczenie pieniężne, sąd udziela zabezpieczenia w taki sposób, jaki stosownie do okoliczności uzna za odpowiedni"". POLECAMY: Prof. Wojciech Sadurski: TSUE jest bez szans Prokurator Generalny zawnioskował o uznanie niekonstytucyjności tego przepisu, jeśli jest rozumiany m.in. w sposób ""uprawniający sąd do udzielenia zabezpieczenia w postaci zawieszenia stosowania przepisu ustawy objętej domniemaniem konstytucyjności"".",Zbigniew Ziobro,
https://wiadomosci.onet.pl/kraj/marszalek-karczewski-procedura-przed-tsue-nie-powinna-miec-miejsca/85yk5ky,Karczewski: procedura przed TSUE wszczęta w sposób nieprawidłowy,W moim głębokim przekonaniu procedura dot. pytań prejudycjalnych przed TSUE została wszczęta w sposób nieprawidłowy przez niepełny skład Sądu Najwyższego i w ogóle nie powinna mieć miejsca - powiedział dziś marszałek Senatu Stanisław Karczewski.,"Na początku sierpnia Sąd Najwyższy (SN) wystosował pięć pytań prejudycjalnych do Trybunału Sprawiedliwości UE i zawiesił stosowanie trzech artykułów ustawy o SN określających zasady przechodzenia sędziów tego sądu w stan spoczynku. W poniedziałkowym wywiadzie dla tygodnika ""Do Rzeczy"" wicepremier Jarosław Gowin zasugerował, że jeżeli TSUE ""dopuści się precedensu i usankcjonuje zawieszenie prawa przez Sąd Najwyższy"", to rząd może zignorować ewentualne orzeczenie Trybunału ""jako sprzeczne z traktatem lizbońskim oraz z całym duchem integracji europejskiej"". Wczoraj premier Mateusz Morawiecki ocenił, że reforma wymiaru sprawiedliwości jest przeprowadzana zgodnie z regułami UE i polską konstytucją. Wyraził też przekonanie, że TSUE dojdzie do takich samych wniosków, jeżeli postanowi zająć się pytaniami prejudycjalnymi Sądu Najwyższego. POLECAMY: ""Iustitia"" ws. SN: wzywamy władze do zaniechania działań podważających porządek prawny Polski i UE Karczewski podkreślił w rozmowie z Polską Agencją Prasową, że ""wszystkie do tej pory wyroki TSUE Polska wykonywała"". - Jednak bardzo wiele krajów tych wyroków nie uznaje i nie respektuje - zauważył. Marszałek dodał, że obecnie trudno przewidzieć, jaki wyrok podejmie TSUE. - Jesteśmy na początku procedury, która w moim głębokim przekonaniu została wszczęta w sposób nieprawidłowy przez niepełny skład SN i przekazana do Trybunału Sprawiedliwości UE. Ja uważam, że to procedura, która w ogóle nie powinna mieć miejsca - ocenił.",Stanisław Karczewski,
https://wiadomosci.onet.pl/kraj/gazeta-wyborcza-prokurator-dus-wybrany-do-sn-wbrew-prawu/t97xj5j,"""Gazeta Wyborcza"": prokurator Duś wybrany do SN wbrew prawu","Prokurator Jarosław Duś został rekomendowany na stanowisko sędziego Sądu Najwyższego wbrew obowiązującemu prawu. Brakuje mu odpowiedniego stażu pracy. Mimo to KRS zdecydowała, że Duś może zasiadać w Izbie Dyscyplinarnej SN - informuje dzisiejsza ""Gazeta Wyborcza"".","""Gazeta"" przytacza historię Dusia. Za poprzednich rządów PiS Duś zajmował się m.in. sprawami doktora Mirosława G. oraz akcji CBA w ministerstwie rolnictwa. W 2007 roku wrócił do bydgoskiej prokuratury. Miał postępowanie dyscyplinarne za odmowę zapłaty za przegląd techniczny. Po wypadku w pracy doznał uszczerbku na zdrowiu i przeszedł w stan spoczynku w wieku 36 lat. Po wygranych przez PiS wyborach Duś wrócił jednak do pracy w prokuraturze w Poznaniu. Po kilku miesiącach awansował na dyrektora biura w Prokuraturze Krajowej. Teraz KRS rekomendowała go do Izby Dyscyplinarnej Sądu Najwyższego. Ustawa o SN stawia jednak warunek kandydatom: muszą mieć minimum 10 lat stażu na stanowisku sędziego lub prokuratora. ""Gazeta Wyborcza"" wylicza, że Duś przepracował w sumie dziewięć lat i cztery miesiące. KRS zaliczyła Dusiowi do stażu pracy czas, gdy był w stanie spoczynku. Prawnicy cytowani przez ""Wyborczą"" są zdania, że nie można tego robić, a Rada postępując w ten sposób złamała prawo.",Jarosław Duś,
https://wiadomosci.onet.pl/tylko-w-onecie/czlonkowie-krs-o-wyborze-nowych-sedziow-sadu-najwyzszego/1seyx78,Członkowie KRS o wyborze nowych sędziów Sądu Najwyższego,Krajowa Rada Sądownictwa wybrała w ostatnich dniach kandydatów do nominacji na sędziów Sądu Najwyższego. - Z chwilą powołania to będą sędziowie niezawiśli i niezależni. To jest zupełnie inna pozycja zagwarantowana w ustroju państwa - mówił członek KRS sędzia Jarosław Dudzicz.,"- Nie znam pana Kamila Zaradkiewicza. Przysłuchiwałem się argumentom prof. Krystyny Pawłowicz i ministra Zbigniewa Ziobry. Ufam, że członkowie KRS podjęli w swoim sumieniu i zgodnie ze swoją wiedzą tę decyzję (o wyborze jego kandydatury - red.) - stwierdził dzisiaj rzecznik KRS Maciej Mitera. Skomentował w ten sposób kontrowersje wokół kandydatury dr. hab. Kamila Zaradkiewicza, który jest pracownikiem Ministerstwa Sprawiedliwości. - Obsada kolejnych wolnych stanowisk w Sądzie Najwyższym nie będzie możliwa w tym roku. Wydaje mi się, że najbliższym terminem jest początek przyszłego roku - zapowiedział przewodniczący KRS Leszek Mazur.",,
https://wiadomosci.onet.pl/kraj/krs-wybrala-sedziow-do-izby-kontroli-nadzwyczajnej-i-spraw-publicznch-sadu/wkq1k7e,KRS wybrała sędziów do ostatniej izby Sądu Najwyższego,Krajowa Rada Sądownictwa wybrała dzisiaj po południu 20 kandydatów do nominacji na sędziów w Izbie Kontroli Nadzwyczajnej i Spraw Publicznych Sądu Najwyższego. Do ich wyłonienia Rada potrzebowała trzech tur głosowań.,"Jak przekazała przewodnicząca komisji skrutacyjnej sędzia Joanna Kołodziej-Michałowicz, w pierwszym głosowaniu bezwzględną liczbę głosów i jednocześnie rekomendację KRS uzyskali: adwokat i wykładowca akademicki Antoni Bojańczyk, prezes Prokuratorii Generalnej RP Leszek Bosek, sędzia SA Dariusz Czajkowski, notariusz Paweł Czubik, wykładowca akademicki Tomasz Demendecki, wykładowca akademicki Marek Dobrowolski, radca prawny Paweł Księżak, radca prawny Joanna Lemańska, sędzia SA Marcin Łochowski, wykładowca akademicki Oktawian Nawrot, wykładowca akademicki Janusz Niczyporuk, radca prawny Mirosław Sadowski, sędzia SA Marek Siwek, wykładowca akademicki Aleksander Stępkowski, wykładowca akademicki Maria Szczepaniec, wykładowca akademicki Krzysztof Wiak, sędzia SO Jacek Widło oraz radca prawny Grzegorz Żmij. Ze względu na to, że liczba 18 kandydatów, którzy uzyskali rekomendacje w pierwszym głosowaniu była niższa niż liczba 20 wolnych stanowisk sędziowskich w Izbie Kontroli Nadzwyczajnej, szef KRS zarządził głosowanie dodatkowe, w wyniku którego rekomendację uzyskał wykładowca akademicki Adam Redzik. Po dwóch głosowaniach KRS wyłonił 19 kandydatur na 20 wolne stanowiska sędziowskie w izbie. W konsekwencji przewodniczący KRS Leszek Mazur zarządził kolejne głosowanie nad kandydaturą sędzi SA Ewy Stefańskiej - kandydatki, która uzyskała największą liczbę głosów, lecz nie osiągnęła wymaganej większości bezwzględnej (11 głosów). Ostatecznie uzyskała ona poparcie Rady - za jej kandydaturą głosowało 14 członków KRS. Wczoraj Rada omówiła 41 z 61 kandydatur do Izby Kontroli Nadzwyczajnej i Spraw Publicznych SN. Rozpatrywanie kolejnych 20 kandydatur do tej izby KRS dokończyła dzisiaj. Wcześniej przewodniczący Rady Leszek Mazur zapowiedział, że najwcześniejszym możliwym terminem kiedy do prezydenta Andrzeja Dudy trafi komplet wszystkich rekomendacji na wolne miejsca sędziów SN jest połowa września. Dodał jednocześnie, że ten termin będzie trudny do dochowania ""i raczej należy się liczyć z terminem późniejszym"". - Dlatego, że istnieją pewne techniczne wymogi związane z tym, że ta dokumentacja w formie uchwały musi zostać opracowana. To jest obszerny dokument, który będzie w przypadku każdej z tych rekomendacji liczył około 100 stron. Dokument o istotnym znaczeniu, więc wszystkie szczegóły muszą zostać w nim sprawdzone - powiedział szef KRS. Zaznaczył, że kandydaci, którzy nie otrzymali rekomendacji KRS mogą też składać odwołania. - Jeżeli złożą odwołania to oczywiście cała procedura ulegnie odpowiedniemu przedłużeniu - dodał Mazur. W ubiegły czwartek Rada rozpatrywała kandydatury na 16 stanowisk w Izbie Dyscyplinarnej. KRS podjęła uchwałę o przedstawieniu prezydentowi wniosku o powołanie do tej izby 12 sędziów. Cztery miejsca pozostały nieobsadzone, ponieważ żaden z kandydatów, którzy przeszli do następnej rundy, nie uzyskał wymaganej większości głosów. W piątek Rada podjęła uchwałę o przedstawieniu kandydata na wakat w Izbie Karnej. Wczoraj KRS rozpoczęła omawianie kandydatur do Izby Cywilnej SN. Dzisiaj przed południem zakończyła omawianie i wyłoniła, w dwóch turach głosowania, siedmioro kandydatów na stanowiska sędziowskie w Izbie Cywilnej Sądu Najwyższego. Spośród zarekomendowanych przez KRS kandydatów do Izby Cywilnej SN najdłuższą dyskusję podczas obrad wywołała kandydatura dyrektora Departamentu Prawa Administracyjnego w resorcie sprawiedliwości dr hab. Kamila Zaradkiewicza. Ostatecznie otrzymał on rekomendację Rady. Członek KRS Krystyna Pawłowicz (PiS) negatywnie odnosiła się do jego kandydatury, argumentując, że w kwestii konstytucyjnych zapisów o małżeństwie Zaradkiewicz prezentuje ""bardzo liberalny i marginalny w polskim prawie i orzecznictwie pogląd"" dotyczący małżeństw jednopłciowych. Poparcie dla Zaradkiewicza wyraził Ziobro; podkreślając zbieżność stanowiska Zaradkiewicza z dominującym poglądem prawniczym, że jest to związek kobiety i mężczyzny. Rzecznik Rady sędzia Maciej Mitera powiedział na konferencji prasowej po głosowaniach, że minister sprawiedliwości, który z urzędu jest członkiem KRS, i posłanka PiS Krystyna Pawłowicz to w Radzie ""element, nazwijmy to, polityczny"". - Pani profesor przedstawiała swoje racje, pan minister przedstawiał swoje racje. W mojej ocenie nie wpłynęło to na pozostałych członków i zagłosowali tak jak zagłosowali – mówił Mitera. - Ufam, że członkowie KRS podjęli w swoim sumieniu i zgodnie z ich wiedzą, decyzję – dodał. Pytany, czy nie dostrzega problemu w tym, że Zaradkiewicz jest pracownikiem resortu kierowanego przez Ziobrę, Mitera odparł: - Nie ma przeciwwskazań, żeby kandydat Zaradkiewicz zgłosił się na ten wakat. Siłą rzeczy minister sprawiedliwości każdoczesny jest członkiem tej Rady z urzędu. W końcu czerwca w Monitorze Polskim opublikowane zostało obwieszczenie prezydenta o wolnych stanowiskach sędziego w SN - do obsadzenia są łącznie 44 stanowiska sędziowskie. Dzisiaj w Monitorze Polskim opublikowano drugie obwieszczenie prezydenta - o ogłoszeniu naboru na 11 kolejnych wolnych stanowisk sędziowskich w SN.  Chcesz być na bieżąco z najważniejszymi informacjami dnia? Polub Onet Wiadomości na Facebooku!",Krajowa Rada Sądownictwa,
https://wiadomosci.onet.pl/kraj/zbigniew-ziobro-interweniuje-na-obradach-krs-ws-zaradkiewicza-komentarze/kgqwk1b,Komentarze po interwencji Zbigniewa Ziobry na obradach KRS,"Na dzisiejszym posiedzeniu Krajowej Rady Sądownictwa pojawił się będący jej członkiem minister sprawiedliwości Zbigniew Ziobro. Zdecydowanie poparł kandydaturę dr. hab. Kamila Zaradkiewicza, który ubiega się o miejsce w Izbie Cywilnej Sądu Najwyższego. Fakt, że Zaradkiewicz jest podwładnym Ziobry wywołał falę komentarzy.","Dr hab. Kamil Zaradkiewicz jest dyrektorem Departamentu Prawa Administracyjnego w resorcie sprawiedliwości. Jego kandydatura wywołała wątpliwości zasiadającej w KRS prof. Krystyny Pawłowicz. Posłanka Prawa i Sprawiedliwości zaniepokoiła się ""bardzo liberalnym"" poglądem Zaradkiewicza na instytucję małżeństwa w polskim prawie. Głos w sprawie zabrał obecny na posiedzeniu Zbigniew Ziobro, przełożony kandydata w ministerstwie sprawiedliwości. Zdecydowanie poparł Zaradkiewicza, przypominając, że jego podwładny bronił zmian w Trybunale Konstytucyjnym i że bierze udział w pracach komisji weryfikacyjnej ds. reprywatyzacji w Warszawie. Dodał również, że Zaradkiewicz zmienił zdanie w sprawie związków małżeńskich i ""stwierdził to na piśmie"". Ostatecznie kandydat w drugim głosowaniu uzyskał poparcie KRS i zostanie przedstawiony prezydentowi do nominacji. - Chyba nikt nie ma wątpliwości, że pan Zaradkiewicz jest kolejnym przedstawicielem pana Zbigniewa Ziobry w Sądzie Najwyższym. Widać gorączkowość i pośpiech w tych działaniach - powiedziała Onetowi Katarzyna Lubnauer. - Zastanawia nas jakie decyzje podejmie prezydent, gdy otrzyma propozycje nominacji do SN. Czy dojdzie do wniosku, że z niektórymi z kandydatów jest mu jednak nie po drodze - dodała przewodnicząca Nowoczesnej. - Minister Sprawiedliwości zawsze ma prawo do wyrażenia swojej opinii na każdy temat, również w przypadku kandydatów do SN. W przypadku prof. Zaradkiewicza mamy do czynienia z osobą o wysokich kwalifikacjach prawniczych i z bogatym dorobkiem naukowym. Myślę, że bez względu na to, czy dostałby głos poparcia od ministra sprawiedliwości, mógłby liczyć na pozytywną opinię Krajowej Rady Sądownictwa - skomentował dla Onetu poseł PiS Marek Ast. Decyzja Rady wywołała falę komentarzy na Twitterze. ""Min. Ziobro przechodził z tragarzami obok budynku KRS i wpadł po swoje. A prof. Zaradkiewicz zmądrzał i zrozumiał, że jak ktoś ma swoje poglądy, które się akurat nie zgadzają z poglądami posłanki siedzącej w KRS, to musi z nich zrezygnować i złożyć samokrytykę. Mentalny komunizm"" - napisał prof. Marcin Matczak z Uniwersytetu Warszawskiego. Odniósł się tym samym do dzisiejszych zapewnień Ziobry, że Zaradkiewicz zmienił swoje zdanie i obecnie uważa małżeństwo za związek kobiety i mężczyzny. ""Dzisiejsza akcja z ministrem w KRS najlepiej pokazuje, jak niezależne od politycznych nacisków jest to gremium. Komedia"" - ocenił dziennikarz ""Dziennika Gazety Prawnej"" Tomasz Żółciak. ""KRS wykazał partnerskie podejście do problemu"" - ironizował zastępca redaktora naczelnego ""DGP"" Marek Tejchman. ""Minister Sprawiedliwości trzęsie KRS, będzie trząsł Sądem Najwyższym. Na to zgodził się prezydent, zaprzeczając swoim słowom sprzed roku"" - pisał dziennikarz Onetu Kamil Dziubka. ""Ktoś jeszcze ma wątpliwości, że prezydent Andrzej Duda oddał KRS Ziobrze?"" - pytał retorycznie poseł Platformy Obywatelskiej Borys Budka. - To nie jest Krajowa Rada Sądownictwa, tylko Krajowa Rada Ziobrownictwa - skomentował dzisiejsze wydarzenia w TVN24 poseł Nowoczesnej Paweł Rabiej. - Nie znam osoby pana Kamila Zaradkiewicza. Przysłuchiwałem się argumentom posłanki Pawłowicz i ministra Ziobry. Ufam, że członkowie KRS podjęli słuszną decyzję - powiedział z kolei po dzisiejszym posiedzeniu rzecznik KRS Maciej Mitera i przypomniał, że ""decyzja o nominacji należy do prezydenta"". Przyznał również, że Zbigniew Ziobro nie pojawia się na każdym posiedzeniu Rady. W obronie Zaradkiewicza stanął wiceminister sprawiedliwości i kandydat na prezydenta Warszawy Patryk Jaki. ""Prof. Zaradkiewicz jest świetnym pracownikiem i b.dobrym prawnikiem. Komisja Weryfikacyjna to też jego sukces"" - napisał. ""Jestem zażenowany tym co stało się dziś na posiedzeniu KRS za sprawą prof.Pawłowicz. Nigdy nie pytałem swoich pracowników o „orientację seksualną” lub poglądy"" - dodał Jaki. Decyzje o nominacjach kandydatów wybranych przez Krajową Radę Sądownictwa podejmie teraz prezydent Andrzej Duda. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Zbigniew Ziobro,
https://wiadomosci.onet.pl/kraj/slask-pijana-sedzia-spowodowala-wypadek-nadal-chroni-ja-immunitet/ybw7036,Pijana sędzia ze Śląska. Sprawa wciąż nierozstrzygnięta,"Usunięcie ze stanu sędziowskiego i zarzuty karne grożą Beacie B., która pod wpływem alkoholu wsiadła za kierownicę i spowodowała kolizję w Chorzowie. Miała wówczas 2,5 promila alkoholu w organizmie. Od tego zdarzenia mija 15 miesięcy, tymczasem B. formalnie pozostaje sędzią i dostaje kilka tysięcy złotych wynagrodzenia. Dlaczego? Izba dyscyplinarna, która ma zająć się jej sprawą, jeszcze nie powstała.","Do sprawy ciągnącej się od ponad roku wraca dziennikarz śledczy ""Dziennika Zachodniego"" Patryk Drabek. Przypomnijmy: Beata B., sędzia z Sądu Rejonowego w Siemianowicach Śląskich w maju ubiegłego roku, w środku dnia, pijana wsiadła za kierownicę i ignorując znaki drogowe, doprowadziła do kolizji w Chorzowie. Po zderzeniu z prawidłowo jadącym oplem jej suzuki dachowało. Policyjne badanie wykazało, że kobieta miała 2,5 promila alkoholu w organizmie. – Pobraliśmy jej krew do badania. Nie zasłaniała się immunitetem sędziowskim – mówił wówczas Sebastian Imiołczyk, rzecznik chorzowskiej policji. Od sprawy minął ponad rok. W tym czasie Beata B. (dopiero w październiku 2017 roku) została zawieszona w czynnościach służbowych, a następnie po nagłośnieniu sprawy przez media i zabraniu głosu przez ministra sprawiedliwości i prokuratora generalnego Zbigniewa Ziobro, ograniczono o połowę jej pensję (do ok. 5 tys. złotych). – To oburzające, że postępowanie dyscyplinarne w tak banalnej sprawie toczy się przez pół roku. To przykre, że sędziowie tak łagodnie traktują koleżankę po fachu. Nie buduje to zaufania Polaków do sądownictwa – komentował dla ""Super Expressu"" Ziobro. B. wciąż jednak formalnie pozostaje sędzią. Jak to możliwe? Byłą prezes siemianowickiego sądu wciąż chroni immunitet, bo choć pod koniec marca tego roku Sąd Dyscyplinarny działający przy Sądzie Apelacyjnym w Katowicach usunął Beatę B. ze stanu sędziowskiego, to jej obrońca skorzystał z możliwości i odwołał się od tej decyzji. – Wyrok na razie nie uprawomocnił się, ponieważ obrońca Beaty B. złożył odwołanie, które wnosi się do sądu dyscyplinarnego wyższej instancji – mówił w rozmowie z DZ sędzia Robert Kirejew, rzecznik Sądu Apelacyjnego w Katowicach. Akta sprawy B. wpłynęły do Sądu Najwyższego 22 maja. Jednak od tego czasu nie wydarzyło się zbyt wiele. Sprawę ma rozpatrywać Izba Dyscyplinarna Sądu Najwyższego, do której trwa dopiero rekrutacja. Do tej pory Krajowa Rada Sądownictwa wybrała 12 kandydatów (planowanych jest 16), których przedstawi prezydentowi do nominacji do Izby Dyscyplinarnej. Do czasu rozpoczęcia prac tego ciała, wszystkie sprawy są rejestrowane, ale nie podejmowane. Izba Dyscyplinarna ma być sądem dyscyplinarnym pierwszej i drugiej instancji dla sędziów Sądu Najwyższego. Będzie też instancją odwoławczą w sprawach sędziów sądów powszechnych (rejonowych, okręgowych i apelacyjnych).",,
https://wiadomosci.onet.pl/kraj/prof-wojciech-sadurski-tsue-jest-bez-szans/p2wmw0v,Prof. Wojciech Sadurski: TSUE jest bez szans,"W konkurencji ""kto pierwszy rozwali/ocali polski Sąd Najwyższy"" Trybunał Sprawiedliwości UE w Luksemburgu jest ""w zasadzie bez szans"" - pisze prof. Wojciech Sadurski w komentarzu dla ""Gazety Wyborczej"".","Zdaniem eksperta TSUE stoi na przegranej pozycji, bo ""jest związany prawem"", podczas gdy obecną KRS prawo nie wiąże, bo PiS ""może zmieniać reguły z dnia na dzień"". Sadurski zauważa, że nad KRS stoi ""skuteczny nadzorca Zbigniew Ziobro (...) i dwójka energicznych komisarzy politycznych: Krystyna Pawłowicz i prokurator Stanisław Piotrowicz"". ""W efekcie jest mała szansa, by Trybunał Sprawiedliwości UE ze swoim staroświeckim podejściem do prawa i uczciwości zdążył rozważyć pytania prejudycjalne Sądu Najwyższego i skargę naruszeniową Komisji Europejskiej nawet w zakresie wniosków o tymczasowe zabezpieczenie, zanim nieprawidłowo wybrana, ale za to w pełni dyspozycyjna KRS obsadzi odpowiednią liczbę wakatów w SN"" - pisze profesor. Sadurski nazywa ""ekspresowe"" przesłuchania w KRS ""farsą"", która ""pokazała stopień zdeprawowania polskich zawodów prawniczych"". ""Można się oczywiście pocieszać, że tak mało osób zgodziło się na taką kompromitację, zwłaszcza zgłaszając się do Izby Dyscyplinarnej"" - zauważa naukowiec. ""Ten nowy organ Małej Inkwizycji Zbigniewa Ziobry ma być batem na niezależnych sędziów i innych prawników. Sam Ziobro już ogłaszał, kogo ma ta izba dyscyplinować – a przypomnę, że władze nigdy nie wyjaśniły, dlaczego sędziowie izby mają dostawać 40-procentowy dodatek do pensji i emerytury. Nie wiąże się to przecież z jakąś szczególną zawiłością zagadnień, z jakimi przyjdzie się mierzyć inkwizytorom – dodatek jest więc oczywiście premią za ześwinienie się i nikt tego nie ukrywa"" - pisze Sadurski na portalu Wyborcza.pl. Przypomnijmy. Wczoraj Trybunał Sprawiedliwości Unii Europejskiej rozpoczął rozpoznawanie wniosku złożonego przez polski Sąd Najwyższy. Zwiera on pięć pytań prejudycjalnych, które dotyczą zasady niezależności sądów i niezawisłości sędziów jako zasad prawa unijnego oraz unijnego zakazu dyskryminacji ze względu na wiek. SN postanowił też zawiesić stosowanie przepisów trzech artykułów ustawy o SN dotyczących przechodzenia w stan spoczynku sędziów SN, którzy ukończyli 65. rok życia. Wojciech Sadurski jest profesorem nauk prawnych, wykłada filozofię prawa na Uniwersytecie Sydnejskim.",Prof. Wojciech Sadurski,
https://wiadomosci.onet.pl/kraj/mateusz-morawiecki-nie-bedzie-wyroku-tsue-albo-bedzie-pozytywny/3w1y3m1,"Mateusz Morawiecki: nie będzie wyroku TSUE, albo będzie pozytywny","- Albo nie będzie wyroku TSUE, albo jeśli będzie - będzie pozytywny, albo jeśli nie będzie do końca pozytywny, myślę, że się porozumiemy z instytucjami UE. W sprawie reformy sądownictwa postępujemy zgodnie z konstytucją, zgodnie z prawem - powiedział dziś Mateusz Morawiecki. Na antenie Polsat News premier ocenił, że każdy kto straszy wyjściem z UE szkodzi Polsce.","-Konflikt z UE jest w zupełnie innej fazie. Już się nim nie martwię tak bardzo. Sam wiceprzewodniczący KE Frans Timmermans przyznał, że nie chce, kierować tej sprawy na forum Rady Europejskiej. Przekonaliśmy UE, że wymiar sprawiedliwości należy reformować i należy to do kompetencji państw członkowskich - powiedział Morawiecki w programie ""Wydarzenia i opinie"". Mateusz Morawiecki został zapytany o unijny budżet, w którym może zostać wprowadzona zasada, że wypłacanie pieniędzy uzależnione jest od przestrzegania praworządności. - Nie dostaniemy mniej pieniędzy. To są strachy na lachy. Opozycjo przestańcie straszyć - odpowiedział premier. Premier odniósł się także do sprawy ustawy o Sądzie Najwyższym, której zapisy oceni Trybunał Sprawiedliwości UE. Morawiecki zwrócił uwagę, że wiele krajów ma procesy w TSUE. - Znam bardzo dobrze metody funkcjonowania instytucji europejskich. To nie jest sąd ostateczny to tylko sąd europejski - powiedział premier. Zapytany o dzisiejszą wypowiedź Jarosława Gowina, który mówił, że Polska może zignorować wyrok TSUE, Morawiecki odpowiedział, że nie będziemy mieć dylematu, czy uznać wyrok, czy też go zignorować. - Albo nie będzie wyroku TSUE, albo jeśli będzie - będzie pozytywny, albo jeśli nie będzie do końca pozytywny, myślę, że się porozumiemy z instytucjami UE - skomentował Mateusz Morawiecki. - Uderz w stół a nożyce się odezwą; prawda jest taka, że to oni tolerowali złodziejstwo, a my postawiliśmy na sprawne państwo, sprawną gospodarkę i sprawny system podatkowy - powiedział premier Mateusz Morawiecki, odnosząc się do kampanii billboardowej Koalicji Obywatelskiej. Koalicja Obywatelska PO i Nowoczesnej w prowadzonej kampanii prezentuje billboardy z wizerunkiem prezesa PiS Jarosława Kaczyńskiego i hasłem ""PiS wziął miliony"", które dopełniają różne podtytuły np.: ""a wszystko drożeje"", ""i chce być bezkarny"", ""a tanich mieszkań nie ma"". Na akcję PO i Nowoczesnej sztab PiS odpowiedział swoją akcją - billboardy PiS przedstawiają twarz dziecka z napisem ""PiS odebrał złodziejom miliony i dał je dzieciom"". Pytany w dzisiejszej rozmowie z Polsat News o ocenę dotychczasowego przebiegu kampanii, w tym przeprowadzonej przez Koalicję Obywatelską kampanii billboardowej, premier mówił, że jest zdziwiony, że po tym, jak obóz rządzący odzyskał miliardy wypływające z budżetu i pokazał, że ""rzeczywiście złodzieje okradali Polskę"", opozycja ""od razu się odezwała jako wywołana do tablicy"". - Prawda jest taka, że właśnie oni tolerowali to złodziejstwo, tę niefrasobliwość, ale też oczywiście ten wyciek, ogromny wypływ podatków, jak przez dziurawy garnek, do wszystkich możliwych mafii polskich i zagranicznych niestety, a my postawiliśmy na sprawne państwo, sprawną gospodarkę i sprawny system podatkowy - dodał. Premier skomentował także dzisiejszą blokadę posiedzenie KRS. - Awantura, awantura, jazgot, pokażcie wasze programy. My to, co obiecaliśmy, to dotrzymaliśmy. Opozycja się cały czas awanturuje. Polska policja postępuje z demonstrantami niezwykle delikatnie. Chcę bardzo podziękować policjantom za ich cierpliwość i dyscyplinę pracy - powiedział premier. - Na pewno pan Jarosław Kaczyński będzie bardzo mocno obecny podczas tej kampanii jako lider naszego obozu, ponieważ ta kampania i te wybory są niezwykle ważne. One potwierdzą możliwość dalszego zmieniania Polski, naprawy Rzeczypospolitej na poziomie samorządu terytorialnego - powiedział premier Morawiecki. Jak podkreślił, tegoroczne wybory samorządowe są ważne dlatego, że na poziomie samorządu od lat rządzi Platforma Obywatelska lub Platforma z PSL. - My patrzymy w przyszłość, nie chcemy jakichś wielkich rozliczeń, koncentrować się na przeszłości. Patrzymy przede wszystkim na to, co można zrobić dla mieszkańców w zakresie demokracji bezpośredniej, czyli respektowania różnego rodzaju budżetów samorządowych, budżetów lokalnych, budżetów partycypacyjnych, ale również gospodarki wodno-ściekowej, kanalizacyjnej - powiedział premier. Wśród tych zadań wymienił również budowę dróg lokalnych. - To są oczywiście te tematy, na które zdecydowanie stawiamy i wiemy, że one przede wszystkim interesują ludzi w gminach - podkreślił szef rządu. Premier dodał, że dzięki temu, że Prawo i Sprawiedliwość wdraża ""zaawansowane mechanizmy monitorowania ściągalności podatków"" oraz dzięki skutecznym kontrolom przedsiębiorstw, rząd ma więcej środków na realizację tych celów. Premier w Polsat News był pytany przez Dorotę Gawryluk o swoje słowa dot. negocjacji akcesyjnych do UE, które wypowiedział podczas niedawnego spotkania wyborczego w Sandomierzu. - Ja sam negocjowałem przystąpienie do Unii Europejskiej 20 lat temu i doskonale wiem, jak w Unii Europejskiej negocjuje się najlepsze transakcje - powiedział wówczas Morawiecki. Premier oświadczył, że był bezpośrednio włączony w negocjacje z Unią Europejską. - Tym, którzy łapią za słówka odpowiem tak: jakby powiedzieć - będąc np. Robertem Lewandowskim, co bym sobie bardzo życzył - ""sam grałem w meczu Polska-Senegal"". Czy to oznacza, że on sam, jeden jedyny grał? Nie, grała cała drużyna - mówił Morawiecki. - Jest rzeczą jasną, że był pan negocjator, sekretarz stanu Jan Kułakowski, dla którego przygotowałem tzw. position paper, co jest udokumentowane. Byłem wtedy ekspertem od prawa europejskiego, w zakresie orzecznictwa, dyrektyw, rozporządzeń, przekładania, transponowania tych dyrektyw na gospodarkę realną - wskazywał Morawiecki. - Te negocjacje pamiętam jako bardzo ważny etap w moim życiu zawodowym - dodał szef rządu. Źródło: Polsat News",Mateusz Morawiecki,
https://wiadomosci.onet.pl/kraj/posiedzenie-krs-ws-kandydatur-na-sedziow-sadu-najwyzszego/gb40bnf,Trzecie obrady Krajowej Rady Sądownictwa ws. kandydatur na sędziów Sądu Najwyższego,"Za nami kolejny dzień obrad plenarnych Krajowej Rady Sądownictwa, podczas których omówiono ponad 20 kandydatur do Izby Cywilnej Sądu Najwyższego. Nie zreferowano jeszcze pięciu kandydatur, dlatego nie przeprowadzono głosowania. Przed salą KRS protestowali dzisiaj obywatele RP, którzy opóźnili rozpoczęcie posiedzenia.","Pierwotnie rozpoczęcie dzisiejszych obrad KRS było zaplanowane na godz. 10. Niemniej zostało opóźnione, ponieważ kilkunastoosobowa grupa reprezentująca ruch Obywatele RP zablokowała wejście do sali obrad KRS w budynku należącym do SGGW. Przewodniczący KRS sędzia Leszek Mazur wystąpił do rektora Szkoły Głównej Gospodarstwa Wiejskiego - która jest właścicielem budynku - z wnioskiem, aby zwrócił się on do służb porządkowych w związku z blokadą sali obrad Rady. Po tym wniosku rektor wyraził zgodę na wejście policji na teren uczelni. Kilkunastu funkcjonariuszy policji, po nieskutecznym wezwaniu do dobrowolnego opuszczenia budynku, rozpoczęło około godz. 12.40 wynosić osoby blokujące salę obrad Krajowej Rady Sądownictwa z budynku. Wyjaśniając zaistniałą sytuację rzecznik KRS sędzia Maciej Mitera zwracał uwagę przed rozpoczęciem obrad, że Rada nie jest dysponentem budynku, w którym aktualnie obraduje. Dlatego - jak mówił - przewodniczący KRS zwrócił się do rektora SGGW ""z prośbą o umożliwienie normalnego funkcjonowania"". Po tej całej sytuacji rzecznik KRS sędzia Maciej Mitera zwrócił uwagę na konieczność przyznania KRS własnej siedziby, oceniając jako niepoważną sytuację, w której ""organ konstytucyjny zmienia siedzibę i korzysta z gościnności innych sal"". O postępowanie policjantów w siedzibie KRS został zapytany szef klubu PiS Ryszard Terlecki. - Bardzo słusznie, że (protestujący) zostali wyniesieni - stwierdził. - Nie jest dopuszczalne, żeby drobna grupa zachowująca się chuligańsko, destabilizowała funkcjonowanie ważnych organów państwowych, więc postąpiono słusznie"" - dodał. Dodatkowo wyraził przekonanie, że protestujących spotkają ""odpowiednio surowe kary"". Jeszcze przed rozpoczęciem dzisiejszych obrad, zespoły Rady wysłuchały czterech kandydatów do Izby Cywilnej i dwóch do Izby Kontroli Nadzwyczajnej, którzy ze względów osobistych nie mogli stawić się na wysłuchania w zeszłym tygodniu. - Z dużą dozą pewności mogę powiedzieć, że głosowań nad kandydaturami do Izby Cywilnej SN dzisiaj nie będzie, bo część kandydatów nie została jeszcze przedstawiona Radzie - powiedział dziennikarzom członek KRS sędzia Jarosław Dudzicz. Do godz. 16. Rada omówiła ponad 20 kandydatur do Izby Cywilnej SN (w której do obsadzenia jest 7 wakatów sędziowskich). - Jeżeli chodzi o Izbę Cywilną to nie omówione zostało jeszcze bodajże pięć kandydatur. Będą one omówione jutro - powiedział dziennikarzom w przerwie obrad sędzia Dudzicz. W związku z tym zdaniem Dudzicza wykluczona jest możliwość jakiegokolwiek głosowania nad kandydaturami do Izby Cywilnej, bo - jak zaznaczył - ""część kandydatów nie został jeszcze przedstawiona Radzie"". Po przerwie w obradach Rada przeszła do rozpatrywania kandydatów do Izby Kontroli Nadzwyczajnej i Spraw Publicznych (w której jest 20 stanowisk sędziowskich). Dwa pierwsze posiedzenia w czwartek i piątek w ubiegłym tygodniu - poświęcone były kandydaturom do nowej Izby Dyscyplinarnej oraz do Izby Karnej, a obrady w tym tygodniu - dzisiaj i jutro - kandydaturom do Izby Cywilnej i do nowej Izby Kontroli Nadzwyczajnej i Spraw Publicznych. W czwartek Rada rozpatrywała kandydatury na 16 stanowisk w Izbie Dyscyplinarnej. KRS podjęła uchwałę o przedstawieniu prezydentowi wniosku o powołanie do tej izby 12 sędziów. Cztery miejsca pozostały nieobsadzone, ponieważ żaden z kandydatów, którzy przeszli do następnej rundy, nie uzyskał wymaganej większości głosów. Z kolei w piątek, po rozpatrzeniu pięciu kandydatur, KRS zarekomendowała sędziego Sądu Okręgowego w Poznaniu Wojciecha Sycha na sędziego Izby Karnej SN (w tej izbie jest jeden wakat). W końcu czerwca w Monitorze Polskim opublikowane zostało obwieszczenie prezydenta o wolnych stanowiskach sędziego w SN - do obsadzenia są łącznie 44 stanowiska sędziowskie. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Trzecie posiedzenie Rady Sądownictwa dotyczącego wyboru kandydatów na sędziów Sądu Najwyższego,
https://wiadomosci.onet.pl/kraj/jaroslaw-gowin-sedziowie-sn-zrobili-cos-bez-precedensu/4bfp807,Jarosław Gowin: sędziowie SN zrobili coś bez precedensu,- Sędziowie Sądu Najwyższego zrobili coś bez precedensu. Beż żadnych podstaw konstytucyjnych ogłosili zawieszenie jednego z przepisów demokratycznie uchwalonej ustawy. Polska konstytucja nie przewiduje takiej sytuacji – powiedział dziś Jarosław Gowin.,"Wicepremier ocenił, że żaden organ międzynarodowy, w tym zakresie, który dotyczy zawieszenia, nie jest w mocy podejmować decyzji. - Prawo wspólnotowe jest ponad krajem krajowym, ale ponad nim są konstytucje państw członkowskich – dodał Gowin. - Wielu polityków opozycji w Polsce namawia TSUE do tego, żeby postąpił w sposób ewidentnie sprzeczny z traktatem lizbońskim oraz duchem integracji europejskiej – stwierdził wicepremier.",,
https://wiadomosci.onet.pl/tylko-w-onecie/michal-laskowski-jesli-chcemy-byc-czlonkami-ue-to-musimy-respektowac-reguly/c61dj62,"Michał Laskowski: jeśli chcemy być członkami UE, to musimy respektować reguły","- Polski rząd nie ma takiego prawa. Jeśli chcemy być członkami Unii Europejskiej, to musimy respektować różne reguły, które w niej obowiązują. Jedną z nich jest respektowanie orzeczeń, Trybunału, który jest najwyższym sądem w UE – mówi sędzia Michał Laskowski. Jest to komentarz do słów wicepremier Jarosława Gowina, który powiedział dziś, że Polska może ""zignorować wyrok TSUE"".","Rzecznik Sądu Najwyższego odniósł się także do sytuacji Małgorzaty Gersdorf. - Przyjdzie tutaj sędzia, któremu prezydent powierzy kierowanie SN i poprosi panią prezes o opuszczenie sądu. Prawdopodobnie pani Gersdorf ten sąd opuści. Być może zmieni zdanie, może jakieś nowe sytuacje będą miały miejsce – ocenił Laskowski.",,
https://wiadomosci.onet.pl/tylko-w-onecie/jaroslaw-gowin-wyjasnia-slowa-o-wyroku-tsue/svklpeq,Co chciał powiedzieć Jarosław Gowin?,"Jarosław Gowin zdecydował się w prywatnej rozmowie z reporterem Onetu wyjaśnić swoją wypowiedź na temat przyszłej decyzji Trybunału Sprawiedliwości UE. Wicepremier mówił dziś, że Polska może nie uznać wyroku Trybunału. Jednak w rozmowie z Jonaszem Jasnorzewskim stwierdził, że nastąpi to tylko wtedy, gdy TSUE da prawo do ""zawieszenia"" dowolnej ustawy.","Polskę zelektryzowały dziś słowa wicepremiera Jarosława Gowina, który mówił, że rząd nie uzna orzeczenia Trybunału Sprawiedliwości Unii Europejskiej dotyczącego pytań prejudycjalnych. Pytania do Trybunału wysłał Sąd Najwyższy. - Jeżeli Trybunał dopuści się precedensu i usankcjonuje zawieszenie prawa przez Sąd Najwyższy, to nasz rząd zapewne nie będzie miał innego wyjścia jak doprowadzić do drugiego precedensu, czyli zignorować orzeczenie TSUE jako sprzeczne z traktatem lizbońskim oraz z całym duchem integracji europejskiej. Mówię to z ubolewaniem jako zwolennik integracji. Unia Europejska jest śmiałym i dalekosiężnym projektem, ale może przetrwać tylko jako Europa ojczyzn - mówił wicepremier z tygodnikiem ""Do Rzeczy"". Swoje stanowisko wicepremier podtrzymał w porannej audycji w radiowej Trójce, a także później, odpowiadając na pytania podczas konferencji organizowanej przez Narodowe Centrum Badań i Rozwoju. Ale już po wydarzeniu Jarosław Gowin w rozmowie z Onetem, wyjaśniał, że chodziło mu o coś zupełnie innego. Wicepremier przekonywał, że rząd nie zaakceptuje orzeczenia Trybunału jedynie wtedy, gdy da ono ogólne prawo sędziom do zastępowania Trybunału Konstytucyjnego i ""zawieszania"" dowolnej ustawy. Jarosław Gowin obawia się, że TSUE, ""zagalopuje się i ulegnie naciskom sędziów"", którzy, zdaniem wicepremiera, w swoich odezwach do TSUE takiego właśnie prawa się domagają. Gowin podkreślił, że jeżeli orzeczenie TSUE będzie odnosić się jedynie do konkretnych ustaw i nie wyposaży polskiego Sądu Najwyższego w instrument do ""zawieszania"" jakiejkolwiek ustawy, będzie pierwszą osobą w rządzie, która zechce zastosować się do orzeczenia. Sam wicepremier mówi, że od początku jego słowa w wywiadzie dla ""Do Rzeczy"" miały taki wydźwięk. Sprawdźmy - Jarosław Gowin pytany przez dziennikarza o orzeczenie wstępne TSUE, odpowiada, że rząd zignoruje orzeczenie, jeśli Trybunał usankcjonuje zawieszenie prawa przez Sąd Najwyższy. Gdyby wczytać się kilkukrotnie w te słowa faktycznie można zrozumieć, że Gowinowi chodzi tylko o sytuację, w której Trybunał nadaje Sądowi Najwyższemu prawo do zawieszania ustaw. Ale myśl rzucona przez Gowina brzmi na tyle enigmatycznie, że interpretacja, której dokonała większość czytelników -  że rząd nie uzna orzeczenia, nawet jeśli dotyczyć będzie konkretnego, jednostkowego przypadku - też jest uprawniona. Pytanie, dlaczego wicepremier postanowił sprostować przekaz, który poszedł w świat i wyjaśnić ""co poeta miał na myśli""? Czy faktycznie chodziło o lepsze zrozumienie czy był to test reakcji opinii publicznej na ewentualne najostrzejsze ze wszystkich zwarcie rządu z Unią Europejską. Test, który Gowin postanowił właśnie zakonczyć, uspokajając sytuację i łagodząc wydźwięk własnych słów? Wcześniej wicepremier mówił w radiowej Trójce, że gdyby TSUE usankcjonował zawieszenie trzech artykułów ustawy o SN, to ""nadwątlałoby to zaufanie obywateli Europy do instytucji unijnych"". Na początku sierpnia Sąd Najwyższy (SN) wystosował pięć pytań prejudycjalnych do TSUE i zawiesił stosowanie trzech artykułów ustawy o SN określających zasady przechodzenia sędziów tego sądu w stan spoczynku. Dziś TVN24 poinformował, że Trybunał Sprawiedliwości UE rozpoczął rozpatrywanie wniosku Sądu Najwyższego. Zanim pojawiła się informacja dotycząca rozpoczęcia rozpatrywania wniosku SN przez TSUE, Gowin ocenił, że sędziowie mieli prawo skierować pytania prejudycjalne do Trybunału Sprawiedliwości. - Ale oprócz tego ci sędziowie zawiesili obowiązywanie ustawy, mimo, że Polska konstytucja nie zna takiej instytucji jak zawieszanie ustawy - powiedział. Według niego gdyby Wspólnota Europejska usankcjonowała postawę tych sędziów, ""de facto byłby to koniec demokracji w Polsce, przechodzilibyśmy do systemu oligarchicznego"". - Gdyby usankcjonować stanowisko pięciu sędziów, dowolna inna grupka sędziów mogłaby zawieszać obowiązywanie demokratycznie uchwalonych innych ustaw - powiedział wicepremier. Gowin pytany był, co by się stało, gdyby TSUE usankcjonował to zawieszenie ustawy, a polski rząd tego nie uznał. - Czy to byłby krok do Polexitu? - pytała dziennikarka. Gowin zapewnił, że w takiej sytuacji Polska wejdzie w dialog z TSUE. - Nie jest to krok w stronę Polexitu. Ale ze strony TS byłoby to działanie, które bardzo nadwątlałoby zaufanie obywateli Europy do instytucji unijnych - ocenił. Zwrócił uwagę, że w krajach Europy Zachodniej narastają nastroje eurosceptyczne. - To bardzo niebezpieczne zjawisko i z punktu widzenia interesów Europy, i Polski - ocenił. - I ja, i cały nasz rząd jesteśmy głęboko przekonani, że przynależność Polski do UE dobrze służy interesom Polski. Natomiast pytanie brzmi, jaka to będzie Unia - powiedział. Pytał, czy UE będzie Europą ojczyzn, a więc płaszczyzną współpracy suwerennych państw narodowych, czy może UE będzie superpaństwem.",Jarosław Gowin,
https://wiadomosci.onet.pl/swiat/tsue-nie-podjal-zadnej-merytorycznej-decyzji-w-sprawie-polski/9vn21gv,TSUE nie podjął żadnej merytorycznej decyzji w sprawie Polski,"Na tym etapie nie ma żadnego przyspieszenia działań unijnego Trybunału Sprawiedliwości w sprawie pytań prejudycjalnych Sądu Najwyższego. Decyzja o tym, czy i w jakim trybie TSUE będzie merytorycznie zajmował się sprawą nie została podjęta - podały służby prasowe tej instytucji.","Na początku sierpnia Sąd Najwyższy wystosował pięć pytań prejudycjalnych do TSUE i zawiesił stosowanie trzech artykułów ustawy o SN określających zasady przechodzenia sędziów tego sądu w stan spoczynku. Telewizja TVN24 podała dziś, że Trybunał rozpoczął rozpatrywanie wniosku. Jak poinformował Ireneusz Kolowca z wydziału prasowego TSUE, wszelkie działania, które podjął w tej sprawie Trybunał, wynikają z normalnej, stosowanej w każdym przypadku procedury. - Polskie sprawy wpłynęły 9 sierpnia do Trybunału i został im nadany bieg, zostały im przydzielone numery. W tym sensie od 9 sierpnia Trybunał się nimi zajmuje, ale żadne procesowe, ani merytoryczne decyzje nie zapadły - powiedział Kolowca. W tej chwili trwa pisemna faza postępowania, która została uruchomiona automatycznie tym, że złożony został wniosek Sądu Najwyższego do TSUE. Nie ma jednak jeszcze decyzji, czy Trybunał merytorycznie zajmie się tą sprawą. Będzie to wiadome dopiero na etapie tzw. raportu wstępnego, w którym znajdzie się propozycja odniesienia się sędziów do sprawy. Postępowanie może zakończyć się wyrokiem, czyli odpowiedzią na pytania prejudycjalne Sądu Najwyższego, ale możliwe jest też, że Trybunał Sprawiedliwości uzna, że nie jest właściwy do udzielenia odpowiedzi. Teoretycznie jest też trzecia opcja, w której sędziowie z Luksemburga wskazują, że wątpliwość, o którą są pytani, jest rozstrzygnięta we wcześniejszym orzecznictwie. - To jest jeszcze wszystko daleko przed nami - zastrzegł Kolowca. W najbliższym czasie spodziewać się można decyzji prezesa Trybunału Sprawiedliwości, czy sprawa będzie rozpatrywana w trybie przyspieszonym. Wniosek w tej sprawie złożył Sąd Najwyższy. Tryb przyspieszony nie wyznacza TSUE żadnych terminów na rozstrzygnięcie sprawy, w przeciwieństwie do trybu pilnego, w ramach którego Trybunał rozpatruje sprawę w trzy miesiące. Regulamin TSUE nie mówi nic o tym, ile czasu prezes tej instytucji ma na decyzję, czy sprawa będzie toczyła się w normalnym biegu, czy w szybszej procedurze, ale wcześniejsze sprawy pokazują, że dzieje się to w ciągu kilku tygodni. Gdy włoski Trybunał Konstytucyjny zwrócił się w ubiegłym roku do Trybunału Sprawiedliwości o tryb przyspieszony, decyzja prezesa zapadła w ciągu niecałego miesiąca. Pytanie Sądu Najwyższego jest w tej chwili tłumaczone na inne języki, w których pracuje TSUE, tak by mogli się z nim zapoznać sędziowie. W pierwszej kolejności tłumaczona jest ta część, która dotyczy wniosku o tryb przyspieszony, tak by umożliwić prezesowi decyzję w tej sprawie. Poza pytaniami skierowanymi przez SN do TSUE swoją procedurę o naruszenie prawa UE prowadzi też Komisja Europejska. Instytucja ta uważa, że ustawa o Sądzie Najwyższym jest niezgodna z prawem UE, bo narusza zasadę niezależności sądownictwa, w tym nieusuwalności sędziów. W połowie lipca KE przeszła do kolejnego etapu w tej procedurze, dając polskim władzom miesiąc na skorygowanie swoich działań. Warszawa odrzuca zarzuty KE. Szef Kancelarii Premiera Michał Dworczyk mówił dziś rano w Sygnałach Dnia, że żaden organ w Polsce nie ma prawa do zawieszania obowiązujących przepisów. Trzeba wierzyć, że TSUE zachowa się racjonalnie w sprawie pytań prejudycjalnych wystosowanych przez SN i nie dojdzie do konfrontacji z Polską; byłby to absolutny precedens - ocenił.",Trybunał Sprawiedliwości Unii Europejskiej,
https://wiadomosci.onet.pl/kraj/maciej-mitera-dzisiejsze-posiedzenie-krs-sie-nie-odbedzie/58zlhr9,Obywatele RP blokują KRS. Rzecznik Rady: dzisiejsze posiedzenie nie odbędzie się,"Rzecznik KRS Maciej Mitera zapowiedział, że dzisiejsze posiedzenie Rady nie odbędzie się. Wejście do jednej sal, gdzie miały rozpocząć się rozmowy z kandydatami do dwóch Izb SN, blokują Obywatele RP. - Co do nowego terminu prac, będziemy o tym informować - dodał.","Jak poinformowała wcześniej Alicja Seliga z Biura KRS zespoły Rady miały wysłuchać czterech kandydatów do Izby Cywilnej i dwóch do Izby Kontroli Nadzwyczajnej. Rozpoczęcie wysłuchań przez zespoły zostało jednak uniemożliwione przez grupę kilkunastu demonstrantów z ruchu Obywatele RP. Protestujący zablokowali wejście do sali, w której miały odbyć się rozmowy z kandydatami. Demonstranci trzymają transparent z hasłem ""Zdradza ojczyznę ten, kto łamie jej najwyższe prawo"". Dzisiejsze obrady KRS miały rozpocząć się o godz. 10. Zgodnie z planem posiedzenia Rada ma wyłonić w poniedziałek kandydatów do Izby Cywilnej Sądu Najwyższego. Do obsadzenia w tej izbie jest siedem wakatów sędziowskich. Sędzia Mitera był zapytany przez dziennikarzy o to, czy nie należało wstrzymać się z wyborem nowych sędziów do Sądu Najwyższego do czasu rozpoznania przez TSUE pytań prejudycjalnych, skierowanych tam przez stary skład SN. Dziś unijny Trybunał rozpoczął rozpatrywanie polskiego wniosku. - Nie widzę związku - powiedział rzecznik KRS. Mitera był również pytany o wypowiedź Jarosława Gowina w wywiadzie dla tygodnika ""Do Rzeczy"". Wicepremier stwierdził, że jeśli ""Trybunał usankcjonuje zawieszenie prawa przez SN, to nasz rząd nie będzie miał innego wyjścia jak zignorować orzeczenie TSUE"". - Nie wyobrażam sobie, by ktoś nie respektował orzeczenia TSUE - stwierdził sędzia Mitera. Rzecznika pytano również o przynależność KRS do Europejskiej Sieci Rad Sądownictwa. Gdy pojawiły się informacje o ewentualnym wykluczeniu polskiej Rady, poseł Piotrowicz deprecjonował organizację mówiąc, że należy się zastanowić, na ile przynależność do niej jest ""owocna"". - W mojej ocenie ta organizacja jest prestiżowa. Uważam, że zostaniemy w tej organizacji - powiedział sędzia Mitera. Budynek, w którym odbywają się posiedzenia KRS, jest własnością SGGW. - Przewodniczący KRS wystąpił do rektora uczelni, na której terenie się znajdujemy, z wnioskiem, aby wystąpił do służb porządkowych o doprowadzenie sytuacji do stanu normalności. KRS jest organem konstytucyjnym i w dniu dzisiejszym uniemożliwiono jej normalne funkcjonowanie - powiedział dziennikarzom Mitera. Jak zaznaczył Mitera, ""mamy nadzieję, że rektor wystąpi z taką inicjatywą do służb porządkowych"". W końcu czerwca w Monitorze Polskim opublikowane zostało obwieszczenie prezydenta o wolnych stanowiskach sędziego w SN - do objęcia są łącznie 44 wakaty sędziowskie. W piątek, po rozpatrzeniu pięciu kandydatur, KRS zarekomendowała sędziego Sądu Okręgowego w Poznaniu Wojciecha Sycha na sędziego Izby Karnej SN. Z kolei w czwartek Rada rozpatrywała kandydatury na 16 wakatów w Izbie Dyscyplinarnej SN. KRS podjęła uchwałę o przedstawieniu prezydentowi wniosku o powołanie do tej izby 12 sędziów. Cztery miejsca pozostały nieobsadzone, ponieważ żaden z kandydatów, którzy przeszli do następnej rundy, nie uzyskał wymaganej większości głosów. Wcześniej blisko 200 kandydatur na 44 stanowiska sędziowskie w SN opiniowały cztery zespoły KRS. Rada ma zająć się obsadą 20 wakatów sędziowskich w Izbie Kontroli Nadzwyczajnej i Spraw Publicznych SN jutro. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Blokada KRS,
https://wiadomosci.onet.pl/kraj/michal-dworczyk-trzeba-wierzyc-ze-tsue-zachowa-sie-racjonalnie/jychves,"Michał Dworczyk: trzeba wierzyć, że TSUE zachowa się racjonalnie i nie dojdzie do konfrontacji z Polską","Żaden organ w Polsce nie ma prawa do zawieszania obowiązujących przepisów. Trzeba wierzyć, że TSUE zachowa się racjonalnie ws. pytań prejudycjalnych wystosowane przez SN i nie dojdzie do konfrontacji z Polską. Byłby to absolutny precedens - ocenił szef KPRM Michał Dworczyk.","Na początku sierpnia SN wystosował pięć pytań prejudycjalnych do TSUE i zawiesił stosowanie trzech artykułów ustawy o SN określających zasady przechodzenia sędziów tego sądu w stan spoczynku Wicepremier, minister nauki i szkolnictwa wyższego Jarosław Gowin został spytany w wywiadzie dla ""Do Rzeczy"" m.in. o pytania prejudycjalne, które Sąd Najwyższy skierował niedawno do unijnego Trybunału Sprawiedliwości, zawieszając przy tym stosowanie trzech artykułów ustawy o SN określających zasady przechodzenia sędziów tego sądu w stan spoczynku. Na uwagę, że SN do czasu uzyskania orzeczenia TSUE ""zawiesił obowiązywanie rządowych ustaw"", polityk odpowiedział, że ""to coś poważniejszego niż zawieszenie działania prawa"". - Jeżeli Trybunał (Sprawiedliwości Unii Europejskiej) dopuści się precedensu i usankcjonuje zawieszenie prawa przez Sąd Najwyższy, to nasz rząd zapewne nie będzie miał innego wyjścia jak doprowadzić do drugiego precedensu, czyli zignorować orzeczenie TSUE jako sprzeczne z traktatem lizbońskim oraz z całym duchem integracji europejskiej - powiedział Gowin. Dworczyk został spytany w radiowych Sygnałach Dnia czy jest to stanowisko całego rządu. - Na razie jest to wypowiedz pana premiera Gowina, natomiast mam nadzieję, że do takiej konfrontacji nie dojdzie - odparł Dworczyk. Według niego byłaby ona szkodliwa zarówno dla Polski, jaki całej Unii Europejskiej. - To byłby absolutny precedens - oświadczył. Jak zaznaczył, w Polsce ""żaden organ ani żadna instytucja"" nie ma uprawnień do zawieszania obowiązującej ustawy. - W związku z tym Sąd Najwyższy również nie posiada takiego prawa - podkreślił. - Trzeba wierzyć, że wszystkie instytucje będą się tutaj zachowywały racjonalnie, w tym bardzo ważny trybunał europejski - zaznaczył szef KPRM. Na początku sierpnia SN wystosował pięć pytań prejudycjalnych do TSUE i zawiesił stosowanie trzech artykułów ustawy o SN określających zasady przechodzenia sędziów tego sądu w stan spoczynku. Pytania zostały zadane na tle rozpoznawanej przez SN sprawy, która ""dotyczyła obowiązku opłacania składek ubezpieczeń społecznych w sytuacji, kiedy Polak ma firmę w Czechach albo na Słowacji"". W powiększonym składzie orzekającym znalazł się jeden sędzia, który przekroczył 65. rok życia i co do którego trwa procedura związana z przeniesieniem go w stan spoczynku lub ewentualnym umożliwianiem mu dalszego orzekania. Trybunał Sprawiedliwości Unii Europejskiej rozpoczął rozpoznawanie wniosku złożonego przez polski Sąd Najwyższy. Zwiera on pięć pytań prejudycjalnych, które dotyczą zasady niezależności sądów i niezawisłości sędziów jako zasad prawa unijnego oraz unijnego zakazu dyskryminacji ze względu na wiek. SN postanowił też zawiesić stosowanie przepisów trzech artykułów ustawy o SN dotyczących przechodzenia w stan spoczynku sędziów SN, którzy ukończyli 65. rok życia. - Decyzje mogą być bardzo różne, ale Trybunał jest władny podjąć decyzję o zabezpieczeniu poprzez poparcie stanowiska SN lub wydać własne oświadczenie w tej sprawie - mówił TVN24 Waldemar Żurek, były rzecznik KRS. - Niepokoją mnie słowa Gowina, który mówił, że być może Polska będzie zmuszona zignorować decyzję TSUE - dodał. Zabezpieczenie oznaczałoby, że TSUE zdecyduje o zawieszeniu wykonalności ustaw, co do których zgłoszono wątpliwości. - Myślę, że ma to duże znaczenie nie tylko dla sądownictwa, ale również dla kraju. Myślę, że Trybunał doskonale zna sytuację w Polsce i będzie podejmował dobre dla nas decyzje - mówił Michał Laskowski, rzecznik SN. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Michał Dworczyk,
https://wiadomosci.onet.pl/kraj/tsue-rozpoczal-rozpoznawanie-wniosku-sadu-najwyzszego/vmg99h9,TVN24: TSUE rozpoczął rozpoznawanie wniosku Sądu Najwyższego. Laskowski: ma to duże znaczenie dla kraju,"Trybunał Sprawiedliwości Unii Europejskiej rozpoczął rozpoznawanie wniosku złożonego przez polski Sąd Najwyższy. Zwiera on pięć pytań prejudycjalnych, które dotyczą zasady niezależności sądów i niezawisłości sędziów jako zasad prawa unijnego oraz unijnego zakazu dyskryminacji ze względu na wiek. SN postanowił też zawiesić stosowanie przepisów trzech artykułów ustawy o SN dotyczących przechodzenia w stan spoczynku sędziów SN, którzy ukończyli 65. rok życia.","- Decyzje mogą być bardzo różne, ale Trybunał jest władny podjąć decyzję o zabezpieczeniu poprzez poparcie stanowiska SN lub wydać własne oświadczenie w tej sprawie - mówił TVN24 Waldemar Żurek, były rzecznik KRS. - Niepokoją mnie słowa Gowina, który mówił, że być może Polska będzie zmuszona zignorować decyzję TSUE - dodał. Zabezpieczenie oznaczałoby, że TSUE zdecyduje o zawieszeniu wykonalności ustaw, co do których zgłoszono wątpliwości. - Cieszę się, że tak szybko doszło do rozpoznania sprawy, myślę, że ma to duże znaczenie nie tylko dla naszego sądownictwa, ale w ogóle dla kraju i dla obrony wartości, których Unia bronić powinna różnymi sposobami, także poprzez orzeczenia TSUE. Myślę, że Trybunał doskonale zna sytuację w Polsce i będzie podejmował dobre dla nas decyzje - mówił Michał Laskowski, rzecznik SN. POLECAMY: ""Iustitia"" ws. SN: wzywamy władze do zaniechania działań podważających porządek prawny Polski i UE - Ta procedura stosunkowo szybko się rozpoczęła, Trybunał wie o decyzji zabezpieczającej, a takie sprawy są rozpatrywane szybciej - podkreśla Bartłomiej Przymusiński. - Jeśli polski rząd się nie dostosuje do odpowiedzi TSUE na pytania SN, będzie to pierwszy krok w stronę wyjścia z Unii - dodaje członek stowarzyszenia ""Iustitia"". - To jest podwójne przyspieszenie - tłumaczy Monika Frąckowiak ze stowarzyszenia ""Iustitia"". Podkreśla, że chodzi zarówno o wagę pytań SN, ale również o zawieszenie wykonywania ustawy. - Ta procedura się dzisiaj rozpoczęła. Wydaje się, że przynajmniej orzeczenie zabezpieczające może zostać ogłoszone bardzo szybko - dodała. - Nie mam pojęcia, jakie rozstrzygnięcie wyda Trybunał w Luksemburgu. Jest tu pewna analogia ze prawą puszczy białowieskiej, gdzie nakazano zawieszenie prac w lesie do czasu ogłoszenia orzeczenia - oceniła. Wicepremier, minister nauki i szkolnictwa wyższego Jarosław Gowin został spytany w wywiadzie dla ""Do Rzeczy"" m.in. o pytania prejudycjalne, które Sąd Najwyższy skierował niedawno do unijnego Trybunału Sprawiedliwości, zawieszając przy tym stosowanie trzech artykułów ustawy o SN określających zasady przechodzenia sędziów tego sądu w stan spoczynku. Na uwagę, że SN do czasu uzyskania orzeczenia TSUE ""zawiesił obowiązywanie rządowych ustaw"", polityk odpowiedział, że ""to coś poważniejszego niż zawieszenie działania prawa"". - Jeżeli Trybunał (Sprawiedliwości Unii Europejskiej) dopuści się precedensu i usankcjonuje zawieszenie prawa przez Sąd Najwyższy, to nasz rząd zapewne nie będzie miał innego wyjścia jak doprowadzić do drugiego precedensu, czyli zignorować orzeczenie TSUE jako sprzeczne z traktatem lizbońskim oraz z całym duchem integracji europejskiej - powiedział Gowin. POLECAMY: Prof. Wyrzykowski: Nie mamy kryzysu konstytucyjnego. Mamy wojnę z konstytucją Jak zaznaczył Michał Dworczyk, w Polsce ""żaden organ ani żadna instytucja"" nie ma uprawnień do zawieszania obowiązującej ustawy. - W związku z tym Sąd Najwyższy również nie posiada takiego prawa - podkreślił. - Trzeba wierzyć, że wszystkie instytucje będą się tutaj zachowywały racjonalnie, w tym bardzo ważny trybunał europejski - zaznaczył szef KPRM. Jak mówił rzecznik SN Michał Laskowski, pierwsze pytanie prejudycjalne dotyczy zasady nieusuwalności sędziów. - W ocenie Sądu Najwyższego taka zasada jest łamana wtedy, kiedy ustawodawca decyduje się na obniżenie wieku emerytalnego, czyli przechodzenia w stan spoczynku i zastosowanie tego przepisu także wobec tych sędziów, którzy tego nie chcą - powiedział Laskowski. Drugie pytanie dotyczy wykładni przepisów prawa unijnego w kontekście przepisu ustawy o Sądzie Najwyższym, który uzależnia możliwość dalszego orzekania przez sędziego SN, który przekroczył 65 rok życia od zgody organu władzy wykonawczej - w tym przypadku prezydenta. Zdaniem SN takie rozwiązanie ""budzi wątpliwości co do rozumienia zasady niezależności sądów i niezawisłości sędziów"". - Jest to niezgodne z dotychczasowym orzecznictwem Trybunałów w Luksemburgu i Strasburgu - dodał rzecznik SN. POLECAMY: SN wstrzymuje wykonanie decyzji KRS. Mitera: piłka po stronie prezydenta Trzecie pytanie dotyczy wykładni przepisu dyrektywy unijnej zakazującego dyskryminacji ze względu na wiek. Pytanie czwarte jest związane z potrzebą doprecyzowania przez TSUE, ""jak Sąd Najwyższy powinien zapewnić skuteczność unijnemu zakazowi dyskryminacji ze względu na wiek"". Piąte pytanie dotyczy obowiązków SN jako sądu unijnego w zakresie zastosowania środków zabezpieczających. - Należy bowiem podkreślić, że w tej sprawie SN na podstawie przepisów Kodeksu postępowania cywilnego zdecydował się zawiesić stosowanie art. 111 (ust. 1 i 1a) i 37 oraz 39 ustawy o Sądzie Najwyższym - poinformował rzecznik SN. Pytania do TSUE zostały zadane na tle rozpoznawanej przez SN sprawy, która ""dotyczyła obowiązku opłacania składek ubezpieczeń społecznych w sytuacji kiedy Polak ma firmę w Czechach albo na Słowacji"". Skład trzech sędziów - jak przekazał rzecznik SN - ""nabrał wątpliwości co, do tego jak powinno to zostać rozstrzygnięte i zgodnie z procedurą przekazał te kwestie do rozstrzygnięcia składowi siedmiu sędziów SN"". W powiększonym składzie orzekającym znalazł się jeden sędzia, który przekroczył już 65 rok życia i co do którego trwa procedura związana z przeniesieniem go w stan spoczynku lub ewentualnym umożliwianiem mu dalszego orzekania. - Na tle kwestii, związanej z możliwością orzekania przez tego sędziego, Sąd Najwyższy zadał pytania Trybunałowi Sprawiedliwości UE - dodał rzecznik SN. W odpowiedzi na decyzje SN Kancelaria Prezydenta oświadczyła, że działanie Sądu Najwyższego polegające na zawieszeniu stosowania niektórych przepisów ustawy o SN nastąpiło bez prawidłowej podstawy prawnej i nie wywiera skutków wobec prezydenta ani jakiegokolwiek innego organu. Takie stanowisko przedstawił też w piątek wiceszef Kancelarii Prezydenta Paweł Mucha. Mucha podkreślił, że ""nikt w Polsce nie kwestionuje możliwości zwracania się przez sądy na podstawie traktatu o funkcjonowaniu UE z pytaniem prejudycjalnym do TSUE"". - Natomiast jest absurdem, jest niedorzecznością tego rodzaju postanowienie, jak ten punkt trzeci w zakresie zawieszenia stosowania ustawy. Polskie prawo nie zna takiej instytucji i nijak ma się do tego TSUE - powiedział prezydencki minister. Zastępca prokuratora generalnego Robert Hernand w oświadczeniu z ubiegłego piątku stwierdził, że Sąd Najwyższy wydając postanowienie zawierające pytania prejudycjalne do Trybunału Sprawiedliwości UE i zawieszając stosowanie niektórych przepisów ustawy o SN dopuścił się szeregu naruszeń prawa. Z kolei rzecznik SN podkreślał, że Sąd Najwyższy postąpił zgodnie z prawem. Według niego były ""pełne podstawy"" do wydania przez SN takiego postanowienia i wstrzymania wykonywania przepisów trzech artykułów ustawy o SN. Źródło: TVN24 Chcesz być na bieżąco z najważniejszymi informacjami dnia? Polub Onet Wiadomości na Facebooku!",Budynek TSUE,
https://wiadomosci.onet.pl/kraj/gw-polecil-przesluchac-kobiete-w-czasie-porodu-dzis-jest-kandydatem-do-izby/qf0hjtz,"""GW"": Polecił przesłuchać kobietę w czasie porodu. Dziś jest kandydatem do Izby Dyscyplinarnej SN","Prokurator Adam Roch polecił przesłuchać kobietę w czasie porodu. Pomimo to otrzymał jedną z pierwszych lokat w Izbie Dyscyplinarnej Sądu Najwyższego – czytamy w okładkowym artykule dzisiejszej ""Gazety Wyborczej"".","Wojciech Czuchnowski przybliża w nim sprawę przesłuchania Marii D., księgowej lobbysty Marka Dochnala, przeciwko któremu czynności prowadził prokurator Adam Roch. ""Pomimo porodu w toku lekarze wyrazili zgodę na czynności, a prokuratorzy, mając świadomość, że jestem w szpitalu nie odwołali przyjazdu funkcjonariuszy. Miałam regularne skurcze porodowe, w trakcie których czynności przerywaliśmy"" – to fragment jej skargi, złożonej przeciwko Polsce w Europejskim Trybunale Praw Człowieka. Wszystkie czynności przeciwko Marii D. zlecał właśnie Adam Roch – czytamy. Uważał, że D. brała udział w przekrętach Dochnala. w 2013 roku Trybunał przyznał kobiecie odszkodowanie za nieludzkie traktowanie w czasie śledztwa. Zanim doszło do przesłuchania w czasie akcji porodowej, Maria D. w dziewiątym miesiącu ciąży została przewieziona z Grudziądza, w którym mieszkała, do Krakowa, oddalonego o ponad 500 km. Tam odmówiono jej zmiany obuwia, dostarczenia środków higienicznych i widzenia z rodziną i adwokatem. Nie wyrażono zgody na odwiedziny ówczesnego Rzecznika Praw Obywatelskich Janusza Kochanowskiego. W jej sprawie interweniowała też Maria Kaczyńska. Bezskutecznie. Prokurator Roch nie poniósł żadnych konsekwencji – czytamy. Dziś popierany przez ministerstwo stanął do konkursu na sędziego Izby Dyscyplinarnej SN i stanowisko otrzymał. Jego nominacja czeka na podpis prezydenta Andrzeja Dudy. Więcej w dzisiejszej ""Gazecie Wyborczej"".",Adam Roch,
https://wiadomosci.onet.pl/tylko-w-onecie/podsumowanie-tygodnia-najwazniejsze-wydarzenia-w-polsce/lzsp17q,Podsumowanie tygodnia: najważniejsze wydarzenia w Polsce,"Mimo ostrzeżeń ratowników i wezwań do ostrożności, nad wodami w Polsce dochodzi do kolejnych tragedii. Od początku miesiąca utopiły się już 92 osoby. Zmieniona KRS wybiera nowych sędziów do Sądu Najwyższego. Posiedzenie zwołano w przyspieszonym terminie. W cztery dni Rada musi ocenić merytorycznie 180 kandydatów. Chaos wokół zakupu australijskich fregat i kontrowersje wokół kandydatki PiS na Rzecznika Praw Dziecka - co jeszcze wydarzyło się w ubiegłym tygodniu?",,,
https://wiadomosci.onet.pl/kraj/stanislaw-piotrowicz-zastanawia-sie-nad-przyszloscia-krs/h6nfq11,Piotrowicz: przynależność do Europejskiej Sieci Rad Sądownictwa nie jest obowiązkowa,"Zdaniem Stanisława Piotrowicza należy przeanalizować, czy warto należeć do Europejskiej Sieci Rad Sądownictwa (ENCJ) Według członka KRS trzeba sprawdzić, na ile ta przynależność jest owocna. Poseł PiS twierdzi, że ENCJ jest ""wykorzystywana politycznie"".","17 wrzenia Europejska Sieć Rad Sądownictwa ma zdecydować o członkostwie Krajowej Rady Sadownictwa (KRS) w tej organizacji. - Przynależność do tej organizacji nie jest obowiązkowa i nie wszystkie państwa należące do Unii Europejskiej należą do tej Sieci. Należy sobie postawić pytanie, na ile owocna jest tego rodzaju przynależność, która wiąże się też z określonymi kosztami - powiedział Piotrowicz. Według niego ""należy też dokonać analizy, czy warto"" należeć do ENCJ - szczególnie wtedy, kiedy ta Sieć zamierza podejmować działania niezgodne z własnym statutem (....)"" - a także, czy tego rodzaju organizacja jest wiarygodna - powiedział poseł. Dopytywany, czy według niego KRS powinna opuścić ENCJ Piotrowicz odparł, że ""dyskusja na ten temat"" odbędzie się w przyszłym tygodniu. Według niego, organizacja ta jest ""wykorzystywana politycznie"". Jak powiedział, ""nie ma w niej dobrej woli"", by zapoznać się z argumentami Polski w sprawie reformy sądownictwa. W piątek Krajowa Rada Sadownictwa zarekomendowała sędziego Sądu Okręgowego w Poznaniu Wojciecha Sycha na sędziego Izby Karnej Sądu Najwyższego. Z kolei w czwartek KRS wyłoniła 12 kandydatur do Izby Dyscyplinarnej. Wnioski o ich powołanie zostaną wysłane do prezydenta Andrzeja Dudy. Na początku tygodnia blisko 200 kandydaturami na 44 stanowiska sędziowskie w SN zajmowały się cztery zespoły Rady. Piotrowicz, który wchodzi w skład zespołu wysłuchującego kandydatury do Izby Dyscyplinarnej został zapytany w piątek, czym kierowała się KRS przy wystawianiu rekomendacji. ""Przede wszystkim tym, żeby wybrać najlepszych, a więc ludzi wyróżniających się najlepszą wiedzą prawniczą"" - odparł. Przypomniał, że stosowanie takiego kryterium przewiduje ustawa regulująca wybór sędziów Sądu Najwyższego. Piotrowicz zaznaczył też, KRS kierowała się również specyfiką poszczególnych Izb. - Trudno byłoby na przykład do Izby Cywilnej wskazać karnistę i odwrotnie. W Izbie Dyscyplinarnej istotne jest na przykład pewne doświadczenie w gromadzeniu i analizie dowodów - mówił. W przyszłym tygodniu, w poniedziałek i wtorek, Rada zajmie się obsadą dwóch kolejnych Izb: Kontroli Nadzwyczajnej i Spraw Publicznych oraz Cywilnej. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Zdaniem Stanisława Piotrowicza ENCJ jest wykorzystywana politycznie,
https://wiadomosci.onet.pl/kraj/sn-dwoch-sedziow-zlozylo-pozwy-ws-niewygasniecia-ich-stosunku-sluzbowego/y5meysx,SN: dwóch sędziów złożyło pozwy ws. niewygaśnięcia ich stosunku służbowego,"Dwóch sędziów Sądu Najwyższego, którzy ukończyli 65 lat i otrzymali na początku lipca pisma od prezydenta zawiadamiające o ich przejściu w stan spoczynku, wystąpiło z pozwami o ustalenie istnienia stosunku służbowego sędziego SN - poinformował dziś zespół prasowy tego sądu.","Jak powiedział Krzysztof Michałowski z zespołu prasowego SN 22 sierpnia do Izby Pracy i Ubezpieczeń Społecznych SN wpłynęły dwa bardzo zbliżone w treści pozwy sędziów SN Krzysztofa Cesarza i Andrzeja Siuchnińskiego. - W pozwach tych sędziowie, reprezentowani przez profesjonalnych pełnomocników, domagają się ustalenia, że stosunek służbowy sędziego w stanie czynnym, istniejący w dniu 3 lipca 2018 r. między każdym z powodów a SN, nie wygasł z dniem 4 lipca 2018 r., lecz trwa nadal - dodał. Jak poinformował SN w pozwach m.in. został zawarty także wniosek o udzielenie zabezpieczenia roszczenia ""przede wszystkim przez wydanie postanowienia zakazującego Prezydentowi RP - a w określonych okolicznościach także Krajowej Radzie Sądownictwa - podejmowania jakichkolwiek czynności, które mogłyby prowadzić do powołania sędziów SN na miejsca zwolnione wskutek rzekomego przekształcenia się (...) stosunku służbowego sędziego tego sądu w stanie czynnym w stosunek służbowy sędziego w stanie spoczynku ze skutkiem w postaci pozbawienia powodów możliwości sprawowania władzy sądowniczej"". - Takie zabezpieczenie roszczeń powodów jest niezbędne, by zapobiec sytuacji, w której nastąpią nieodwracalne skutki prawne w postaci powołania nowych sędziów SN na miejsca zajmowane przez powodów, co spowodowałoby, że ewentualne rozstrzygnięcie sądu uwzględniające żądania powodów będzie bezskuteczne - wyjaśnił rzecznik prasowy SN sędzia Michał Laskowski. Zgodnie z ustawą o Sądzie Najwyższym, która weszła w życie 3 kwietnia, w trzy miesiące od tego terminu, czyli 3 lipca, w stan spoczynku przeszli z mocy prawa sędziowie SN, którzy ukończyli 65. rok życia. Mogą oni jednak dalej pełnić funkcję, jeśli w ciągu miesiąca od wejścia w życie nowej ustawy, czyli do 2 maja, złożyli stosowne oświadczenie i przedstawili odpowiednie zaświadczenia lekarskie, a prezydent RP wyrazi zgodę na dalsze zajmowanie stanowiska sędziego SN. Prezydent, przed wyrażeniem zgody na dalsze zajmowanie stanowiska, zasięga opinii KRS. 3 lipca w SN było 73 sędziów, spośród których 27 osiągnęło wiek 65 lat. Z kolei spośród tych 27 sędziów oświadczenia dotyczące woli pozostania na stanowisku z powołaniem na podstawę prawną nowej ustawy o SN złożyło dziewięciu sędziów. Natomiast w siedmiu kolejnych oświadczeniach sędziowie powołali się bezpośrednio na Konstytucję RP, nie dołączyli także zaświadczeń o stanie zdrowia. Bezpośrednio na zapisy konstytucji w oświadczeniach powołali się zaś sędziowie: Krzysztof Cesarz, Józef Iwulski, Przemysław Kalinowski, Jerzy Kuźniar, Andrzej Siuchniński, Józef Szewczyk i Stanisław Zabłocki. Spośród tych siedmiu sędziów czterech - Cesarz, Kalinowski, Siuchniński i Szewczyk - złożyło oświadczenia po terminie. Wobec tej czwórki oraz 11 kolejnych sędziów, którzy nie złożyli oświadczeń (w tym I prezes SN Małgorzaty Gersdorf), prezydent Andrzej Duda 4 lipca skierował pisma zawiadamiające o przejściu w stan spoczynku. Jak poinformował sędzia Laskowski dwaj sędziowie, którzy wystąpili z pozwami, ""upatrują wadliwości aktu prezydenta RP w tym, że został oparty na regulacjach (...) ustawy o SN, które są sprzeczne zarówno z Konstytucja RP, jak i prawem międzynarodowym"". - Aktualnie oba pozwy zostały zarejestrowane w SN i czekają na wyznaczenie terminów posiedzeń - powiedział Michałowski. ",Krzysztof Cesarz,
https://wiadomosci.onet.pl/kraj/apel-prawnikow-do-prezydenta-by-wstrzymal-sie-z-mianowaniem-sedziow-sn/wsp1ly6,"Apel prawników do prezydenta, by wstrzymał się z mianowaniem sędziów SN","Prezesi Naczelnej Rady Adwokackiej i Krajowej Rady Radców Prawnych wystosowali list otwarty do Andrzeja Dudy. Apelują w nim do prezydenta, by nie mianował nowych sędziów Sądu Najwyższego do czasu rozpatrzenia pytań prejudycjalnych przez Trybunał Sprawiedliwości Unii Europejskiej.","""Obecny, niezwykle pospieszny i nietransparentny proces oceniania nowych kandydatów na sędziów Sądu Najwyższego stanowi zagrożenie dla bezpieczeństwa obywateli. Podważa on fundamenty, na których opiera się zaufanie do wymiaru sprawiedliwości"" - napisali w liście adwokat Jacek Trela i radca prawny Maciej Bobrowicz. Autorzy listu przypomnieli, że ""praworządność to jedna z naczelnych zasad demokratycznego państwa"". ""Do Sądu Najwyższego trafiają sprawy obywateli i mają oni prawo oczekiwać, że wybór sędziów będzie odbywać się według najlepszych standardów"" - czytamy w apelu. Prezesi prawniczych samorządów zwrócili się do prezydenta, by ze względu na te zagrożenia nie mianował nowych sędziów Sądu Najwyższego do czasu orzeczenia Trybunału Sprawiedliwości UE w Luksemburgu, który ""w duchu poszanowania europejskiego prawa demokratycznej tradycji sądownictwa i niezawisłości sądów oraz niezależności sędziów rozstrzygnie zagadnienia prejudycjalne przedstawione przez Sąd Najwyższy"". Chcesz być na bieżąco z najważniejszymi informacjami dnia? Polub Onet Wiadomości na Facebooku! (mt)",,
https://wiadomosci.onet.pl/kraj/krs-wybralo-sedziego-wojciecha-sycha-do-izby-karnej-sadu-najwyzszego/1kjpzq2,KRS rekomenduje kolejnego sędziego do Sądu Najwyższego,"Krajowa Rada Sądownictwa zdecydowała dzisiaj, że przedstawi prezydentowi sędziego Wojciecha Sycha do nominacji na stanowisko sędziego Sądu Najwyższego w Izbie Karnej. Na posiedzeniu Rada zajęła się także kwestią jej dalszego członkostwa w Europejskiej Sieci Rad Sądowniczych (ENCJ).","Do konkursu o jedno wolne stanowisko w Izbie Karnej stanęło siedem osób. Pięć z nich zostało w tym tygodniu wysłuchanych przez specjalny zespół KRS złożony z posła Tomasza Rzymkowskiego, sędzięgo Jarosława Dudzicza i sędzię Ewę Łąpińską. Na dzisiejszym posiedzeniu KRS członkowie zespołu przedstawili sylwetki kandydatów. Znaleźli się wśród nich sędziowie: Piotr Gaciarek, Rafał Skrzecz i Wojciech Sych, adwokat Krzysztof Kamalski i prokurator Beata Homa. Rekomendację zespołu uzyskał jedynie Wociech Sych. W przeprowadzonym jawnie głosowaniu członkowie Rady postąpili zgodnie z rekomendacją i jednogłośnie wybrali Sycha do zajęcia stanowiska sędziego Izby Karnej Sądu Najwyższego. Wniosek w sprawie jego nominacji zostanie skierowany do prezydenta. Żaden z pozostałych kandydatów nie uzyskał ani jednego głosu ""za"". Wojciech Sych jest sędzią z 23-letnim stażem orzeczniczym. Karierę rozpoczynał jako prokurator we Wrześni, następnie był sędzią w Gnieźnie i Poznaniu. W 2005 r. na Uniwersytecie Adama Mickiewicza w Poznaniu obronił rozprawę doktorską na temat roli pokrzywdzonego w postępowaniu przygotowawczym.  - Sędzia Sych brał udział w pracach komisji kodyfikacyjnej. Łączy pracę orzeczniczą z dydaktyczną. Pracował w sądach wszystkich instancji i orzekał w różnych rodzajach spraw. Uzyskał bardzo dobre opinie od aplikantów, których szkolił, wyrażone w anonimowych ankietach. Jest to osoba poważna i opanowana, jednocześnie posiadająca nienarzucającą się pewność siebie - uzasadniała jego rekomendację sędzia Ewa Łąpińska. Po wyborze kandydata do SN, Rada zajęła się kwestią możliwości zawieszenia jej członkostwa w Europejskiej Sieci Rad Sądowniczych (ENCJ). Zarząd tej organizacji zaproponował takie rozwiązanie w związku ze sposobem wyboru członków polskiej Rady. Zdaniem ENCJ nie jest on wolny od wpływów władzy wykonawczej i władzy sądowniczej. Europejska organizacja 17 września odbędzie nadzwyczajne spotkanie w tej sprawie. - Z przykrością stwierdzam, że ani nasze pisemne stanowisko, ani spotkanie z członkami ENCJ nie przyniosło żadnego skutku. Jesteśmy ofiarami nagonki i czarnego pijaru. Wnioskowałbym o wystąpienie z tej organizacji - zasugerował członek KRS sędzia Dudzicz. - Jeśli my sami wystąpimy nie damy szansy tej organizacji skompromitowania się do końca. ENCJ nie ma podstaw prawnych, by nas zawiesić. Kiedy jej członkowie do nas przyjechali, nie chcieli nawet nawiązać z nami kontaktu. Jeżeli nas wywalą, to proszę, niech się kompromitują do końca - odparła posłanka Krystyna Pawłowicz. Do jej opinii przychylił się sędzia Jędrzej Kondek, który ocenił że wystąpienie z Europejskiej Sieci Rad Sądowniczych byłoby odebrane ""jako ucieczka"" i ""dowód na brak argumentów po naszej stronie"". Wezwał, by ""stanąć przed ENCJ z otwartą przyłbicą"". Członkowie KRS, z których zdecydowana większość zasiada w niej od niedawna, chcieli dowiedzieć się jak wyglądała dotychczasowa współpraca z ENCJ. - Polegała przede wszystkim na jeżdżeniu w delegacje, zawsze przez te same osoby, a potem do skarżenia się na Polskę - wspominała posłanka Pawłowicz, która jest członkiem KRS od 2011 r. - To (ENCJ -red.) jest lipa, jak wiele struktur Unii Europejskiej - dodała Pawłowicz. - Delegacje to była zabawa. Podobnie jak to, że KRS w lipcu jeździła na tydzień na tzw. posiedzenia wyjazdowe do ośrodków w góry albo nad morze. Efektem były wspólne zdjęcia. Myśmy oczywiście nie jeździli - opowiadała dalej posłanka Pawłowicz. Wiceprzewodniczący KRS Wiesław Johann zaproponował, by Rada przyjęła stanowisko ws. swojego członkostwa w ENCJ przed 17 września, tzn. przed nadzwyczajnym spotkaniem europejskiej organizacji. Na wniosek sędzi Ewy Łąpińskiej KRS zajmie się tą kwestią w najbliższy wtorek. Chcesz być na bieżąco z najważniejszymi informacjami dnia? Polub Onet Wiadomości na Facebooku!",,
https://wiadomosci.onet.pl/kraj/opinia-prof-jana-zimmermanna-nt-nominacji-sedziow-do-sn-przez-prezydenta-andrzeja/n093dzc,Prof. Jan Zimmermann: prezydent musi się wstrzymać z nominacją sędziów do SN,"Stowarzyszenie sędziów ""Iustitia"" opublikowało dzisiaj opinię prawną napisaną przez promotora pracy doktorskiej prezydenta Andrzeja Dudy. Dotyczy ona wyboru nowych sędziów do Sądu Najwyższego. Z opinii prof. Jan Zimmermanna  z Uniwersytetu Jagiellońskiego wynika, że prezydent powinien poczekać co najmniej dwa tygodnie z ich zaprzysiężeniem.","Wczoraj Krajowa Rada Sądownictwa spośród ponad 60 kandydatów, wybrała 12 , których rekomenduje prezydentowi do nominacji na stanowiska sędziów w nowo powstałej Izbie Dyscyplinarnej SN. Rada w uchwale zwróciła się do Andrzeja Dudy z formalnym wnioskiem w tej sprawie. Prof. Jan Zimmermann w swojej opinii podkreśla, że zgodnie z prawem ""każda uchwała KRS staje się prawomocna, jeśli nie przysługuje od niej odwołanie"". Jego zdaniem uzyskanie przez uchwałę prawomocności jest konieczne, by była ona wykonalna, a więc aby prezydent Andrzej Duda mógł zaprzysiąc kandydatów na sędziów Sądu Najwyższego. W dalszej części swojej opinii prof. Zimmermann ustala moment, w którym nastąpi uprawomocnienie się uchwały. Art. 44 ust. 1a i ust. 2 ustawy o Krajowej Radzie Sądownictwa mówi, że uczestnik postępowania przed KRS może wnieść odwołanie do Naczelnego Sądu Administracyjnego, a termin takiego odwołania wynosi dwa tygodnie. Uchwała KRS o kandydatach do Izby Dyscyplinarnej uprawomocni się zatem ""z momentem upływu ostatniego dnia drugiego tygodnia, jaki upłynął od daty doręczenia uchwały ostatniemu z uczestników"" - pisze promotor rozprawy doktorskiej prezydenta. Tylko wtedy bowiem, będzie można mieć pewność, że nikt z uczestników postępowania nie zaskarżył uchwały. Prof. Zimmermann zaznacza, że dopiero po upływie wspomnianych wyżej dwóch tygodni uchwała KRS jest wykonalna. Prezydent dopiero wówczas będzie mógł zatem zaprzysiąc nowych sędziów Sądu Najwyższego. Autor opinii dodaje, że uczestnicy postępowania nie mogą zrzec się swojego prawa do odwołania się od uchwały - jest to ich prawo podmiotowe, z którego mogą co najwyżej nie skorzystać. Niezależnie więc od decyzji kandydatów, którzy zgłosili się do KRS, prezydent powinien wstrzymać się z nominacjami na dwa tygodnie. Chcesz być na bieżąco z najważniejszymi informacjami dnia? Polub Onet Wiadomości na Facebooku! (mt)",Prezydent Andrzej Duda,
https://wiadomosci.onet.pl/kraj/kolejny-dzien-posiedzenia-krs-rada-wybrala-sedziego-do-izby-karnej-sn/khfbe61,Kolejny dzień posiedzenia KRS. Rada wybrała sędziego do Izby Karnej SN,"Krajowa Rada Sądownictwa zdecydowała dzisiaj, że przedstawi prezydentowi sędziego Wojciecha Sycha do nominacji na stanowisko sędziego Sądu Najwyższego w Izbie Karnej. Żaden z pozostałych kandydatów nie otrzymał ani jednego głosu poparcia od członków KRS. Rada dyskutuje nad możliwością wyjścia z Europejskiej Sieci Rad Sądowniczych.",,,
https://wiadomosci.onet.pl/kraj/iustitia-ujawnia-nagranie-z-przesluchania-sedziego-arkadiusza-tomczaka-przez-krajowa/kz7x7jq,Iustitia ujawnia nagranie z przesłuchania sędziego Arkadiusza Tomczaka przez Krajową Radę Sądownictwa,"- Biorę udział w konkursie mimo olbrzymich wątpliwości, co do jego legalności - mówił Arkadiusz Tomczak na przesłuchaniu KRS. - Sprawdzenie legalności tego konkursu jest celem nadrzędnym - argumentował. Tomczak jest członkiem zarządu Stowarzyszenia Sędziów Polskich Iustitia. Zgłosił swoją kandydaturę do Izby Dyscyplinarnej Sądu Najwyższego.","W dniu 23 sierpnia 2018 r. Arkadiusz Tomczak - sędzia Wojewódzkiego Sądu Administracyjnego w Warszawie został przesłuchany przez Zespół do spraw oceny kandydatów do Sądu Najwyższego działający w ramach ""nowej Krajowej Rady Sądownictwa"" - czytamy na stronie Stowarzyszenia Sędziów Polskich Iustitia. Stowarzyszenie ujawniło przebieg przesłuchania. Ze strony Krajowej Rady Sądownictwa w przesłuchaniu udział wzięli poseł Stanisław Piotrowicz, sędzia Dariusz Drajewicz, sędzia Rafał Puchalski, sędzia Jarosław Dudzicz, sędzia Zbigniew Łupina. - Mam wielkie wątpliwości, co do legalności aktualnej obsady Krajowej Rady Sądownictwa. Część członków Rady została wybrana przez polityków, a nie jak stanowi konstytucja sędziów. Część sędziów została wybrana na miejsce sędziów, których kadencje nie zostały ukończone - argumentował. - Druga wątpliwość wiążę się z brakiem kontrasygnaty prezesa rady ministrów pod ogłoszeniem prezydenta o ogłoszeniu tego konkursu. Trzecia wątpliwość wynika z sytuacji, że konkurs prowadzony jest w takim tempie, że Poczta Polska nie jest w stanie doręczyć zawiadomień niektórym uczestnikom o terminach posiedzeń. W takiej sytuacji znalazłem się ja i jeszcze kilku kandydatów. Mam pytanie, czy macie państwo wiedzę ilu kandydatów dowiedziało się o terminie posiedzeń już po ich odbyciu? - kontynuował. Pytanie pozostało bez odpowiedzi i jako takie na prośbę Tomczaka zostało zaprotokołowane. Dlaczego zatem Tomczak wziął udział w konkursie? - Niezależnie od tych wątpliwości, istnieje w naszym porządku prawnym droga sądowej kontroli legalności kontroli tego konkursu, czyli odwołania się do Naczelnego Sądu Administracyjnego. Być może należy doprowadzić do tego by NSA zbadał legalność konkursu, w którym właśnie uczestniczę - wyjaśniał. I w dalszej części wysłuchania argumentował, że to sprawdzenie ""leży w interesie wszystkich uczestników konkursu oraz obywateli tego kraju"". - Moim obowiązkiem jest doprowadzenie do tego, by co do legalności wypowiedział się uprawniony do tego organ. A tym organem nie jest KRS, tylko NSA - mówił. - Sprawdzenie legalności tego konkursu jest celem nadrzędnym - podkreślał. Pytany o niezgodność z konstytucją samego wyboru członków KRS, Tomczak argumentował, że tę kwestię powinien rozstrzygnąć właściwy organ. Pytający o tę kwestię poseł Piotrowicz przytoczył przepisy konstytucji, które, cytowane przez niego, mówią że szczegóły wyboru sedziów do KRS określa ustawa. ""Ocena mojej wiedzy? Mieliście szansę zapoznania się z aktami spraw"" - Jeśli chodzi o ocenę mojej wiedzy prawniczej, przedstawiłem państwu listę stu spraw, wyroków, uzasadnień, z którymi mieliście państwo szansę się zapoznać i na podstawie treści tych wyroków i uzasadnień wyciągnąć wnioski, co do stanu mojej wiedzy prawniczej. Jest mi bardzo przykro, że nie skorzystaliście państwo z tej szansy, że nie zapoznaliście się państwo z tymi sprawami. Ja nie będę oceniał swojej wiedzy prawniczej. Mieliście państwo szansę zapoznać się z aktami spraw - odpowiadał na kolejne pytania. Gdy doprecyzowano, że chodzi o ocenę Tomczaka w jaki sposób jego orzecznictwo miało wpływ na wymiar sprawiedliwości w Polsce i które w jego ocenie orzeczenia spełniają kryterium wykazywania się wysokim stanem wiedzy prawniczej, ripostował że KRS wymaga od niego braku skromności i że jest to ""co najmniej niestosowne"". Jednocześnie wskazał na orzeczenie Sądu Administracyjnego, które ""rozstrzyga kwestię rozstrzygnięcia Trybunału Konstytucyjnego wydanego w być może wadliwym składzie"". - Szkoda, że się państwo z tym nie zapoznali - skwitował. - Jestem prostym magistrem bez dorobku naukowego, jednak liczba moich orzeczeń świadczy odpowiada na pytanie o stan mojej wiedzy prawniczej - kontynuował. - Zresztą słyszałem krytyczne opinie od państwa o nadmiarze pracowników naukowych w Sądzie Najwyższym. A skład obecnej KRS świadczy o tym, że czerpiecie garściami z praktyki - mówił i doprecyzował, że krytyczne opinie wygłaszał m.in. sędzia Puchalski. ""Czarna lista"" Wcześniej przedstawiając swoją sylwetkę i dorobek zawodowy Tomczak zaznaczył, że znalazł się na czarnej liście. O co chodzi? - Czarna lista została państwu przedstawiona na polecenie prezesa Mazura podczas posiedzenia KRS. Lista została rozdana przez panią poseł Pawłowicz, była to lista, cytuję, ""sędziów nadających na Polskę"". Na liście znajdują się osoby, które uczestniczyły w wizytach studyjnych w instytucjach europejskich - wyjaśniał, dodając że udział w wizytach studyjnych jest czymś normalnym i że w takich wizytach udział biorą parlamentarzyści obozu rządzącego, opozycji, więc także i przedstawiciele sądownictwa.  Całość nagrania na stronie Iustitia Rekomendacje KRS Arkadiusz Tomczak ukończył UAM w Toruniu z oceną bardzo dobrą. Od 2000 r. był sędzią Sądu Rejonowego w Warszawie, w latach 2008-2014 był tam sędzią Sądu Okręgowego, a od 2014 r. jest sędzią Wojewódzkiego Sądu Administracyjnego w Warszawie. Był członkiem Okręgowej Komisji Wyborczej w 2004 r. Ukończył podyplomowe studia z zakresu prawa karnego i praw człowieka w Polsce. ""Dał się poznać jako osoba zaangażowana w wykonywanie swoich obowiązków służbowych"" - brzmi ocena KRS. Nie posiada dorobku naukowego. Zespół po wszechstronnym rozważeniu jego kwalifikacji postanowił nie rekomendować jego kandydatury. KRS podjęła wczoraj uchwałę o przedstawieniu prezydentowi Andrzejowi Dudzie wniosku o powołanie 12 sędziów Izby Dyscyplinarnej SN. Pozostałe cztery wolne miejsca w Izbie miały zostać obsadzone w kolejnej rundzie głosowania, żadna z kandydatur nie uzyskała jednak wymaganej większości głosów Rady. Jak poinformował przewodniczący komisji skrutacyjnej Marek Jaskulski, bezwzględną większość - co najmniej dziewięciu - głosów członków KRS uzyskali: prokurator Prokuratury Krajowej Małgorzata Bednarek, prokurator Prokuratury Krajowej Jarosław Duś, pracownik naukowy Jan Majchrowski, prezes Sądu Apelacyjnego w Białymstoku Piotr Niedzielak, radca prawny Tomasz Przesławski, prokurator Prokuratury Regionalnej w Katowicach Adam Roch, radca prawny Adam Tomczyński, radca prawny Małgorzata Ułaszonek-Kubacka, prokurator Prokuratury Krajowej Ryszard Witkowski, prokurator Prokuratury Krajowej Jacek Wygoda, prezes Sądu Apelacyjnego we Wrocławiu Konrad Wytrykowski oraz prokurator Prokuratury Regionalnej w Katowicach Paweł Zubert. Kandydaci ci uzyskali wcześniej rekomendację zespołu opiniującego Rady. W związku z wyborem mniejszej liczby kandydatów niż dostępnych miejsc w Izbie Dyscyplinarnej KRS przeprowadziła następnie ponowne głosowanie z udziałem tych spośród odrzuconych wcześniej kandydatów, którzy uzyskali największą liczbę głosów. W głosowaniu tym Rada uwzględniła kandydatury Mateusza Ciepłego, Celiny Czerwińskiej, Lidii Dudek, Grzegorza Hawryłkiewicza, Jolanty Korwin-Piotrowskiej i Waldemara Piotra Puławskiego. Żaden z nich nie uzyskał jednak wymaganej większości głosów. W końcu czerwca w Monitorze Polskim opublikowane zostało obwieszczenie prezydenta o wolnych stanowiskach sędziego w SN - do objęcia są łącznie 44 wakaty sędziowskie - w tym 16 w Izbie Dyscyplinarnej. Na stanowiska w Izbie Dyscyplinarnej wpłynęło pierwotnie 100 kandydatur, niektóre zostały później wycofane. Nie wszyscy kandydaci przyszli na wysłuchania. Łącznie zespół ten wysłuchał - jak podało Biuro KRS - 63 osoby. KRS w wczoraj rozpoczęła czterodniowe posiedzenie podczas którego, zająć ma się wyłonieniem kandydatur na sędziów Sądu Najwyższego, w sprawie których wniosek o powołanie trafi do prezydenta. Wczoraj KRS zajmowała się obsadą stanowisk w Izbie Dyscyplinarnej; dziś zajmie się Izbą Karną. Chcesz być na bieżąco z najważniejszymi informacjami dnia? Polub Onet Wiadomości na Facebooku! Źródło: Iustitia, PAP, Onet",Arkadiusz Tomczak (2013),
https://wiadomosci.onet.pl/kraj/krs-wybrala-sedziow-do-izby-dyscyplinarnej-sadu-najwyzszego/ehdpxlz,KRS zarekomendowała kandydatów na pierwsze wakaty w Sądzie Najwyższym,"Krajowa Rada Sądownictwa od rana prowadziła dzisiaj obrady dotyczące kandydatów do Izby Dyscyplinarnej w Sądzie Najwyższym. Wieczorem wybrała 12 osób, które przedstawi prezydentowi do nominacji do nowo powołanej izby.","Od poniedziałku do wczoraj cztery zespoły KRS prowadziły wysłuchania kandydatów na wolne miejsca w SN. W skład komisji zajmujacej się Izbą Dyscyplinarną wchodzili sędziowie Dariusz Drajewicz, Rafał Puchalski, Jarosław Dudzicz, Grzegorz Furmankiewicz i poseł Stanisław Piotrowicz (PiS). W utworzonej właśnie Izbie Dyscyplinarnej znajduje się 16 wolnych stanowisk. Dzisiaj członkowie zespołu przez cały dzień przedstawiali KRS sylwetki 63 kandydatów, których wysłuchali w ostatnich dniach. Spośród nich 12 zostało zarekomendowanych Radzie do przedstawienia prezydentowi do nominacji na stanowiska sędziów Sądu Najwyższego. Znalazło się wśród nich sześciu prokuratorów, trzech radców prawnych, dwóch sędziów i jeden pracownik akademicki. Wcześniej KRS odrzuciła wniosek jej członka, posła Borysa Budki (PO), by udostępnić protokoły z wysłuchań kandydatów i odroczyć w tym celu posiedzenie o tydzień. Budka chciał również, by wszyscy kandydaci zostali publicznie wysłuchani przez całą KRS. Ok. godz. 18 Rada przeprowadziła głosowanie nad kandydaturami. Odbyło się ono w trybie niejawnym na wniosek sędzi Teresy Kurcyusz-Furmanik. Za jawnym wyborem sędziów SN opowiedział się m.in. wiceprzewodniczący KRS Wiesław Johann. - Głosowanie niejawne wprowadzi wrażenie, że KRS chce ukryć coś przed społeczeństwem. Kontrola społeczna jest niezwykle ważnym instrumentem, szczególnie teraz, gdy reforma wymiaru sprawiedliwości jest bardzo ostro krytykowana, wiadomo przez jakie środowiska - mówił Johann. Ostatecznie jednak przewodniczący Leszek Mazur przypomniał, że ""jawność ma swoje granice"", a głosowanie może zostać utajnione na wniosek każdego członka KRS. Krajowa Rada Sądownictwa wybrała 12 osób, które przedstawi prezydentowi do nominacji do Izby Dyscyplinarnej. Są to dokładnie te same osoby, które zostały rekomendowane przez zespół prowadzący wysłuchania i wszystkie zostały wybrane w pierwszym głosowaniu. Ze względu na to, że liczba wakatów w izbie wynosi 16, odbyło się ponowne głosowanie, które miało obsadzić cztery pozostające miejsca. Żaden z kandydatów nie otrzymał jednak ani jednego głosu ""za"". Wobec tego KRS podjęła uchwałę o przedstawieniu prezydentowi jedynie 12 osób. Poniżej przedstawiamy ich listę. Na briefingu po zakończeniu głosowań przewodniczący KRS Leszek Mazur podkreślił, że możliwość obsadzenia czterech wakatów w Izbie Dyscyplinarnej wiąże się z ewentualnym ogłoszeniem kolejnego konkursu na te stanowiska. - Wówczas musi zostać powtórzona cała procedura począwszy od obwieszczenia przez prezydenta istnienia takich wolnych stanowisk i cała procedura podlega powtórzeniu od samego początku, to już jest zupełnie nowy konkurs - mówił Mazur. - My mogliśmy w ramach tego konkursu uznać za spełniające wymagane kryteria ustawowe jedną, dwie, trzy osoby, ale nie więcej niż 16 - dodał. Pytany, czy Izba Dyscyplinarna w SN może funkcjonować w składzie 12-osobowym, odpowiedział, że jeżeli uznano za optymalną liczbę 16 etatów, to każdy etat mniej oznacza mniejszą sprawność i ograniczoną możliwość działania. - Tu musi być jakiś kompromis pomiędzy oczekiwaniami, jaka ma być optymalna wielkość tego wydziału a wymogami, co do kwalifikacji kandydatów - powiedział przewodniczący KRS. Mazur stwierdził, że trzech sędziów to minimalna liczba członków izby, która zapewniłaby możliwość jej funkcjonowania, dlatego izba będzie mogła działać w 12-osobowym składzie. - Funkcjonowanie tej izby nie jest oparte na jakieś zasadzie większości, czyli nawet kilku sędziów tej izby, a nie pełny skład, daje możliwość działania - dodał. Pytany, kiedy uchwała trafi do prezydenta przewodniczący KRS odpowiedział, że wymaga ona dokładnego opracowania, co zajmie ""kilka, kilkanaście dni"". Na pytanie dlaczego głosowanie ws. kandydatur było tajne stwierdził, że pozwalały na to przepisy, a zdecydowały kwestie czysto techniczne. Mazur, pytany jak ocenia fakt, że większość wybranych kandydatów to prokuratorzy, odpowiedział, że osoby wybrane to ""prokuratorzy o najwyższych kwalifikacjach"". Dopytywany o kwestię niezależności prokuratorów, podległych dotychczas ministrowi sprawiedliwości, Prokuratorowi Generalnemu stwierdził, że ewentualne zostanie sędzią SN oznacza, że ""związek z przeszłością"" nie może rzutować na ich pracę. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Dzisiejsze posiedzenie Krajowej Rady Sądownictwa,
https://wiadomosci.onet.pl/kraj/andrzej-rzeplinski-zbigniew-ziobro-wpadl-w-panike/m4r4zdc,Andrzej Rzepliński: Zbigniew Ziobro wpadł w panikę,"Prokurator Generalny wpadł w panikę w związku ze sprawą, która zawisła przed trybunałem w Luksemburgu. Zamiast porządnie przygotować stanowisko rządu polskiego, to próbuje ją wyorać z rejestru spraw, które zawisły przed Luksemburgiem - mówił dziś w TVN 24 Andrzej Rzepliński, były prezes Trybunału Konstytucyjnego.","- Sądzę, że w rozumowaniu Prokuratora Generalnego chodzi o to, żeby odblokować funkcjonowanie KRS czy organu, który pełni teraz taką rolę i aby dopiąć tworzenie nowego Sądu Najwyższego przed wydaniem rozstrzygnięcia Trybunału Sprawiedliwości Unii Europejskiej - komentował Rzepliński. Według byłego prezesa TK, ""nawet Zbigniew Ziobro nie ma takiej władzy, żeby uzdrowić ustawę, która nie jest ustawą, w procedurze trzech sekund"". - Przedmiotem sprawy w Luksemburgu jest bowiem zgodność prawa stanowionego w Polsce z przepisami wspólnotowymi - podkreślał Rzepliński. - Ta sprawa nie może być zahamowana. To, co może zrobić pan Ziobro, to przygotować znakomite prawniczo pismo adresowane w tej sprawie do Luksemburga. Jestem silnie przekonany, że się przeliczy, dlatego, że instytucje unijne, w tym również Trybunał Sprawiedliwości Unii uczą się na przykładzie węgierskim, że jeżeli jesteś autokratycznym władcą państwa, który idzie po trupach wartości, to miejsca dla ciebie nie ma - podkreślił profesor. Jak poinformowała dziś Prokuratura Krajowa, Zbigniew Ziobro skierował wniosek do Trybunału Konstytucyjnego ws. przepisów, na podstawie których Sąd Najwyższy zawiesił niektóre zapisy nowej ustawy o SN. Jak przekazano, Prokurator Generalny uznał, że skierowanie przez Sąd Najwyższy pytań prejudycjalnych do Trybunału Sprawiedliwości UE oraz zawieszenie stosowania niektórych przepisów ustawy o SN to ""rażące przekroczenie kompetencji"" przez SN. Źródło: TVN24, PAP",Andrzej Rzepliński,
https://wiadomosci.onet.pl/kraj/ziobro-kieruje-wniosek-do-tk-ws-przepisow-z-ktorych-skorzystal-sn/963t23k,"Ziobro kieruje wniosek do TK ws. przepisów, z których skorzystał SN ""zawieszając"" stosowanie ustawy","Prokurator Generalny Zbigniew Ziobro skierował wniosek do Trybunału Konstytucyjnego ws. przepisów, na podstawie których Sąd Najwyższy zawiesił niektóre zapisy nowej ustawy o SN - poinformowała dziś w komunikacie Prokuratura Krajowa.","Na początku sierpnia Sąd Najwyższy wystosował pięć pytań prejudycjalnych do Trybunału Sprawiedliwości UE i zawiesił stosowanie trzech artykułów ustawy o SN określających zasady przechodzenia sędziów tego sądu w stan spoczynku. Pytania zostały zadane na tle rozpoznawanej przez SN sprawy, która ""dotyczyła obowiązku opłacania składek ubezpieczeń społecznych w sytuacji kiedy Polak ma firmę w Czechach albo na Słowacji"". W powiększonym składzie orzekającym znalazł się jeden sędzia, który przekroczył już 65. rok życia i co do którego trwa procedura związana z przeniesieniem go w stan spoczynku lub ewentualnym umożliwianiem mu dalszego orzekania. Rzecznik prasowy SN sędzia Michał Laskowski mówił wtedy, że ""na tle kwestii, związanej z możliwością orzekania przez tego sędziego, SN zadał pytania Trybunałowi Sprawiedliwości UE"". Jak dodawał, SN jednocześnie zawiesił stosowanie trzech artykułów ustawy o SN określających zasady przechodzenia sędziów tego sądu w stan spoczynku. ""Stojąc na straży konstytucji i całokształtu porządku prawnego Rzeczypospolitej Polskiej, Prokurator Generalny wystąpił do TK z wnioskiem o stwierdzenie niezgodności z konstytucją treści normatywnych, wydobytych przez powiększony skład SN z art. 755 par. 1 Kodeksu postępowania cywilnego oraz z art. 267 Traktatu o funkcjonowaniu Unii Europejskiej"" - poinformowano w komunikacie PK. Jak dodano, ""polskiemu porządkowi prawnemu w ogóle nie jest znana instytucja zawieszenia stosowania przepisów obowiązujących ustaw"". ""Prokurator Generalny uznał, że skierowanie przez Sąd Najwyższy do Trybunału Sprawiedliwości Unii Europejskiej pytań prejudycjalnych, które w ogóle nie wiążą się z przedmiotem postępowania, jakie toczy się przed tym Sądem, lecz z kwestią statusu pracowniczego niektórych sędziów wyznaczonych do rozpoznania zagadnienia prawnego, oraz – co szczególnie istotne i zarazem niebezpieczne dla porządku prawnego z punktu widzenia jego wewnętrznej spójności i pewności prawa – zawieszenie stosowania niektórych przepisów obowiązującej ustawy o Sądzie Najwyższym, stanowi rażące przekroczenie kompetencji Sądu Najwyższego"" - czytamy w komunikacie. ""Skierowanie przez Sąd Najwyższy pytań prejudycjalnych oznacza dodatkowo opóźnienie w rozstrzygnięciu sprawy zawisłej przed Sądem Najwyższym wbrew interesom obywatela dochodzącego tam swoich praw. W tej sytuacji Prokurator Generalny nie mógł nie zareagować na wydobycie przez Sąd Najwyższy z zakwestionowanych we wniosku przepisów kodeksu postępowania cywilnego i TSUE treści normatywnych aż w takim stopniu niekonstytucyjnych"" - dodała PK.",Zbigniew Ziobro,
https://wiadomosci.onet.pl/kraj/czlonkowie-krs-o-przebiegu-wysluchan-kandydatow-na-sedziow-sn/nh95fy2,Członkowie KRS o przebiegu wysłuchań kandydatów na sędziów SN,"Marek Jaskulski i Teresa Kurcyusz-Furmanik, członkowie Krajowej Rady Sądownictwa, opowiedzieli dziś o szczegółach przebiegu wysłuchać i profilach kandydatów na sędziów Sądu Najwyższego.","- Każdemu kandydatowi daliśmy tyle czasu, ile potrzebował - mówił Jaskulski, a Kurcyusz-Furmanik podkreślała: ""jeśli ktoś chce obiektywnie skorzystać z pełnej możliwości zaspokojenia swojej wiedzy o naszych kandydatach, to może to zrobić"". Chcesz być na bieżąco z najważniejszymi informacjami dnia? Polub Onet Wiadomości na Facebooku!",,
https://wiadomosci.onet.pl/kraj/krs-wybiera-sedziow-mariusz-muszynski-wycofuje-sie-z-kandydowania-do-sn/86dc74n,Mariusz Muszyński wycofuje się z kandydowania do Sądu Najwyższego,Mariusz Muszyński wycofał swoją kandydaturę do Sądu Najwyższego. Wcześniej nie stawił się na przesłuchaniu przed KRS. Dziś KRS otrzymała jego pisemną rezygnację. Z kandydowania zrezygnowały jeszcze dwie inne osoby.,"Sędzia Trybunału Konstytucyjnego Mariusz Muszyński nie stawił się we wtorek przed zespołem KRS wysłuchującym kandydatów do Sądu Najwyższego. Mariusz Muszyński w rozmowie z ""Rzeczpospolitą"" powiedział, że nie stawił się na przesłuchania w KRS, gdyż zbyt późno dostał informację o przesłuchaniu. Dopiero w południe jego żona odebrała pismo z Krajowej Rady Sądownictwa, a jego samego nie było jeszcze w Warszawie. Sędzia TK nie potwierdził wówczas pojawiających się w prasie spekulacji, że zrezygnował ze startowania do SN, ale też wyraźnie nie potwierdził startu. Powiedział wówczas, że decyzję o aplikowaniu do SN podejmie po powrocie do Warszawy. Z kolei informując PAP o rezygnacji z kandydowania do Izby Dyscyplinarnej SN radca prawny Piotr Płachta napisał, że decyzja ta to ""sprzeciw wobec przyjętego w środę przez KRS przyspieszonego trybu procedowania"". Płachta zaznaczył, że jego rezygnacja została już przesłana do KRS. KRS - jak dowiedziała się PAP - otrzymała też już rezygnację adwokata Remigiusza Suehse. KRS rozpoczął o godzinie 10 czterodniowe posiedzenie podczas którego, zająć ma się wyłonieniem kandydatur na sędziów Sądu Najwyższego, w sprawie których wniosek o powołanie trafi do prezydenta. Dzisiaj i jutro KRS zająć ma się obsadą stanowisk w Izbie Dyscyplinarnej i Izbie Karnej. W Izbie Dyscyplinarnej do obsadzenia jest 16 stanowisk, a w Izbie Karnej wolne jest jedno stanowisko. Na stanowiska w Izbie Dyscyplinarnej wpłynęło 100 kandydatur, a do Izby Karnej - siedem kandydatur. Spośród pierwotnie zgłoszonych 215 kandydatur - po wycofaniu niektórych lub uznaniu, że inne nie spełniają kryteriów - do wysłuchania pozostawało poniżej 200 osób. Wtorkowy komunikat Biura KRS informował o łącznie 182 kandydatach zaproszonych na wysłuchania. Źródło: TVN24, ""Rzeczpospolita"", PAP",Mariusz Muszyński,
https://wiadomosci.onet.pl/kraj/posiedzenie-krajowej-rady-sadownictwa/zvmgxpp,Posiedzenie Krajowej Rady Sądownictwa,"Dzisiaj odbyło się plenarne posiedzenie Krajowej Rady Sądownictwa w sprawie oceny kandydatów na sędziów Sądu Najwyższego. Po wysłuchaniu rekomendacji specjalnego zespołu Rada w niejawnym głosowaniu wybrała 12 osób, które przedstawi prezydentowi do nominacji na stanowiska w Izbie Dyscyplinarnej SN.",,Pierwsze posiedzenie Krajowej Rady Sądownictwa,
https://wiadomosci.onet.pl/kraj/michal-laskowski-komentuje-przyspieszenie-posiedzenia-przez-krajowa-rade-sadownictwa/wwvs0ed,"Michał Laskowski: pani prezes Gersdorf opuści budynek sądu, bo zostanie do tego zmuszona okolicznościami","Przy tym tempie już w przyszłym tygodniu możemy mieć sędziów Sądu Najwyższego z nowego naboru. Przypuszczam, że wśród nich będzie osoba, której prezydent powierzy kierowanie SN - powiedział Michał Laskowski rzecznik SN w rozmowie z RMF FM.","Sędzia Michał Laskowski nie jest zaskoczony przyśpieszeniem posiedzenia przez Krajową Radę Sądownictwa. - To nie jest zaskoczenie. Wydaje się, że chodzi o to, by zdążyć z zakończeniem wszystkich procedur przed ewentualnymi ruchami Trybunału Sprawiedliwości czy Unii Europejskiej. Trudno to inaczej zinterpretować. Od początku to przewidywaliśmy i od początku wątpiliśmy we wrześniowy termin posiedzenia - mówił. Sędzia Laskowski przewiduje, że wśród wybranych sędziów będzie osoba, której prezydent powierzy kierowanie SN. - Jeśli tak się stanie, to przypuszczam, choć to będzie decyzja pani prezes Małgorzaty Gersdorf, że opuści budynek sądu. Zostanie zmuszona okolicznościami do opuszczenia tego budynku. No i wtedy rozpocznie się zupełnie nowy rozdział historii Sądu Najwyższego - powiedział rzecznik SN. - Będziemy go pewnie mogli ocenić dopiero z jakiegoś dystansu, po jakimś czasie - wyjaśnił sędzia. - Nie będzie to na pewno ten Sąd Najwyższy, do którego przywykliśmy od 1990 roku. Procedura naboru, z którą teraz mamy do czynienia, jest zupełnie niespotykana, skrótowa w porównaniu z tym, z czym mieliśmy do czynienia dotychczas. Na pytanie, czy Sąd Najwyższy może stracić autorytet, Laskowski odpowiedział: ""Może się tak stać. To oczywiście będzie znowu zależało od wielu elementów - od tego, jak ci nowi sędziowie będą orzekać, jakie tutaj standardy zapanują w Sądzie Najwyższym"". Według niego ""po obserwacjach prac Trybunału Konstytucyjnego i samej Krajowej Rady Sądownictwa rodzą się obawy, że ten autorytet będzie inny niż dotychczas"". Źródło: RMF FM Chcesz być na bieżąco z najważniejszymi informacjami dnia? Polub Onet Wiadomości na Facebooku!",Michał Laskowski,
https://wiadomosci.onet.pl/kraj/slawomir-zdunek-odwolany-ze-stanowiska-w-ora/z5jq8tz,Kandydat do SN Sławomir Zdunek odwołany ze stanowiska w Okręgowej Radzie Adwokackiej,"Okręgowa Rada Adwokacka w Warszawie podjęła uchwałę o odwołaniu ze stanowiska Przewodniczącego Zespołu Wizytatorów ORA w Warszawie adw. Sławomira Zdunka - poinformowało biuro prasowe ORA w Warszawie. Rada uważa, że kandydując do SN adwokat ""legitymizuje szereg niekonstytucyjnych zmian w sądownictwie"".","""ORA w Warszawie konsekwentnie stoi na stanowisku, że decyzji o kandydowaniu do SN, choć nie stanowi deliktu dyscyplinarnego, nie da się pogodzić z wieloma jednoznacznymi stanowiskami organów Izby Adwokackiej w Warszawie i Adwokatury, krytykujących jako niekonstytucyjne zmiany w sądownictwie"" - czytamy w komunikacie Rady. ORA zaznacza, iż ""każdy adwokat ma prawo do swojego zdania i opinii"". ""Jeżeli natomiast reprezentuje organy samorządu adwokackiego, a szczególnie zajmuje stanowisko wiążące się z oceną innych adwokatów i ich działalności, a tak jest w przypadku mec. Sławomira Zdunka, musi posiadać szczególną legitymację samorządu i wymagany autorytet"" - podkreśla Rada. Zdaniem ORA w Warszawie brak decyzji o odwołaniu adw. Sławomira Zdunka oznaczałby, że organy samorządu adwokackiego ""obojętnie przechodzą wobec legitymizowania przez swoich członków niekonstytucyjnych i krzywdzących obywateli zmian w sądownictwie"". ""Motywy podjętej decyzji mają charakter zasadniczy i pryncypialny, bo sprawa jest najwyższej wagi. Chodzi o obronę fundamentów trójpodziału władzy i państwa prawa. Inne reakcje w tej sytuacji byłyby nieadekwatne"" - czytamy w komunikacie. Zaznaczono w nim również, że zdaniem ORA w Warszawie próby traktowania stanowisk organów warszawskiego samorządu adwokackiego jako form nacisku są ""nieuzasadnione"" i są ""sposobem kwestionowania ich kompetencji i obowiązku do oceny zachowania adwokatów reprezentujących samorząd"". Zdunek jest kandydatem do Sądu Najwyższego, do Izby Kontroli Nadzwyczajnej i Spraw Publicznych. Po swoim przesłuchaniu przed KRS Zdunek mówił dziennikarzom, że rozmowa miała ""charakter merytoryczny"" i nie było w niej podtekstów politycznych. Jutro rozpocznie się plenarne posiedzenie Krajowej Rady Sądownictwa w sprawie oceny kandydatów na sędziów Sądu Najwyższego; pierwsza część sesji będzie dotyczyła obsady Izby Dyscyplinarnej SN i Izby Karnej. Posiedzenie zaplanowane na 23, 24, 27 i 28 sierpnia odbędzie się poza porządkiem przyjętym przed wakacjami. Wstępnie planowano by posiedzenie plenarne zwołać na początku września, ale – jak podał w środę przewodniczący KRS Leszek Mazur ""praca zespołów dała podstawy do tego, żeby uznać, że kandydatury są już właściwie opracowane"". Chcesz być na bieżąco z najważniejszymi informacjami dnia? Polub Onet Wiadomości na Facebooku!",Sąd Najwyższy w Warszawie,
https://wiadomosci.onet.pl/kraj/zbigniew-ziobro-do-opozycji-nie-widzicie-zmiany-na-lepsze/nbgqew8,Ziobro do opozycji: Czy jesteście ślepi? Nie widzicie zmiany na lepsze?,"- Jeżeli coś się zmieniło [w wyborze sędziów Sądu Najwyższego - red.], to teraz każdy kto aspiruje do SN może przyjść, przedstawić swoje motywy, argumenty. Sama formuła pracy KRS jest transparentna, posiedzenia będą transmitowane w internecie - mówił minister sprawiedliwości na antenie TVP Info. - Zwracam się do opozycji i mainstreamowych mediów: czy nie widzicie tego? Czy jesteście ślepi? Nie widzicie zmiany na lepsze? - pytał Ziobro.","Minister sprawiedliwości był gościem Danuty Holeckiej. Komentował decyzję o przyspieszonym posiedzeniu KRS, na którym wybrani zostaną nowi sędziowie Sądu Najwyższego. Odpowiadając na przytoczony przez prowadzącą zarzut, że przesłuchania kandydatów były niejawne, stwierdził, że wcześniej kandydaci w ogóle nie mieli możliwości przedstawienia członkom Rady swoich argumentów i motywacji. Zaznaczył, że obecnie wprowadzono transparentność - transmisję posiedzeń nowej KRS. Stwierdził też, że ""KRS zachowuje się racjonalnie"" przyspieszając obsadzenie wakatów m.in. w nowo powstałej Izbie Dyscyplinarnej SN. - KRS odpowiada na potrzebę chwili w sytuacji nieustannej obstrukcji - zaznaczył. - Nie możemy godzić się na stan niepewności w stosunku do sędziów i prokuratorów, którzy dopuszczają się nadużyć. Izba Dyscyplinarna musi być jak najszybciej obsadzona - powiedział. Minister sprawiedliwości odniósł się też do sprawy gdańskich notariuszy, którzy brali udział w procederze udzielania lichwiarskich pożyczek i wyłudzania nieruchomości od osób będących w ciężkim położeniu życiowym. W maju zatrzymano czterech notariuszy z Wybrzeża oraz jednego z Warszawy podejrzanych o przestępstwa związane z udzielaniem lichwiarskich pożyczek i wyłudzaniem nieruchomości od osób będących w ciężkim położeniu życiowym. Notariuszom postawiono w sumie 120 zarzutów dotyczących m.in. pomocnictwa w oszustwach i niedopełnienia obowiązków w celu osiągnięcia korzyści majątkowej. Dziś Rada Izby Notarialnej w Gdańsku wyjaśniła w oświadczeniu, że sporządzenie wniosku o wszczęcie postępowania dyscyplinarnego wobec czterech podejrzanych było niemożliwe, bo prokuratura zanonimizowała dokumenty. - Sądy stanęły po stronie notariuszy, a korporacja nie stanęła na wysokości zadania - powiedział Ziobro stwierdzając, że wcześniej sprawa była zamiatana pod dywan. - Dlatego potrzebne jest państwo - podkreślił. - W sprawie tzw. mafii lichwiarskiej jestem pewien, że prokurator zdecyduje się zawiesić prawo wykonywania zawodu tym, notariuszom, którym przedstawiono zarzuty w związku z ich współpracą z tą grupą - zapewnił. - Materiał dowodowy w sprawie jest bardzo bogaty, jest bardzo dużo krzywdy. Nie możemy przejść nad tym do porządku dziennego - powiedział minister. Zaznaczył, że sprawa gdańskich notariuszy ruszyła dopiero po jego interwencji w kwietniu 2016 roku. - Sądy w mojej ocenie w tej sprawie zbyt pobłażliwie traktują podejrzanych - stwierdził. Zapowiedział też zmiany w prawie karnym, ""by w takich sprawach zapadały bardziej surowe wyroki"". Zaznaczył, że postawa gdańskiej izby notarialnej jest ""smutna"". - Ta sprawa będzie też przez nas wyjaśniana. Izba notarialna ewidentnie ucieka od odpowiedzialności - powiedział. Dodał, że ""taka korporacyjna solidarność jest niestety wszędzie"", przywołując przykład sędziego, który ukradł części do wkrętarki, ale nie został pozbawiony prawa wykonywania zawodu. Według Ziobry, właśnie dlatego potrzebna jest Izba Dyscyplinarna przy Sądzie Najwyższym. - My wprowadziliśmy dobrą zmianę, pokazaliśmy, że państwo nie jest teoretyczne, nie odwraca się od obywatela - powiedział, komentując zarzuty dla Marka M., negatywnego bohatera afery reprywatyzacyjnej. - Mamy do czynienia z podobną sytuacją jak w Gdańsku. Sprawa była zamiatana pod dywan. Intensywne działania ruszyły po połączeniu funkcji ministra sprawiedliwości i prokuratora generalnego - mówił.",Zbigniew Ziobro,
https://wiadomosci.onet.pl/swiat/sueddeutsche-zeitung-pisze-o-mariuszu-muszynskim/18y1h39,"""Sueddeutsche Zeitung"" o Mariuszu Muszyńskim: zwolennik PiS i prawdopodobnie były agent","Prawdopodobnie były agent wywiadu, zmuszony do opuszczenia Niemiec, będzie w przyszłości kontrolował polskich sędziów – tak o Mariuszu Muszyńskim pisze dzisiaj ""Sueddeutsche Zeitung"".","""Człowiek, który w przyszłości ma kontrolować sędziów w Polsce, jest nie tylko zwolennikiem rządzącej (partii) PiS, lecz w dodatku był wcześniej prawdopodobnie agentem w Berlinie"" – pisze Florian Hassel dzisiaj w dzienniku ""Sueddeutsche Zeitung"". Niemiecki dziennikarz zaczyna relację z Warszawy jak bajkę: ""Był sobie kiedyś w Polsce wymiar sprawiedliwości"". ""54-letni Mariusz Muszyński zdobywał zawodowe ostrogi w polskim wywiadzie zagranicznym. W latach 90. agent Muszyński był oficjalnie kierownikiem działu prawnego konsulatu w Berlinie. Jego rzeczywista misja polegała jednak zdaniem »Gazety Wyborczej« na kontroli polskich szpiegów w Berlinie"" – czytamy w ""SZ"". Hassel dodaje za ""Wyborczą"", że do obowiązków Muszyńskiego należało ""prowadzenie"" Julii Przyłębskiej – byłej sędzi w Poznaniu, która pracowała w latach 90., podobnie jak jej mąż Andrzej, w ambasadzie RP w Berlinie. Z relacji ""GW"", której – jak pisze Hassel - nigdy nie zdementowano, wynika, że na polecenie niemieckiego rządu Muszyński musiał opuścić Berlin. ""Prawdopodobną przyczyną była próba zwerbowania dyplomaty z niemieckiego MSZ"" – tłumaczy autor.  Dziennikarz ""SZ"" przypomina, że po zwycięstwie w wyborach w 2015 roku, PiS podporządkował sobie w pierwszej kolejności Trybunał Konstytucyjny. ""W miejsce trzech legalnie wybranych, lecz jeszcze niezaprzysiężonych przez prezydenta sędziów, parlament wybrał na sędziów TK trzech »sobowtórów«, jak nazwano ich w Polsce, a jednym z nich był Mariusz Muszyński"" – czytamy w ""SZ"".   Muszyński ""nie miał co prawda żadnego doświadczenia jako sędzia, lecz był za to człowiekiem bliskim partii"". W lipcu 2017 roku Muszyński został wiceprezesem TK, a prezesem jego ""stara znajoma"" Julia Przyłębska – pisze warszawski korespondent ""SZ"".  ""Najważniejszym zadaniem tandemu Przyłębska-Muszyński jest zapewnienie odpowiedniego składu sędziów w postępowaniach uznanych za krytyczne"" – tłumaczy Hassel. Jak podkreśla, rzecznik praw obywatelskich Adam Bodnar składa do TK liczne skargi. Przyłębska i Muszyński decydują, że w takich krytycznych przypadkach orzeka nie cały skład, lecz izba składająca się z pięciu sędziów, w której sędziowie PiS mają większość. Od czasu przejęcia kontroli nad TK przez PiS, Trybunał nie wydał ani jednego orzeczenia niekorzystnego dla rządu – zaznacza autor. Obecnie kontrola PiS ma zostać rozszerzona na Sąd Najwyższy. Hassel pisze, że wskutek kilku ""najwyraźniej sprzecznych z konstytucją"" ustaw, dziesiątki sędziów ""zostało wysłanych na przymusową emeryturę"", a proces wyboru nowych sędziów jest podporządkowany rządowi i prezydentowi. PiS tworzy dwie nowe izby: jedna może uznać za nieważny każdy wyrok z ubiegłych 20 lat. Druga to Izba Dyscyplinarna, która może w przyszłości ""ukarać każdego sędziego i pracownika wymiaru sprawiedliwości, a nawet zwolnić go z urzędu"". ""Minister sprawiedliwości będący równocześnie prokuratorem generalnym wskazał kandydata do Izby Dyscyplinarnej: Mariusza Muszyńskiego"" – pisze Hassel. Jak dodaje na zakończenie, nikt nie ma wątpliwości, że jeszcze we wrześniu kandydat zostanie sędzią nowej izby, a być może nawet będzie nią kierował. Źródło: Deutsche Welle Polecamy: Także w Berlinie protestowano przeciwko ustawom o sądach w Polsce Chcesz być na bieżąco z najważniejszymi informacjami dnia? Polub Onet Wiadomości na Facebooku!",Mariusz Muszyński,
https://wiadomosci.onet.pl/kraj/stanislaw-piotrowicz-o-przyspieszonym-posiedzeniu-krs-praca-zostala-wykonana/l0esgjs,"Piotrowicz o wyborze sędziów SN: przyspieszamy, bo praca została wykonana","Przyspieszenie zwołania posiedzenia KRS, na którym wybrani zostaną nowi sędziowie Sądu Najwyższego, nastąpiło, bo zespoły Rady uporały się z pracą, która była zaplanowana - powiedział Stanisław Piotrowicz, odnosząc się do przesłuchań kandydatów na członków SN. Powiedział też, że szybsze obsadzenie wakatów jest konieczne, bo nowo powołana Izba Dyscyplinarna powinna zacząć funkcjonować bez zwłoki.","Skoro praca była wykonana, to zwołano posiedzenie - mówił przewodniczący Komisji Sprawiedliwości i Praw Człowieka. Przewodniczący KRS Leszek Mazur ogłosił dziś, że od jutra rozpoczyna się posiedzenie Rady, na którym obsadzone zostaną wakaty w Sądzie Najwyższym, powstałe po usunięciu sędziów na mocy ustawy zmieniającej ich wiek emerytalny. Opozycja zarzuca PiS, że tym samym złamano konstytucję m.in. przez to, że kadencja I prezes SN zapisana w ustawie zasadniczej została przerwana zwykłą ustawą. Stąd prof. Małgorzata Gersdorf twierdzi, że zgodnie z prawem nadal jest I prezes SN. Zapytany o to poseł Piotrowicz powiedział: odnoszę wrażenie, jakby niektórzy dziennikarze mieli na tym punkcie obsesję. - Ja nie mogę się odnosić do samopoczucia różnych osób w państwie, ja odnoszę się do prawa. Według prawa pani sędzia Gersdorf nie jest I prezes SN - powiedział Piotrowicz. Pytany o szanse kandydującego do Izby Dyscyplinarnej SN sędziego Muszyńskiego, Piotrowicz stwierdził: dopóki wniosek nie został wycofany - szanse są. - Na pewno jest to wybitny prawnik, dlatego szanse są bardzo duże - dodał po chwili.",Stanisław Piotrowicz,
https://wiadomosci.onet.pl/kraj/jutro-posiedzenie-krs-przyspieszaja-z-wyborem-sedziow-sadu-najwyzszego/krjm3xh,Zwołano posiedzenie KRS. Mazur: przyspieszamy prace nad wyborem nowych sędziów SN,"Posiedzenie Krajowej Rady Sądownictwa zostało zwołane w dniach 23, 24, 27 i 28 sierpnia - poinformowało Biuro KRS. Podczas posiedzenia mają zostać wybrani nowi sędziowie Sądu Najwyższego. - Przyspieszamy prace nad wyborem nowych sędziów - ogłosił Leszek Mazur.","- W czwartek i piątek obsadzone będą stanowiska w izbie dyscyplinarnej i karnej - powiedział przewodniczący KRS. - Były przymiarki żeby zrobić to na początku września, ale praca zespołów dała podstawy żeby uznać, że te kandydatury są właściwie opracowane. Spotkania z kandydatami to tylko zwieńczenie pracy – wyjaśnił przewodniczący KRS Leszek Mazur na konferencji prasowej. - Działamy poza porządkiem przyjętym przed wakacjami – dodał. Leszek Mazur wyjaśnił, że obecna sytuacja, gdy Izba Dyscyplinarna, która działa od kwietnia nie jest obsadzona, sprawia, że skargi nie są rozpatrywane i nie można zakończyć wielu procesów. Pytany o Mariusza Muszyńskiego, sędziego TK, który kandyduje do Izby Dyscyplinarnej SN, a nie stawił się na przesłuchaniu przed KRS, odpowiedział: Jeżeli nie dotarło jego cofnięcie, a formalnie ono nie dotarło, ta kandydatura będzie rozpatrywana. - Ale w sytuacji, gdy kandydat nie pojawił się na posiedzeniu zespołu to uważam, że jego szanse na zaprezentowanie się są mniejsze niż innych kandydatów. Zdecydowanie zmniejsza to jego szanse na wybór – podkreślił Leszek Mazur. Cztery zespoły Krajowej Rady Sądownictwa od poniedziałku do środy przeprowadziły wysłuchania kandydatów na sędziów Sądu Najwyższego. W końcu czerwca w Monitorze Polskim opublikowane zostało obwieszczenie prezydenta o wolnych stanowiskach sędziego w SN - do objęcia są łącznie 44 wakaty sędziowskie. Jak informował wcześniej rzecznik prasowy KRS sędzia Maciej Mitera, ""poszczególnymi wnioskami zajmą się zespoły KRS i przedstawią rekomendacje całej Radzie, a cała KRS będzie podejmowała decyzje na posiedzeniu plenarnym"". Ostateczna lista kandydatów trafi do prezydenta Andrzeja Dudy.",Leszek Mazur,
https://wiadomosci.onet.pl/kraj/przewodniczacy-krs-dla-rzeczpospolitej-nie-bede-pytac-o-sprawy-polityczne/b57cp4p,Leszek Mazur o przesłuchaniach kandydatów do SN: nie będę pytać o sprawy polityczne,"- Nie chodzi o to, by wybrać 44 sędziów. Musimy wybrać najlepszych - mówi""Rzeczpospolitej"" przewodniczący Krajowej Rady Sądownictwa Leszek Mazur. W rozmowie z Agatą Łukaszewicz podkreśla, że w czasie przesłuchań kandydatów do SN, ""zamierza trzymać się z daleka od polityki"".","- Praca w zespołach jest pracą jawną, z tym że nie transmitowaną - transmitowane są tylko posiedzenia plenarne Rady - mówił, odnosząc się do wątpliwości związanych z brakiem jawności przesłuchań kandydatów. Jak podkreślił, wszystko odbywa się zgodnie z ustawą o KRS. Dopytywany o możliwość wprowadzenia pełnej transparentności przesłuchań Mazur tłumaczył, że ""w latach 2014-2017 do obsadzenia było 12 wakatów. Do konkursu zgłosiło się 18 kandydatów, żaden nie stawił się przed KRS, nie był przez nią wysłuchiwany"". - Teraz szum jest o to, że wysłuchania odbywają się za zamkniętymi drzwiami, choć ich efekt każdy zainteresowany będzie mógł poznać - dodał. - Wszystkim nam zależy na tym, aby jak najszybciej uporządkować sytuację w Sądzie Najwyższym - mówił Mazur w rozmowie z ""Rzeczpospolitą"". Pytany o konkretny termin, w którym prezydent może spodziewać się gotowej listy kandydatów, odparł, że ""może do tego dojść jeszcze w sierpniu"". - Jako przewodniczący mam za zadanie zwołać posiedzenie Rady, jeśli zajdzie taka potrzeba"" - mówi. Dodał, że lista, która trafi do prezydenta może zawierać maksymalnie 44 nazwiska. Zaznaczył równocześnie, że może ich być mniej. - Chodzi przecież o to, by wybrać najlepszych wśród kandydatów, a nie wykorzystać limit miejsc"" - podkreślił. Chcesz być na bieżąco z najważniejszymi informacjami dnia? Polub Onet Wiadomości na Facebooku!","Leszek Mazur, przewodniczący KRS",
https://wiadomosci.onet.pl/kraj/rzeczpospolita-mariusz-muszynski-nie-potwierdza-rezygnacji-z-kandydowania-do-sadu/tsq515v,Mariusz Muszyński nie potwierdza rezygnacji z kandydowania do Sądu Najwyższego,"Startujący do Sądu Najwyższego wiceprezes Trybunału Konstytucyjnego powiedział, że nie stawił się dziś na przesłuchania w KRS, gdyż zbyt późno dostał informację o przesłuchaniu - pisze Marek Domagalski z ""Rzeczpospolitej"".","Dopiero w południe jego żona odebrała pismo z Krajowej Rady Sądownictwa, a jego samego nie było jeszcze w Warszawie, do której jednak wkrótce wraca. Nie potwierdził pojawiających się w prasie spekulacji, że zrezygnował ze startowania do SN, ale też wyraźnie nie potwierdził startu (formalnie jest jednak kandydatem). Powtórzył natomiast ""Rzeczpospolitej"", że decyzję o aplikowaniu do SN podejmie po powrocie do Warszawy. Na razie jest jednym z ubiegających się o stanowisko w nowej Izbie SN – Dyscyplinarnej, których KRS wysłuchiwała wczoraj i dzisiaj. Jak ustaliliśmy, KRS zaproszenia wysłała do wszystkich kandydatów na sędziów SN (ok. 200), ale kilku z nich z powodu wakacji czy wyjazdów prosiło o późniejsze wysłuchanie. KRS pójdzie im na rękę, byle doszło do tego do piątku.",Mariusz Muszyński,
https://wiadomosci.onet.pl/kraj/adwokat-stracil-dwa-stanowiska-po-decyzji-o-kandydowaniu-do-sn/5rf0ylk,Bydgoszcz: adwokat stracił dwa stanowiska po decyzji o kandydowaniu do SN,Okręgowa Rada Adwokacka w Bydgoszczy zwolniła adwokata Grzegorza Hawryłkiewicza ze stanowisk kierownika szkolenia aplikantów adwokackich oraz wykładowcy prawa karnego procesowego po jego decyzji o kandydowaniu do Sądu Najwyższego.,"- Jestem zaskoczony decyzją ORA. Nie wypowiadam się na temat poglądów moich koleżanek i kolegów uczestniczących w różnych manifestacjach i wykrzykujących różne hasła. Uważam, że każdy ma do tego prawo. Ktoś próbuje z uwagi na moje decyzje w jakiś sposób na mnie wpływać. Uważam to za nieprzyzwoite - powiedział Grzegorz Hawryłkiewicz, który zgłosił swoją kandydaturę do Sądu Najwyższego. Kierownikiem szkolenia aplikantów w Bydgoszczy był od pięciu lat, a wykładowcą od kilkunastu. - Nikt mnie nigdy nie pytał o to, czy zamierzam zgłosić swoją kandydaturę. Dalszy rozwój wypadków wiązał się z ujawnieniem listy osób, które się zgłosiły. Nie mam pretensji, bo uważam, że takie listy powinny być jawne. Nie wstydzę się tego. W mojej sprawie zostały wydane przez ORA uchwały, ale to nie z nich dowiedziałem się o sprawie, ale z jednej z gazet, której na co dzień nie czytam, bo po prostu nie mam czasu. Jestem pracoholikiem - od rana do wieczora siedzę w pracy, bo to moje życie - podkreślił Hawryłkiewicz. Artykuł dotyczący bydgoskiego adwokata ukazał się w ""Gazecie Wyborczej"". - Ktoś mi go podesłał. Nieco później dostałem również uchwały. O terminie posiedzenia w mojej sprawie się nie dowiedziałem, bo o tym ""zapomniano"" i ktoś nie dopilnował tego, żeby poinformować mnie, kiedy nasza rada będzie procedowała w tej sprawie - wskazał adwokat. W jego ocenie uchwały są niezgodne z procedurą administracyjną, gdyż ""zasada zapewnienia czynnego udziału w toczącym się postępowaniu jest jedną z naczelnych zasad KPA"". - Byłem tak wychowany, że jeżeli mam podjąć jakąkolwiek decyzję, to muszę wysłuchać drugiej strony. Według mnie na podstawie artykułu 46 Prawa o adwokaturze przysługuje mi odwołanie od tej decyzji. Według pouczenia w uchwale - nie. Nie zgadzam się z tym pouczeniem - dodał Hawryłkiewicz. We wcześniejszej rozmowie z portalem Niezależna.pl przyznał, że działania ORA nie spowodują wycofania jego kandydatury na stanowisko w Izbie Dyscyplinarnej Sądu Najwyższego. W inny sposób sprawę postrzega dziekan ORA w Bydgoszczy Justyna Mazur. - Mecenas nadal pozostaje członkiem ORA, co jest bardzo istotne. We wrześniu aplikanci wracają na szkolenie po wakacjach, a także odbędzie się ogólnopolskie spotkanie kierowników takich szkoleń. W październiku zaplanowany jest egzamin dla aplikantów adwokackich, a miesiąc później ""poprawka"". Nikt w Polsce nie wie, kiedy może nastąpić powołanie osób wybranych do Sądu Najwyższego, ale po ujawnieniu listy kandydatów musimy liczyć się z tym, że pan mecenas zostanie powołany. Wtedy zostaniemy sami i nie będzie miał się tym, kto zająć - wskazała Mazur. Dodała, że ORA musi znaleźć odpowiednią osobę, która przejmie obowiązki od początku września. - Nie możemy czekać i szukać kogoś, mówiąc tej osobie, że może będzie godna bycia kierownikiem szkolenia. Nikt nie chce być w takiej roli. To jedyny powód naszych decyzji. Doszukiwanie się innych jest nadinterpretacją. Pan mecenas nie uprzedził mnie jako dziekana o swoich zamierzeniach. Dowiedzieliśmy się o tym tak jak cała Polska, po ujawnieniu list - stwierdziła. Mazur powiedziała, że pod względem kompetencji i jakości pracy na dotychczasowych stanowiskach związanych z kształceniem aplikantów nie może Hawryłkiewiczowi nic zarzucić. - Cała sprawa dezorganizuje nam po prostu pracę - zakończyła Mazur. Zespoły Krajowej Rady Sądownictwa kontynuują dziś wysłuchania kandydatów na sędziów Sądu Najwyższego. W poniedziałek posiedzenia rozpoczęły dwa z czterech zespołów - wysłuchujące kandydatów do Izby Dyscyplinarnej i Kontroli Nadzwyczajnej, do których było najwięcej z około 200 zgłoszeń. W środę rozpoczną prace pozostałe dwa zespoły. Na stanowiska w Izbie Dyscyplinarnej wpłynęło 100 zgłoszeń, w Izbie Kontroli Nadzwyczajnej i Spraw Publicznych - 74, w Izbie Cywilnej - 34, a na wakaty w Izbie Karnej - siedem. Termin zgłaszania kandydatur do SN upłynął 29 lipca. Z 215 zgłoszonych kandydatur - jak powiedział w poniedziałek przewodniczący KRS sędzia Leszek Mazur - po wycofaniu niektórych lub uznaniu, że nie spełniają kryteriów, do wysłuchania pozostało około 200. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Siedziba Sądu Najwyższego,
https://wiadomosci.onet.pl/kraj/patryk-jaki-absolutnie-skandaliczny-wyrok-sn-z-2008-roku/1s5bh1b,Patryk Jaki: absolutnie skandaliczny wyrok SN z 2008 roku,"Patryk Jaki tłumaczył dlaczego konieczna jest reforma Sądu Najwyższego i wymiaru sprawiedliwości. - W 2008 roku Sąd Najwyższy uznał, że przestępstwa wyłudzania VAT należy sądzić zgodnie z Kodeksem Karnym Skarbowym, a nie Kodeksem Karnym. Według mnie to absolutnie skandaliczna interpretacja - mówił gość ""Faktów po Faktach"" w TVN24.","Jaki był pytany o to, co się stanie, jeśli Trybunał Sprawiedliwości UE wyda nakaz wstrzymania stosowania ustaw o SN i KRS﻿. - Podejmiemy dialog, tzn. spróbujemy przekonywać do swoich racji - stwierdził. Wskazał również problemy trapiące polskie sądy: ""nasz wymiar sprawiedliwości należy do najdroższych i najmniej efektywnych"". - Dlatego trzeba podejść do tego w inny sposób, niż do tej pory. Potrzebne są daleko idące zmiany. Ktoś za ten stan rzeczy przez 28 lat odpowiada - zaznaczył. Wiceminister sprawiedliwości przekonywał, że za poprzednich rządów PiS stało na stanowisku, że korporacje prawnicze najlepiej znają swoje problemy i poradzą sobie w ich rozwiązaniu. Wtedy środowisko sędziowskie postulowało zwiększenie liczby asystentów w sądach. - Od 2006 roku do dzisiaj liczba asystentów sędziów wzrosła o 100 proc. Recepty korporacji się nie sprawdzały - zaznaczył Jaki. Jakie recepty ma PiS? - Może trochę świeżego powietrza, może trochę nowych ludzi. Władza sądownicza jest całkowicie odrębna i do tej pory cały czas sprawowana przez to samo środowisko - mówił wiceminister. - Uważam, że wymiar sprawiedliwości ma bardzo wiele problemów (...). Pamiętam jak system penitencjarny przekazywał niektórym sędziom, że nie można wypuścić kogoś, bo on po wyjściu na wolność kogoś zgwałci. A sędzia i tak go wypuszczał. Jeszcze całkiem niedawno co druga osoba, która popełniała gwałt dostawała wyrok w zawieszeniu - mówił minister. Dodał, że po licznych interwencjach i zmianach prawa teraz podobnych wyroków jest ok. 30 proc.  - Jest coś takiego jak odpowiedzialność władzy ustawodawczej, wykonawczej i sądowniczej. Sąd Najwyższy jest po to, żeby porządkować doktrynę, usuwać sprzeczne orzeczenia. W 2008 roku SN uznał, że przestępstwa wyłudzania VAT należy sądzić zgodnie z Kodeksem Karnym Skarbowym, a nie Kodeksem Karnym. Według mnie to absolutnie skandaliczna interpretacja - powiedział Jaki. W 2008 roku Sąd Najwyższy wydał wyrok, w którym wskazał, że przestępstwa wyłudzania VAT należy sądzić na podstawie Kodeksu Karnego Skarbowego, a nie Kodeksu Karnego. Taka interpretacja sprawiła, że za podobne przestępstwa groziły znacznie mniejsze kary. Teraz w sprawie wydania tego wyroku toczy się śledztwo.",Patryk Jaki,
https://wiadomosci.onet.pl/kraj/w-krs-trwaja-przesluchania-kandydatow-na-sedziow-w-sadzie-najwyzszym/4xyhrx9,W KRS trwają przesłuchania kandydatów na sędziów w Sądzie Najwyższym,Krajowa Rada Sądownictwa rozpoczęła dziś rano przesłuchania kandydatów na sędziów w Sądzie Najwyższym. Rozmowy odbywają się za zamkniętymi drzwiami i nie zostaną upublicznione.,"Jak poinformował w rozmowie z RMF FM wiceprzewodniczący KRS Wiesław Johann, taki model pracy przyjęła sama rada. ""To decyzja, która może budzić kontrowersje, ponieważ wypracowane dzisiaj wnioski trafią na zgromadzenie ogólne KRS. To na ich podstawie zapadnie decyzja, czy dany kandydat uzyska pozytywną opinię"" - podkreśla stacja. Utajnienie dzisiejszych wysłuchań może niepokoić także ze względu na stanowisko Europejskiej Sieci Rad Sądownictwa, według której nowa KRS nie spełnia już wymogów niezależności i jest upolityczniona. Stowarzyszenie Sędziów Polskich ""Iustitia"" apeluje do Krajowej Rady Sądownictwa, by przesłuchania osób kandydujących do Sądu Najwyższego odbywały się jawnie i były transmitowane"" - napisało Stowarzyszenie w piśmie opublikowanym na Twitterze. ""Iustitia"" podkreśla w nim, że nabór osób na stanowisko sędziego w Sądzie Najwyższym ""nie jest prywatną sprawą"" ani kandydujących, ani oceniających ich członków KRS. ""Kandydowanie na ten urząd, nawet w nieważnym konkursie, z jakim mamy do czynienia, powinno być transparentne i podlegać społecznej kontroli"" - podkreślono. W apelu sędziowie ""Iustiti"" przypomnieli ponadto, że nabór ławników do Sądu Najwyższego odbywał się jawnie. Według nich ""niewątpliwie stanowiło to lekcję obywatelską dla polskiego społeczeństwa"". Jak poinformowało biuro, przesłuchania rozpoczęły się od kandydatów do Izby Dyscyplinarnej i Kontroli Nadzwyczajnej, gdzie było najwięcej zgłoszeń. W ubiegłym tygodniu Rada przekazała, że dotychczas wpłynęło 215 kandydatur, a 13 kandydatów złożyło oświadczenia o cofnięciu zgłoszenia. Cofnięto siedem kandydatur złożonych do Izby Dyscyplinarnej, cztery do Izby Kontroli Nadzwyczajnej i Spraw Publicznych, jedną do Izby Cywilnej i jedną do Izby Karnej. Na wakaty w Izbie Dyscyplinarnej wpłynęło 100 kandydatur, w Izbie Kontroli Nadzwyczajnej i Spraw Publicznych - 74 kandydatury, w Izbie Cywilnej - 34, a na wakaty w Izbie Karnej - siedem kandydatur. KRS zastrzegało, że liczba kandydatur może ulec zmianie, gdyż część zgłoszeń wysłana została pocztą i na ostateczne podsumowanie trzeba będzie jeszcze poczekać. Ponadto kandydaci w każdej chwili mają też prawo wycofać swoje zgłoszenia. Termin na zgłoszenie kandydatur do SN upłynął 29 lipca. Źródło: PAP, RMF FM",,
https://wiadomosci.onet.pl/kraj/zbigniew-ziobro-komentuje-spor-o-sad-najwyzszy/2d39pv1,Zbigniew Ziobro: muszą się liczyć z oceną swoich zachowań,"Zbigniew Ziobro uważa, że ""eksperyment zarządzony przez PO"" w czasach rządów tej partii przyniósł fatalne owoce w prokuraturze. - Standard pracy jest dziś dużo niższy - mówi w wywiadzie dla tygodnika ""Sieci"". Minister sprawiedliwości komentuje także spór o Sąd Najwyższy. - Muszą się liczyć z oceną swoich zachowań - mówi minister sprawiedliwości na temat sędziów, którzy podjęli decyzję o zawieszeniu przepisów ustawy o SN.","Zbigniew Ziobro ocenia, że od czasu, gdy pierwszy raz był ministrem sprawiedliwości, dużo gorzej wygląda kultura pracy prokuratury. - Okres, kiedy rząd nieformalnie wywierał na prokuraturę polityczną presję, ale od jej błędów umywał ręce, a więc eksperyment zarządzony przez PO, przyniósł fatalne owoce. Standard pracy jest dziś dużo niższy, można wręcz mówić o zapaści - uważa minister. W opinii Ziobry w przeszłości prokuratorzy nastawiali się na załatwianie spraw w najprostszy sposób, czyli odmawiali wszczęcia postępowania lub je umarzali. W ten sposób rosła statystyczna liczba ""załatwionych"" spraw. - Dziś trzeba odbudować etos pracy, stawiając wymagania i przywracając standardy - mówi Ziobro i dodaje, że w tej kwestii liczy na Izbę Dyscyplinarną Sądu Najwyższego, która swoim działaniem obejmie także prokuratorów. Zbigniew Ziobro negatywnie ocenia ruch Sądu Najwyższego, który zawiesił przepisy ustawy o SN i skierował zapytania do Trybunału Sprawiedliwości UE. - Sędziowie wymyślili coś, co - jeśli zostałoby potraktowane serio - oznaczałoby, że każdy sąd w Polsce, bez wyjątku również najniższego szczebla, a więc rejonowy, dostaje do ręki broń atomową. Broń, która pozwala zawiesić przepisy każdej ustawy. Na dodatek sędziowie SN uczynili to w swoim własnym interesie broniąc się przed naprawą sądownictwa, którą krytykują - mówi Ziobro w wywiadzie dla tygodnika ""Sieci"". Na pytanie, czy sędziowie odpowiedzialni za zawieszenie przepisów, muszą liczyć się z konsekwencjami Ziobro odpowiada: muszą się liczyć z oceną swoich zachowań. Minister sprawiedliwości odniósł się także do kwestii ubierania pomników w koszulki z napisem ""konstytucja"" oraz ewentualnych kar. - Z jednej strony porządek ustawowy nakazuje reakcje na zachowania wykraczające poza przepisy prawne. W tym wypadku uważam, że postępowania karne nie przyniosą oczekiwanego efektu. Tu należy stosować Kodeks wykroczeń. To powinny być postępowanie mandatowe - uważa Ziobro. Jednocześnie dodaje, że takie działania mają charakter prowokacji. - Skoro nie udało się wywołać masowych protestów przeciwko reformie sądownictwa, cały wysiłek opozycji poszedł w kierunku działań skandalizujących: takich, które wywołają reakcję władzy, które mogą ośmieszyć aparat państwa albo sprowokować policję do działań natychmiast ogłoszonych jako brutalne - uważa Ziobro. Źródło: ""Sieci""",Zbigniew Ziobro,
https://wiadomosci.onet.pl/kraj/jan-olszewski-o-reformie-sadownictwa-autorstwa-pis/y7n9rr9,"Jan Olszewski: to wielki błąd, że ws. Małgorzaty Gersdorf nie skorzystano z TK","Jan Olszewski uważa, że w sprawie Małgorzaty Gersdorf i jej przejścia na emeryturę rząd powinien się zwrócić do Trybunału Konstytucyjnego. - To wielki błąd, że nie skorzystano z TK - mówi w wywiadzie dla tygodnika ""Do Rzeczy"". Były premier krytykuje także Mariusza Błaszczaka, za to, że nie wykazuje się podobną energią i zdecydowaniem jak jego poprzednik w kwestii reformy wojska.","Jan Olszewski zawieszenie przez Sąd Najwyższy przepisów ustawy o SN, nazywa ""zwyczajnym nadużyciem władzy sądowniczej"". - Do władzy sądowniczej należy jedynie szeroko pojęta wykładnia norm, tworzonych przez władzę ustawodawczą. Sędziowie SN tę zasadę złamali. Zastosowali bowiem normę, która nie tylko nie została nigdzie w polskim prawie zapisana, lecz także nie da się tej normy wyinterpretować z żadnego obowiązującego przepisu - ocenia były premier. Dodaje, że decyzja podjęta przez SN powinna być przez rząd zignorowana, a odpowiedzialni za nią sędziowie powinni podlegać postępowaniu dyscyplinarnemu. - Uważam, że nierozwiązany pozostaje problem prezesury Małgorzaty Gersdorf. W tym wypadku zachodzi pewna wątpliwość co do tego, który z przepisów należy zastosować: czy ten mówiący o kadencji I prezes, czy ten dotyczący zmiany wieku emerytalnego. Ten dylemat powinien rozstrzygnąć jedyny powołany do tego organ, jakim jest TK. (...) Na wysokości zadania powinien jednak stanąć obóz rządzący. To wielki błąd, że nie skorzystano z TK -uważa Jan Olszewski. Były premier w rozmowie z tygodnikiem ""Do Rzeczy"" zdecydował się na ocenienie ""dobrej zmiany"". Na plus zaliczył programy prospołeczne realizowane prze Zjednoczoną Prawicę. Program Rodzina 500 plus określa jako znakomity. - Pozytywnie oceniam również priorytetowe traktowanie polskiego interesu narodowego w polityce zagranicznej i gospodarczej - dodaje. - Razi mnie natomiast pogarszający się styl debaty publicznej. Odpowiedzialność za to ponoszą obie strony politycznej barykady, chociaż oczywiście w różnym stopniu - ocenia Olszewski. Jan Olszewski za błąd uważa dymisję Antoniego Macierewicza ze stanowiska szefa MON. Jego zdaniem przerwano reformę sił zbrojnych. - Niestety, jego następca nie wykazuje się podobną energią i zdecydowaniem - uważa.",Jan Olszewski,
https://wiadomosci.onet.pl/kraj/kasacja-do-sadu-najwyzszego-ws-kobiety-ktora-po-porodzie-zabila-syna/gcb5yg0,"Prokuratura domaga się wyższej kary dla kobiety, która po porodzie zabiła syna","W ocenie prokuratura generalnego kara 10 lat pozbawienia wolności dla 35-latki z Solnik Małych, która w 2016 roku zaraz po porodzie przykryła synka ubraniami i materacem – wskutek czego chłopiec zmarł, a następnie próbowała spalić zwłoki, jest rażąco niska. Prokuratura Generalna złożyła w tej sprawie kasację do Sądu Najwyższego.","Do tragedii doszło 23 czerwca 2016 roku w Solnikach Małych na Dolnym Śląsku. To właśnie wtedy 33-letnia wówczas Marta S. w piwnicy urodziła syna. Niedługo po porodzie kobieta przykryła noworodka odzieżą i materacem – i zostawiła samego w piwnicy. Chłopiec zmarł na skutek uduszenia. Kilka dni później zwłoki dziecka owinięte w ubrania kobieta wyniosła na dwór i próbowała spalić. Jeszcze tego samego dnia, gdy ciało noworodka zostało odnalezione, Marta S. została zatrzymana i trafiła do aresztu. Prokuratura oskarżyła kobietę o zabójstwo z zamiarem bezpośrednim swojego nowo narodzonego synka. Groziło jej od ośmiu lat więzienia do dożywocia. 16 marca 2017 roku Sąd Okręgowy we Wrocławiu skazał Martę S. na 15 lat pozbawienia wolności. W sierpniu 2017 roku sąd drugiej instancji obniżył jednak kobiecie karę do 10 lat. Uzasadniając obniżenie kary, sąd powoływał się m.in. na to, że kobieta nie była wcześniej karana, nie miała wykształcenia, zawodu i środków do życia, a w dodatku pochodziła z dysfunkcyjnej rodziny. ""Sąd ten, oceniając działanie oskarżonej jako naganne, stwierdził jednocześnie, że nie było ono wyjątkowo okrutne ani też wyjątkowo brutalne"" – można przeczytać w specjalnym oświadczeniu Prokuratury Krajowej. W opinii prokuratora generalnego kara 10 lat więzienia za zabicie dziecka jest rażąca łagodna i niewspółmierna do stopnia winy, dlatego też zastępca prokuratora generalnego Robert Hernand złożył do Sądu Najwyższego kasację w tej sprawie. Liczy na to, że wyrok Sądu Apelacyjnego we Wrocławiu zostanie uchylony i sprawa zostanie rozpoznana ponownie. Zdaniem prokuratury SA błędnie uznał, że działanie kobiety nie było wyjątkowo okrutne ani brutalne. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Prokuratura złożyła kasację do Sądu Najwyższego,
https://wiadomosci.onet.pl/kraj/wiceminister-sprawiedliwosci-o-wywiadzie-malgorzaty-gersdorf-to-tragikomiczne/v2znt0g,Michał Wójcik o wywiadzie Małgorzaty Gersdorf dla Reutersa: postanowiła się wypłakać. To tragikomiczne,"Małgorzata Gersdorf zdecydowała się ""wypłakać"" dziennikarzowi z zagranicy i narzekać na to, co się w Polsce dzieje - powiedział wiceminister sprawiedliwości Michał Wójcik. - To jest tragikomiczne, bo pokazuje, że pani profesor traci całkowicie wiarygodność i poczucie rzeczywistości - dodał, oceniając wywiad Małgorzaty Gersdorf dla agencji Reuters.","W wywiadzie dla agencji Reuters sędzia Małgorzata Gersdorf wezwała Unię Europejską do szybszych działań w sporze z polskim rządem w sprawie reformy sądownictwa. Jak zaznaczyła, Komisja Europejska wydaje się ""dawać wiarę"" otwartości Prawa i Sprawiedliwości na negocjacje, podczas gdy rząd prowadzi ""grę na zwłokę"". - Może zdarzyć się tak, że sędziowie zostaną zwolnieni i rząd uczyni krok wstecz, ale nie będzie to potrzebne, gdyż sędziowie utracą swe funkcje - powiedziała Gersdorf dodając, iż UE podjęła swe działania ""zbyt późno"". - Ze smutkiem przyjmuję takie wystąpienia byłej I prezes Sądu Najwyższego - powiedział Michał Wójcik. Podkreślił, że Gersdorf ""z mocy prawa"" przeszła w stan spoczynku, a jej wypowiedzi - w jego ocenie - świadczą o tym, że nie może się z tym pogodzić. Dodał, że wzywanie UE do ""szybszych działań"" ws. reformy sądownictwa w Polsce ""wpisuje się w słynny szyld »ulica i zagranica«"". - Teraz Gersdorf zdecydowała się ""wypłakać"" dziennikarzowi z zagranicy i narzekać na to, co się w Polsce dzieje. To jest tragikomiczne, bo pokazuje, że pani profesor traci całkowicie wiarygodność i poczucie rzeczywistości; nie jest już I prezes SN - powiedział wiceszef resortu sprawiedliwości. Według Wójcika, wprowadzana w Polsce reforma sądownictwa jest zgodna z konstytucją oraz standardami unijnymi. Zapewnił też, że jej wdrażanie będzie kontynuowane ""bez względu na takie wypowiedzi"". - Nie widzę żadnego obszaru, gdzie można by było nas merytorycznie zaatakować - podkreślił. Zdaniem Gersdorf, gdy do SN wprowadzi się nowych sędziów, przez lata będą tam występować istotne trudności w rozstrzyganiu spraw, ze względu na ich brak doświadczenia i brak ciągłości postępowania prawnego. Upolitycznienie polskich sądów, przed którym ostrzegała UE, dopiero pokaże swój pełny wpływ na funkcjonowanie sądów - oceniła Gersdorf. Przypomniała w tym kontekście reakcje polityków na zwrócenie się Sądu Najwyższego do Trybunału Sprawiedliwości UE z pytaniami prejudycjalnymi dotyczącymi zasady niezależności sądów i niezawisłości sądów jako zasad prawa unijnego oraz unijnego zakazu dyskryminacji ze względu na wiek. Towarzyszyło temu postanowienie SN o zawieszeniu obowiązywania trzech artykułów ustawy o SN dotyczących przechodzenia w stan spoczynku sędziów SN, którzy ukończyli 65. rok życia. - Mówiono, że sędziom (Sądu Najwyższego) powinno się wytoczyć postępowania dyscyplinarne. To bardzo niebezpieczne - powiedziała Gersdorf. Wójcik zapewnił, że do Sądu Najwyższego ""trafią bardzo dobre osoby"". Wskazał też, że część obecnych sędziów Sądu Najwyższego pozostanie w SN. Gersdorf w wywiadzie dla Reutersa wyraziła też opinię, że UE jest zapewne zbyt zajęta wzmagającą się falą populizmu w innych miejscach Europy, by w pełni skupić się na Polsce. Ma nadzieję, że PiS ustąpi w kwestii Sądu Najwyższego. Jak podkreśliła, zrezygnuje ze stanowiska pierwszego prezesa SN, dopiero po powołaniu jej następcy w sposób zgodny z konstytucją. - Nie możemy się tu okopywać. Będę musiała odejść z godnością - powiedziała Gersdorf udzielając wywiadu w sali rozpraw Sądu Najwyższego. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Michał Wójcik,
https://wiadomosci.onet.pl/kraj/malgorzata-gersdorf-dla-reuters-ue-musi-dzialac-szybciej-ws-sn/fh8nvk9,Prof. Małgorzata Gersdorf: KE wydaje się wierzyć w otwartość PiS-u,Prof. Małgorzata Gersdorf udzieliła wywiadu agencji informacyjnej Reuters. Wezwała w nim Unię Europejską do szybszych działań w sprawie zmian w polskim systemie sądownictwa.,"Jak zaznaczyła, Komisja Europejska wydaje się ""dawać wiarę"" otwartości Prawa i Sprawiedliwości na negocjacje, podczas gdy rząd prowadzi ""grę na zwłokę"". - Może zdarzyć się tak, że sędziowie zostaną zwolnieni i rząd uczyni krok wstecz, ale nie będzie to potrzebne, ponieważ sędziowie już odejdą - powiedziała Gersdorf Reutersowi dodając, iż UE podjęła swe działania ""zbyt późno"". Małgorzata Gersdorf wyraziła zdanie, że UE jest prawdopodobnie zbyt zajęta wzmagającą się falą populizmu w innych miejscach Europy, by w pełni skupić się na Polsce. Ma nadzieję, że PiS ustąpi w kwestii Sądu Najwyższego. Jak podkreśliła, zrezygnuje ze stanowiska pierwszego prezesa SN, dopiero po powołaniu jej następcy w sposób zgodny z konstytucją. - Nie możemy się tu okopywać. Będę musiała odejść z godnością - powiedziała Gersdorf udzielając wywiadu w sali rozpraw Sądu Najwyższego. Jej zdaniem, gdy do SN wprowadzi się nowych sędziów, przez lata będą tam występować istotne trudności w rozstrzyganiu spraw, ze względu na ich brak doświadczenia i brak ciągłości postępowania prawnego. Upolitycznienie polskich sądów, przed którym ostrzegała UE, dopiero pokaże swój pełny wpływ na funkcjonowanie sądów - oceniła Gersdorf. Przypomniała w tym kontekście reakcje polityków na zwrócenie się Sądu Najwyższego do Trybunału Sprawiedliwości UE z pytaniami prejudycjalnymi dotyczącymi zasady niezależności sądów i niezawisłości sądów jako zasad prawa unijnego oraz unijnego zakazu dyskryminacji ze względu na wiek. Towarzyszyło temu postanowienie SN o zawieszeniu obowiązywania trzech artykułów ustawy o SN dotyczących przechodzenia w stan spoczynku sędziów SN, którzy ukończyli 65. rok życia. - Mówiono, że sędziom (Sądu Najwyższego - red.) powinno się wytoczyć postępowania dyscyplinarne. To bardzo niebezpieczne - powiedziała.",Prof. Małgorzata Gersdorf,
https://wiadomosci.onet.pl/kraj/pk-zglasza-udzial-w-postepowaniu-przed-sn-ws-zabezpieczenia-spolecznego/tq03d7m,Prokuratura Krajowa zgłasza udział w postępowaniu przed SN ws. zabezpieczenia społecznego,Prokuratura Krajowa zgłosiła dziś swój udział w postępowaniu przed Sądem Najwyższym ws. odwołania od decyzji ZUS dot. prawa do zabezpieczenia społecznego - przekazała w dziś Prokuratura Krajowa. Na tle tej sprawy SN m.in. zawiesił stosowanie niektórych przepisów ustawy o SN.,"Sąd Najwyższy - w związku z rozpoznawaniem sprawy, która dotyczyła odwołania od decyzji ZUS o ustalenie obowiązku ubezpieczenia - zwrócił się dwa tygodnie temu do Trybunału Sprawiedliwości UE z pięcioma prejudycjalnymi pytaniami dot. zasady niezależności sądów i niezawisłości sędziów jako zasad prawa unijnego oraz unijnego zakazu dyskryminacji ze względu na wiek. SN postanowił też zawiesić stosowanie przepisów trzech artykułów ustawy o SN dotyczących przechodzenia w stan spoczynku sędziów SN, którzy ukończyli 65. rok życia. W przesłanym komunikacie, Prokuratura Krajowa poinformowała, że ""działając na polecenie Ministra Sprawiedliwości – Prokuratora Generalnego Zbigniewa Ziobro, zgłosiła dzisiaj (13 sierpnia 2018 roku) swój udział w postępowaniu przed Sądem Najwyższym, zainicjowanym odwołaniem od decyzji Zakładu Ubezpieczeń Społecznych, które złożyła prywatna osoba w sprawie dotyczącej jej prawa do zabezpieczenia społecznego"". Prokuratura zwróciła uwagę, że ""Sąd Najwyższy nie informował wcześniej PK o tym konkretnym postępowaniu i nie zwracał się o zajęcie stanowiska przez Prokuratora Generalnego, mimo że w trybie art. 398(8) par. 1 kodeksu postępowania cywilnego czynił tak wielokrotnie w różnych sprawach, w tym także z zakresu ubezpieczeń społecznych"". ""Dlatego Prokuratura Krajowa zdecydowała o przystąpieniu do postępowania z własnej inicjatywy, kierując się troską o ochronę prawa skarżącej osoby do sprawnego i szybkiego procesu"" - wskazała PK. PK zaznaczyła, że zgłoszenie udziału w sprawie nastąpiło na podstawie art. 7 kodeksu postępowania cywilnego. ""Zgodnie z tym przepisem prokurator może żądać wszczęcia postępowania w każdej sprawie, jak również wziąć udział w każdym toczącym się już postępowaniu, jeżeli według jego oceny, wymaga tego ochrona praworządności, praw obywateli lub interesu społecznego. W ocenie Prokuratury Krajowej tak właśnie jest w tym przypadku"" - uzasadniła prokuratura. Zdaniem Prokuratury Krajowej, postępowanie ws. zabezpieczenia społecznego ""stało się publicznie znane z uwagi na to, że Sąd Najwyższy wykorzystał je do rozstrzygnięcia problemu prawnego dotyczącego samych sędziów Sądu Najwyższego, a nie indywidualnej sprawy obywatela, który oczekuje niezwłocznego i merytorycznego rozstrzygnięcia w ważnej dla siebie kwestii"". ""W ocenie prokuratury działanie Sądu Najwyższego podjęte w interesie sędziów tego sądu prowadzi do naruszenia interesu skarżącego poprzez niezasadne odroczenie rozpoznania sprawy. Ponadto w opinii prokuratury działania Sądu Najwyższego, w tym decyzja o tak zwanym zawieszeniu działania ustawy, jest jawnym nadużyciem i naruszeniem ustawy zasadniczej. Konstytucja RP nie przewiduje bowiem dla żadnego organu Państwa prawa do zawieszania obowiązujących ustaw"" - podkreśliła PK. Polecamy: Kto rządzi w sądach? Prokurator chciał dyscyplinarek dla sędziów Sąd Najwyższy wysłał do Trybunału Sprawiedliwości Unii Europejskiej pytania prejudycjalne dot. zasady niezależności sądów i niezawisłości sędziów jako zasad prawa unijnego oraz unijnego zakazu dyskryminacji ze względu na wiek. W odpowiedzi na postanowienie SN, Kancelaria Prezydenta oświadczyła, że działanie Sądu Najwyższego polegające na zawieszeniu stosowania niektórych przepisów ustawy o SN nastąpiło bez prawidłowej podstawy prawnej i nie wywiera skutków wobec prezydenta ani jakiegokolwiek innego organu. Takie stanowisko przedstawił też wiceszef Kancelarii Prezydenta Paweł Mucha. Mucha podkreślił, że ""nikt w Polsce nie kwestionuje możliwości zwracania się przez sądy na podstawie traktatu o funkcjonowaniu UE z pytaniem prejudycjalnym do TSUE"". - Natomiast jest absurdem, jest niedorzecznością tego rodzaju postanowienie, jak ten punkt trzeci w zakresie zawieszenia stosowania ustawy. Polskie prawo nie zna takiej instytucji i nijak ma się do tego TSUE - powiedział prezydencki minister. Zastępca prokuratora generalnego Robert Hernand w oświadczeniu stwierdził, że Sąd Najwyższy wydając postanowienie zawierające pytania prejudycjalne do Trybunału Sprawiedliwości UE i zawieszając stosowanie niektórych przepisów ustawy o SN dopuścił się szeregu naruszeń prawa. Z kolei rzecznik SN Michał Laskowski podkreślał, że Sąd Najwyższy postąpił zgodnie z prawem. Według niego były ""pełne podstawy"" do wydania przez SN takiego postanowienia i wstrzymania wykonywania przepisów trzech artykułów ustawy o SN. Sędzia Małgorzata Gersdorf, odnosząc się do słów prezes TK wskazała, że decyzja SN w sprawie zawieszenia stosowania trzech artykułów ustawy o SN jest dobrze uzasadniona i ma głębokie podstawy prawne, a prezes TK bardzo powierzchownie ocenia postanowienie SN.",PK na polecenie Zbigniewa Ziobro zgłodzila udział w postępowaniu SN,
https://wiadomosci.onet.pl/kraj/zaskakujacy-list-krs-do-malgorzaty-gersdorf/p2n4lk4,KRS jednak uznaje prof. Gersdorf? Zaskakujący list wiceprzewodniczącego Rady do... I Prezes SN,"Czy dla przedstawiciela prezydenta w Krajowej Radzie Sądownictwa oraz jej wiceprzewodniczącego Wiesława Johanna I Prezes SN pozostaje prof. Małgorzata Gersdorf? To wydawać by się mogło mało prawdopodobne, zwłaszcza po wydanym pod koniec lipca stanowisku Rady, w którym KRS wprost stwierdzała, że jest ona ""byłą pierwszą prezes"". Tyle, że pisząc zaledwie kilka dni temu do prof. Gersdorf w drobnej sprawie urzędowej - sędzia Johann tytułuje ją wprost, jako : I Prezes SN.","Wszystko zaczęło się od tego, że jeden z pracowników Sądu Najwyższego, z Biura Studiów i Analiz postanowił kandydować na wolne stanowisko sędziowskie w SN. Gdy zgłosił się do konkursu, wiceprzewodniczący Krajowej Rady Sądownictwa, Wiesław Johann wysłał do prof. Małgorzaty Gersdorf list, z prośbą o przesłanie danych osobowych kandydata. Nie to jest jednak najistotniejsze. Ważny jest nagłówek datowanego na 2 sierpnia listu. W nim wprost czytamy, że korespondencja ma trafić do prof. Małgorzaty Gersdorf, tytułowanej jednoznacznie - Pierwsza Prezes Sądu Najwyższego. Jak podkreśla w rozmowie z Onetem sędzia Wiesław Johann, wiceprzewodniczący Krajowej Rady Sądownictwa, nagłówek listu był ""zwykłą omyłką"". - Do wysłania było około 190 pism, dotyczących kandydatów do Sądu Najwyższego, więc mógł się wkraść taki niechciany błąd - mówi. - Pismo zostało już ponownie wysłane, zaadresowane na Sąd Najwyższy, wysłaliśmy też przeprosiny z powodu poprzedniej, omyłkowo zaadresowanej korespondencji - dodaje. Przypomnijmy, pod koniec lipca KRS wydała oświadczenie, z którego wynika, że Rada nie uznaje prof. Małgorzaty Gersdorf za I Prezes SN. ""Szacunek dla państwa i autorytet prezydenta wymagają, aby wydany przez niego akt w sprawie przejścia sędziego Sądu Najwyższego w stan spoczynku był respektowany, w szczególności przez Małgorzatę Gersdorf"" - czytamy w oświadczeniu KRS z końca lipca. Dalej, Rada podkreśla, że z takiego stanowiska wynika wprost, że ""Małgorzata Gersdorf jest byłą I Prezes Sądu Najwyższego"". Jako ""żenujący poziom niekompetencji"" określa działania KRS jej były rzecznik, sędzia Waldemar Żurek. - Jeśli wiceprzewodniczący Rady w tak napiętej sytuacji wysyła pismo do Sądu Najwyższego, na którym umieszcza swój podpis i nie dostrzega takiego błędu, to fatalnie to o nim świadczy - mówi Onetowi sędzia Żurek. - Przecież, jeśli chodzi o pisma do organów, z których wywodzą się kandydaci, chcący zostać sędziami SN, to akurat do tegoż sądu nie było 190 pis, a jak sądzę, tylko jedno. Bo tylko jedna osoba, zatrudniona obecnie w SN zdecydowała się, by brać w tym konkursie udział - mówi były rzecznik KRS. - Więc dopuszczenie do wysłania pisma zaadresowanego na I Prezes, prof. Gersdorf, której KRS nie uznaje za I Prezes, to jest żenujący poziom niekompetencji - kwituje sędzia Żurek. Z naszych informacji wynika, że swój akces do konkursu na sędziów Sądu Najwyższego złożył pracownik tegoż organu, Tomasz Chrabski. Obecnie jest zatrudniony w Biurze Studiów i Analiz SN. Wcześniej był dwukrotnie, czasowo delegowany do orzekania w SN, pełnił też obowiązki Naczelnego Prokuratora Wojskowego. Ma obecnie 54 lata, więc w żaden sposób nie dotknie go ""reforma sądowo-emerytalna"", która jest powodem obecnej ""czystki"" w Sądzie Najwyższym. Przejście w stan spoczynku w wieku powyżej 65 lat wymusza na sędziach SN nowelizacja ustawy o tym sądzie, zaproponowana przez prezydenta, a uchwalona głosami PiS. Tyle, że te właśnie przepisy - dotyczące wieku przejścia na sędziowskie emerytury - znaczna część środowiska prawniczego uznaje za niekonstytucyjne. Sam zaś SN zawiesił stosowanie trzech przepisów z tej ustawy, dotyczących wieku przejścia w stan spoczynku i zadał unijnemu Trybunałowi Sprawiedliwości pytania prejudycjalne, dotyczące m.in. tego, czy to ""przymusowe"" wysyłanie sędziów SN na emerytury nie jest dyskryminacją ze względu na wiek - co byłoby niegodne z prawem unijnym.",Małgorzata Gersdorf,
https://wiadomosci.onet.pl/tylko-w-onecie/wybor-kandydatow-do-sadu-najwyzszego-znamy-date-przesluchan/v9bhdpw,Przesłuchania kandydatów do SN ruszają 20 sierpnia,"Jak ustalił Onet już 20 sierpnia Krajowa Rada Sądownictwa rozpocznie przesłuchiwać kandydatów do Sądu Najwyższego. Te wysłuchania nie będą upublicznione, odbywać się będą w czterech zespołach.","O terminie rozpoczęcia procedury wysłuchania kandydatów mówi Onetowi wiceprzewodniczący Rady i przedstawiciel prezydenta w KRS, sędzia Wiesław Johann. - Zaczynamy w następny poniedziałek, będziemy zbierać się w czterech zespołach, każdy oceni kandydatów do jednej z czterech izb SN - wyjaśnia. - Kandydatów jest około 195 - 197, jednak ta liczba jest, powiedziałbym, płynna, bo zdarzają się wycofania wniosków. Ale i tak przypuszczam, że do oceny będziemy mieli pokaźną liczbę około 160 kandydatów - dodaje sędzia Johann. Jak wyjaśnia przebieg tych wysłuchań nie zostanie upubliczniony. - To jest część naszej wewnętrznej procedury - mówi sędzia Johann. Przypomnijmy, KRS rozpatruje kandydatów na 44 wakaty w SN. Plenarne posiedzenie Rady, która ma zaopiniować kandydatów, ma się rozpocząć 18 września.",Wiesław Johann,
https://wiadomosci.onet.pl/kraj/11-kandydatow-na-stanowiska-w-sadzie-najwyzszym-wycofalo-zgloszenia/r3fvjg7,KRS: 11 prawników wycofało swoje kandydatury na stanowiska w Sądzie Najwyższym,11 spośród 215 kandydatów na sędziów Sądu Najwyższego wycofało swoje zgłoszenia - poinformowało biuro Krajowej Rady Sądownictwa. Zgodnie z obwieszczeniem prezydenta o wolnych stanowiskach w SN do objęcia są łącznie 44 wakaty sędziowskie.,"Z przekazanych dzisiaj danych wynika, że na wakaty w Izbie Dyscyplinarnej wpłynęło dotąd 100 kandydatur, w Izbie Kontroli Nadzwyczajnej i Spraw Publicznych - 74 kandydatury, w Izbie Cywilnej - 34, a na wakaty w Izbie Karnej - siedem kandydatur. Biuro KRS zaznaczyło, że wycofano sześć kandydatur złożonych do Izby Dyscyplinarnej, cztery do Izby Kontroli Nadzwyczajnej i Spraw Publicznych oraz jedną do Izby Cywilnej. 24 kandydatury wpłynęły od sędziów sądów rejonowych (w tym 18 do Izby Dyscyplinarnej), 22 - sądów okręgowych, 18 sędziów apelacyjnych i trzech wojewódzkich sądów administracyjnych. Kolejne blisko 90 kandydatur wpłynęło od zawodów prawniczych: adwokatów (43), radców prawnych (50) i notariuszy (9 zgłoszeń). Zgłosiło się także 24 pracowników naukowych, trzech kandydatów z Prokuratorii Generalnej oraz 14 prokuratorów. Termin na zgłoszenie kandydatur do SN upłynął 29 lipca. W ubiegły czwartek KRS opublikowała na swojej stronie internetowej listę 195 kandydatów na sędziów SN. Obecna liczba kandydatur również może nie być ich ostateczną, gdyż - jak zaznacza Biuro KRS - część zgłoszeń wysłana została pocztą i na ostateczne podsumowanie trzeba będzie jeszcze poczekać. Jak mówił rzecznik prasowy KRS sędzia Maciej Mitera ""poszczególnymi wnioskami zajmą się zespoły KRS i przedstawią rekomendacje całej Radzie, a cała KRS będzie podejmowała decyzje na posiedzeniu plenarnym"". Dodał, że najbliższe kolejne posiedzenie KRS jest zaplanowane od 18 września. Z przedstawionej w ubiegłym tygodniu listy wynika, że wśród kandydatów do Izby Dyscyplinarnej znaleźli się m.in.: sędzia Trybunału Konstytucyjnego Mariusz Muszyński, dyrektor Krajowej Szkoły Sądownictwa i Prokuratury Małgorzata Manowska (do Izby Cywilnej), dyrektor Departamentu Prawa Administracyjnego Ministerstwa Sprawiedliwości Kamil Zaradkiewicz (Izba Cywilna), wiceprezes warszawskiego oddziału Stowarzyszenia Sędziów Polskich ""Iustitia"" Piotr Gąciarek (do Izby Karnej), komisarz warszawskiego oddziału ""Iustitii"" Arkadiusz Tomczak (do Izby Dyscyplinarnej). W końcu czerwca w Monitorze Polskim opublikowane zostało obwieszczenie prezydenta o wolnych stanowiskach sędziego w SN - do objęcia są łącznie 44 wakaty sędziowskie. Zgodnie z nową ustawą o Sądzie Najwyższym 3 lipca w stan spoczynku przeszli sędziowie SN, którzy ukończyli 65 rok życia, ustawa przewiduje też procedurę dla tych sędziów, którzy pomimo osiągnięcia tego wieku chcą dalej orzekać. Ponadto utworzone zostały w SN dwie nowe izby. Do objęcia przewidzianych jest siedem wolnych stanowisk w Izbie Cywilnej SN. W Izbie Karnej SN wolne jest jedno stanowisko. W nowo powstałej Izbie Kontroli Nadzwyczajnej i Spraw Publicznych przewidziano 20 stanowisk do obsadzenia, a w drugiej z nowych izb, Izbie Dyscyplinarnej - 16 stanowisk. Prezydium Krajowej Rady Radców Prawnych zwróciło się z apelem do radców, którzy złożyli akces do Sądu Najwyższego, o ponowne rozważenie zasadności ubiegania się o stanowiska sędziów SN. Według prezydium KRRP ""ubieganie się o funkcję sędziego Sądu Najwyższego w aktualnej sytuacji pozostaje w oczywistej kolizji ze sprawowaniem funkcji w samorządzie radców prawnych"". Natomiast do Okręgowej Rady Adwokackiej w Warszawie wpłynął wniosek o wszczęcie postępowań dyscyplinarnych wobec ośmiu adwokatów, którzy ubiegają się o stanowisko sędziego SN. W uzasadnieniu wniosku wskazano, że ""osoby zgłaszające swoje kandydatury do SN na podstawie tych ustaw (o SN i KRS) czynnie uczestniczą w demontażu państwa prawa w Polsce; powinny być wydalone z adwokatury"". Chcesz być na bieżąco z najważniejszymi informacjami dnia? Polub Onet Wiadomości na Facebooku!",Sąd Najwyższy,
https://wiadomosci.onet.pl/kraj/warszawa-wniosek-do-okregowej-rady-adwokackiej-w-sprawie-osmiu-adwokatow/xbntsfe,Warszawa: do rady adwokackiej wpłynął wniosek o wszczęcie postępowań wobec kandydatów do SN,"Do Okręgowej Rady Adwokackiej w Warszawie wpłynął dzisiaj wniosek o wszczęcie postępowań dyscyplinarnych wobec ośmiu adwokatów, którzy ubiegają się o stanowisko sędziego SN - powiedział rzecznik prasowy tej Rady Michał Fertak.","- Dzisiaj wniosek od adwokata Smoczyńskiego ws. adwokatów, którzy kandydują do Sądu Najwyższego wpłynął do Rady - poinformował dzisiaj po południu Fertak. Wniosek został złożony przez adwokata Marcina Smoczyńskiego. - Porządek ten został drastycznie naruszony sprzecznymi z konstytucją ustawami dot. Krajowej Rady Sądownictwa i Sądu Najwyższego. Osoby zgłaszające swoje kandydatury do SN na podstawie tych ustaw czynnie uczestniczą w demontażu państwa prawa w Polsce. Powinny być wydalone z adwokatury - czytamy w uzasadnieniu wniosku. Fertak powiedział, że prezydium warszawskiej ORA podejmie w poniedziałek decyzję, czy przekazać wniosek do rzecznika dyscyplinarnego warszawskiej Izby Adwokackiej. - W poniedziałek mamy posiedzenie prezydium i będziemy decydować o dalszych krokach tego pisma. Pewnie przekażemy je do rzecznika dyscyplinarnego, żeby rozpoznał to wedle właściwości - dodał. Fertak wyjaśnił, że zgodnie z przepisami Rada nie posiada uprawnień do rozpoznania wniosku o wszczęcie postępowania dyscyplinarnego wobec adwokata. Pytany, ile wynosi czas oczekiwania na rozpoznanie takiego wniosku stwierdził, że może to być ok. dwóch tygodni. - Wniosek ten nie jest skomplikowany, więc wydaje mi się, że krótko. Trochę zależy to od okresu urlopowego. Raczej będzie to kwestia tygodnia bądź dwóch, ale ciężko do końca powiedzieć - powiedział Fertak. W tym, że adwokat Smoczyński zdecydował się złożyć wniosek o wszczęcie postępowania dyscyplinarnego wobec kolegów z warszawskiej palestry, którzy zdecydowali się ubiegać o stanowisko sędziego SN, napisała na początku tygodnia ""Rzeczpospolita"". Odnosząc się we wtorek do tych informacji rzecznik dyscyplinarny warszawskiej izby adwokackiej Krzysztof Stępiński stwierdził w opublikowanym wówczas oświadczeniu, że nie znajduje ""żadnego uzasadnienia, aby z urzędu wszcząć w tej sprawie choćby czynności sprawdzające"". W końcu czerwca w Monitorze Polskim opublikowane zostało obwieszczenie prezydenta o wolnych stanowiskach sędziego w SN - do objęcia są łącznie 44 wakaty sędziowskie. Zgodnie z nową ustawą o Sądzie Najwyższym 3 lipca w stan spoczynku przeszli sędziowie SN, którzy ukończyli 65. rok życia, ustawa przewiduje też procedurę dla tych sędziów, którzy pomimo osiągnięcia tego wieku chcą dalej orzekać. Ponadto utworzone zostały w SN dwie nowe izby. Do objęcia przewidzianych jest siedem wolnych stanowisk w Izbie Cywilnej SN. W Izbie Karnej SN wolne jest jedno stanowisko. W nowo powstałej Izbie Kontroli Nadzwyczajnej i Spraw Publicznych przewidziano 20 stanowisk do obsadzenia, a w drugiej z nowych izb, Izbie Dyscyplinarnej - 16 stanowisk. W ubiegły czwartek KRS opublikowała listę 195 kandydatów na sędziów Sądu Najwyższego. Do Izby Cywilnej zgłosiło się 30 kandydatów, Izby Dyscyplinarnej - 92, Izby Karnej - 7, a Izby Kontroli Nadzwyczajnej i Spraw Publicznych - 65. Jeden z kandydatów nie wskazał w zgłoszeniu do której Izby kandyduje. Wśród kandydatów do SN jest 34 adwokatów, są też radcowie prawni (45) i notariusze(10 zgłoszeń), 22 pracowników naukowych, trzech kandydatów z Prokuratorii Generalnej oraz 13 prokuratorów. 24 kandydatury wpłynęły od sędziów sądów rejonowych (w tym 18 do Izby Dyscyplinarnej), 22 - sądów okręgowych, 18 sędziów apelacyjnych i trzech wojewódzkich sądów administracyjnych. W czwartek prezydium Krajowej Rady Radców Prawnych zwróciło się z apelem do radców, którzy złożyli akces do Sądu Najwyższego, o ponowne rozważenie zasadności ubiegania się o stanowiska sędziów SN. Według prezydium KRRP ""ubieganie się o funkcję sędziego Sądu Najwyższego w aktualnej sytuacji pozostaje w oczywistej kolizji ze sprawowaniem funkcji w samorządzie radców prawnych"".  Chcesz być na bieżąco z najważniejszymi informacjami dnia? Polub Onet Wiadomości na Facebooku!",Do warszawskiej rady adwokackiej wpłynął wniosek o wszczęcie postępowań wobec kandydatów do SN,
https://wiadomosci.onet.pl/kraj/pierwsza-skarga-nadzwyczajna-do-sn/80vbl7y,Pierwsza skarga nadzwyczajna do Sądu Najwyższego,"Rzecznik Praw Obywatelskich ma dzisiaj wysłać do Sądu Najwyższego skargę nadzwyczajną - podaje RMF FM. Będzie to pierwsza skarga tego typu od kwietnia, czyli od momentu, kiedy przepisy nowelizujące ustawę o Sądzie Najwyższym wprowadziły możliwość jej składania.","Jak informuje RMF FM, sprawa, którą zajął się RPO, dotyczy postanowienia sądu sprzed ponad 18 lat, które dotyczyło stwierdzenia nabycia spadku przez rodzinę zmarłej kobiety. ""W momencie orzekania o spadku funkcjonowało już rozstrzygnięcie sądu w tej sprawie wydane 5 lat wcześniej i było sprzeczne z późniejszym wyrokiem"" - wyjaśnia radiostacja. Instytucja skargi nadzwyczajnej została wprowadzona ustawą o SN, która weszła w życie 3 kwietnia. Przewiduje ona m.in. możliwość składania do Sądu Najwyższego skarg nadzwyczajnych na prawomocne wyroki polskich sądów, w tym z ostatnich 20 lat. Zgodnie z ustawą, skargę nadzwyczajną można wnosić w pięć lat od uprawomocnienia się skarżonego orzeczenia. Jeżeli od uprawomocnienia się orzeczenia upłynęło 5 lat, a wywołało nieodwracalne skutki prawne lub przemawiają za tym wolności i prawa człowieka i obywatela z konstytucji, SN może ograniczyć się do stwierdzenia, że wydano je z naruszeniem prawa. Przez 3 lata skargę można wnosić od orzeczeń, które uprawomocniły się po 17 października 1997 r. Do organów, które taką skargę będą mogły wnieść, ustawa zalicza: Prokuratora Generalnego, RPO, prezesa Prokuratorii Generalnej RP, rzeczników praw dziecka, pacjenta oraz finansowego, szefa KNF i prezesa UOKiK. Jednak nowelizacja ustawy o SN, która weszła w życie w czerwcu, ograniczyła krąg podmiotów uprawnionych do wniesienia skargi nadzwyczajnej. Zgodnie z nowelą, skarga nadzwyczajna do SN na prawomocne wyroki polskich sądów, które uprawomocniły się przed jej wejściem w życie, będzie mogła zostać złożona wyłącznie przez Prokuratora Generalnego lub Rzecznika Praw Obywatelskich. Jak głosi ustawa, rozpatrywaniem skarg nadzwyczajnych ma zająć się tworzona od podstaw Izba Kontroli Nadzwyczajnej i Spraw Publicznych Sądu Najwyższego. Źródło: RMF FM, PAP",Rzecznik Praw Obywatelskich Adam Bodnar,
https://wiadomosci.onet.pl/kraj/spor-o-sad-najwyzszy-trzy-scenariusze-dzialan-pis/0hp7n14,Spór o zmiany w Sądzie Najwyższym. Co zrobi PiS?,"Mogło się wydawać, że Sąd Najwyższy został już podbity przez polityków. Tymczasem wyprowadził cios, wynosząc w jednej chwili konflikt o sądownictwo na zupełnie nową płaszczyznę. Sędziowie SN, zamrażając przepisy o stanie spoczynku, po raz pierwszy posłużyli się w tym sporze prawem kreatywnie - stwierdza w swoim komentarzu na łamach ""Rzeczpospolitej"" Tomasz Pietryga.","Zdaniem publicysty sędziowie swoim działaniem ""dostosowali się do warunków gry dyktowanych od ponad dwóch lat przez władzę polityczną: skoro PiS gra ostro, fauluje, to my też zagramy na granicy faulu"". Według Pietrygi działanie SN ""zaszokowało prawników PiS"". To także użycie ""ostrej amunicji"" przez sędziów. Pietryga wskazuje również, że w tej sytuacji ""PiS stanął na rozdrożu"", oraz że partia rządząca ma teraz trzy wyjścia z sytuacji. Pierwszym z nich, zdaniem autora, jest bezruch i czekanie na decyzję Trybunału Sprawiedliwości UE, a zatem ""cicha akceptacja decyzji Sądu Najwyższego i przyjęcie reguł gry narzuconych przez sędziów"". Ponieważ jednak oznaczałoby to ryzyko poniesienia ""politycznej porażki"" przez PiS, Pietryga uznaje to rozwiązanie za mało prawdopodobne. Drugi scenariusz - według publicysty ""Rzeczpospolitej"" - ""jest skrajnie radykalny"". Chodzi o ""czołowe zderzenie"" PiS z Sądem Najwyższym, w którym rząd nie weźmie pod uwagę stanowiska Trybunału w Luksemburgu. ""Opór sędziów zostałby zdefiniowany jako otwarty bunt przeciwko legalnie wybranej władzy (...). W konsekwencji żadne decyzje SN służące blokowaniu reformy nie byłyby uznawane przez władzę polityczną. To oznaczałoby bardzo głęboki, trudny nawet do określenia kryzys ustrojowy w państwie"" - czytamy na stronie gazety. Trzecim rozwiązaniem wskazanym przez Pietrygę jest użycie przeciwko decyzjom SN ""kreatywnej machiny legislacyjnej i prawnej, która zneutralizuje postanowienie o zamrożeniu ustawy i pytanie do TSUE"". Zdaniem publicysty, PiS mógłby zwołać nadzwyczajne posiedzenie Sejmu i zmodyfikować przepisy o stanie spoczynku, Tym samym pytania sędziów straciłyby sens. To rozwiązanie wydaje się ""najbardziej realne"" - uznaje Tomasz Pietryga. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Sąd Najwyższy,
https://wiadomosci.onet.pl/kraj/prezydent-rp-o-skierowaniu-pytan-przez-sn-do-tsue/bxz2l10,"Andrzej Duda o SN: absurdalne, czysto polityczne orzeczenie","Prawda jest następująca: od strony czysto prawnej to, co zrobił SN, jest nie do obrony. (...) SN wydał w sensie prawnym absurdalne, czysto polityczne orzeczenie - mówi w wywiadzie dla ""Dziennika Gazety Prawnej"" prezydent, komentując zwrócenie się SN do TSUE ws. ustawy o Sądzie Najwyższym.","- Od strony czysto prawnej to, co zrobił SN, jest nie do obrony. Rozmawiałem z kilkoma wybitnymi ekspertami, profesorami prawa, którzy przyznają, że zastosowanie w tym przypadku tak rozumianego art. 755 k.p.c. to absurd. Zdecydowana większość głośno tego nie powie, bo to jest już sprawa polityczna - ocenia w trakcie rozmowy Andrzej Duda, pytany o skierowanie pięciu pytań przez SN do TSUE i kwestię użycia kodeksowego zabezpieczenia powództwa do zawieszenia przepisów ustawy dot. SN. Prezydent przytacza opinię prof. Marii Gintowt-Jankowicz - sędzi Trybunału Konstytucyjnego w stanie spoczynku. - Powiedziała prosto: nie ma w polskim systemie prawnym organu, który może zawieszać obowiązujące przepisy ustawy. Można kwestionować je przed Trybunałem Konstytucyjnym. Ale nawet on zawieszać ustawy czy jej poszczególnych przepisów przed swoim orzeczeniem nie może. Konstytucja, ani akty niższego rzędu dla nikogo nie przewidują takiego uprawnienia. Co gorsza, SN zrobił to we własnej sprawie, bo dotyczącej sędziów SN. To postanowienie w zakresie rzekomego ""zawieszenia"" obowiązywania niektórych przepisów ustawy uznać należy za nieważne z mocy prawa - mówi w rozmowie z gazetą Andrzej Duda. Pytany, czy procedura wyboru sędziów do SN nie powinna więc zostać przerwana, prezydent mówi, iż ""w kuluarach jeden z wybitnych prawników stwierdził, że stosując taką interpretację artykułu 755 k.p.c., Sąd Najwyższy równie dobrze mógłby orzec zatrzymanie ruchu Ziemi wokół Słońca"". I jak podkreśla dalej: ""ta ustawa (o SN - red.) jest obowiązującym prawem"". - Nikt jej nie skierował do Trybunału Konstytucyjnego. Przez wiele miesięcy mogła to zrobić pierwsza prezes Sądu Najwyższego, mógł rzecznik praw obywatelskich. Nie ma żadnych wątpliwości, że ustawie towarzyszy domniemanie zgodności z konstytucją, dopóki jej przepisów nie zakwestionuje Trybunał Konstytucyjny. I tylko trybunał jest do tego uprawniony - wskazuje prezydent. Co jeśli TSUE przyzna rację sędziom, będziemy jako państwo związani tym orzeczeniem? - pyta w trakcie rozmowy Piotr Zaremba. - Najpierw spokojnie poczekajmy, aż trybunał się wypowie - pada odpowiedź. Więcej w dzisiejszym wydaniu ""Dziennika Gazety Prawnej"". Przeczytaj również: ""Andrzej Duda: mocno skłaniam się w kierunku zablokowania propozycji zmian w ordynacji wyborczej do PE"".",Andrzej Duda,
https://wiadomosci.onet.pl/tylko-w-onecie/sn-wstrzymuje-wykonanie-decyzji-krs-rzecznik-komentuje/pec2z04,SN wstrzymuje wykonanie decyzji KRS. Mitera: piłka po stronie prezydenta,"Do unijnego Trybunału Sprawiedliwości trafiły dziś kolejne pytania prejudycjalne, dotyczące trojga sędziów SN, kórych Krajowa Rada Sądownictwa postanowiła - wbrew ich woli - wysłać w stan spoczynku. Jednocześnie SN wstrzymał wykonanie uchwały KRS w tej sprawie. Co na to Rada? Jej rzecznik stwierdza wprost, że sprawa jest już w gestii prezydenta. - A czy jemu SN będzie mówił, co wolno a czego nie wolno? Ja sobie tego nie wyobrażam - mów nam sędzia Maciej Mitera.","Jak czytamy w komunikacie na stronie Sądu Najwyższego, ten postanowił wstrzymać wykonanie trzech uchwał KRS, dotyczących dalszego zajmowania stanowisk sędziego Sądu Najwyższego przez Annę Owczarek, Marię Szulc oraz Józefa Iwulskiego. Cała trójka ukończyła 65 lat, więc - zgodnie z nowymi regulacjami, uchwalonymi głosami PiS - powinni odejść na emeryturę. Ich wnioski - o zgodę na dalsze orzekanie - KRS zaopiniowała negatywnie. Teraz zaś Sąd Najwyższy o tę sprawę - a konkretnie - o to, czy sędziów nie dotyka dyskryminacja ze względu na wiek - zapytał unijny Trybunał Sprawiedliwości. Jednocześnie, SN postanowił, że negatywne opinie KRS dotyczące dalszego orzekania trojga sędziów nie zostaną ptrzekazane do Kancelarii Prezydenta - do czasu rozstrzygnięcia sprawy przez TSUE. Jak mówi Onetowi sędzia Maciej Mitera, rzecznik Krajowej Rady Sądownictwa, trudno mu ocenić decyzję SN. - Teoretycznie organ sądowy może taki krok wykonać, jednak nas, czyli Rady decyzja ta już nie dotyczy - podkreśla. - Bo my nasze decyzje przekazaliśmy już do Kancelarii Prezydenta. I to on jest teraz gospodarzem tego postępowania i, że użyję terminologii sportowej, piłka jest po jego stronie - podkreśla. Rzecznik Rady wyjaśnia, że opinia KRS dotycząca dalszego orzekania sędziów SN nie jest dla prezydenta wiążąca. - Owszem, pan prezydent zasięga naszej opinii ale decyzję podejmuje niezależnie od niej. Jako głowa państwa ma tu nieograniczone możliwości - mówi sędzia Mitera. Rzecznik Rady podkreśla, że SN nie ma wpływu na to, jaką decyzję podejmie prezydent odnośnie 14 sędziów SN, kórzy - zgodnie z nowym prawem - powinni po skończeniu 65 lat przejść w stan spoczynku. - Nawet gdyby SN miał takie uprawnienia, w co wątpię, to prezydent i tak może zrobić po swojemu. To jego wola i suwerenna decyzja - mówi sędzia Mitera. - Trudno przecież wyobrazić sobie, by SN mówił prezydentowi: to wolno, a tego nie wolno. Nie wiem, do czego byśmy doszli, gdyby do takich sytuacji dochodziło - kwituje. Dodajmy, że najbliższe posiedzenie KRS, na którym mają być rozpatrywane kandydatury na 44 wakaty w SN przewidziane jest na 18 września. Według rzecznika Rady, nic nie wskazuje na to, by KRS miała zebrać się wcześniej. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Maciej Mitera,
https://wiadomosci.onet.pl/kraj/oswiadczenie-rzecznika-dyscyplinarnego-izby-adwokackiej-po-publikacji-rzeczpospolitej/gvll31w,"Rzecznik dyscyplinarny Izby Adwokackiej o ""dyscyplinarce dla kandydatów do SN"": nie ma to żadnego uzasadnienia","""Zapewniam, że nie znajduję żadnego uzasadnienia, by z urzędu wszcząć w tej sprawie choćby czynności sprawdzające"" - napisał w oświadczeniu adw. Krzysztof Stępiński.","""Wobec pojawiających się w mediach społecznościowych informacji jakoby bliżej nieokreśleni członkowie naszej Izby słali do mnie wnioski o wszczęcie postępowań dyscyplinarnych wobec Kolegów, którzy ubiegają się o stanowisko sędziego Sądu Najwyższego uprzejmie informuję, że do dnia 7 sierpnia 2018r nie wpłynął do mnie żaden wniosek w tej sprawie"" - czytamy w oświadczeniu Stępińskiego. ""Jednocześnie zapewniam, że nie znajduję żadnego uzasadnienia, by z urzędu wszcząć w tej sprawie choćby czynności sprawdzające"". Dziś w ""Rzeczpospolitej"" informowano, że adwokatom, którzy chcą być sędziami Sądu Najwyższego, grożą dyscyplinarki. Osoby, które wykorzystują sytuację polityczną i kandydują do Sądu Najwyższego, nie powinny nosić tytułu adwokata - czytamy w ""Rz"", która przywołuje opinie niektórych przedstawicieli palestry. Adwokat Marcin Smoczyński - jak czytamy w ""RZ"" - zdecydował się złożyć wniosek o wszczęcie postępowania dyscyplinarnego wobec kolegów z warszawskiej palestry.- Adwokaci kandydujący do Sądu Najwyższego naruszyli godność zawodu. Firmują i wykorzystują zmiany w ustawie o Krajowej Radzie Sądownictwa oraz SN, które godzą w krajowy porządek prawny - powiedział gazecie Smoczyński. Jego zdaniem chodzi o to, aby wymienić skład SN. - Mimo merytorycznych przesłanek - dodał Smoczyński. Wcześniej o wpłynięciu do Okręgowej Rady Adwokackiej w Warszawie zawiadomień w sprawie popełnienia deliktów dyscyplinarnych mówiła „Rzeczpospolitej” Katarzyna Gojawniczek-Pruszyńska, wicedziekan stołecznej Rady. W rozmowie z nami przedstawiciele ORA uściślili, że formalnie takie wnioski jeszcze nie wpłynęły. Poszczególni adwokaci wyrazili natomiast zamiar złożenia takich wniosków.","Oświadczenie Rzecznika Dyscyplinarnego Izby Adwokackiej po publikacji ""Rzeczpospolitej""",
https://wiadomosci.onet.pl/kraj/michal-laskowski-o-potencjalnej-odpowiedzialnosci-prezydenta-rp-przed-ts/xh406em,"Rzecznik SN o ""potencjalnej odpowiedzialności prezydenta przed Trybunałem Stanu""","Jeśli prezydent Andrzej Duda i KRS nie zastosują się do postanowienia SN, będzie to ""delikt konstytucyjny"" - uważa rzecznik Sądu Najwyższego. - Będzie to złamanie prawa z potencjalnymi jakimiś formami odpowiedzialności w przyszłości - mówi Michał Laskowski w rozmowie z ""Rzeczpospolitą"", wskazując na konieczność wstrzymania się z decyzjami dotyczącymi przechodzenia sędziów SN w stan spoczynku.","Sąd Najwyższy postanowił w czwartek zwrócić się do Trybunału Sprawiedliwości UE z pięcioma pytaniami prejudycjalnymi dotyczącymi zasady niezależności sądów i niezawisłości sądów jako zasad prawa unijnego oraz unijnego zakazu dyskryminacji ze względu na wiek. SN postanowił też zawiesić stosowanie przepisów trzech artykułów ustawy o SN dotyczących przechodzenia w stan spoczynku sędziów SN, którzy ukończyli 65. rok życia. Dziś sędzia Laskowski w programie ""RZECZoPOLITYCE"" powiedział, że Krajowa Rada Sądownictwa i prezydent Andrzej Duda do czasu rozstrzygnięcia pytań prejudycjalnych przez TSUE, powinni wstrzymać się z decyzjami dotyczącymi przechodzenia sędziów SN w stan spoczynku, którzy odwołali się od negatywnych opinii KRS. - Organy państwa powinny uszanować decyzję SN i wstrzymać się z wszelkimi innymi decyzjami do czasu rozstrzygnięcia tej kwestii (pytania do TSUE - PAP). Konkretnie - KRS, jeśli będzie jeszcze procedować w tej sprawie, a zwłaszcza prezydent, który podejmuje decyzje - wyjaśnił sędzia. Jego zdaniem, jeśli prezydent i KRS nie zastosują się do postanowienia SN, będzie to ""delikt konstytucyjny"". - Będzie to złamanie prawa z potencjalnymi jakimiś formami odpowiedzialności w przyszłości - wskazał. Dopytywany, jakie konsekwencje może ponieść prezydent, jeśli nie poczeka na decyzje TSUE, Laskowski powiedział, że ""istnieje potencjalna odpowiedzialność przed Trybunałem Stanu"". - My mówimy, oczywiście teoretycznie, ale jeśli przeczytać przepisy o odpowiedzialności prezydenta w konstytucji i całe piśmiennictwo z tym związane, to jest to przypadek, który ewentualnie kwalifikuje się do takiego postępowania - oświadczył Laskowski. Rzecznik SN był również proszony o komentarz do dzisiejszej publikacji ""Rzeczpospolitej"", w której podano, że adwokatom, którzy ubiegają się o stanowisko sędziego w Sądzie Najwyższym, grożą postępowania dyscyplinarne. Laskowski odnosząc się do publikacji, podkreślił, że ""zgłaszanie się w tej chwili do SN ma w sobie coś niestosownego"". - Chciałbym, żeby w SN orzekali sędziowie najlepsi z najlepszych, ale w sytuacji, gdy dochodzi do opróżniania Sądu Najwyższego w tym trybie, który obserwujemy od roku, to ja osobiście bym się nie zgłosił do SN, bo uważam, że jest coś niestosowanego w zgłaszaniu się do SN właśnie teraz - zaznaczył. Rzecznik SN podkreślił jednocześnie, że wszczynanie postępowań dyscyplinarnych w tej sprawie nie jest konieczne. - Nie wiem, czy to jest dobra droga, żeby w tej sprawie robić postępowania dyscyplinarne. Jest to dylemat etyczny i każda osoba, która w tych okolicznościach się zgłasza, musi mieć świadomość, że będzie oceniana pod względem etycznym. Bądźmy wstrzemięźliwi z postępowaniami dyscyplinarnymi. Są sytuacje, w których należy je uruchamiać, ale akurat ta chyba niekoniecznie - wskazał. W ubiegłym tygodniu do postanowienia SN odniósł się wiceszef Kancelarii Prezydenta Paweł Mucha. Według niego, postanowienie SN o zawieszeniu trzech artykułów ustawy o SN zostało wydane bez podstawy prawnej i ""nie odpowiada polskiemu prawu"". W ocenie Muchy, postanowienie SN jest ""działaniem podejmowanym w celu obejścia prawa, ale bez podania i wskazania podstawy prawnej, która w polskim systemie prawnym nie występuje"". Mucha podkreślił, że ""nikt w Polsce nie kwestionuje możliwości zwracania się przez sądy na podstawie traktatu o funkcjonowaniu UE z pytaniem prejudycjalnym do TSUE"". - Natomiast jest absurdem, jest niedorzecznością tego rodzaju postanowienie, jak ten punkt trzeci w zakresie zawieszenia stosowania ustawy. Polskie prawo nie zna takiej instytucji i nijak ma się do tego TSUE - powiedział prezydencki minister. Prezes Trybunału Konstytucyjnego Julia Przyłębska mówiła w piątek, że skład Sądu Najwyższego naruszył konstytucję, jak również przepisy Kodeksu postępowania cywilnego. Jej zdaniem, polski system prawny nie przyznaje kompetencji do ""zawieszenia stosowania przepisów"". Z kolei sędzia Małgorzata Gersdorf, odnosząc się do słów prezes TK wskazała, że decyzja SN w sprawie zawieszenia stosowania trzech artykułów ustawy o SN jest dobrze uzasadniona i ma głębokie podstawy prawne, a prezes TK bardzo powierzchownie ocenia postanowienie SN.",Czy Andrzejowi Dudzie grozi TS?,
https://wiadomosci.onet.pl/kraj/dera-o-dyscyplinarkach-dla-adwokatow-kandydatow-do-sn/ct9feyn,Prezydencki minister o dyscyplinarkach dla adwokatów kandydatów do SN: próba zastraszania,"Była próba zastraszania sędziów, (teraz jest) próba zastraszania adwokatów. (...) To coś niesamowitego - mówi Andrzej Dera, krytykując informację, że prawnikom, którzy kandydują na sędziów Sądu Najwyższego, mogą grozić dyscyplinarki.","Dzisiaj ""Rzeczpospolita"" poinformowała, że adwokatom, którzy chcą być sędziami Sądu Najwyższego, grożą dyscyplinarki. Osoby, które wykorzystują sytuację polityczną i kandydują do Sądu Najwyższego, nie powinny nosić tytułu adwokata - podała ""Rz"", powołując się na głosy przedstawicieli palestry. Są już pierwsze kroki formalne. Adwokat Marcin Smoczyński zdecydował się złożyć wniosek o wszczęcie postępowania dyscyplinarnego wobec kolegów z warszawskiej palestry. Odnosząc się do tej kwestii, prezydencki minister ocenił dzisiaj w TVP Info, że ""to jest kolejna, bardzo niebezpieczna sprawa"". - To coś niesamowitego, ponieważ proszę zwrócić uwagę, że w oparciu o przepisy prawa, osoby spełniające ustawowe kryteria zgłaszają się, a w zanadrzu słyszą środowiskowe ""uważajcie"". Była próba zastraszania sędziów, (teraz jest) próba zastraszania adwokatów - w imię jakich racji i jakich praw? - powiedział Dera. W jego ocenie, ewentualne dyscyplinarki wobec adwokatów, którzy kandydują na sędziów SN, byłyby bezprawne. Jego zdaniem, tego rodzaju dyscyplinarki, zapadałyby ""w oparciu o to, że władze tej korporacji uważają, że nie należy tego robić, bo to nie jest po naszej myśli"". - Bo ma być jak było - dodał. ""Rzeczpospolita"" podała dzisiaj, że są już pierwsze kroki formalne w tej sprawie. Adwokat Marcin Smoczyński zdecydował się złożyć wniosek o wszczęcie postępowania dyscyplinarnego wobec kolegów z warszawskiej palestry. - Adwokaci kandydujący do Sądu Najwyższego naruszyli godność zawodu. Firmują i wykorzystują zmiany w ustawie o Krajowej Radzie Sądownictwa oraz SN, które godzą w krajowy porządek prawny - powiedział Smoczyński. Gazeta podała też, że do Okręgowej Rady Adwokackiej w Warszawie wpłynęły zawiadomienia w sprawie popełnienia deliktów dyscyplinarnych. Sprawa wiąże się ze znowelizowaną w tym roku ustawą o Sądzie Najwyższym, zgodnie z którą 3 lipca w stan spoczynku przeszli sędziowie SN, którzy ukończyli 65. rok życia. W końcu czerwca w Monitorze Polskim opublikowane zostało obwieszczenie prezydenta o wolnych stanowiskach sędziego w SN. Zgodnie z obwieszczeniem, do objęcia są łącznie 44 wakaty sędziowskie. W ubiegły czwartek KRS opublikowała listę 195 kandydatów na sędziów SN.",Dera o dyscyplinarkach dla adwokatów-kandydatów do SN: bardzo niebezpieczne,
https://wiadomosci.onet.pl/kraj/spor-o-sad-najwyzszy-kandydatom-do-sn-groza-dyscyplinarki/86vsrmx,Wrzenie w palestrze,"Adwokatom, którzy chcą być sędziami Sądu Najwyższego, grożą dyscyplinarki - informuje dzisiejsza ""Rzeczpospolita"".","Osoby, które wykorzystują sytuację polityczną i kandydują do Sądu Najwyższego, nie powinny nosić tytułu adwokata - podaje ""Rz"" powołując się na głosy przedstawicieli palestry. Są już pierwsze kroki formalne. Adwokat Marcin Smoczyński zdecydował się złożyć wniosek o wszczęcie postępowania dyscyplinarnego wobec kolegów z warszawskiej palestry. - Adwokaci kandydujący do Sądu Najwyższego naruszyli godność zawodu. Firmują i wykorzystują zmiany w ustawie o Krajowej Radzie Sądownictwa oraz SN, które godzą w krajowy porządek prawny - powiedział gazecie Smoczyński. Jego zdaniem chodzi o to, aby wymienić skład SN. - Mimo merytorycznych przesłanek - dodał Smoczyński. Wpłynięcie do Okręgowej Rady Adwokackiej w Warszawie zawiadomień w sprawie popełnienia deliktów dyscyplinarnych potwierdziła Katarzyna Gojawniczek-Pruszyńska, wicedziekan stołecznej Rady. Z izby warszawskiej do Sądu Najwyższego kandyduje ośmiu adwokatów. W środowisku nie ma zgodności, czy należy wszcząć przeciwko nim dyscyplinarki. Zwolennicy podkreślają, że aspirujący do sędziowskiej togi sprzeniewierzyli się ślubowaniu adwokackiemu. Członkowie palestry przyrzekają w niej, że w swojej pracy przyczyniać się będą ze wszystkich sił do ochrony praw i wolności obywatelskich oraz umocnienia porządku prawnego Rzeczpospolitej Polskiej - przypomina gazeta. Podstaw do wszczynania dyscyplinarek nie widzi jednak mec. Radosław Baszuk, wieloletni adwokacki sędzia dyscyplinarny. Powołuje się przy tym na wyrok samego SN. Decyzje o kandydowaniu ocenia jednak negatywnie - czytamy w gazecie. - Niewątpliwie jest dziś niszczona tkanka Sądu Najwyższego. Decyzja jednak o tym, co dalej z zawiadomieniami, będzie podjęta w trybie pilnym, gdy oficjalnie trafią one do biura Rady - powiedziała ""Rz"" mec. Katarzyna Gajowniczek-Pruszyńska. Wnioski o wszczęcie postępowań dyscyplinarnych nie robią wrażenia na samych kandydatach Sądu Najwyższego. - Nie rozumiem, jak można ścigać dyscyplinarnie adwokata za postępowanie zgodne z ustawą. To kompletne nieporozumienie. To również przykład wykorzystywania sądownictwa dyscyplinarnego do zwalczania adwokatów odmiennie myślących - powiedział gazecie Andrzej Nogal, który chce zostać sędzią Izby Kontroli Nadzwyczajnej i Spraw Publicznych SN. Źródło: ""Rzeczpospolita"". Chcesz być na bieżąco z najważniejszymi informacjami dnia? Polub Onet Wiadomości na Facebooku!",Sąd Najwyższy,
https://wiadomosci.onet.pl/kraj/spor-o-sad-najwyzszy-profesorowie-w-obronie-prof-malgorzaty-gersdorf/4tptkdr,Profesorowie prawa z całego świata w obronie prof. Małgorzaty Gersdorf,"""Uznajemy, że prof. Małgorzata Gersdorf jest jedyną osobą uprawnioną do bycia Pierwszą Prezes SN aż do 30 kwietnia 2020 roku, kiedy kończy się jej określona konstytucją kadencja"" - cytuje list 20 profesorów prawa z całego świata ""Gazeta Wyborcza"".","Treść listu została opublikowana na stronie verfassungsblog.de. Sygnatariusze listu zwracają uwagę, że 6-letnią kadencję M. Gersdorf gwarantowała konstytucja. ""My, niżej podpisani, dowiedzieliśmy się, że Pierwszej Prezes Sądu Najwyższego Polski, prof. Małgorzacie Gersdorf, została skrócona jej sześcioletnia kadencja, której długość gwarantuje konstytucja. Stało się to za sprawą nowej ustawy o Sądzie Najwyższym, która w szybkim tempie przeszła przez polski parlament, a 26 lipca podpisał ją prezydent Andrzej Duda"" - czytamy. Dalej profesorowie prawa zwracają uwagę, że ""Pani Pierwsza Prezes stanowczo protestuje przeciw temu niekonstytucyjnemu aktowi, który zmusza ją do przejścia na emeryturę w połowie sześcioletniej kadencji"". ""To politycznie motywowane działanie stoi nie tylko w sprzeczności z zapisami polskiej konstytucji, ale również narusza europejskie standardy dotyczące niezależności sądownictwa, które polskie władze mają obowiązek respektować. Uznajemy, że prof. Małgorzata Gersdorf jest jedyną osobą uprawnioną do bycia Pierwszą Prezes SN aż do 30 kwietnia 2020 roku, kiedy kończy się jej określona konstytucją kadencja"" - czytamy w krótkim liście w obronie I prezes Sądu Najwyższego M. Gersdorf. Pod otwartym listem podpisali się: Źródło: ""Gazeta Wyborcza"". Chcesz być na bieżąco z najważniejszymi informacjami dnia? Polub Onet Wiadomości na Facebooku!",Małgorzata Gersdorf,
https://wiadomosci.onet.pl/kraj/krs-uwaza-ze-nie-jest-adresatem-zawieszenia-stosowania-przepisow-ustawy-o-sn/6sv5ql9,KRS nie zastosuje się do postanowień Sądu Najwyższego,"Chodzi o postanowienia Sądu Najwyższego o wstrzymaniu wykonalności uchwał Rady dot. negatywnego zaopiniowania oświadczeń trzech sędziów SN, wyrażających wolę dalszego orzekania. Rada uważa, że nie jest adresatem ""zawieszenia stosowania"" przepisów ustawy o SN i nie prowadzi obecnie żadnego postępowania na podstawie tych przepisów - przekazało Biuro KRS.","Sąd Najwyższy w czwartek postanowił zwrócić się do Trybunału Sprawiedliwości UE z pięcioma pytaniami prejudycjalnymi dot. zasady niezależności sądów i niezawisłości sądów jako zasad prawa unijnego oraz unijnego zakazu dyskryminacji ze względu na wiek. SN postanowił też zawiesić stosowanie przepisów trzech artykułów ustawy o SN dotyczących przechodzenia w stan spoczynku sędziów SN, którzy ukończyli 65. rok życia. - Jest to decyzja, która zgodnie z prawem powinna spowodować to, że zarówno KRS, jak i prezydent, do czasu rozstrzygnięcia tych kwestii przedstawionych w zadanych pytaniach, nie będą podejmować dalszych czynności, w tych procedurach, które dalej się toczą w odniesieniu do sędziów, którzy 65. rok życia ukończyli - przekazał rzecznik SN Michał Laskowski. Zgodnie z dzisiejszym komunikatem biura Rady, ""Krajowa Rada Sądownictwa nie zastosuje się do postanowień Sądu Najwyższego z 1 sierpnia 2018 r. (III PO 4/18, III PO 5/18, III PO 6/18)"". Jak zaznaczono w oświadczeniu, ""wstrzymanie wykonania opinii Krajowej Rady Sądownictwa w sposób określony przez Sąd Najwyższy jest obiektywnie niemożliwe, ponieważ opinie te zostały przekazane Kancelarii Prezydenta RP już 13 lipca 2018 r."". Biuro Rady w wydanym komunikacie wskazało, że ""Krajowa Rada Sądownictwa nie jest również adresatem «zawieszenia stosowania» art. 111 par. 1 i 1a, art. 37 oraz art. 39 ustawy z dnia 8 grudnia 2017 r. o Sądzie Najwyższym, dokonanego przez Sąd Najwyższy w postanowieniu z 2 sierpnia 2018 r. (III UZP 4/18)"". ""Rada nie prowadzi obecnie żadnego postępowania na podstawie tych przepisów, a trwająca procedura wyboru sędziów Sądu Najwyższego nie dotyczy obsady stanowisk sędziowskich, zwolnionych w wyniku zastosowania ww. przepisów"" - zaznaczono w komunikacie KRS. Do postanowienia SN odniósł się wcześniej wiceszef Kancelarii Prezydenta Paweł Mucha. Według niego, postanowienie SN o zawieszeniu trzech artykułów ustawy o SN zostało wydane bez podstawy prawnej i ""nie odpowiada polskiemu prawu"". W ocenie Muchy, postanowienie SN jest ""działaniem podejmowanym w celu obejścia prawa, ale bez podania i wskazania podstawy prawnej, która w polskim systemie prawnym nie występuje"". Prezes Trybunału Konstytucyjnego Julia Przyłębska powiedziała, że skład Sądu Najwyższego naruszył konstytucję, jak również przepisy Kodeksu postępowania cywilnego. Jej zdaniem, polski system prawny nie przyznaje kompetencji do ""zawieszenia stosowania przepisów"". Z kolei sędzia Małgorzata Gersdorf, odnosząc się do słów prezes TK, wskazała, że decyzja SN w sprawie zawieszenia stosowania trzech artykułów ustawy o SN jest dobrze uzasadniona i ma głębokie podstawy prawne, a prezes TK bardzo powierzchownie ocenia postanowienie SN.  Chcesz być na bieżąco z najważniejszymi informacjami dnia? Polub Onet Wiadomości na Facebooku!",Logo KRS,
https://wiadomosci.onet.pl/kraj/sad-najwyzszy-przeslal-pytania-do-tsue/6hx1h8z,Sąd Najwyższy wysłał do TSUE pytania prejudycjalne,Dziś po południu Sąd Najwyższy wysłał do Trybunału Sprawiedliwości Unii Europejskiej pytania prejudycjalne. O godz. 14 odbierana jest poczta i pytania ruszają w podróż do Luksemburga - przekazał Krzysztof Michałowski z zespołu prasowego SN.,"Sąd Najwyższy w ubiegły czwartek postanowił zwrócić się do Trybunału Sprawiedliwości UE z pięcioma pytaniami prejudycjalnymi dot. zasady niezależności sądów i niezawisłości sądów jako zasad prawa unijnego oraz unijnego zakazu dyskryminacji ze względu na wiek. SN postanowił też zawiesić stosowanie przepisów trzech artykułów ustawy o SN dotyczących przechodzenia w stan spoczynku sędziów SN, którzy ukończyli 65. rok życia. Jak poinformował Krzysztof Michałowski, pięć pytań prejudycjalnych trafiło w poniedziałek do biura podawczego. - Pytania prejudycjalne trafiły już do biura podawczego. O godz. 14. poczta jest odbierana z Sądu Najwyższego i pytania prejudycjalne ruszają w podróż do Luksemburga - dodał Michałowski. Wcześniej Michałowski mówił, że czas oczekiwania na rozstrzygnięcie TSUE w zwykłym trybie wynosi około kilkunastu miesięcy. Jednocześnie zwrócił uwagę, że SN złożył wniosek o rozpatrzenie pytań w trybie przyśpieszonym. - Rozpoznanie pytań kierowanych przez SN do TSUE trwało zazwyczaj kilkanaście miesięcy, jednak nie były one rozpatrywane w trybie przyśpieszonym, tylko w trybie zwykłym. Czy Trybunał zastosuje tryb przyśpieszony - ciężko powiedzieć - zaznaczył Michałowski. Dodał, że niektóre pytania wysłane do TSUE w 2016 r. nadal czekają na rozstrzygnięcie. O co pyta Sąd Najwyższy? Jak przekazał w czwartek rzecznik SN Michał Laskowski, pierwsze pytanie prejudycjalne dotyczy zasady nieusuwalności sędziów. - W ocenie Sądu Najwyższego taka zasada jest łamana wtedy, kiedy ustawodawca decyduje się na obniżenie wieku emerytalnego, czyli przechodzenia w stan spoczynku i zastosowanie tego przepisu także wobec tych sędziów, którzy tego nie chcą - powiedział Laskowski. Drugie pytanie dotyczy wykładni przepisów prawa unijnego w kontekście przepisu ustawy o Sądzie Najwyższym, który uzależnia możliwość dalszego orzekania przez sędziego SN, który przekroczył 65 rok życia od zgody organu władzy wykonawczej - w tym przypadku prezydenta. Zdaniem SN takie rozwiązanie ""budzi wątpliwości co do rozumienia zasady niezależności sądów i niezawisłości sędziów"". - Jest to niezgodne z dotychczasowym orzecznictwem Trybunałów w Luksemburgu i Strasburgu - dodał rzecznik SN. Trzecie pytanie dotyczy wykładni przepisu dyrektywy unijnej zakazującego dyskryminacji ze względu na wiek. Pytanie czwarte jest związane z potrzebą doprecyzowania przez TSUE, ""jak Sąd Najwyższy powinien zapewnić skuteczność unijnemu zakazowi dyskryminacji ze względu na wiek"". Piąte pytanie dotyczy obowiązków SN jako sądu unijnego w zakresie zastosowania środków zabezpieczających. - Należy bowiem podkreślić, że w tej sprawie SN na podstawie przepisów Kodeksu postępowania cywilnego zdecydował się zawiesić stosowanie art. 111 (ust. 1 i 1a) i 37 oraz 39 ustawy o Sądzie Najwyższym - poinformował rzecznik SN. Pytania do TSUE zostały zadane na tle rozpoznawanej przez SN sprawy, która ""dotyczyła obowiązku opłacania składek ubezpieczeń społecznych w sytuacji kiedy Polak ma firmę w Czechach albo na Słowacji"". Skład trzech sędziów - jak przekazał rzecznik SN - ""nabrał wątpliwości co, do tego jak powinno to zostać rozstrzygnięte i zgodnie z procedurą przekazał te kwestie do rozstrzygnięcia składowi siedmiu sędziów SN"". W powiększonym składzie orzekającym znalazł się jeden sędzia, który przekroczył już 65 rok życia i co do którego trwa procedura związana z przeniesieniem go w stan spoczynku lub ewentualnym umożliwianiem mu dalszego orzekania. - Na tle kwestii, związanej z możliwością orzekania przez tego sędziego, Sąd Najwyższy zadał pytania Trybunałowi Sprawiedliwości UE - dodał rzecznik SN. Kancelaria Prezydenta krytykuje inicjatywę Sądu Najwyższego W czwartek w odpowiedzi na decyzje SN Kancelaria Prezydenta oświadczyła, że działanie Sądu Najwyższego polegające na zawieszeniu stosowania niektórych przepisów ustawy o SN nastąpiło bez prawidłowej podstawy prawnej i nie wywiera skutków wobec prezydenta ani jakiegokolwiek innego organu. Takie stanowisko przedstawił też w piątek wiceszef Kancelarii Prezydenta Paweł Mucha. Mucha podkreślił, że ""nikt w Polsce nie kwestionuje możliwości zwracania się przez sądy na podstawie traktatu o funkcjonowaniu UE z pytaniem prejudycjalnym do TSUE"". - Natomiast jest absurdem, jest niedorzecznością tego rodzaju postanowienie, jak ten punkt trzeci w zakresie zawieszenia stosowania ustawy. Polskie prawo nie zna takiej instytucji i nijak ma się do tego TSUE - powiedział prezydencki minister. Zastępca prokuratora generalnego Robert Hernand w oświadczeniu z ubiegłego piątku stwierdził, że Sąd Najwyższy wydając postanowienie zawierające pytania prejudycjalne do Trybunału Sprawiedliwości UE i zawieszając stosowanie niektórych przepisów ustawy o SN dopuścił się szeregu naruszeń prawa. Z kolei rzecznik SN podkreślał, że Sąd Najwyższy postąpił zgodnie z prawem. Według niego były ""pełne podstawy"" do wydania przez SN takiego postanowienia i wstrzymania wykonywania przepisów trzech artykułów ustawy o SN. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Sąd Najwyższy,
https://wiadomosci.onet.pl/kraj/iustitia-ws-sn-wzywamy-wladze-do-zaniechania-dzialan-podwazajacych-porzadek-prawny/gml67kk,"""Iustitia"" ws. SN: wzywamy władze do zaniechania działań podważających porządek prawny Polski i UE","W przyjętej dziś uchwale Stowarzyszenie Sędziów ""Iustitia"" ostro potępia zachowanie przedstawicieli władz, którzy wprost stwierdzają, że mogą nie uznać decyzji Sądu Najwyższego o zawieszeniu obowiązywania trzech przepisów z ustawy o tymże sądzie. Zawieszenie przepisów wynika z tego, że SN zapytał unijny Trybunał Sprawiedliwości o ich zgodność w prawem unijnym.","Sedziowie z ""Iustitii"" wprost stwierdzają, że ""są oburzeni"" zapowiedziami władz dotyczącymi nieprzestrzegania orzeczenia SN. ""Przypominamy, że politycy są również obywatelami, a wszyscy są równi wobec prawa"" - piszą o swojej uchwale sędziowie. ""Władza państwowa jest szczególnie zobowiązana do przestrzegania prawa. Jego nierespektowanie może stanowić niebezpieczny precedens dla zwykłych obywateli oraz polityków kolejnych rządów, posłów czy senatorów"". Dalej, sędziowie z ""Iustitii"" wyjaśniają, że taka postawa rządzących może w przyszłości utrudnić wyegzekwowanie kar w przypadku rozmaitych nadużyć. ""Tym samym, pogłębić może się chaos prawny"" - przekonują. Przedstawiciele środowiska sędziowskiego nawiązują też wprost do wypowiedzi medialnych wiceministra sprawiedliwości Łukasza Piebiaka, który w TVN24 nazwał decyzję SN ""ekscesem"" oraz ""pozorem rozstrzygnięcia"". Według sędziów, taka retoryka wiceministra zasługuje na ""najwyższe potępienie"" - piszą w uchwale. Podkreślają też, że takie działania władz mogą być uznane za działanie wbrew prawu. ""Wzywamy przedstawicieli innych władz, w tym polski Rząd, a także Kancelarię Prezydenta, oraz Prokuraturę Krajową do zaniechania działań podważających porządek prawny Polski i Unii Europejskiej - stwierdzają sędziowie. - Jednocześnie apelujemy o podanie podstawy prawnej nieuznania orzeczenia Sądu Najwyższego"" - kwitują. Przypomnijmy, przedwczoraj równie ostrą uchwałę przyjęli przedstawiciele drugiego, największego stowarzyszenia sędziów w Polsce. Sędziowie z ""Themis"" przekonywali, że w ocenie stowarzyszenia działanie przedstawicieli Ministerstwa Sprawiedliwości, Prokuratury Krajowej oraz kancelarii Andrzeja Dudy oznaczają ""niedopuszczalną ingerencję w sferę władzy sądowniczej, rażąco naruszając zasadę nieusuwalności sędziów, którą gwarantuje art. 180 konstytucji"". Dalej sędziowie z ""Themis"" potępili ""nieodpowiedzialne i niekompetentne wypowiedzi przedstawicieli Prokuratury Krajowej, Ministerstwa Sprawiedliwości i Kancelarii Prezydenta RP (na temat orzeczenia SN - red.) deprecjonujące jego skuteczność"".",,
https://wiadomosci.onet.pl/tylko-w-onecie/prof-miroslaw-wyrzykowski-o-zmianach-w-sadownictwie-wywiad/6d2tq5t,Prof. Wyrzykowski: Nie mamy kryzysu konstytucyjnego. Mamy wojnę z konstytucją,"Jako godne wielkiego podziwu z punktu widzenia sztuki prawniczej prof. Mirosław Wyrzykowski ocenia pytania, jakie Sąd Najwyższy zadał Trybunałowi Sprawiedliwości Unii Europejskiej. Nasz rozmówca podkreśla, że sąd miał pełne prawo i obowiązek te pytania zadać. - Nie mogli dopuścić do powstania sytuacji nieodwracalnej, czyli do tego, by ""przymusowo"" usunięci sędziowie Sądu Najwyższego - nawet po pomyślnym wyroku TSUE - nie mieliby dokąd wrócić, bo ich miejsca byłyby już zajęte - mówi były sędzia TK w stanie spoczynku.","Magda Gałczyńska, Onet: Z jednej strony mamy Sąd Najwyższy, który przekonuje, że nie miał wyjścia i musiał zadać TSUE pytania prejudycjalne oraz zawiesić stosowanie trzech przepisów ustawy o tymże sądzie. Musiał, bo nie mógł dopuścić do potencjalnie destrukcyjnej prawnie sytuacji, gdy w Polsce obowiązuje prawo niezgodne z prawem unijnym. Ale z drugiej strony, mamy głosy Kancelarii Prezydenta, strony rządowej czy prezes Trybunału Konstytucyjnego, przekonujące, że SN zadziałał wbrew prawu, bez podstawy prawnej, że naruszył przepisy, że to ""rokosz""... To jak to jest? Czy SN mógł te przepisy zawiesić, czy nie? Prof. Mirosław Wyrzykowski, członek Komitetu Nauk Prawnych PAN, przewodniczący Polskiej Sekcji Międzynarodowego Towarzystwa Nauk Prawnych, sędzia TK w stanie spoczynku: Jest tak, że mamy do czynienia z dwoma systemami prawnymi, które trzeba analizować łącznie. Mamy prawo polskie i prawo europejskie. Prawo europejskie jest elementem składowym prawa polskiego. I jest wobec niego nadrzędne? To zależy od sytuacji. Ale owszem, gdy okazuje się, że prawo polskie może być niezgodne z prawem unijnym - a tak może być w przypadku tych najnowszych reguł przechodzenia sędziów SN w stan spoczynku - to wtedy stosuje się prawo unijne. Tak nakazuje konstytucja, konkretnie, art. 91, który stanowi, że wobec takiej kolizji - prawa polskiego się nie stosuje. Takie konsekwencje i takie zobowiązania wzięliśmy na siebie wchodząc do Unii Europejskiej i podpisując Traktat Akcesyjny. Czyli Sąd Najwyższy ma rację? Nie dopuszcza się ""szeregu naruszeń prawa"", jak stwierdził zastępca Prokuratora Generalnego, Robert Hernand? Do argumentów strony rządowej wrócę za chwilę, bo to wymaga szerszego omówienia. A co do tego, kto ma rację... Powiem tak. Sąd Najwyższy to taki specyficzny sąd, który ma prawo wykładni i interpretacji przepisów, po to go powołano. A dziś został postawiony w sytuacji precedensowej, jakiej nigdy nie było w historii. Część sędziów miała zostać zmuszona do przejścia w stan spoczynku, mimo że konstytucja gwarantuje im nieusuwalność. I gdyby tu SN nie zareagował i nie zapytał unijnego Trybunału, czy te nowe przepisy nie są aby sprzeczne z unijną dyrektywą antydyskryminacyjną dotyczącą wieku, to znaleźlibyśmy się w sytuacji nieodwracalnej. Nieodwracalnej, czyli jakiej? Powstałyby tzw. ""fakty dokonane"". Sędziowie powyżej 65. roku życia zostaliby z SN ""przymusowo"" usunięci. I nawet gdyby za, powiedzmy, pół roku TSUE przyznał, że to było niezgodne z prawem unijnym, to oni i tak nie mieliby dokąd wrócić. Bo ich miejsca w Sądzie Najwyższym zajęliby tzw. ""dublerzy""? Dokładnie. I dlatego SN bardzo trafnie i udatnie z punktu widzenia sztuki prawniczej - tu pełen szacunek - zastosował art. 775 KPC, który nie precyzuje, jakie środki zabezpieczające sąd może zastosować. I Sąd Najwyższy wyinterpretował, że może część przepisów zawiesić? Otóż to. Stanowiąc ten art. 755 KPC, to sądowi zostawiono prawo do zastosowania środka najbardziej właściwego i skutecznego. Bo skuteczność to też, nie zapominajmy, kategoria prawna. I jeśli użycie tego przepisu pozwoli wstrzymać powstanie tej sytuacji nieodwracalnej, o której mówiłem wcześniej, to sędziom SN należy się za to najwyższe uznanie, za ich profesjonalizm. Za doskonałą i, co istotne, skuteczną interpretację prawa tak, by powstrzymać wprowadzenie zmian, które z punktu widzenia prawa unijnego mogłyby być fundamentalnie niezgodne z przepisami europejskimi. I orzecznictwo TSUE wprost wskazuje, że SN miał nie tylko prawo ale wręcz obowiązek zrobić to, co zrobił. Tu warto przywołać choćby sprawę Factortame. A argumenty przeciwników tego rozwiązania? Cóż, wcześniej mówiłem o sztuce prawniczej sędziów SN. I tu muszę powiedzieć, że w prawie, a szczególnie w jego interpretacji, miewamy do czynienia z artystami, co nie bywa częste. Mamy też, co powszechne, rzemieślników. I wreszcie, mamy też partaczy. Tyle że my, wchodzimy tu w skomplikowane analizy prawne a cały spór dotyczy czegoś zupełnie innego. Czego takiego? Spór dotyczy powagi prawa. Tego, jak poważnie traktujemy to, co jest określane jako norma prawna. To jest przecież to, co wyznacza określone wzorce zachowań. I dotyczy wszystkich adresatów, których prawo obowiązuje. Także, jak rozumiem, władzy? Przede wszystkim władzy. My się tu, jak mówiłem, zajmujemy analizami tego, jaka jest ""relacja A do B, i odwrotnie"", a chodzi o coś znacznie poważniejszego. O to, czemu służy prawo i jaka jest jego podstawowa rola. Prawo powinno bowiem regulować relacje międzyludzkie, także relacje między organami państwa. A przede wszystkim, powinniśmy mówić o tym, jaka jest rola prawa jako nośnika wartości. Co ma nam ten nośnik zagwarantować? Przede wszystkim, przewidywalność zachowań władzy publicznej. To prawo ma dać nam pewność, że władza nigdy, w żadnej sytuacji nie zachowa się w sposób, który zaprzecza istocie regulacji prawnych. Część protestujących dziś na ulicach, zakładających koszulki z napisem ""konstytucja"" na wszelkie możliwe pomniki mogłoby tu powiedzieć: płonne nadzieje. Być może, ale do tego właśnie, do roli i wagi prawa powinna dziś sprowadzać się nasza rozmowa. Bo to jest baza, fundament. Kultura prawna i kultura konstytucyjna to jest rodzaj smaru, który powoduje, że cała maszyneria państwa funkcjonuje bezszmerowo. Jeśli tego smaru zabraknie, to wszystko się pozacina. Chyba już zabrakło? Zdecydowanie, zamiast smaru mamy kij w szprychy. To dzieje się od ponad dwóch lat, od tzw. grzechu pierworodnego, gdy prezydent po raz pierwszy złamał konstytucję, odmawiając zaprzysiężenia legalnie wybranych sędziów TK. Potem kolejny grzech przeciw konstytucji popełnił Sejm, uchwalając uchwałę unieważniającą wybór trzech sędziów Trybunału, dokonany prawidłowo przez parlament poprzedniej kadencji. I wreszcie, swoje do tej dewastacji norm prawnych dorzucił Prezes Rady Ministrów, odmawiając publikacji wyroków TK. Wtedy to się zaczęło, a to co dzieje się dziś, to tylko smutna kontynuacja. I gdzie dziś jesteśmy? My dziś nie mamy kryzysu konstytucyjnego, naprawdę. Kryzys mieliśmy w listopadzie i grudniu 2015 roku. My dziś mamy wojnę przeciw konstytucji. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Mirosław Wyrzykowski,
https://wiadomosci.onet.pl/kraj/themis-wzywamy-wladze-do-respektowania-postanowienia-sn-potepiamy-nieodpowiedzialne-i/dtyr1th,"""Themis"": Wzywamy władze do respektowania postanowienia SN. Potępiamy nieodpowiedzialne i niekompetentne wypowiedzi","Stowarzyszenie Sędziów ""Themis"" opublikowało dziś oświadczenie, w którym ""w całości popiera stanowisko Sądu Najwyższego z dnia 2 sierpnia (...) na mocy, którego SN wystąpił do Trybunału Sprawiedliwości Unii Europejskiej"".","W ocenie Stowarzyszenia działanie przedstawicieli Ministerstwa Sprawiedliwości, Prokuratury Krajowej oraz kancelarii Andrzeja Dudy oznaczają ""niedopuszczalną ingerencję w sferę władzy sądowniczej, rażąco naruszając zasadę nieusuwalności sędziów, którą gwarantuje art. 180 konstytucji"". Jak czytamy dalej w oświadczeniu, ""w sytuacji, w której polski Trybunał Konstytucyjny, po przejęciu nad nim politycznej kontroli przez obóz rządzący, utracił przymioty niezależności i bezstronności, jedynym rozwiązaniem, które gwarantuje rzetelną ocenę zgodności zakwestionowanych przez SN przepisów z podstawowymi kanonami praworządnego państwa, jest poddanie ich po osąd instytucji o niekwestionowanym autorytecie prawnym, jakim jest TSUE"". Sędziowie stowarzyszenia podkreślają następnie, że ""w pełni zgadzają się również z oceną SN, iż tylko zawieszenie stosowania zakwestionowanych przepisów jest w stanie zapewnić skuteczność orzeczenia TSUE"". W ostatniej części oświadczenia ""Themis"" apeluje do władzy i wzywa rządzących ""do respektowania w pełnym zakresie powołanego postanowienia SN"". ""Themis"" potępia następnie ""nieodpowiedzialne i niekompetentne wypowiedzi przedstawicieli Prokuratury Krajowej, Ministerstwa Sprawiedliwości i Kancelarii Prezydenta RP, deprecjonujące jego skuteczność"". ""Wypowiedzi te - czytamy dalej - kwestionując prawo SN do wystąpienia z pytaniem prejudycjalnym do TSUE, podważają członkostwo naszego kraju w Unii Europejskiej, przez co są rażąco sprzeczne z polską racją stanu. Formułowanie takich wypowiedzi przez przedstawicieli korporacji prawniczych powinno być podstawą ich odpowiedzialności dyscyplinarnej"". Sąd Najwyższy skierował 2 sierpnia do TSUE pięć pytań i jednocześnie zawiesił niektóre przepisy nowelizacji ustawy PiS. Dotyczą one niezależności sądów i niezawisłości sędziów jako zasady prawa unijnego, unijnego zakazu dyskryminacji ze względu na wiek, a także sposobu wyboru nowych sędziów SN. Na specjalnym briefingu tę decyzję tłumaczył rzecznik SN, Michał Laskowski. - Sąd Najwyższy nie uzurpuje sobie prawa do oceny, Sąd ma wątpliwości i przedstawia je niezależnemu, zagranicznemu organowi - mówił rzecznik SN Michał Laskowski tłumacząc skierowanie pytań do Trybunału Sprawiedliwości Unii Europejskiej oraz zawieszenie stosowania części przepisów nowelizacji ustawy o Sądzie Najwyższym. - Może zdarzyć się tak, że w tej sprawie ma rację prezydent i KRS. Zobaczymy - podkreślał Laskowski. Na briefingu prasowym Laskowski podkreślił, że sędziowie, którzy ukończyli 65. rok życia, nie złożyli oświadczenia o woli dalszego orzekania i chcieli przejść w stan spoczynku, ""zapewne przejdą"" w stan spoczynku. Natomiast ci - stwierdził - którzy wyrazili wolę dalszego orzekania i wobec których toczą się procedury, są objęci ewentualnym orzeczeniem Trybunału Sprawiedliwości UE. Czytaj więcej: Sąd ma wątpliwości i przedstawia je ocenie TSUE",Gmach Sądu Najwyższego w Warszawie,
https://wiadomosci.onet.pl/kraj/sondaz-rppl-malgorzata-gersdorf-jest-i-prezesem-sn/6x5gz09,Sondaż: czy Małgorzata Gersdorf wciąż jest I prezesem SN?,"Z sondażu SW Research dla serwisu rp.pl wynika, że zdaniem 42 proc. Polaków prof. Małgorzata Gersdorf pozostaje I prezesem Sądu Najwyższego. Przeciwnego zdania jest 29 proc. badanych. Taki sam odsetek ankietowanych nie umiał odpowiedzieć na to pytanie.","- Opinię o tym, że prof. Małgorzata Gersdorf jest prezesem Sądu Najwyższego, częściej podzielają osoby mające powyżej 55 lat (53 proc.), ankietowani o wykształceniu wyższym (45 proc.) oraz respondenci z miast liczących do 200 tysięcy mieszkańców (48 proc.) - zwraca uwagę Piotr Zimolzak z agencji badawczej SW Research. - Moja kadencja trwa nadal aż do dnia 30 kwietnia 2020 r. i jestem zobowiązana do sprawowania tego urzędu z mocy najwyższego prawa Rzeczypospolitej Polskiej - Konstytucji Rzeczypospolitej Polskiej - uważa prof. Gersdorf. Więcej na stronie ""Rzeczpospolitej"". Chcesz być na bieżąco z najważniejszymi informacjami dnia? Polub Onet Wiadomości na Facebooku!",Małgorzata Gersdorf,
https://wiadomosci.onet.pl/tylko-w-onecie/spor-o-sad-najwyzszy-prof-zbigniew-maciag-sady-moga-nie-stosowac-przepisu-ktory/4j95h7k,"Spór o Sąd Najwyższy. Prof. Zbigniew Maciąg: sądy mogą nie stosować przepisu, który uznają za niegodny z normą wyższego rzędu","Trwa spór o to, czy SN miał prawo - zadając pytania prejudycjalne do Trybunału Sprawiedliwości Unii Europejskiej - jednocześnie zawiesić obowiązywanie trzech przepisów z ustawy o SN. Dotyczą one wieku przechodzenia sędziów w stan spoczynku, a o tę właśnie kwestię Sąd zapytał TSUE - konkretnie, o zgodność tych przepisów z prawem europejskim. Zdaniem ekspertów, z którymi rozmawiał Onet, nie ulega wątpliwości, że SN miał prawo podjąć takie kroki.","Odkąd wczoraj Sąd Najwyższy poinformował, że skierował do Trybunału Sprawiedliwości UE pięć pytań prejudycjalnych - dotyczących głównie wieku przechodzenia w stan spoczynku, tego, czy tę datę może określać prezydent oraz, czy niezależność sądów i niezawisłość sędziów jest jedną z zasad prawa unijnego - strona rządowa kwestionuje tę decyzję. Kancelaria Prezydenta dziś oświadczyła, że pytania do TSUE zostały sformułowane nieprawidłowo. - W polskim systemie prawnym nie ma żadnego zawieszenia stosowania przepisów ustawy - mówił wiceszef Kancelarii, minister Paweł Mucha. - Nikt nie kwestionuje możliwości zwracania się z pytaniami, ale absurdem jest postanowienie dot. zawieszenia stosowania ustawy, polskie prawo nie zna takiej instytucji - dodawał. Podobne zdanie sformułowała prezes Trybunału Konstytucyjnego Julia Przyłębska, która w rozmowie z PAP stwierdziła, że ""skład SN naruszył konstytucję"". - Naruszył również przepisy Kodeksu postępowania cywilnego - mówiła Przyłębska. - Polski system prawny nie przyznaje kompetencji do zawieszenia stosowania przepisów - kwitowała. Jak podkreśla w rozmowie z Onetem prof. Zbigniew Maciąg, konstytucjonalista i członek Polskiego Towarzystwa Prawa Konstytucyjnego, SN na pewno nie popełnił błędu. - Według mojej wiedzy, w każdym systemie prawnym, także polskim, jest zasada, że jeśli sąd uzna, że są wątpliwości co do zgodności określonego przepisu z przepisem wyższej rangi, to może go nie stosować - mówi. - W tym przypadku normą wyższej rangi są traktaty unijne i prawo europejskie. A sąd nie uchylił przecież kwestionowanych przepisów, a jedynie zawiesił ich stosowanie. Prof. Maciąg dodaje, że taka zasada obowiązuje w wielu krajach, głównie w systemie anglosaskim, gdzie działa system precedensów. - Od wielu lat sądy miały prawo do nie stosowania przepisu, który uznają za niezgodny z normą wyższego rzędu - kwituje. Podobną opinię przedstawia dr Ryszard Balicki, adiunkt w Katedrze Prawa Konstytucyjnego Uniwersytetu Wrocławskiego. - To, co zrobili sędziowie to nie jest żaden ""rokosz"", jak określił to jeden z polityków. To jest naturalne działanie sądu, który bada określoną sprawę i natrafia na problem, który musi rozstrzygnąć - mówi nam ekspert. - A chodzi tu o rzecz fundamentalną, czyli zgodność norm prawa polskiego, norm ustawowych z prawem unijnym. I konieczne stało się skorzystanie z procedury szczegółowo opisanej w prawie UE - wyjaśnia. - To właśnie prawo unijne było punktem wyjścia i podstawą do zastosowania zabezpieczenia, czyli zawieszenia obowiązywania części przepisów. I SN bezdyskusyjnie miał prawo to zrobić - podkreśla. - A jeśli chodzi o polską normę kodeksową, to SN zastosował tu taki przepis, który da się odnieść do obecnej sytuacji. Jak wyjaśnia dr Balicki, chodzi tu o art. 755 par. 1 Kodeksu postępowania cywilnego, który stanowi, że: ""Jeżeli przedmiotem zabezpieczenia nie jest roszczenie pieniężne, sąd udziela zabezpieczenia w taki sposób, jaki stosownie do okoliczności uzna za odpowiedni, nie wyłączając sposobów przewidzianych do zabezpieczenia roszczeń pieniężnych"". - Kluczowa jest tu fraza ""sąd udziela zabezpieczenia w sposób, jaki uzna za odpowiedni"" - mówi dr Balicki. - W tym przypadku SN uznał, że ta podstawa prawna, czyli art. 755 KPC, połączona z koniecznością zrealizowania normy prawa europejskiego jest odpowiednia. Punktem wyjścia był orzecznictwo TSUE, które dotyczy także kwestii dyskryminacji ze względu na wiek jako niezgodnej z prawem europejskim - wyjaśnia prawnik. Zdaniem dr Balickiego, ostre kwestionowanie działania SN przez, mówiąc umownie, stronę rządową wynikać może z jednego, podstawowego faktu. - Można odnieść wrażenie, że rządzący nie przyjmują do wiadomości, że funkcjonują nie tylko w polskim ale też w europejskim systemie prawnym - mówi. - A przecież polska konstytucja wprost stanowi, że tam, gdzie prawo polskie jest niezgodne z prawem unijnym, stosować należy właśnie prawo unijne. Takie zobowiązanie dobrowolnie wzięliśmy na siebie, gdy wchodziliśmy do UE. Nie respektowanie tych zasad to pierwszy krok na drodze do Polexitu, do wyjścia z Unii - mówi dr Balicki. - Bardzo się tego obawiam, ale, niestety, wykluczyć nie mogę - kwituje. Chcesz być na bieżąco z najważniejszymi informacjami dnia? Polub Onet Wiadomości na Facebooku!","Trwa spór, którego centrum jest Sąd Najwyższy",
https://wiadomosci.onet.pl/kraj/biuro-sn-pytania-prejudycjalne-zostana-wyslane-do-tsue-prawdopodobnie-w-poniedzialek/7t1qq7t,Biuro SN: pytania prejudycjalne zostaną wysłane do TSUE prawdopodobnie w poniedziałek,Pytania prejudycjalne do TSUE sformułowane przez Sąd Najwyższy zostaną wysłane do Luksemburga prawdopodobnie w najbliższy poniedziałek - oświadczył Krzysztof Michałowski z zespołu prasowego SN.,"Sąd Najwyższy postanowił zwrócić się do Trybunału Sprawiedliwości UE z pięcioma pytaniami prejudycjalnymi dot. zasady niezależności sądów i niezawisłości sądów jako zasad prawa unijnego oraz unijnego zakazu dyskryminacji ze względu na wiek. SN postanowił też zawiesić stosowanie przepisów trzech artykułów ustawy o SN dotyczących przechodzenia w stan spoczynku sędziów SN, którzy ukończyli 65. rok życia. Wczoraj w odpowiedzi na decyzje SN Kancelaria Prezydenta oświadczyła, że działanie Sądu Najwyższego polegające na zawieszeniu stosowania niektórych przepisów ustawy o SN nastąpiło bez prawidłowej podstawy prawnej i nie wywiera skutków wobec prezydenta ani jakiegokolwiek innego organu. Takie stanowisko przedstawił też w piątek wiceszef Kancelarii Prezydenta Paweł Mucha. Krzysztof Michałowski z zespołu prasowego SN przekazał, że ""pytania prejudycjalne zostaną wysłane do Luksemburga prawdopodobnie w poniedziałek"". Pytany, jak długo trzeba będzie czekać na rozstrzygnięcie TSUE, wskazał, że ""czas oczekiwania w zwykłym trybie rozpatrywania wynosi około kilkunastu miesięcy"". Jednocześnie zwrócił uwagę, że SN złożył wniosek o rozpatrzenie pytań w trybie przyśpieszonym. - Rozpoznanie pytań kierowanych przez SN do TSUE trwało zazwyczaj kilkanaście miesięcy, jednak nie były one rozpatrywane w trybie przyśpieszonym, tylko w trybie zwykłym. Czy Trybunał zastosuje tryb przyśpieszony - ciężko powiedzieć - zaznaczył Michałowski. Dodał, że niektóre pytania wysłane do TSUE w 2016 r. nadal czekają na rozstrzygnięcie. Pytania prejudycjalne skierowane do TSUE dotyczą zasady niezależności sądów i niezawisłości sądów jako zasad prawa unijnego oraz unijnego zakazu dyskryminacji ze względu na wiek. Pytania do TSUE zostały zadane na tle rozpoznawanej przez SN sprawy, która ""dotyczyła obowiązku opłacania składek ubezpieczeń społecznych w sytuacji kiedy Polak ma firmę w Czechach albo na Słowacji"". Skład trzech sędziów - jak przekazał rzecznik SN - ""nabrał wątpliwości co, do tego jak powinno to zostać rozstrzygnięte i zgodnie z procedurą przekazał te kwestie do rozstrzygnięcia składowi siedmiu sędziów SN"". W powiększonym składzie orzekającym znalazł się jeden sędzia, który przekroczył już 65 rok życia i co do którego trwa procedura związana z przeniesieniem go w stan spoczynku lub ewentualnym umożliwianiem mu dalszego orzekania. - Na tle kwestii, związanej z możliwością orzekania przez tego sędziego, Sąd Najwyższy zadał pytania Trybunałowi Sprawiedliwości UE - dodał rzecznik SN. Według wiceszefa Kancelarii Prezydenta Pawła Muchy, postanowienie SN o zawieszeniu trzech artykułów ustawy o SN zostało wydane bez podstawy prawnej i ""nie odpowiada polskiemu prawu"". W ocenie Muchy, postanowienie SN jest ""działaniem podejmowanym w celu obejścia prawa, ale bez podania i wskazania podstawy prawnej, która w polskim systemie prawnym nie występuje"". Mucha podkreślił, że ""nikt w Polsce nie kwestionuje możliwości zwracania się przez sądy na podstawie traktatu o funkcjonowaniu UE z pytaniem prejudycjalnym do TSUE"". - Natomiast jest absurdem, jest niedorzecznością tego rodzaju postanowienie, jak ten punkt trzeci w zakresie zawieszenia stosowania ustawy. Polskie prawo nie zna takiej instytucji i nijak ma się do tego TSUE - powiedział prezydencki minister. Prezes Trybunału Konstytucyjnego Julia Przyłębska powiedziała dzisiaj, że skład Sądu Najwyższego naruszył konstytucję, jak również przepisy Kodeksu postępowania cywilnego. Jej zdaniem, polski system prawny nie przyznaje kompetencji do ""zawieszenia stosowania przepisów"". Z kolei sędzia Małgorzata Gersdorf, odnosząc się do słów prezes TK wskazała, że decyzja SN ws. zawieszenia stosowania trzech artykułów ustawy o SN jest dobrze uzasadniona i ma głębokie podstawy prawne, a prezes TK bardzo powierzchownie ocenia postanowienie SN.",,
https://wiadomosci.onet.pl/kraj/malgorzata-gersdorf-decyzja-sn-jest-dobrze-uzasadniona-i-ma-glebokie-podstawy-prawne/wd21wb8,Małgorzata Gersdorf: Julia Przyłębska bardzo powierzchownie ocenia postanowienie SN,"Decyzja SN ws. zawieszenia stosowania trzech artykułów ustawy o SN jest dobrze uzasadniona i ma głębokie podstawy prawne. Prezes TK Julia Przyłębska bardzo powierzchownie ocenia postanowienie SN - oświadczyła dzisiaj sędzia Małgorzata Gersdorf, odnosząc się do słów prezes TK.","Sąd Najwyższy zwrócił się wczoraj do Trybunału Sprawiedliwości UE z pięcioma prejudycjalnymi pytaniami dotyczącymi zasady niezależności sądów i niezawisłości sądów jako zasad prawa unijnego oraz unijnego zakazu dyskryminacji ze względu na wiek. SN postanowił też zawiesić stosowanie przepisów trzech artykułów ustawy o SN dotyczących przechodzenia w stan spoczynku sędziów SN, którzy ukończyli 65. rok życia. Prezes Trybunału Konstytucyjnego Julia Przyłębska powiedziała dzisiaj, że skład Sądu Najwyższego naruszył konstytucję, jak również przepisy Kodeksu postępowania cywilnego. Jej zdaniem, polski system prawny nie przyznaje kompetencji do ""zawieszenia stosowania przepisów"". Gersdorf dzisiaj udzielając komentarza reporterowi TVN24, odniosła się do słów prezes TK, mówią, że ""jeżeli sędzia Przyłębska chciałaby komentować ten wyrok, to należałoby napisać naukową glosę"". - Byłam bardzo zdziwiona, że prezes TK ocenia wyroki SN tak bardzo powierzchownie. Myślę, że ten wyrok na pewno jest bardzo dobrze uzasadniony - ja nie brałam w tym udziału, więc nie jestem dokładnie zorientowana. Na pewno ma głębokie podstawy prawne - stwierdziła. Według Kancelarii Prezydenta z kolei, działanie Sądu Najwyższego, polegające na zawieszeniu stosowania niektórych przepisów ustawy o SN, nastąpiło bez prawidłowej podstawy prawnej i nie wywiera skutków wobec prezydenta, ani jakiegokolwiek innego organu. Jeszcze wczoraj po południu Kancelaria Prezydenta opublikowała oświadczenie w sprawie decyzji Sądu Najwyższego. Zdaniem kancelarii Andrzeja Dudy: ""Sąd Najwyższy wykreował (...) instytucję dotychczas nieznaną i niestosowaną w polskim porządku prawnym, tj. instytucję zawieszenia stosowania przepisów ustawy..."". ""Pretekstem do zadania pytań prejudycjalnych oraz zastosowania konstrukcji ""zawieszenia stosowania"" niektórych przepisów ustawy o Sądzie Najwyższym jest orzekanie w składzie przez 2 sędziów, którzy ukończyli 65. rok życia"" - wskazano w oświadczeniu. Kancelaria dzisiaj zwołała konferencję prasową. - Pytania SN do TSUE zostały sformułowane nieprawidłowo. Nikt nie kwestionuje możliwości zwracania się z pytaniami, ale absurdem jest postanowienie dot. zawieszenia stosowania ustawy, polskie prawo nie zna takiej instytucji - oświadczył dziś wiceszef kancelarii prezydenta Paweł Mucha. Według wiceszefa Kancelarii Prezydenta, postanowienie SN zostało wydane bez podstawy prawnej i ""nie odpowiada polskiemu prawu"". - W moim przekonaniu jeśli chodzi o komunikaty SN postanowienie jest działaniem podejmowanym w celu obejścia prawa, ale bez podania i wskazania podstawy prawnej, która w polskim systemie prawnym nie występuje - powiedział Mucha. - Na podstawie przepisu, który jest przepisem kodeksu postępowania cywilnego ustawy z roku 1994 r. - takiego przepisu, który stanowi podstawę zabezpieczenia, próbuje się wyprowadzać tego rodzaju argumentację, która jest zupełnie niewłaściwa dla kwestii związanych z zadawanymi w trybie pytań prejudycjalnych dla TSUE kwestiami - dodał.",Małgorzata Gersdorf,
https://wiadomosci.onet.pl/kraj/laskowski-sad-najwyzszy-nie-zawiesil-dzialania-ustawy-o-sn/3v1nd09,Rzecznik SN: Sąd Najwyższy nie zawiesił działania ustawy o SN,"Sąd Najwyższy nie zawiesił działania ustawy dotyczącej SN, a jedynie orzekł o zawieszeniu stosowania paru precyzyjnie oznaczonych przepisów tej ustawy; zastosowany środek zabezpieczenia ma więc wąski zakres zarówno przedmiotowy, jak i podmiotowy - oświadczył dziś rzecznik SN Michał Laskowski.","Sąd Najwyższy zwrócił się wczoraj do Trybunału Sprawiedliwości UE z 5 prejudycjalnymi pytaniami dot. zasady niezależności sądów i niezawisłości sądów jako zasad prawa unijnego oraz unijnego zakazu dyskryminacji ze względu na wiek. SN postanowił też zawiesić stosowanie przepisów trzech artykułów ustawy o SN dotyczących przechodzenia w stan spoczynku sędziów SN, którzy ukończyli 65. rok życia. W dzisiejszym komunikacie rzecznik SN sędzia Michał Laskowski odniósł się do komentarzy ""wygłaszanych w związku z treścią postanowienia Sądu Najwyższego"" zwracając uwagę, na ""szereg nieporozumień, zawartych w tych wypowiedziach"". ""Po pierwsze, Sąd Najwyższy nie zawiesił działania ustawy, a jedynie orzekł o zawieszeniu stosowania paru precyzyjnie oznaczonych przepisów tej ustawy. Zastosowany środek zabezpieczenia ma więc wąski zakres zarówno przedmiotowy, jak i podmiotowy, albowiem oddziaływuje w odniesieniu do kilkunastoosobowego grona sędziów SN, którzy ukończyli 65 lat"" - podkreślił w komunikacie Laskowski. Rzecznik SN dodał ponadto, że racja stosowania art. 111 (ust. 1 i 1a) i 37 oraz 39 ustawy o Sądzie Najwyższym ""zależy ściśle od sposobu rozumienia prawa unijnego oraz od tego, czy te przepisy nie pozostają w kolizji właśnie ze standardami wypracowanymi w prawie unijnym"". ""Dlatego podstawą tego zawieszenia nie są wyłącznie, a nawet nie przede wszystkim, przepisy Kodeksu postępowania cywilnego, ale również przepisy Traktatu o funkcjonowaniu Unii Europejskiej (art. 267 akapit 3) i Traktatu o Unii Europejskiej (art. 4 ust. 3)"" - wskazał. W konsekwencji - jak dodał - trzeba zauważyć, że ""decyzja o zawieszeniu stosowania przepisów dotyczy nie merytorycznego rozpoznania sprawy, w której zadano pytanie, a kwestii wstępnych opisanych w tych pytaniach, a więc materii, w której orzekać ma Trybunał Sprawiedliwości Unii Europejskiej"". ""Decyzja ta zmierza do zapewnienia efektywności przyszłego wyroku Trybunału"" - powiedział cytowany w komunikacie Laskowski. Rzecznik SN stwierdził też, że przed wygłaszaniem krytycznych opinii warto zapoznać się z orzeczeniami Trybunału, które dotyczą tej kwestii. Jak wskazał Laskowski TSUE wypowiedział się co do tego w punktach 21–23 wyroku z 19 czerwca 1990 r. (C-213/89 sprawa Factortame). Trybunał stwierdził w nim - jak przytoczył Laskowski - że ""skuteczność prawa wspólnotowego zostałaby ograniczona, gdyby norma prawa krajowego mogła uniemożliwić sądowi (...) zarządzenie środków tymczasowych"" a nawet, że ""sądy krajowe zobowiązane są nie zastosować normy prawa krajowego, jeżeli uznają, że stanowi ona jedyną przeszkodę dla zarządzenia przez nie środków tymczasowych"". Rzecznik SN dodał, że w wyroku z 13 marca 2007 r. (C-432/05 sprawa Unibet) Trybunał orzekł, że zasadę skutecznej ochrony sądowej ""należy interpretować w ten sposób, że wymaga ona istnienia w porządku prawnym państwa członkowskiego możliwości skorzystania ze środków tymczasowych polegających na zawieszeniu stosowania przepisów krajowych do czasu wydania rozstrzygnięcia w przedmiocie zgodności z prawem wspólnotowym"". ""Stanowisko to jest źródłem łącznego zastosowania przepisów k.p.c. i Traktatów polegającego na orzeczeniu zabezpieczenia. Polecić należy, obok starannej lektury uzasadnienia postanowienia SN, także zapoznanie się z treścią opracowań naukowych dotyczących omawianej kwestii"" - zwrócił uwagę Laskowski. Wskazał tu na publikację autorstwa prof. Niny Półtorak pt. ""Wpływ orzecznictwa Europejskiego Trybunału Sprawiedliwości na krajowe środki ochrony prawnej"". Laskowski odnosząc się ""przepisu współkształtującego podstawę prawną rozstrzygnięcia o zawieszeniu stosowania wyżej wskazanych przepisów"", czyli art. 755 ust. 1 k.p.c., wskazał, że ""podstawą zawieszenia są łącznie stosowane przepisy Kodeksu postępowania cywilnego i przepisy Traktatu o funkcjonowaniu Unii Europejskiej (art. 267 akapit 3) oraz Traktatu o Unii Europejskiej (art. 4 ust. 3)"". ""To łączne stosowanie powoduje konieczność wykładni przepisów Kodeksu postępowania cywilnego w sposób zapewniający efektywność prawa unijnego przy uwzględnieniu dorobku Trybunału Sprawiedliwości Unii Europejskiej"" - stwierdził. W ocenie rzecznika SN, ""krytycy rozstrzygnięcia nie dostrzegają także tego, że zgodnie z przepisem art. 755 k.p.c. zabezpieczenie może być dokonane w każdy sposób, jaki stosownie do okoliczności sąd uzna za odpowiedni"". ""Chodzi bowiem o taki dobór sposobu zabezpieczenia, aby wydane w przyszłości orzeczenie, a raz jeszcze przypomnieć należy, że idzie w tym wypadku o orzeczenie wydane przez TSUE w związku z pytaniem prejudycjalnym, zadanym przez Sąd Najwyższy, nie okazało się niemożliwe do zrealizowania"" - napisał w komunikacie Laskowski. ""Podsumowując, orzeczenia SN mogą być rzecz jasna krytykowane, warto jednak aby była to krytyka merytoryczna i oparta na argumentacji prawnej, a nie na gołosłownych stwierdzeniach, a nawet – w niektórych wypadkach – niedopuszczalnych inwektywach czy groźbach. Wypowiedzi, które nie są poparte merytoryczną argumentacją nie mogą być uznane za poważne, a w przypadku, gdy ich autorami są przedstawiciele organów państwa są ponadto niestosowne"" - oświadczył na zakończenie Laskowski. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Rzecznik SN Michał Laskowski,
https://wiadomosci.onet.pl/kraj/wiceszef-kancelarii-prezydenta-postanowienie-sadu-najwyzszego-bez-podstawy-prawnej/wg4v681,Paweł Mucha: pytania SN do TSUE zostały sformułowane nieprawidłowo,"W polskim systemie prawnym nie ma żadnego zawieszenia stosowania przepisów ustawy. (...) Pytania SN do TSUE zostały sformułowane nieprawidłowo. Nikt nie kwestionuje możliwości zwracania się z pytaniami, ale absurdem jest postanowienie dot. zawieszenia stosowania ustawy, polskie prawo nie zna takiej instytucji - oświadczył dziś wiceszef kancelarii prezydenta Paweł Mucha.","Sąd Najwyższy zwrócił się wczoraj do Trybunału Sprawiedliwości UE z pięcioma prejudycjalnymi pytaniami dot. zasady niezależności sądów i niezawisłości sądów jako zasad prawa unijnego oraz unijnego zakazu dyskryminacji ze względu na wiek. SN postanowił też zawiesić stosowanie przepisów trzech artykułów ustawy o SN dotyczących przechodzenia w stan spoczynku sędziów SN, którzy ukończyli 65. rok życia. Według wiceszefa Kancelarii Prezydenta, postanowienie SN zostało wydane bez podstawy prawnej i ""nie odpowiada polskiemu prawu"". - W moim przekonaniu jeśli chodzi o komunikaty SN postanowienie jest działaniem podejmowanym w celu obejścia prawa, ale bez podania i wskazania podstawy prawnej, która w polskim systemie prawnym nie występuje - powiedział Mucha. - Na podstawie przepisu, który jest przepisem kodeksu postępowania cywilnego ustawy z roku 1964 r. - takiego przepisu, który stanowi podstawę zabezpieczenia, próbuje się wyprowadzać tego rodzaju argumentację, która jest zupełnie niewłaściwa dla kwestii związanych z zadawanymi w trybie pytań prejudycjalnych dla TSUE kwestiami - dodał. Zdaniem Muchy, nie można na podstawie kodeksu postępowania cywilnego i art. 755 podjąć takiego postanowienia. - Nie ma w polskim systemie prawnym żadnego zawieszenia stosowania przepisów ustawy, a przywołane - w treści postanowienia SN, w wypowiedziach przedstawicieli SN i także w komunikatach prasowych - przepisy nie dają tego rodzaju podstawy, żebyśmy mogli mówić o jakimkolwiek zawieszeniu stosowania przepisów - podkreślił Mucha. Przedstawiciel Kancelarii Prezydenta zwrócił też uwagę, że ustawa o Sądzie Najwyższym weszła w życie, więc jej przepisy trzeba stosować. Przypomniał jednocześnie, że na temat ustawy o SN nie wypowiadał się i nie zakwestionował jej Trybunał Konstytucyjny - Ustawa jest elementem obowiązującego w Polsce systemu prawnego i pan prezydent Rzeczpospolitej Polskiej, tak samo jak KRS, tak samo jak wszystkie podmioty stosują w Polsce prawo i to jest sytuacja związana z ogólnym porządkiem prawnym, który w Rzeczypospolitej panuje - zaznaczył prezydencki minister. Ocenił, że jeśli chodzi o Sąd Najwyższy, mamy do czynienia ""z taką aktywnością"", która - w jego przekonaniu - jeżeli chodzi o rzekome zawieszenie stosowania przepisów ustawy jest ""niedorzecznością"". - Trudno, żeby się stosować do takich wypowiedzi, które nie mają żadnej podstawy prawnej. Nie ma takiego trybu - podkreślił Mucha. Podczas briefingu Mucha wskazał, że Sąd Najwyższy w swoim postanowieniu, decydując się na zawieszenie stosowania trzech przepisów ustawy o SN, oparł się o rozpoznawanie przez sąd jednostkowej sprawy, która dotyczyła odwołania od decyzji ZUS o ustalenie obowiązku ubezpieczenia. - W tym wypadku wszystko jest dokonywane niezgodnie ze wskazanymi przepisami i instytucją, jaką jest zabezpieczenie, i niezgodnie z art 755 k.p.c. Taką rzeczą fundamentalną, którą zna każdy student prawa, będzie także to, że instytucja zabezpieczenia będzie się odnosić bezpośrednio do stron postępowania, żadną miarą na gruncie rozpoznawania takiej jednostkowej sprawy, nie można tworzyć jakiegoś ogólnego wezwania - oświadczył wiceszef Kancelarii Prezydenta. - Absurdem zupełnym jest kierowanie takiego wezwania do prezydenta RP czy Krajowej Rady Sądownictwa, żeby z uwagi na kierowane do TSUE pytania miało dojść do zawieszenia stosowanie w Polsce prawa - dodał. Mucha podkreślił, że w Polsce mamy system prawny zbudowany w oparciu o konstytucję RP. - Oczywiście ten system także uwzględnia kwestie związane z naszymi zobowiązaniami, związanymi z członkostwem w UE, ale taka instytucja po prostu w polskim prawie nie występuje, żeby rozpoznając konkretną sprawę można było sformułować na gruncie postanowienia Sądu Najwyższego tego rodzaju rozstrzygnięcie, które będzie miało jakiekolwiek zastosowanie ogólne - powiedział. Sąd Najwyższy - jak zaznaczono w komunikacie na stronie sądu ""zgodnie z dotychczasowym orzecznictwem TSUE"" - postanowił zawiesić stosowanie trzech artykułów ustawy o SN na podstawie art. 755 Kodeksu postępowania cywilnego. Mówi on o ""innych wypadkach zabezpieczenia"" i stanowi m.in. że ""jeżeli przedmiotem zabezpieczenia nie jest roszczenie pieniężne, sąd udziela zabezpieczenia w taki sposób, jaki stosownie do okoliczności uzna za odpowiedni, nie wyłączając sposobów przewidzianych dla zabezpieczenia roszczeń pieniężnych"". W szczególności - na podstawie tego artykułu - sąd może m.in. ""unormować prawa i obowiązki stron lub uczestników postępowania na czas trwania postępowania"" oraz ""zawiesić postępowanie egzekucyjne lub inne postępowanie zmierzające do wykonania orzeczenia"". Na zwołanej dziś konferencji prasowej obecny był również rzecznik prezydenta Krzysztof Łapiński, który informował o przebiegu prac nad nowelizacją kodeksu wyborczego w związku z wyborami do Parlamentu Europejskiego. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Paweł Mucha i Krzysztof Łapiński na konferencji prasowej,
https://wiadomosci.onet.pl/swiat/komisja-europejska-decyzja-o-pieciu-pytaniach-sn-nalezy-do-europejskiego-trybunalu/vxxkj7q,Komisja Europejska zajęła stanowisko ws. pytań Sądu Najwyższego,Decyzja w sprawie pięciu pytań prejudycjalnych Sądu Najwyższego w Polsce należy do Trybunału Sprawiedliwości UE - powiedziała dzisiaj rzeczniczka KE Natasha Bertaud.,"Rzeczniczka odpowiadała na pytanie o wczorajszą informację SN o tym, że przedstawił pięć pytań prejudycjalnych do Trybunału Sprawiedliwości UE oraz zawiesił stosowanie przepisów ustawy o SN, określających zasady przechodzenia sędziów tego sądu w stan spoczynku. - Śledzimy rozwój wypadków w Polsce. Dotarły do nas informacje o pytaniach prejudycjalnych do Trybunału Sprawiedliwości UE. KE przedstawiła swoje stanowisko w sprawie ustawy o Sądzie Najwyższym (...), wobec której trwa procedura nienaruszenia unijnego prawa. Sprawa (pytań prejudycjalnych - PAP) jest teraz w rękach Trybunału Sprawiedliwości UE, którego niezależność szanujemy - powiedziała Bertaud. Wczoraj w odpowiedzi na decyzje SN Kancelaria Prezydenta poinformowała, że działanie Sądu Najwyższego, polegające na zawieszeniu stosowania niektórych przepisów ustawy o SN, nastąpiło bez prawidłowej podstawy prawnej i nie wywiera skutków wobec prezydenta, ani jakiegokolwiek innego organu. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Komisja Europejska odniosła się do pięciu pytań SN,
https://wiadomosci.onet.pl/kraj/michal-laskowski-dzialania-rzadu-nie-prowadza-do-usuwania-mankamentow-w-wymiarze/4dhlxpl,Michał Laskowski: działania rządu nie prowadzą do usuwania mankamentów w wymiarze sprawiedliwości,"Wymiar sprawiedliwości nie jest doskonały, ma wiele mankamentów i trzeba jej poprawiać, ale działania podejmowane przez rząd nie prowadzą do usuwania tych mankamentów; nic się nie zmienia na korzyść z punktu widzenia przeciętnego obywatela - powiedział dziś rzecznik SN Michał Laskowski.","Sąd Najwyższy wczoraj poinformował, że zwróci się do Trybunału Sprawiedliwości UE z pięcioma prejudycjalnymi pytaniami dotyczącymi zasady niezależności sądów i niezawisłości sądów jako zasad prawa unijnego oraz unijnego zakazu dyskryminacji ze względu na wiek. SN postanowił też zawiesić stosowanie przepisów trzech artykułów ustawy o SN, dotyczących przechodzenia w stan spoczynku sędziów SN, którzy ukończyli 65. rok życia. Do postanowienia SN odniosła się m.in. Kancelaria Prezydenta, według której działanie Sądu Najwyższego, polegające na zawieszeniu stosowania niektórych przepisów ustawy o SN, nastąpiło bez prawidłowej podstawy prawnej i nie wywiera skutków wobec prezydenta, ani jakiegokolwiek innego organu. Z kolei prezes Trybunału Konstytucyjnego Julia Przyłębska w rozmowie z PAP stwierdziła, że skład Sądu Najwyższego naruszył konstytucję, jak również przepisy Kodeksu postępowania cywilnego. Podkreśliła, że polski system prawny nie przyznaje kompetencji do ""zawieszenia stosowania przepisów"". Laskowski podczas porannej piątkowej rozmowy w TOK FM przyznał, że te komentarze nie są zaskakujące. - Co do tego, czy to było postanowienie zasadne, czy nie, to dobrze byłoby poczekać na decyzje Trybunału Sprawiedliwości UE, bo tak naprawdę on jest powołany do tego, żeby ocenić zasadność tego pytania i naszego postanowienia o zawieszeniu - powiedział sędzia Laskowski. Laskowski został zapytany, co się stanie, jeśli ""strona prezydencko-rządowa"" nie będzie respektować postanowienia SN. - To jest pytanie, na które trudno odpowiedzieć. To jest pytanie, co robić kiedy premier, prezydent, minister nie realizuje prawa. Może odpowiadać za to, jak wiemy przed Trybunałem Stanu - prezydent; można odpowiadać w ogóle przed sądem karnym, bo niedopełnianie obowiązków, to jest coś, co jest objęte odpowiedzialnością karną. Jak się stanie w tym w tym wypadku tego nie wiem - powiedział rzecznik SN. - To jest orzeczenie wydane przez siedmiu sędziów Sądu Najwyższego (...) i nie można tak sobie dokonywać wyboru - tych (orzeczeń - PAP) nie będziemy respektować, a te będziemy respektować - kontynuował. - Nie wiem jak można zareagować na takie oświadczenia, że nie będzie się respektować obowiązujących orzeczeń - dodał Laskowski. Rzecznik SN przyznał też, że zgadza się z twierdzeniem, iż Polacy oczekują reformy wymiaru sprawiedliwości. - Od początku to mówimy: wymiar sprawiedliwości nie jest doskonały, ma wiele mankamentów. Trzeba jej poprawiać tylko, że działania, które podejmuje rząd od bez mała trzech lat w ogóle nie prowadzą do usuwania tych mankamentów. Nic się nie zmienia na korzyść z punktu widzenia przeciętnego obywatela, czy osoby, która stawia się w sądzie - zaznaczył. Laskowski odniósł się też do medialnych doniesień, według których, czas rozpatrywania spraw w sądach się wydłuża. - Zobaczymy jakie będą wyniki na koniec roku, ale to można zmierzyć. Moim zdaniem ewidentnie wyjdzie, że postępowania toczą się dużo dłużej niż w 2015 r. - stwierdził. - W Sądzie Najwyższym załamanie już jest widoczne. Na koniec roku będzie widoczne jeszcze bardziej, bo brakuje sędziów, spraw wpływa dużo, a w Izbie Karnej nawet więcej niż dotychczas i zaległości rosną - dodał rzecznik SN.  Chcesz być na bieżąco z najważniejszymi informacjami dnia? Polub Onet Wiadomości na Facebooku!",Rzecznik SN Michał Laskowski,
https://wiadomosci.onet.pl/kraj/julia-przylebska-prezes-tk-o-decyzji-sn/y1gqw2y,Julia Przyłębska: Sąd Najwyższy naruszył konstytucję,"- Skład Sądu Najwyższego naruszył konstytucję, jak również przepisy Kodeksu postępowania cywilnego. Polski system prawny nie przyznaje kompetencji do ""zawieszenia stosowania przepisów"" - powiedziała PAP prezes Trybunału Konstytucyjnego Julia Przyłębska.","Sąd Najwyższy zwrócił się wczoraj do Trybunału Sprawiedliwości UE z pięcioma prejudycjalnymi pytaniami dotyczącymi zasady niezależności sądów i niezawisłości sądów jako zasad prawa unijnego oraz unijnego zakazu dyskryminacji ze względu na wiek. SN postanowił też zawiesić stosowanie przepisów trzech artykułów ustawy o SN dotyczących przechodzenia w stan spoczynku sędziów SN, którzy ukończyli 65. rok życia. PAP poprosiła prezes TK o komentarz dotyczący decyzji SN. - Zgodnie z art. 7 konstytucji RP organy władzy publicznej działają na podstawie i w granicach prawa. Sąd Najwyższy sprawuje nadzór nad działalnością sądów powszechnych i wojskowych w zakresie orzekania. Wykonuje także inne czynności określone w konstytucji i ustawach. Polski system prawny, z konstytucją na czele, nie przyznaje Sądowi Najwyższemu, ani jakiemukolwiek innemu sądowi w Polsce kompetencji do ""zawieszania stosowania przepisów"", niezależnie od tego, z jakiego aktu normatywnego oznaczony przepis pochodzi, także z ustawy - powiedziała Julia Przyłębska. - Kompetencji takiej nie przyznają w szczególności przepisy Kodeksu postępowania cywilnego, regulujące postępowanie zabezpieczające powództwo (wniosek) w procesie cywilnym. Treść, systematyka i cel tych przepisów nie pozostawiają co do tego żadnej wątpliwości. Skład Sądu Najwyższego orzekający w tej sprawie naruszył zatem konstytucję, jak również przepisy Kodeksu postępowania cywilnego. W myśl art. 178 ust. 1 konstytucji sędziowie przy orzekaniu podlegają nie tylko Konstytucji, ale także ustawom - podkreśliła prezes TK. Według Kancelarii Prezydenta działanie Sądu Najwyższego, polegające na zawieszeniu stosowania niektórych przepisów ustawy o SN, nastąpiło bez prawidłowej podstawy prawnej i nie wywiera skutków wobec prezydenta, ani jakiegokolwiek innego organu. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Julia Przyłębska,
https://wiadomosci.onet.pl/tylko-w-onecie/sad-najwyzszy-biografie-kandydatow/qvpvm6j,Bogate życiorysy kandydatów do Sądu Najwyższego. Dużo kontrowersji,"Ulubiony prokurator Antoniego Macierewicza z wyrokiem na koncie, prawniczka usunięta z Trybunału Konstytucyjnego pod naciskiem Lecha Kaczyńskiego, były członek władz TVP z nadania Samoobrony, założyciel walczącego o zakaz aborcji instytutu Ordo Iuris oraz wielu prawników związanych z PiS — takie nazwiska znaleźliśmy na liście kandydatów do Sądu Najwyższego.","Trwający konkurs na 44 miejsca w Sądzie Najwyższym cieszy się sporym powodzeniem. Stanęło do niego 133 prawników: sędziów, adwokatów, radców prawnych, naukowców. To dla PiS spory sukces, bo organizacje prawnicze nawoływały swych członków do bojkotu reformy sądownictwa PiS. To, co udało się przy wyborach Krajowej Rady Sądownictwa — gdzie na 15 miejsc zgłosiło się zaledwie 18 sędziów — w przypadku Sądu Najwyższego nie zadziałało. Nie ma się co dziwić: etat w najważniejszym sądzie w kraju to prestiż i pieniądze. Dziennikarze Onetu przejrzeli biografie kandydatów do Sądu Najwyższego — i do oficjalnych CV dołożyliśmy naszą wiedzę na ich temat. Oto najciekawsze oraz najbardziej kontrowersyjne kandydatury. Sędziowie Trybunału Konstytucyjnego poczuli ulgę. Wiceszef TK Mariusz Muszyński to człowiek, który w praktyce zarządzał Trybunałem, jako że Julia Przyłębska jest uważana za figurantkę. Były agent wywiadu na placówce w Niemczech, ale — jak sam mówi szczerze — Bondem nie był. Uważany za człowieka pozostającego w sferze wpływów specsłużb, choć koordynator Mariusz Kamiński temu zaprzecza. Muszyński ma opinię człowieka bezpardonowego, który próbował wziąć sędziów pod but. Niektóre jego zachowania, choćby dosadny język, budziły opory nawet w środowiskach prawniczych życzliwych PiS. Nazywany dublerem, bo został wybrany na etat wedle poprzedniego TK zajęty przez innego prawnika, wybranego za czasów rządów PO-PSL, którego nie chce zaprzysiąc prezydent Andrzej Duda. Muszyński chce — co jest łatwe do przewidzenia — orzekać w Izbie Dyscyplinarnej, która ma sądzić sędziów. Jest typowany na jej prezesa. Była najkrócej urzędującym sędzią Trybunału Konstytucyjnego — jej kadencja trwała niespełna tydzień. Została wybrana pod koniec 2006 r. za czasów wspólnych rządów PiS, LPR i Samoobrony - z rekomendacji partii Andrzeja Leppera. Okazało się jednak, że została uznana przez sąd za winną niedopełnienia obowiązków syndyka. Miała się nie stosować do zaleceń sędziego-komisarza i wprowadzić sąd w błąd. W tej sytuacji ówczesny prezydent Lech Kaczyński odmówił Lepperowi jej zaprzysiężenia. — Mój świętej pamięci brat jako prezydent odmówił zaprzysiężenia tej pani. Zrobił to, gdy otrzymał gwarancję, że ona zrezygnuje po kilku dniach. I zrezygnowała — opowiadał po latach Jarosław Kaczyński. Bagińska rzeczywiście podała się do dymisji i wróciła do zawodu adwokata. Potem jednak zmieniła zdanie i przez niemal dekadę walczyła o powrót do TK przed sądami powszechnymi i administracyjnymi. Bezskutecznie. Teraz chce zostać sędzią w Izbie Cywilnej SN. Wśród pracowników naukowych na liście znajdziemy głównie osoby z UMK w Toruniu, UMCS w Lublinie oraz warszawskiego UKSW. Ale są i przedstawiciele innych szkół wyższych, choćby Uniwersytetu Warszawskiego. Taką osobą jest m.in. Aleksander Stępkowski, założyciel Instytutu Ordo Iuris, wpływowej organizacji, która skupia osoby o przekonaniach katolickich i konserwatywnych. I silnie działa na rzecz takich wartości w życiu publicznym. To właśnie Ordo Iuris stało za głośnym projektem całkowicie zakazującym aborcji, który trafił do Sejmu. Projekt ""Stop aborcji"" stał się impulsem do serii marszów w całej Polsce, które w październiku 2016 roku zyskały miano ""czarnego protestu"". Ostatecznie kontrowersyjne przepisy trafiły do kosza. Stępkowski przez niecały rok, za czasów Witolda Waszczykowskiego, był podsekretarzem stanu w MSZ. Odpowiadał tam za sprawy prawne traktatowe oraz prawa człowieka. To on miał być osobą, która w środku sporu o zmiany w Trybunale Konstytucyjnym forsowane przez PiS, stała za pomysłem zaproszenia Komisji Weneckiej. Nieoficjalnie wiadomo, że jej opinia, skrajnie niekorzystna dla rządzących, doprowadziła do jego dymisji z resortu dyplomacji. Stępkowski zgłasza swój akces do Izby Kontroli Nadzwyczajnej i Spraw Publicznych. Prokurator IPN, który budzi na prawicy sprzeczne emocje. Z jednej strony - za poprzednich rządów - to on zdecydował, że nie należy wznawiać sprawy lustracyjnej Lecha Wałęsy, mimo nowych informacji zawartych w książce ""SB a Lech Wałęsa"". ""Dzięki temu fałszywy wyrok sądu lustracyjnego z sierpnia 2000 r. w sprawie Wałęsy zyskał ostateczną prawomocność i nie może być już zakwestionowany"" - uważa prof. Sławomir Cenckiewicz, współautor książki o Wałęsie i ostry krytyk Stawowego. Z drugiej jednak strony Stawowy wraz z żoną jest drobnym udziałowcem Telewizji Republika, wspierającej PiS. Także on oczyścił z oskarżeń o współpracę z SB Andrzeja Przyłębskiego, męża szefowej Trybunału Konstytucyjnego. Prokurator doszedł do wniosku, że rozmawiając z oficerem bezpieki Przyłębski ""był stroną postępowania administracyjnego"". Stawowy chce zostać sędzią w Izbie Dyscyplinarnej. Małgorzata Manowska – sędzia i szefowa Krajowej Szkoły Sądownictwa i Prokuratury. Nieoficjalnie, choć sama temu zaprzecza, jest dziś najpoważniejszą kandydatka do zastąpienia w fotelu I prezes Sądu Najwyższego Małgorzaty Gersdorf. - Obecnie jestem dyrektorem Krajowej Szkoły Sądownictwa i Prokuratury. Mam nadzieję jeszcze długo spełniać się w tej roli – mówiła niedawno Onetowi. Sęk w tym, że jedno nie wyklucza drugiego. A wszystko dzięki ostatnim zmianom w ustawie, dzięki którym ewentualnie będzie mogła łączyć te funkcje. Komplementowana przez otoczenie ministra Ziobry, bardzo dobrze zna się też i z samym szefem resortu sprawiedliwości. To z jego rąk otrzymała w 2016 roku nominację na szefową szkoły sędziów i prokuratorów. Razem też współpracowali w czasach pierwszego rządu PiS – przez kilka miesięcy Manowska była wiceministrem odpowiedzialnym za sądownictwo w kierowanym przez Ziobrę resorcie. Dziś widzi się w roli sędziego w Izbie Cywilnej Sądu Najwyższego. Kamil Zaradkiewicz - kiedyś dyrektor zespołu orzecznictwa i studiów Trybunału Konstytucyjnego, dziś - szef departamentu prawa administracyjnego w Ministerstwie Sprawiedliwości. W resorcie Ziobry pracuje od ponad roku, ale już wcześniej opowiedział się po jego stronie, gdy PiS forsowało zmiany w TK. Zasłynął wtedy wywiadem dla ""Rzeczpospolitej"", w którym powiedział, że orzeczenia Trybunału ""nie zawsze są ważne i ostateczne"". Błyskawicznie stał się ekspertem, do którego zdania odwoływali się nie tylko przedstawiciele obozu rządowego, ale i sprzyjające władzy media - pozycjonując go w roli opozycji do ówczesnego prezesa TK Andrzeja Rzeplińskiego. Pracę w Trybunale stracił w dość burzliwych okolicznościach, a sprawa trafiła do sądu. Sam Zaradkiewicz natomiast znalazł miejsce w radzie nadzorczej kontrolowanej przez Skarb Państwa spółki Naftoport. Co ciekawe, jednym z największych krytyków Zaradkiewicza jest Krystyna Pawłowicz. Głośno protestowała przed nazywaniem go ""bohaterem"" i przypominała, że przez lata był utrzymywany na eksponowanym stanowisku w TK jako ""osoba zaufana kolejnych lewicowych prezesów"". Co więcej, posłanka PiS podkreślała, że w środowisku prawniczym uznawany jest również za ""ideologa homomałżeństw"", gdyż miał popierać związki partnerskie. Pytanie, jak Krystyna Pawłowicz, jako członek KRS, zaopiniuje jego kandydaturę? Kamil Zaradkiewicz, podobnie jak Małgorzata Manowska, chce orzekać w Izbie Cywilnej. Waldemar Puławski swoją karierę jako prokurator zaczynał jeszcze w latach osiemdziesiątych, ale na początku kolejnej dekady zamienił togę prokuratorską na adwokacką, był m.in. obrońcą Wojciecha Sumlińskiego i Michała Dworczyka, byłego wiceszefa MON. W 2016 roku do Ministerstwa Obrony Narodowej ściągnął go Antoni Macierewicz. To jego zaufany człowiek. Z MON z powrotem przeniósł się do prokuratury - został zastępcą prokuratora generalnego do spraw wojskowych. Z funkcją tą pożegnał się tuż po tym, jak z resortu obrony odwołano samego Macierewicza. Mimo to wciąż jest prokuratorem w strukturze Prokuratury Krajowej. To on formalnie zdecydował o przeniesieniu na inne stanowiska prokuratorów, którzy badali katastrofę w Smoleńsku. Nadzorował też śledztwo w sprawie podpisania przez byłych szefów służb specjalnych umowy z rosyjską FSB. To w tym postępowaniu przesłuchiwał on Donalda Tuska. Puławski ma także na swoim koncie zatarty już wyrok - 1,5 roku więzienia w zawieszeniu na dwa lata za spowodowanie w 2007 roku wypadku, w którym poważnie ucierpiała pasażerka kierowanego przez niego samochodu. Ubiega się o miejsce w Izbie Dyscyplinarnej. Adam Tomczyński - były sędzia, dziś radca prawny, a do tego gorący zwolennik obecnej władzy i etatowy komentator w przychylnych jej mediach. Przy kolejnych etapach starcia PiS ze środowiskiem sędziowskim zdecydowanie występował po stronie partii Jarosława Kaczyńskiego i proponowanych przez nią projektów. Gdy chodziło o piętnowanie swojego byłego środowiska, nie przebierał w słowach, także w swoich wpisach w sieci. Był pokazywany jako głos ""ludu sędziowskiego"", który na kontrze do ""kasty"" popiera te zmiany. Tomczyński to barwna postać z ciekawą przeszłością - oprócz pracy w todze, miał on także epizod w roli przewodniczącego Wydziału Dyscypliny PZPN, przewodniczył też Komisji Ligi w Ekstraklasie. Gdy zaczął być stałym gościem jako komentator, to dziennikarze, choćby ""Tygodnika Powszechnego"" przypomnieli o wątpliwościach, które dotyczą jego przeszłości. W czasie, gdy orzekał w wydziale gospodarczym warszawskiego sądu rejonowego, był najbliższym współpracownikiem innego sędziego - Dariusza Czajki. Ten zaś zasłynął tym, że chętnie ogłaszał upadłości spółek, które miały atrakcyjne tereny w stolicy. W postępowaniu dyscyplinarnym Czajce udowodniono, że dopuszczał się kumoterstwa. Zanim w jego sprawie głos zabrał Sąd Najwyższy, on złożył urząd. Chwilę po nim zrobił to i Tomczyński. Teraz chce zasiadać w Izbie Dyscyplinarnej. Rynkun-Werner to kolejny na liście dawny protegowany Leppera. Z nadania Samoobrony był członkiem rady nadzorczej zarządu TVP, gdy w latach 2006-2007 władze telewizji publicznej układali Jarosław Kaczyński z Lepperem. Adwokat w kliku głośnych sprawach — reprezentował m.in. gangstera ""Szkatułę"" oraz pirata drogowego ""Froga"". W 2013 r. bez powodzenia kandydował na szefa Naczelnej Rady Adwokackiej. Chce sądzić w Izbie Kontroli Nadzwyczajnej i Spraw Publicznych. Leszek Bosek, profesor UW, radca prawny, a od 2016 roku także prezes rządowej Prokuratorii Generalnej, która reprezentuje skarb państwa. Wcześniej pracował także w Trybunale Konstytucyjnym i Biurze Analiz Sejmowych. Już w zeszłym roku deklarował, że kierowana przez niego prokuratoria jest gotowa wesprzeć reformy sądów. Opowiedział się także za zmianami umożliwiającymi Sądowi Najwyższemu korygowanie ""rażąco niesprawiedliwych"" prawomocnych orzeczeń. Bosek chciałby zasiadać w Izbie Kontroli Nadzwyczajnej i Spraw Publicznych. Jan Majchrowski - prawnik i politolog, w przeszłości był także doradcą ""Solidarności"" oraz wojewodą lubuskim z ramienia AWS. Opinii publicznej dał się poznać w 2016 roku. To właśnie on stanął na czele powołanego przez Marka Kuchcińskiego zespołu, który miał analizować sytuację wokół Trybunału Konstytucyjnego. Tak PiS reagował na krytyczny dla niego raport Komisji Weneckiej. Kierowany przez Majchrowskiego zespół w swoim raporcie krytycznie ocenił część jej wniosków, zarekomendował też szereg zmian, m.in. w sposobie wybierania sędziów TK, ale także sposobie orzekania. Na propozycjach się jednak zakończyło, PiS poszło dalej swoją drogą. Dziś Jan Majchrowski ubiega się o jedno z miejsc w Izbie Dyscyplinarnej Sądu Najwyższego. Co ciekawe, o miejsca w Sądzie Najwyższym ubiegają się też dwaj sędziowie, którzy są członkami Stowarzyszenia Sędziów Polskich ""Iustitia"". To jedno z tych środowisk prawniczych, które najmocniej sprzeciwia się reformom, które wprowadza dziś PiS. I nie są to wcale szeregowi członkowie - Piotr Gąciarek, który chce zasiadać w Izbie Karnej, to wiceprezes warszawskiego oddziału ""Iustitii"". Z kolei ubiegający się o miejsce w Izbie Dyscyplinarnej Arkadiusz Tomczak to członek centralnych władz ""Iustitii"". Ich start wygląda na zaplanowaną akcję tej organizacji. — W tym konkursie trzeba stanąć, żeby przed jedyną instancją, która nam została, czyli przed Naczelnym Sądem Administracyjnym, poddać ocenie konstytucyjność ustawy o SN — mówił niedawno w radiu Tok FM sędzia Gąciarek, sugerując, że w razie przegranej odwoła się do NSA. — Sędziowie wchodzą w grę, którą narzuca parlament. Przepisy są z gruntu niesprawiedliwe, one są złe, ale trzeba w ich ramach próbować cokolwiek zrobić — stwierdził. Rzecznik ""Iustitii"" ogranicza się do zdawkowego stwierdzenia, że wszelkie oceny sędziów, którzy zdecydowali się na start, będą wydawane dopiero po zakończeniu postępowania. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Sąd Najwyższy,
https://wiadomosci.onet.pl/tylko-w-onecie/prof-marek-safjan-sad-najwyzszy-mial-obowiazek-zadac-te-pytania/ewdv07v,Prof. Marek Safjan: Sąd Najwyższy miał obowiązek zadać te pytania,"Prof. Marek Safjan, obecny sędzia Trybunału Sprawiedliwości UE i były prezes polskiego Trybunału Konstytucyjnego w rozmowie z Onetem podkreśla, że działania Sądu Najwyższego - który zawiesił część przepisów uchwalonej przez PiS ustawy o SN - były w pełni uzasadnione. Sędzia TSUE skomentował także narrację byłego rzecznika Ministerstwa Sprawiedliwości, który - krytykując działania Sądu Najwyższego - powoływał się na orzeczenie polskiego TK sprzed 20 lat, któremu wtedy przewodniczył właśnie prof. Safjan.","Gdy Sąd Najwyższy oświadczył, że zadał pięć pytań prejudycjalnych do unijnego Trybunału Sprawiedliwości i wstrzymał obowiązywanie trzech artykułów uchwalonej przez PiS ustawy o SN, w środowisku PiS zapanowała konsternacja. Najpierw przedstawiciele partii rządzącej długo milczeli, później lawinowo zaczęły pojawiać się oświadczenia. I tak, Kancelaria Prezydenta stwierdziła, że decyzja SN jest ""prawnie bezskuteczna"". Poseł PiS Arkadiusz Mularczyk, w rozmowie z Onetem ocenił, że działania sędziów SN to ""wygibasy prawne"" oraz próba ""postawienia się grupy ludzi ponad prawem"". Rzecznik Ministerstwa Sprawiedliwości oświadczył, że ""ma nadzieję, że decyzja sędziów SN to efekt nieznajomości prawa - a nie buty"". Zaś były rzecznik tegoż resortu Sebastian Kaleta, obecnie działający w komisji weryfikacyjnej Patryka Jakiego uznał, że sędziowie SN działają wbrew orzecznictwu polskiego Trybunału Konstytucyjnego. I to tego sprzed ""dobrej zmiany"", bo Kaleta przywołał orzeczenie TK sprzed 20 lat. I przypomniał, że wtedy prezesem Trybunału był prof. Marek Safjan, obecnie zasiadający w unijnym Trybunale Sprawiedliwości. Jak podkreśla w rozmowie z Onetem prof. Marek Safjan, sędzia unijnego Trybunału Sprawiedliwości i były prezes TK, SN postąpił dokładnie tak, jak powinien, stosując zabezpieczenie przy zadaniu pytania prejudycjalnego. - W bardzo wielu orzeczeniach, także niedawnym dotyczącym Portugalii TSUE bardzo wyraźnie powiedział, że kwestia dotycząca niezależności sądownictwa i niezawisłości sędziów jest, co oczywiste, sprawą objętą regulacją traktatową - mówi. - Bo sądy, także polskie są uprawnione i zobowiązane do stosowania prawa europejskiego, a tym samym muszą podlegać określonym zasadom - podkreśla prof. Safjan. - Czyli respektować zasadę niezawisłości i bezstronności. To rozumowanie Trybunał oparł na art. 19 Traktatu o UE, dotyczącym wymiaru sprawiedliwości. Ten wyraźnie mówi, że sprawuje ją TSUE oraz sądy krajów unijnych. I dlatego kwestia niezależności sądownictwa jest nie tylko sprawą wewnętrzną kraju, ale bezpośrednio dotyka najbardziej podstawowych zasad, które są wpisane do Traktatu i które zobowiązują kraje Unii do przestrzegania reguł demokracji i rządów prawa. A rządy prawa to niezawiśli sędziowie - podkreśla prof. Safjan. Właśnie dlatego, zdaniem sędziego, polski Sąd Najwyższy postąpił dokładnie tak jak powinien, stosując zabezpieczenie, czyli zawieszając obowiązywanie niektórych przepisów ustawy o SN. - Bo to one budzą wątpliwości z punktu widzenia prawa unijnego. A dopuszczalność zadania pytania dotyczącego interpretacji zasad traktatowych - po to, by można było rozstrzygnąć o zgodności polskiej ustawy z prawem europejskim - nie budzi żadnych wątpliwości. - podkreśla sędzia TSUE. - Sąd miał nie tylko prawo zadać pytania prejudycjalne, ale wręcz miał taki obowiązek - mówi. - Zawieszenie obowiązywania reguł prawnych, które budzą wątpliwości i są oceniane przez unijny Trybunał, to przecież oczywistość. Powiem więcej, nawet jeśli w prawie danego kraju brakuje przepisów, pozwalających na takie zawieszenie, to Sąd Najwyższy i tak ma do tego pełne prawo, bo jest też sądem unijnym. Takie stanowisko co do praw i obowiązków sądu krajowego dotyczących zastosowania odpowiedniego zabezpieczenia, jest wyraźnie potwierdzone przez orzecznictwo TSUE - mówi prof. Safjan. - A TSUE musi ocenić i zinterpretować przepisy traktatowe. To stworzy możliwość oceny czy polska ustawa zgodna jest, czy też nie z prawem UE. Prof. Safjan odniósł się także do narracji byłego rzecznika MS Sebastiana Kalety, który - by skrytykować działania SN - przywołał orzeczenie Trybunału Konstytucyjnego sprzed 20 lat. Kaleta napisał, że ""sędziowie SN chcą by TSUE rozstrzygnął coś, co rozstrzygnął już polski TK"".  ""W zakresie sądownictwa UE nie ma kompetencji, a sprawę rozstrzyga polska Konstytucja, która ma prymat nad traktatami (art. 180 ust 4)"" - przekonywał Kaleta. Jak dodał, to co zrobił SN to ""sędziowski rokosz i kompletnie bezprawne działanie"". Owo orzeczenie, o sygnaturze K3/98 doskonale pamięta nasz rozmówca, a ówczesny prezes TK, prof. Safjan. - To orzeczenie niczego nie może uzasadniać z oczywistych względów - mówi - Bo wtedy podkreśliliśmy jako TK istnienie bardzo poważnych zastrzeżeń i określiliśmy warunki, na jakich sędziowie mogę być przenoszeni w stan spoczynku - wyjaśnia. - Jedynym kryterium miało być świadectwo zdrowia, a jedynym organem, który by o tym decydował była Krajowa Rada Sądownictwa - precyzuje prof. Safjan. - A wtedy KRS, przypomnę, była organem złożonym z przedstawicieli środowiska sędziowskiego, wybranych także przez samorząd sędziowski. Do tego, by takie orzeczenie dobrze zrozumieć i się na nie powoływać, należałoby odczytywać je w całości, biorąc pod uwagę wszystkie zastrzeżenia. A przede wszystkim, fakt, że wyraźnie podkreśliliśmy wtedy konieczność sędziowskiej niezawisłości i niezależności od innych władz - kwituje prof. Safjan. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Profesor Marek Safjan,
https://wiadomosci.onet.pl/kraj/protesty-przeciwko-zmianom-w-sadownictwie/ktc16s9,Protest pod Sądem Najwyższym przeciwko wprowadzanym zmianom,W Warszawie trwają protesty przeciwko wprowadzanym przez rząd zmianom w sądownictwie. Do zgromadzonych przed gmachem Sądu Najwyższego w Warszawie przemówił rzecznik SN Michał Laskowski.,"- Jednocześnie z orzeczeniem SN zawieszono stosowanie przepisów ustawy. Stosować trzeba środki, które dotąd stosowane nie były - mówił rzecznik SN, podkreślając, że decyzja siedmiu sędziów SN była ""bardzo starannie uzasadniona"". - Dzisiaj tych siedmiu sędziów SN zachowało się przyzwoicie - zaznaczył Laskowski. Przed budynkiem Sądu Najwyższego została ustawiona scena. Demonstranci przynieśli ze sobą świece, flagi i transparenty z napisem ""konstytucja"" - podaje TVN24. Sąd Najwyższy zwrócił się dziś do Trybunału Sprawiedliwości UE z pięcioma prejudycjalnymi pytaniami dot. zasady niezależności sądów i niezawisłości sądów jako zasad prawa unijnego oraz unijnego zakazu dyskryminacji ze względu na wiek. SN postanowił też zawiesić stosowanie przepisów trzech artykułów ustawy o SN dotyczących przechodzenia w stan spoczynku sędziów SN, którzy ukończyli 65. rok życia.",Protest pod Sądem Najwyższym,
https://wiadomosci.onet.pl/kraj/jan-kanthak-o-decyzji-sn-by-zwrocic-sie-do-tsue/cbx84tz,"Rzecznik MS: chciałbym wierzyć, że decyzja SN to wyraz nieznajomości prawa, a nie buty","Chciałbym wierzyć, że decyzja Sądu Najwyższego dot. zawieszenia trzech przepisów ustawy o SN to wyraz nieznajomości prawa, a nie buty prominentnych przedstawicieli środowiska sędziowskiego - napisał w dziś opublikowanym komunikacie rzecznik ministerstwa sprawiedliwości Jan Kanthak.","Sąd Najwyższy zwrócił się do Trybunału Sprawiedliwości UE z pięcioma prejudycjalnymi pytaniami oraz zdecydował się zawiesić stosowanie trzech przepisów ustawy o SN dotyczących o przechodzeniu w stan spoczynku sędziów SN, którzy przekroczyli 65. rok życia. Według SN ta decyzja powinna spowodować, że zarówno KRS, jak i prezydent do czasu rozstrzygnięcia kwestii zadanych w pytaniach, nie będą podejmować czynności ws. sędziów, którzy ukończyli 65. rok życia. ""Takim posunięciem Sąd Najwyższy szkodzi w rzeczywistości samym Polakom. Tym, którzy z nadzieją czekają na reformę i uzdrowienie wymiaru sprawiedliwości. Tym, którzy chcą wreszcie chodzić do sądów, w których sprawiedliwy wyrok wyda rzeczywiście niezawisły, niezależny i uczciwy sędzia"" - napisał w komunikacie rzecznik resortu sprawiedliwości. ""Chciałbym wierzyć, że jest to wyraz nieznajomości prawa, a nie buty ze strony najbardziej prominentnych przedstawicieli środowiska sędziowskiego, uważających się za ""nadzwyczajną kastę"", która rości sobie prawo do decydowania, które z uchwalonych przepisów wolno, a których nie wolno stosować"" - dodał Kanthak. Kanthak stwierdził, że gdyby stanowisko SN ""potraktować poważnie"", oznaczałoby, że ""kilku sędziów wedle własnego widzimisię może zawiesić każdy przepis w Polsce, a prawo na to nie pozwala"". ""W ten sposób zawiesić hipotetycznie może np. stosowanie prawa wobec samych sędziów, którzy łamią to prawo. Albo uznać, że ich samych nie obowiązują np. przepisy drogowe"" - ocenił rzecznik MS. Według Kanthaka ""detereminacją z jaką grupa sędziów, uważająca się za „nadzwyczajną kastę”, sabotuje naprawę sądownictwa i kurczowo trzyma się stołków, jest oburzająca"". ""Dla obrony własnych przywilejów i wpływów łamią zasadę trójpodziału władzy, w imię której rzekomo występują"" - stwierdził w komunikacie rzecznik MS. ""Polska jest Państwem prawa, a od sądów należy w pierwszym rzędzie wymagać jego przestrzegania. Wszystkie organy państwa, w tym sądy, muszą posiadać podstawę prawną do swoich czynności, uchwaloną przez parlament wybrany w demokratycznych wyborach przez wszystkich Polaków oraz inne organy na podstawie ustawowej"" - dodał Kanthak. Kancelaria Prezydenta oświadczyła dzisiaj, że działanie SN polegające na zawieszeniu stosowania niektórych przepisów ustawy o SN, nastąpiło bez prawidłowej podstawy prawnej i nie wywiera skutków wobec prezydenta, ani jakiegokolwiek innego organu. Rzecznik SN Michał Laskowski przedstawiając dzisiejszą decyzję podkreślił, że Sąd Najwyższy zdecydował się zawiesić stosowanie trzech przepisów ustawy o Sądzie Najwyższym na podstawie przepisu Kodeksu postępowania cywilnego. Chodzi o art. 755 mówiący o ""innych wypadkach zabezpieczenia"" i który stanowi m.in. że ""jeżeli przedmiotem zabezpieczenia nie jest roszczenie pieniężne, sąd udziela zabezpieczenia w taki sposób, jaki stosownie do okoliczności uzna za odpowiedni, nie wyłączając sposobów przewidzianych dla zabezpieczenia roszczeń pieniężnych"". W szczególności - na podstawie tego artykułu - sąd może m.in. ""unormować prawa i obowiązki stron lub uczestników postępowania na czas trwania postępowania"" oraz ""zawiesić postępowanie egzekucyjne lub inne postępowanie zmierzające do wykonania orzeczenia"". Rzecznik wyjaśnił, że pytania do TSUE zostały zadane na tle rozpoznawanej przez SN sprawy, która ""dotyczyła obowiązku opłacania składek ubezpieczeń społecznych w sytuacji kiedy Polak ma firmę w Czechach albo na Słowacji"". - Na tle tego pytania skład trzech sędziów nabrał wątpliwości co, do tego jak powinno to zostać rozstrzygnięte i zgodnie z procedurą przekazał te kwestie do rozstrzygnięcia składowi siedmiu sędziów SN - powiedział rzecznik. Jak dodał w powiększonym składzie orzekającym znalazł się jeden sędzia, który przekroczył już 65 rok życia i co do którego trwa procedura związana z przeniesieniem go w stan spoczynku lub ewentualnym umożliwianiem mu dalszego orzekania. - Na tle kwestii, związanej z możliwością orzekania przez tego sędziego, Sąd Najwyższy zadał pytania Trybunałowi Sprawiedliwości UE. W tej sytuacji SN ma obowiązek zadania takich pytań, to nie jest kwestia uznaniowa - podkreślił Laskowski. Zgodnie z ustawą o Sądzie Najwyższym, która weszła w życie 3 kwietnia, w trzy miesiące od tego terminu, czyli 3 lipca, w stan spoczynku przeszli z mocy prawa sędziowie SN, którzy ukończyli 65. rok życia. Mogą oni jednak dalej pełnić funkcję, jeśli w ciągu miesiąca od wejścia w życie nowej ustawy, czyli do 2 maja, złożyli stosowne oświadczenie i przedstawili odpowiednie zaświadczenia lekarskie, a prezydent RP wyrazi zgodę na dalsze zajmowanie stanowiska sędziego SN. Prezydent, przed wyrażeniem zgody na dalsze zajmowanie stanowiska, zasięga opinii KRS.",,
https://wiadomosci.onet.pl/kraj/pawel-mucha-dzialanie-sn-to-nie-tylko-kuriozum-prawne-to-nieudana-proba-obejscia/k23gp50,"Paweł Mucha: działanie SN to nie tylko kuriozum prawne, to nieudana próba obejścia prawa","Działanie Sądu Najwyższego, polegające na zawieszeniu stosowania niektórych przepisów ustawy o SN, to nie tylko kuriozum prawne, ale też bardzo nieudana i nietrafna próba obejścia przepisów ustawy o SN - mówi wiceszef Kancelarii Prezydenta Paweł Mucha.","- Sytuacja jest o tyle zaskakująca, że działania Sądu Najwyższego są działaniami bez podstawy prawnej i one nie wywierają żadnych skutków prawnych. Nie ma w polskim prawie takiej instytucji jak zawieszenie stosowania przepisów przez SN - powiedział wiceszef prezydenckiej kancelarii. - Abstrahując od tego, że to jest absolutne kuriozum prawne, to jest to próba - moim zdaniem bardzo nieudana i bardzo nietrafna - obejścia prawa i zakwestionowani obowiązujących przepisów ustawy o SN pod pozorem zadawania pytania prejudycjalnego do Trybunału Sprawiedliwości UE w konkretnej sprawie rozpoznawanej przed sądem - powiedział Mucha. Jak dodał, ""można też przywołać starorzymską zasadę, że nikt nie powinien być sędzią we własnej sprawie"". - Nikt nigdy w żadnej sprawie dotyczącej obywateli, niezwykle doniosłych skutków prawnych dotyczących praw obywateli, dotyczących jakiejkolwiek rozstrzyganej materii, tego rodzaju absurdalnego rozumowania nie wyprowadzał, a tutaj dla potrzeby ochrony swoich interesów sięga się po środki, które są zupełnie nietrafne - powiedział prezydencki minister. Według niego działanie SN, ""to absolutne kuriozum prawne i pokazanie, że sędziowie zamiast skupiać się na reformie wymiaru sprawiedliwości, skupiają się na ochronie swoich interesów, ale przez działania bez podstawy"".",Paweł Mucha,
https://wiadomosci.onet.pl/kraj/sn-zwraca-sie-do-tsue-odpowiedz-kancelarii-andrzeja-dudy/g0mddq1,SN zwraca się do TSUE. Kancelaria Prezydenta: działanie SN nastąpiło bez podstawy prawnej,"Sąd Najwyższy skierował dziś do TSUE pięć pytań i jednocześnie zawiesił niektóre przepisy nowelizacji ustawy PiS. Dotyczą one niezależności sądów i niezawisłości sędziów jako zasady prawa unijnego, unijnego zakazu dyskryminacji ze względu na wiek, a także sposobu wyboru nowych sędziów SN. Według Kancelarii Prezydenta, dzisiejsze działanie SN nastąpiło bez podstawy prawnej i nie wywiera skutków.","Na specjalnym briefingu decyzję SN tłumaczył dziś rzecznik SN, Michał Laskowski. - Sąd Najwyższy nie uzurpuje sobie prawa do oceny. Sąd ma wątpliwości i przedstawia je niezależnemu, zagranicznemu organowi - mówił rzecznik SN Michał Laskowski tłumacząc skierowanie pytań do TSUE oraz zawieszenie stosowania części przepisów nowelizacji ustawy o Sądzie Najwyższym. - Może zdarzyć się tak, że w tej sprawie ma rację prezydent i KRS. Zobaczymy - podkreślał Laskowski. Na briefingu prasowym Laskowski podkreślił, że sędziowie, którzy ukończyli 65. rok życia, nie złożyli oświadczenia o woli dalszego orzekania i chcieli przejść w stan spoczynku, ""zapewne przejdą"" w stan spoczynku. Natomiast ci - stwierdził - którzy wyrazili wolę dalszego orzekania i wobec których toczą się procedury, są objęci ewentualnym orzeczeniem Trybunału Sprawiedliwości UE. Rzecznik SN pytany o konsekwencje czwartkowej decyzji Sądu Najwyższego powiedział, że ""treść postawienia zostaje wysłana do Kancelarii Prezydenta i kancelarii Krajowej Rady Sądownictwa"". - Jest to decyzja, która zgodnie z prawem powinna spowodować to, że zarówno KRS, jak i prezydent, do czasu rozstrzygnięcia tych kwestii przedstawionych w zadanych pytaniach, do tego czasu nie będą podejmować dalszych czynności, w tych procedurach, które dalej się toczą w odniesieniu do sędziów, którzy 65. rok życia ukończyli - powiedział Laskowski. Kancelaria Prezydenta opublikowała oświadczenie w sprawie dzisiejszej decyzji Sądu Najwyższego. Zdaniem kancelarii Andrzeja Dudy, działanie SN ""nastąpiło bez prawidłowej podstawy prawnej i nie wywiera skutków wobec Prezydenta RP, ani jakiegokolwiek innego organu"". Jak czytamy: ""Sąd Najwyższy wykreował (...) instytucję dotychczas nieznaną i niestosowaną w polskim porządku prawnym, tj. instytucję zawieszenia stosowania przepisów ustawy"". W oświadczeniu kancelarii prezydenta RP czytamy: ""W ocenie KPRP, dzisiejsze działanie Sądu Najwyższego , polegające na zawieszeniu stosowania niektórych przepisów ustawy o SN, nastąpiło bez prawidłowej podstawy prawnej i nie wywiera skutków wobec Prezydenta RP, ani jakiegokolwiek innego organu"". ""Konstytucja żadnemu z organów nie przyznaje kompetencji do zawieszania stosowania przepisów powszechnie obowiązującego prawa, skutecznej wobec innych organów"" - czytamy dalej. ""Warto wskazać, że nawet gdy Trybunał Konstytucyjny rozpatruje sprawę pytania prawnego sądu, to zawieszeniu ulega postępowanie prowadzone przed sądem, a nie stosowanie zakwestionowanych przepisów"". Kancelaria prezydenta RP wskazuje dalej, że w jej ocenie: ""Sąd Najwyższy wykreował, w oparciu o przepisy ustawy – Kodeks postępowania cywilnego, instytucję dotychczas nieznaną i niestosowaną w polskim porządku prawnym, tj. instytucję zawieszenia stosowania przepisów ustawy, w szczególności wobec podmiotów, które nie są stronami postępowania, tj. Prezydenta Rzeczypospolitej Polskiej i Krajowej Rady Sądownictwa. W ocenie Kancelarii Prezydenta RP, w polskim prawie nie ma przepisów będących prawidłową podstawą takiego działania Sądu Najwyższego"". Sędzia Laskowski pytany w TVN24 o oświadczenie Kancelarii Prezydenta odpowiedział, że SN spodziewał się takiego oświadczenia. - Trudno się dziwić, że ono zostało opublikowane - powiedział rzecznik SN. - Uważamy, że postąpiliśmy zgodnie z prawem, wskazano bardzo szczegółowo przepisy prawne na podstawie których takie orzeczenie zapadło - dodał Laskowski. Rzecznik SN tłumaczył, że procedura zabezpieczenia nie była do tej pory stosowana, bo nie było wcześniej podobnej sytuacji. - To nie jest żadne obchodzenie prawa. To jest zadanie pytania do niezależnego organu - komentował i podkreślił, że ""SN pyta trybunał europejski o zgodność prawa krajowego z prawem unijnym"". - To nie jest kompetencja Trybunału Konstytucyjnego - zaznaczył. Źródło: Onet/sn.pl/PAP",Michał Laskowski,
https://wiadomosci.onet.pl/kraj/rzecznik-sadu-najwyzszego-komentuje-oswiadczenie-kancelarii-prezydenta/j64nd0x,"Rzecznik SN: jesteśmy przekonani, że nasze stanowisko jest zgodne z prawem","- Spodziewaliśmy się takiego oświadczenia - powiedział w programie ""Fakty po faktach"" TVN 24 Michał Laskowski. Rzecznik SN odniósł się do stanowiska Kancelarii Prezydenta RP w sprawie dzisiejszych decyzji SN. - Jesteśmy przekonani, że nasze stanowisko jest zgodne z prawem - przekonywał Laskowski.","Dzisiaj sędziowie SN zdecydowali o zawieszeniu niektórych przepisów ustawy autorstwa PiS i skierowaniu pięciu pytań prejudycjalnych do Trybunału Sprawiedliwości UE. Kancelaria Prezydenta RP wydała oświadczenie w tej sprawie. ""W ocenie KPRP, dzisiejsze działanie Sądu Najwyższego, polegające na zawieszeniu stosowania niektórych przepisów ustawy o SN, nastąpiło bez prawidłowej podstawy prawnej i nie wywiera skutków wobec Prezydenta RP, ani jakiegokolwiek innego organu"" - napisano w oświadczeniu. - Nie po to rozstrzygamy takie wątpliwości, żeby snuć akademickie rozważania, ale żeby mieć jasność - podkreślił Laskowski i dodał, że ""Trybunał luksemburski jest od tego, żeby odpowiadać, kiedy sądy krajowe mają wątpliwości co do zgodności prawa państwowego z prawem UE"". - To nie jest żadne obchodzenie prawa. To jest zadanie pytania do niezależnego organu - podkreślił rzecznik. - Pytamy trybunał europejski o zgodność prawa krajowego z prawem unijnym. To nie jest kompetencja Trybunału Konstytucyjnego - przypomniał. Źródło: TVN 24 Chcesz być na bieżąco z najważniejszymi informacjami dnia? Polub Onet Wiadomości na Facebooku!",Michał Laskowski,
https://wiadomosci.onet.pl/tylko-w-onecie/mec-gregorczyk-abram-jesli-wladza-nie-uszanuje-decyzji-sn-to-bedzie-poczatek-polexitu/k9bpcxr,"Mec. Gregorczyk-Abram: jeśli władza nie uszanuje decyzji SN, to będzie początek Polexitu","Sąd Najwyższy zawiesił część przepisów dotyczącej go - a uchwalonej głosami PiS - ustawy, mówiących o przechodzeniu sędziów w stan spoczynku. Sąd zadał też Trybunałowi Sprawiedliwości UE pytania dotyczące zgodności tejże ustawy z prawem unijnym. Kancelaria Prezydenta uznała działania Sądu za ""bezskuteczne"", a rzecznik Ministerstwa Sprawiedliwości oświadczył, że ""ma nadzieję, że działania SN to efekt nieznajomości prawa, a nie - buty"". Zdaniem mec. Sylwii Gregorczyk-Abram takie wypowiedzi narażają nas na natychmiastową reakcję KE i mogą być pierwszym krokiem do wyprowadzania Polski z UE.","Decyzja Sądu Najwyższego najwyraźniej była zaskoczeniem dla obozu władzy. Pałac Prezydencki Ministerstwo Sprawiedliwości przez kilka godzin nie komentowali kroku SN. Krótko przed godziną 19 swoje oświadczenia wydała tak Kancelaria Prezydenta, jak i rzecznik resortu. Obie te instytucje działania SN oceniły wyjątkowo surowo. ""Działania Sądu Najwyższego uznajemy za prawnie bezskuteczne i nie wywierające skutku wobec Prezydenta RP"" - czytamy w oświadczeniu kancelarii Andrzeja Dudy. Jeszcze dalej poszedł rzecznik Ministerstwa Sprawiedliwości Jan Kanthak, który w przesłanym PAP oświadczeniu stwierdził, że swoim posunięciem SN ""szkodzi Polakom"". - Chciałbym wierzyć, że jest to wyraz nieznajomości prawa, a nie buty ze strony najbardziej prominentnych przedstawicieli środowiska sędziowskiego, uważających się za >>nadzwyczajną kastę<<, która rości sobie prawo do decydowania, które z uchwalonych przepisów wolno, a których nie wolno stosować"" - napisał Kanthak. W rozmowie z Onetem posunięcie SN jako ""absolutnie uzasadnione i oczywiste"" ocenia Sylwia Gregorczyk-Abram, adwokat z Inicjatywy Wolne Sądy oraz pełnomocniczka dwóch sędzi SN, którym KRS zabroniła dalej orzekać. - Kraje członkowskie UE muszą mieć środki, by móc zabezpieczyć i wstrzymać stosowanie prawa, które potencjalnie może być sprzeczne z prawem unijnym. I ten właśnie środek zastosował Sąd Najwyższy. - mówi. - Powiem więcej, to był obowiązek SN, który niczego tu sobie nie wymyślił, tylko zastosował się do prawa unijnego, którego częścią jest polski wymiar sprawiedliwości. I jeśli w Izbie Pracy, z której bezpośrednio to pytanie wyszło, daną sprawę oceniać miało dwóch sędziów, którzy skończyli 65 lat, i którzy - zdaniem władzy - powinni odejść w stan spoczynku, to zadanie tego pytania przez SN było, powiem wprost, jednoznacznym i oczywistym obowiązkiem. Mec. Gregorczyk-Abram podkreśla, że kluczowe jest to, że SN w swoich pytaniach prejudycjalnych położył tak wielki nacisk na unijną dyrektywę antydyskryminacyjną. - Ona wprost mówi, że nie wolno nikogo dyskryminować ze względu na wiek. Dlaczego więc w Polsce sędziowie mają być traktowani inaczej niż inne zawody? - pyta. - Nie wspominając już o tym, że sędziowie SN w momencie powołania mieli gwarancję, że będą sądzić do 70. roku życia. A teraz władza im to uznaniowo skraca. Adwokat wyjaśnia, że właśnie ta dyrektywa była bazą do zadania TSUE pytań. - SN nie powoływał się tu na wątki konstytucyjne, dotyczące nieusuwalności sędziów. One, owszem, są kluczowe dla państwa prawa ale w tej sytuacji nie o nie chodzi. Sąd skupił się na niezgodności prawa polskiego z prawem unijnym, do czego miał wszelkie podstawy - podkreśla. Mec. Gregroczyk-Abram zaznacza, że reakcje strony rządowej na decyzje SN mogą wywołać dalekosiężne konsekwencje ze strony Komisji Europejskiej. - Będzie ostra reakcja Komisji, to po prostu przyspieszy jej wniosek do TSUE o wstrzymanie obowiązywania przepisów o Sądzie Najwyższym - mówi. - Podobnie było w przypadku wycinki w Puszczy Białowieskiej. Polski rząd także początkowo próbował ""obchodzić"" zalecenia Trybunału, ale gdy na horyzoncie pojawiło się widmo gigantycznych kar finansowych, to zrobił się problem. I od razu zmienili podejście - dodaje - Podobnie zapewne będzie i w tym przypadku - przekonuje prawniczka. Zdaniem mec. Gregorczyk-Abram, jeśli prezydent oraz Ministerstwo Sprawiedliwości będą kontynuować obecną retorykę, będzie to niesłychanie poważne naruszenie reguł istnienia w Unii Europejskiej. - Ja powiem wprost, to będzie pierwszy krok na drodze do Polexitu. To nas może w trybie przyspieszonym wyprowadzić z Unii, bo ona opiera się na zaufaniu i wzajemnej współpracy. A polski rząd tym regułom właśnie mówi: a co mi tam, furda! - podkreśla prawniczka. - I to wszystko może zmierzać do wyprowadzenia nas poza struktury unijne, co byłoby po prostu straszne. Zagrożenie jest bardzo realne, rządzący zmierzają w tym właśnie kierunku ""ostrym krokiem marszowym"". I jeśli dalej tak pójdzie, to albo sami się z Unii wyprowadzimy, albo - czego nigdy nie było w historii - Unia nam po prostu powie: do widzenia - kwituje mec. Gregorczyk-Abram. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Mec. Sylwia Gregorczyk-Abram,
https://wiadomosci.onet.pl/kraj/kancelaria-andrzeja-dudy-o-zwroceniu-sie-do-tsue-przez-sn/ylfmepq,Kancelaria prezydenta: dzisiejsze działanie SN nastąpiło bez podstawy prawnej,"Kancelaria Prezydenta opublikowała oświadczenie w sprawie dzisiejszej decyzji Sądu Najwyższego. Zdaniem kancelarii Andrzeja Dudy działanie SN ""nastąpiło bez prawidłowej podstawy prawnej i nie wywiera skutków wobec Prezydenta RP, ani jakiegokolwiek innego organu"". Jak czytamy: Sąd Najwyższy wykreował (...) instytucję dotychczas nieznaną i niestosowaną w polskim porządku prawnym, tj. instytucję zawieszenia stosowania przepisów ustawy..."".","W oświadczeniu kancelarii prezydenta RP czytamy: ""W ocenie KPRP, dzisiejsze działanie Sądu Najwyższego, polegające na zawieszeniu stosowania niektórych przepisów ustawy o SN, nastąpiło bez prawidłowej podstawy prawnej i nie wywiera skutków wobec Prezydenta RP, ani jakiegokolwiek innego organu"". ""Pretekstem do zadania pytań prejudycjalnych oraz zastosowania konstrukcji ""zawieszenia stosowania"" niektórych przepisów ustawy o Sądzie Najwyższym jest orzekanie w składzie przez 2 sędziów, którzy ukończyli 65. rok życia"" - wskazano w oświadczeniu. ""Konstytucja żadnemu z organów nie przyznaje kompetencji do zawieszania stosowania przepisów powszechnie obowiązującego prawa, skutecznej wobec innych organów"" - czytamy dalej. ""Warto wskazać, że nawet gdy Trybunał Konstytucyjny rozpatruje sprawę pytania prawnego sądu, to zawieszeniu ulega postępowanie prowadzone przed sądem, a nie stosowanie zakwestionowanych przepisów"". Kancelaria prezydenta RP wskazuje dalej, że w jej ocenie: ""Sąd Najwyższy wykreował, w oparciu o przepisy ustawy – Kodeks postępowania cywilnego, instytucję dotychczas nieznaną i niestosowaną w polskim porządku prawnym, tj. instytucję zawieszenia stosowania przepisów ustawy, w szczególności wobec podmiotów, które nie są stronami postępowania, tj. Prezydenta Rzeczypospolitej Polskiej i Krajowej Rady Sądownictwa. W ocenie Kancelarii Prezydenta RP, w polskim prawie nie ma przepisów będących prawidłową podstawą takiego działania Sądu Najwyższego"". W oświadczeniu wskazano, że: ""Konstrukcja zawieszenia stosowania niektórych przepisów ustawy o Sądzie Najwyższym nie wywiera żadnych skutków wobec działających na podstawie ustawy o Sądzie Najwyższym Krajowej Rady Sądownictwa czy Prezydenta RP"". ""Podkreślenia wymaga fakt, że ""zawieszone przepisy"" nie zostały przez żaden z uprawnionych podmiotów, w tym Pierwszego Prezesa Sądu Najwyższego, skierowane do Trybunału Konstytucyjnego celem zbadania ich zgodności z Konstytucją"" - czytamy w oświadczeniu kancelarii prezydenta Andrzeja Dudy. Odnosząc się z kolei do meritum pytań prejudycjalnych, jakie SN skierował dziś do TSUE, oceniono, że: ""jest związane ze statusem sędziów wchodzących w skład składu orzekającego, a do rozstrzygania spraw dotyczących sędziów Sądu Najwyższego władna jest Izba Dyscyplinarna Sądu Najwyższego, jeszcze nie obsadzona"".  ""Zawieszanie postępowania w sprawie indywidualnej ze względu na kwestionowanie przez sędziów Sądu Najwyższego powszechnie obowiązujących przepisów dotyczących ich statusu będzie miało znaczący wpływ na wydłużenie czasu trwania postępowania w sprawie"" - ostrzega kancelaria. ""Działania Sądu Najwyższego uznajemy za prawnie bezskuteczne i nie wywierające skutku wobec Prezydenta RP"" - kończy oświadczenie. Pytania SN dotyczą następujących zagadnień: niezależności sądów i niezawisłości sędziów jako zasady prawa unijnego oraz unijnego zakazu dyskryminacji ze względu na wiek, a także sposobu wyboru nowych sędziów SN - zdaniem większej części środowiska sędziowskiego nową KRS wybrano w niekonstytucyjny sposób, powstaje więc pytanie, czy w ramach UE taki organ powinien wskazywać kandydatów do najważniejszego sądu w Polsce. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Andrzej Duda,
https://wiadomosci.onet.pl/kraj/sebastian-kaleta-sedziowie-sn-chca-by-tsue-rozstrzygnal-cos-co-rozstrzygnal-juz/89xr2ed,"Sebastian Kaleta: sędziowie SN chcą, by TSUE rozstrzygnął coś, co rozstrzygnął już polski TK","Sąd Najwyższy zwrócił się do Trybunału Sprawiedliwości UE z pięcioma prejudycjalnymi pytaniami oraz zdecydował się zawiesić stosowanie trzech przepisów ustawy o SN dotyczących o przechodzeniu w stan spoczynku sędziów SN, którzy przekroczyli 65. rok życia.","Zdaniem Kalety ""sędziowie SN chcą by TSUE rozstrzygnął coś, co rozstrzygnął już polski TK (K 3/98)"". ""W zakresie sądownictwa UE nie ma kompetencji, a sprawę rozstrzyga polska Konstytucja, która ma prymat nad traktatami (art. 180 ust 4)"" - napisał dziś na Twitterze, komentując decyzję SN. W jego ocenie decyzja Sądu Najwyższego w tej sprawie ""to sędziowski rokosz i kompletnie bezprawne działanie"". - Najśmieszniejsze w tej farsie jest to, że sprawie przed TK w 98 roku przewodniczył prof. Marek Safjan, obecny sędzia TSUE - dodał. Podczas dzisiejszego briefingu prasowego rzecznik SN Michał Laskowski mówił, że ""Sąd Najwyższy niczego nie wykreśla i niczego nie eliminuje z porządku prawnego"". ""Sąd Najwyższy zadaje pytanie"" - dodał. ""Wiemy, że odpowiedź na to pytanie, to nie jest kwestia dwóch tygodni, miesiąca czy nawet trzech miesięcy. W tej sytuacji zawieszenie tych przepisów i skutków, które mogą one przynieść (...) jest jak najbardziej uprawnione"" - oświadczył. W dalszej części briefingu Laskowski tłumaczył, że celem SN było wstrzymanie realizacji ""wątpliwych przepisów"" do czasu rozstrzygnięcia Trybunału. - Nie chodzi o powstrzymanie wszystkich regulacji zawartych w ustawie o SN, przecież cały szereg regulacji jest przez nas respektowanych, realizowanych, Sąd Najwyższy w ogóle w oparciu o tę ustawę funkcjonuje - podkreślił. Rzecznik podkreślił, że SN zadaje pytanie niezależnemu organowi, ""najwyższemu organowi sądowemu w Europie, który nie jest tu uwikłany w żadne spory, nie ma żadnych interesów osobistych, właśnie po to żeby uniknąć takich zarzutów"". - Zwracamy się do niezależnego arbitra, który ma rozstrzygnąć te kwestie - powiedział.",Sebastian Kaleta,
https://wiadomosci.onet.pl/tylko-w-onecie/sn-pyta-trybunal-sprawiedliwosci-ue-o-ustawe-pis-mularczyk-pokretne-wygibasy-chca-byc/rt03gp4,"SN pyta Trybunał Sprawiedliwości UE o ustawę PiS. Mularczyk: pokrętne wygibasy, chcą być ponad prawem","Sąd Najwyższy zawiesił stosowanie niektórych przepisów ustawy o SN, dotyczących przechodzenia sędziów w stan spoczynku. Jednocześnie, w pięciu pytaniach prejudycjalnych skierowanych dziś do Trybunału Sprawiedliwości UE sędziowie Sądu Najwyższego poruszyli kwestię niezależności sądów i niezawisłości sędziów jako zasady prawa unijnego. Zdaniem prezesa ""Iustitii"", sędziego Krystiana Markiewicza, decyzja ta przynajmniej częściowo wstrzyma ""dewastację wymiaru sprawiedliwości"". Poseł PiS Arkadiusz Mularczyk przekonuje z kolei, że działanie SN to ""pokrętne wygibasy prawne"".","Sędziowie SN skierowali do TSUE pięć pytań. Dotyczą one następujących zagadnień: niezależności sądów i niezawisłości sędziów jako zasady prawa unijnego oraz unijnego zakazu dyskryminacji ze względu na wiek, a także sposobu wyboru nowych sędziów SN. Sygnatura pisma do TSUE to III UZP 4/18. W pytaniach sędziowie SN przywołali konkretne zapisy uchwalonej przez PiS ustawy. Chodzi o art. 37, mówiący o przejściu w stan spoczynku sędziów, którzy ukończyli 65 lat, art. 39, dotyczący uprawnień prezydenta do stwierdzania przejścia sędziów w stan spoczynku oraz art. 111, także dotyczącego ""przymusowego"" odsyłania sędziów SN na emerytury. Jak podkreśla w rozmowie z Onetem prezes Stowarzyszenia Sędziów ""Iustitia"" Krystian Markiewicz, decyzja SN jest niesłychanie ważna. - Ona wstrzymuje to przymusowe usuwanie sędziów z Sądu Najwyższego, tych, którzy byli ""przymusowo"" wysyłani w stan spoczynku - mówi. - I co równie ważne, teraz Trybunał Sprawiedliwości UE będzie mógł się wypowiedzieć w sprawie ustawy o SN znacznie szybciej, niż zrobi to Komisja Europejska, która także tę sprawę bada - podkreśla. Sędzia Markiewicz mówi, że w tej sprawie TSUE zastosuje najpewniej tryb pilny. - Podobnie było w przypadku pytania pani sędzi z Irlandii w sprawie ekstradycji. A to oznacza, że decyzję Trybunału poznamy najpóźniej za trzy miesiące - wyjaśnia. - Ale nie to jest najistotniejsze. Najważniejsze jest bowiem to, że już nastąpiło zabezpieczenie ze strony SN, że stosowanie ustawy zostało zawieszone. Sędzia Markiewicz zaznacza, że ma pełną świadomość tego, że obóz władzy może kwestionować decyzję sędziów SN. - Tyle, że jeśli nie zastosują się do wymogu zawieszenia części przepisów, to będzie to jawne i otwarte złamanie zasad funkcjonowania w Unii Europejskiej. Nie wiem, czy będą chcieli aż tak ryzykować - mówi. Prezes ""Iustitii"" przekonuje, że w obecnej sytuacji swoje działania dotyczące przenoszenia sędziów w stan spoczynku bezwzględnie powinien wstrzymać tak prezydent, jak Krajowa Rada Sądownictwa. Poseł PiS Arkadiusz Mularczyk decyzję Sądu Najwyższego ocenia surowo. - To są pokrętne wygibasy prawne ludzi, którzy po prostu nie chcą stosować się do prawa - mówi Onetowi poseł PiS. - Ja uważam, że to są działania o charakterze kuriozalnym. Celem jest wprowadzenie chaosu. To jest próba destabilizacji sytuacji prawnej wokół Sądu Najwyższego - podkreśla Mularczyk. - Mamy ustawy, mamy prawo ustanowione przez Sejm i podpisane przez prezydenta, a pewna grupa chce być ponad prawem. Oni uważają chyba, że ich prawo nie dotyczy - kwituje poseł. Dodajmy, że Pałac Prezydencki na razie decyzji SN nie skomentował. To prezydent, przypomnijmy, jest autorem ustawy o SN, którą PiS - od czasu jej uchwalenia w grudniu - nowelizował już pięć razy. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Arkadiusz Mularczyk,
https://wiadomosci.onet.pl/kraj/pap-polska-odrzuca-zarzuty-ke-dot-ustawy-o-sn/4yncg8n,Polska przekazała KE odpowiedź ws. ustawy o Sądzie Najwyższym,Komisja Europejska otrzymała od Polski odpowiedź na pierwszy etap wszczętej procedury w sprawie naruszenia prawa UE w związku z ustawą o Sądzie Najwyższym i będzie analizować ten dokument - informuje rzeczniczka KE Natasha Bertaud.,"Polski rząd podnosi w odpowiedzi, że rozwiązania przyjęte w nowelizacji ustawy o SN nie naruszają zasady niezawisłości, a sędziowie SN posiadają wszelkie gwarancje systemowe potrzebne do orzekania w sposób całkowicie wolny od nacisków zewnętrznych. Rząd wskazuje też, że zgodnie z art. 180 ust. 5 Konstytucji RP istotą niezawisłości sędziowskiej jest m.in. zagwarantowanie sędziemu nieusuwalności z urzędu. W żaden sposób jednak nie można tej przesłanki niezawisłości utożsamiać z zakazem określania wieku przejścia sędziów SN w stan spoczynku, bo są to zupełnie inne sytuacje. Podkreśla też, że zgodnie z art. 180 ust. 4 Konstytucji RP ustawa określa granicę wieku, po osiągnięciu której sędziowie przechodzą w stan spoczynku. Autorzy odpowiedzi uważają, że nie ma podstaw do uznania, by kwestionowana przez KE nowelizacja zrównująca wiek przechodzenia sędziów SN w stan spoczynku z powszechnym wiekiem emerytalnym naruszyła zasadę nieusuwalności sędziów. Jak podkreślają, przejście w stan spoczynku nie oznacza utraty statusu sędziego (sędzia w stanie spoczynku nadal zachowuje szereg bardzo szerokich gwarancji osobistych, w tym immunitet, wysokie uposażenie, jest też zobowiązany do przestrzegania przepisów dyscyplinarnych), a jedynie zakończenie sprawowania funkcji orzeczniczych. Polski rząd przekonuje, że przejście w stan spoczynku sędziów, funkcjonujące w systemach prawnych państw członkowskich, jest niejako dopełnieniem gwarancji nieusuwalności i niezawisłości sędziowskiej i jest to uzasadnione potrzebą zapewnienia sprawnego funkcjonowania wymiaru sprawiedliwości. Autorzy dokumentu ponadto krytykują KE za to, że - choć zgodnie z dotychczas stosowanym zwyczajem państwa członkowskie mogły zgłaszać swoje uwagi w terminie dwóch miesięcy od dnia rozpoczęcia procedury - dała Polsce na odpowiedź miesiąc, nie uzasadniając przyczyn odstąpienia od obowiązującego zwyczaju. - Dokument to szczegółowy wywód prawniczy, liczy kilkadziesiąt stron, ponad 90 punktów. Przedstawia całą historię sporu z KE. W dokumencie polska strona odrzuca zarzuty podniesione przez KE w związku z ustawą o Sądzie Najwyższym. Dokument zawiera szczegółowy wywód prawniczy, który wykazuje, że wniosek KE jest nieuzasadniony - dodaje anonimowy rozmówca PAP. Procedurę o naruszenie unijnego prawa wobec polskiej ustawy o Sądzie Najwyższym Komisja uruchomiła 2 lipca. KE uznała, że obniżenie wieku emerytalnego sędziów Sądu Najwyższego z 70 do 65 lat narusza zasadę nieusuwalności sędziów. W komunikacie KE podkreślono, że przepisy mają też zastosowanie do pierwszej prezes SN, której sześcioletnia kadencja zostałaby przedwcześnie zakończona. Komisja Europejska może - i zdarza się to często - wszczynać procedurę o naruszenie unijnego prawa, jeśli uzna, że w danym kraju doszło do naruszenia prawa UE, unijne przepisy nie są wdrażane albo zostanie złożona skarga w sprawie ich naruszenia. Postępowanie obejmuje trzy przewidziane w traktatach etapy: KE początkowo zwraca się do rządów krajowych o usunięcie naruszenia prawa (""wezwanie do usunięcia uchybienia""), w kolejnym kroku daje krajom określony czas na zmiany (""uzasadniona opinia""), a w następnym etapie może pozwać kraj do Trybunału Sprawiedliwości UE w Luksemburgu. Polska dostała miesiąc, by odpowiedzieć na uruchomioną 2 lipca procedurę.",Jean-Claude Juncker,
https://wiadomosci.onet.pl/kraj/sn-zawiesza-niektore-przepisy-ustawy-pis-i-kieruje-pytania-do-tsue/xvrjew9,Rzecznik SN: Sąd ma wątpliwości i przedstawia je ocenie TSUE,"Sąd Najwyższy skierował do TSUE pięć pytań i jednocześnie zawiesił niektóre przepisy nowelizacji ustawy PiS. Dotyczą one niezależności sądów i niezawisłości sędziów jako zasady prawa unijnego, unijnego zakazu dyskryminacji ze względu na wiek, a także sposobu wyboru nowych sędziów SN. Na specjalnym briefingu tę decyzję tłumaczył rzecznik SN, Michał Laskowski.","- Sąd Najwyższy nie uzurpuje sobie prawa do oceny, Sąd ma wątpliwości i przedstawia je niezależnemu, zagranicznemu organowi - mówił rzecznik SN Michał Laskowski tłumacząc skierowanie pytań do Trybunału Sprawiedliwości Unii Europejskiej oraz zawieszenie stosowania części przepisów nowelizacji ustawy o Sądzie Najwyższym. - Może zdarzyć się tak, że w tej sprawie ma rację prezydent i KRS. Zobaczymy - podkreślał Laskowski. Na briefingu prasowym Laskowski podkreślił, że sędziowie, którzy ukończyli 65. rok życia, nie złożyli oświadczenia o woli dalszego orzekania i chcieli przejść w stan spoczynku, ""zapewne przejdą"" w stan spoczynku. Natomiast ci - stwierdził - którzy wyrazili wolę dalszego orzekania i wobec których toczą się procedury, są objęci ewentualnym orzeczeniem Trybunału Sprawiedliwości UE. Odpowiadając na pytanie dziennikarzy, Michał Laskowski zaznaczył, że ""Skład siedmiu sędziów decydując o zawieszeniu stosowania niektórych przepisów o Sądzie Najwyższym oparł się na artykule 755. paragrafie 1. Kodeksu postępowania cywilnego"". Rzecznik SN pytany o konsekwencje czwartkowej decyzji Sądu Najwyższego powiedział, że ""treść postawienia zostaje wysłana do Kancelarii Prezydenta i kancelarii Krajowej Rady Sądownictwa i oba te organy, zgodnie z prawem powinny zaprzestać dalszych działań w kwestii przedłużania, nieprzedłużania, wydawania decyzji do czasu rozstrzygnięcia. - Jest to decyzja, która zgodnie z prawem powinna spowodować to, że zarówno KRS, jak i prezydent, do czasu rozstrzygnięcia tych kwestii przedstawionych w zadanych pytaniach, do tego czasu nie będą podejmować dalszych czynności, w tych procedurach, które dalej się toczą w odniesieniu do sędziów, którzy 65. rok życia ukończyli - powiedział Laskowski. Źródło: Onet/sn.pl/PAP",Michał Laskowski,
https://wiadomosci.onet.pl/kraj/lista-kandydatur-do-sadu-najwyzszego-opublikowana-przez-krs/j4pk8h6,KRS opublikowała listę kandydatur do Sądu Najwyższego,Krajowa Rada Sądownictwa opublikowała listę kandydatur na sędziów Sądu Najwyższego. Do KRS wpłynęły wnioski m.in. od sędziów sądów rejonowych i sądów okręgowych oraz od pracowników naukowych.,"Do Izby Cywilnej zgłosiło się 30 kandydatów, Izby Dyscyplinarnej - 92, Izby Karnej - siedmioro, a Izby Kontroli Nadzwyczajnej i Spraw Publicznych - 65. Jeden z sędziów nie wskazał w zgłoszeniu do której Izby kandyduje. Wśród kandydatów do Izby Dyscyplinarnej znalazł się m.in. wiceprezes Trybunału Konstytucyjnego Mariusz Muszyński, a wśród kandydatów do Izby Cywilnej - dyrektor Krajowej Rady Sądownictwa i Prokuratury Małgorzata Manowska oraz dyrektor Departamentu Prawa Administracyjnego w Ministerstwie Sprawiedliwości Kamil Zaradkiewicz. Na liście znajdują się też: twórca Instytutu na rzecz Kultury Prawnej Ordo Iuris Aleksander Stępkowski, wiceprezes warszawskiego oddziału Stowarzyszenia Sędziów Polskich ""Iustitia"" Piotr Gąciarek oraz komisarz warszawskiego oddziału ""Iustitii"" Arkadiusz Tomczak. Stępkowski kandyduje do Izby Kontroli Nadzwyczajnej i Spraw Publicznych, Gąciarek do Izby Karnej, Tomczak - do Izby Dyscyplinarnej. Inni zgłoszeni kandydaci do SN to m.in. Lidia Bagińska, sędzia TK w latach 2006-2007, a także: Waldemar Puławski, zastępca prokuratora generalnego w latach 2016-2018, Robert Rynkun-Werner, adwokat i były członek zarządu TVP z rekomendacji Samoobrony oraz Piotr Stawowy, prokurator Oddziałowego Biura Lustracyjnego IPN w Krakowie. - Nazwisko sędziego Trybunału Konstytucyjnego na liście kandydatów do Sądu Najwyższego to bardzo niecodzienna sytuacja, aczkolwiek w przeszłości zdarzały się sytuacje, że sędziowie SN przechodzili do Trybunału - powiedział w trakcie briefingu rzecznik SN Michał Laskowski, odnosząc się do kandydatury Mariusza Muszyńskiego do Izby Dyscyplinarnej SN. - Trudno mi to jakoś skomentować biorąc pod uwagę osobiste predyspozycje pana kandydata - dodał Laskowski i zaznaczył, że nie jest to niezwykła sytuacja, choć ""trochę zaskakująca"". - Jak się o tym dowiedziałem, to byłem trochę zaskoczony - przyznał. Pod koniec czerwca w Monitorze Polskim opublikowane zostało obwieszczenie prezydenta Andrzeja Dudy o wolnych stanowiskach sędziego w SN. Zgodnie z obwieszczeniem, do objęcia są łącznie 44 wakaty sędziowskie. Zgodnie z ustawą o SN, każda osoba, która spełnia warunki do objęcia stanowiska sędziego SN, może zgłosić swoją kandydaturę KRS w terminie miesiąca od dnia obwieszczenia. Jak wskazano w obwieszczeniu, do objęcia przewidzianych jest siedem wolnych stanowisk w Izbie Cywilnej SN. W Izbie Karnej SN wolne jest jedno stanowisko. W Izbie Kontroli Nadzwyczajnej i Spraw Publicznych przewidziano 20 stanowisk do obsadzenia, a w Izbie Dyscyplinarnej 16 stanowisk. Termin na zgłoszenie kandydatur upływał 29 lipca, ale była to niedziela i - jak poinformowało Biuro KRS - kandydatury były przyjmowane jeszcze w poniedziałek 30 lipca, poza tym część mogła wpłynąć pocztą. Jak informowała w czerwcu KRS, kandydaturę zgłaszano przez złożenie karty zgłoszenia kandydata na wolne stanowisko sędziego SN we wskazanej w obwieszczeniu izbie oraz dołącza się do niej – z wyjątkiem gdy kandydatem jest sędzia albo prokurator – informację z Krajowego Rejestru Karnego, dotyczącą kandydata oraz zaświadczenie stwierdzające, że jest zdolny, ze względu na stan zdrowia, do pełnienia obowiązków sędziego.  Chcesz być na bieżąco z najważniejszymi informacjami dnia? Polub Onet Wiadomości na Facebooku! Źrodło: Onet, PAP",Sąd Najwyższy,
https://wiadomosci.onet.pl/tylko-w-onecie/sn-kieruje-5-pytan-do-tsue-ws-ustawy-o-sn/terqgfn,Kancelaria prezydenta zabrała głos w sprawie dzisiejszej decyzji SN,"Sąd Najwyższy przedstawił dziś pięć pytań prejudycjalnych do Trybunału Sprawiedliwości UE oraz zawiesił stosowanie przepisów ustawy o SN, określających zasady przechodzenia sędziów tego sądu w stan spoczynku. Głos w sprawie zabrała Kancelaria Prezydenta. ""Działanie SN nastąpiło bez prawidłowej podstawy prawnej i nie wywiera skutków wobec prezydenta ani jakiegokolwiek innego organu"" - czytamy w jej oświadczeniu. ""Należy ponadto zauważyć, że dzisiejsze działanie Sądu Najwyższego jest próbą obejścia przez Sąd Najwyższy przepisów ustawy o Sądzie Najwyższym"" - wskazano.",,"""Działanie SN nastąpiło bez prawidłowej podstawy prawnej""",
https://wiadomosci.onet.pl/tylko-w-onecie/sn-zawiesza-stosowanie-niektorych-przepisow-ustawy-autorstwa-pis-i-zwraca-sie-do/42x3e9g,SN zawiesza stosowanie niektórych przepisów ustawy autorstwa PiS i zwraca się do Trybunału Sprawiedliwości UE,"Jak ustalił Onet, sędziowie SN w powiększonym składzie zadali pytania prejudycjalne do Trybunału Sprawiedliwości UE. Równocześnie zawiesili stosowanie niektórych przepisów uchwalonej przez PiS ustawy o Sądzie Najwyższym. Te informacje potwierdza Krzysztof Michałowski z zespołu prasowego SN w rozmowie z Polską Agencją Prasową.","Sędziowie skierowali do TSUE pięć pytań. Dotyczą one następujących zagadnień: niezależności sądów i niezawisłości sędziów jako zasady prawa unijnego oraz unijnego zakazu dyskryminacji ze względu na wiek, a także sposobu wyboru nowych sędziów SN - tu problemem jest to, że zdaniem większej części środowiska sędziowskiego, nową KRS wybrano w niekonstytucyjny sposób, powstaje więc pytanie, czy w ramach UE taki organ powinien wskazywać kandydatów do najważniejszego sądu w Polsce. W pytaniach sędziowie SN przywołali konkretne zapisy uchwalonej przez PiS ustawy. Chodzi o art. 37, mówiący o przejściu w stan spoczynku sędziów, którzy ukończyli 65 lat, art. 39, dotyczący uprawnień prezydenta do stwierdzania przejścia sędziów w stan spoczynku oraz art. 111, także dotyczącego ""przymusowego"" odsyłania sędziów SN na emerytury. Decyzja ma związek z pytaniem prawnym, którego nie był w stanie rozstrzygnąć skład trzyosobowy i dlatego zostało skierowane do powiększonego, siedmioosobowego składu. Do jednej ze spraw wyznaczeni zostali dwaj sędziowie Izby Pracy i Ubezpieczeń Społecznych, którzy ukończyli 65 lat. Sędziowie zdecydowali, że nie mogą przystąpić do merytorycznego jej rozpoznania bez wyjaśnienia wykładni przepisów prawa unijnego. Zgodnie z ustawą o Sądzie Najwyższym, która weszła w życie 3 kwietnia, w trzy miesiące od tego terminu, czyli 3 lipca, w stan spoczynku przeszli z mocy prawa sędziowie SN, którzy ukończyli 65. rok życia. Sędziowie mogą jednak dalej pełnić funkcję, jeśli w ciągu miesiąca od wejścia w życie nowej ustawy, czyli do 2 maja, złożyli stosowne oświadczenie i przedstawili odpowiednie zaświadczenia lekarskie, a prezydent RP wyrazi zgodę na dalsze zajmowanie stanowiska sędziego SN. Tę zasadę - jako zagrożenie dla niezależności sądów - również zakwestionował dzisiaj Sąd Najwyższy. Chcesz być na bieżąco z najważniejszymi informacjami dnia? Polub Onet Wiadomości na Facebooku! Źródło: Onet/sn.pl",Wnętrze siedziby Sądu Najwyższego w Warszawie,
https://wiadomosci.onet.pl/kraj/gazeta-wyborcza-ma-liste-nazwisk-kandydatow-do-sadu-najwyzszego/7zg01ks,"""Gazeta Wyborcza"" zdobyła nazwiska prawników kandydujących do Sądu Najwyższego","Na liście osób ubiegających się do SN, którą dysponuje ""Gazeta Wyborcza"", widnieje 44 kandydatów z 200 zgłoszonych. Wśród nich Mariusz Muszyński, wiceprezes Trybunału Konstytucyjnego, wybrany do niego na miejsce, które zostało prawidłowo obsadzone w poprzedniej kadencji Sejmu. Muszyński ma kandydować do nowo utworzonej Izby Dyscyplinarnej. Jej członkowie mają zarabiać 40 proc. więcej niż inni sędziowie SN.","Muszyński nie potwierdza tej informacji. - Jest jeden sędzia TK. Personaliów nie znam - powiedział z kolei Maciej Mitera, rzecznik KRS, w rozmowie z ""Gazetą Wyborczą"". Oprócz Muszyńskiego swoje kandydatury, według informacji gazety, zgłosili jeszcze m.in. Waldemar Puławski - do początku 2018 r. zastępca prokuratura generalnego ds. wojskowych (odszedł po dymisji Macierewicza), Jarosław Duś dyrektor biura prokuratora krajowego Bogdana Święczkowskiego oraz warszawski adwokat Andrzej Nogal. Na liście znajduje się również radczyni prawna Małgoszata Ułaszonek-Kubacka i krakowski adwokat Arkadiusz Radwan. W rozmowie z ""Gazetą Wyborczą"" potwierdził swój udział w konkursie do Izby Cywilnej. Na liście jest też sędzie Ewa Stryczyńska, prawnik Jan Majchrowski, sędzia Piotr Niedzielak. Gazeta nakreśla sieć powiązań, jakie łączą te osoby z politykami PiS. W poniedziałek Mitera mówił, że personalia kandydatów nie zostaną ujawnione. Powodem miało być unijne Rozporządzenie o Ochronie Danych Osobowych, które zdaniem rzecznika, zmuszało KRS do utajnienia danych osób ubiegających się o zasiadanie w Sądzie Najwyższym. Dzień później zmienił zdanie. - Biuletyn Informacji Publicznej zobowiązuje nas do publikacji listy (nazwisk kandydatów do SN - red.). Tylko mówię: nie daje terminu - zaznaczył Mitera. Więcej informacji w dzisiejszym wydaniu ""Gazety Wyborczej"". Chcesz być na bieżąco z najważniejszymi informacjami dnia? Polub Onet Wiadomości na Facebooku! (at)",Siedziba Sądu Najwyższego,
https://wiadomosci.onet.pl/kraj/ostatecznie-zakonczony-spor-sadowy-o-budowe-stadionu-w-bialymstoku/60vly1m,Ostatecznie zakończony spór sądowy o budowę stadionu w Białymstoku,"Ostatecznie zakończył się sądowy spór miasta Białystok z pierwszym wykonawcą stadionu w tym mieście. W związku z wycofaniem skarg kasacyjnych, Sąd Najwyższy umorzył postępowanie kasacyjne - poinformowało biuro prasowe tego sądu. Wcześniej strony zawarły bowiem ugodę.","Chodzi o kilkuletni proces cywilny o odszkodowanie. Spór rozpoczął się w połowie 2011 roku, kiedy miasto Białystok, z powodu opóźnienia, wypowiedziało umowę pierwszemu wykonawcy stadionu, czyli polsko-francuskiemu konsorcjum spółek Eiffage. Ostatecznie obiekt został dokończony przez inną firmę i już od czterech lat jest użytkowany, ale trzeba było za niego zapłacić więcej. Władze miasta przed sądem domagały się od konsorcjum Eiffage blisko 137 mln zł, w tym różnicy w cenie, którą musiały zapłacić kolejnemu wykonawcy za dokończenie budowy. Pozwane konsorcjum wnioskowało nie tylko o oddalenia powództwa, ale też - w pozwie wzajemnym - domagało się od miasta w sumie ponad 30 mln zł. Miały być to przede wszystkim kary umowne z odsetkami oraz różnica między wartością prac wykonanych a tym, co zapłacił mu inwestor, czyli miasto. We wrześniu 2015 r. Sąd Apelacyjny w Białymstoku (jako sąd II instancji) w dużej części uwzględnił powództwo Białegostoku i - w prawomocnym wyroku - przyznał samorządowi ponad 100 mln zł plus odsetki. Od tego orzeczenia pozwane konsorcjum złożyło kasacje do Sądu Najwyższego. W oczekiwaniu na ich rozpoznanie, strony próbowały (z propozycją wystąpił wykonawca) dojść do porozumienia poza salą sądową. Z tego powodu dwa razy składały też zgodne wnioski o zawieszenie postępowania kasacyjnego przed SN. Ostatecznie 5 marca zawarły pozasądową ugodę, podpisując ją w formie aktu notarialnego. Ustalona kwota ugody to 80 mln zł. Pieniądze już wpłynęły na konto samorządu. Według prawników reprezentujących w tym sporze Białystok, to najwyższa w Polsce kwota ugody, jaką udało się uzyskać samorządowi. Dlatego strony złożyły zgodne wnioski o umorzenie postępowania kasacyjnego i zamknięcie w ten sposób - ciągnącego się przed kolejnymi sądami - sporu prawnego. SN wnioski te uwzględnił i swoim postanowieniem umorzył to postępowanie.",,
https://wiadomosci.onet.pl/kraj/ilu-kandydatow-zgloszono-do-sadu-najwyzszego/2g1p9lx,KRS: zgłoszono 198 kandydatur na sędziów SN,"Najwięcej - 91 kandydatur - wpłynęło na wakaty w Izbie Dyscyplinarnej SN. Do Izby Kontroli Nadzwyczajnej i Spraw Publicznych 68 kandydatur, do Izby Cywilnej 32, a na wakaty w Izbie Karnej zgłoszono siedem kandydatur.","24 kandydatury wpłynęły od sędziów sądów rejonowych (w tym 18 do Izby Dyscyplinarnej), 22 - sądów okręgowych, 18 sędziów apelacyjnych i trzech wojewódzkich sądów administracyjnych. Kolejne blisko 90 kandydatur wpłynęło od zawodów prawniczych: adwokatów (34), radców prawnych (45) i notariuszy (10 zgłoszeń). Zgłosiło się także 22 pracowników naukowych, trzech kandydatów z Prokuratorii Generalnej oraz 13 prokuratorów. Jak mówił wcześniej rzecznik prasowy KRS sędzia Maciej Mitera ""poszczególnymi wnioskami zajmą się zespoły KRS i przedstawią rekomendacje całej Radzie, a cała KRS będzie podejmowała decyzje na posiedzeniu plenarnym"". Dodał, że najbliższe kolejne posiedzenie KRS jest zaplanowane od 18 września. Mitera wskazał też we wtorek, że przepisy o dostępie do informacji publicznej zobowiązują Krajową Radę Sądownictwa do opublikowania listy kandydatur na sędziów Sądu Najwyższego na stronie internetowej. Jak zaznaczył, lista kandydatów na sędziów SN pojawi się ""dopiero po zakończeniu procesu rekrutacji pod względem formalnym"". - Czyli siedem albo 14 dni przed posiedzeniem plenarnym (KRS), czyli przed wyborem kandydatów. Dlatego ukaże się to prawdopodobnie pod koniec sierpnia - podkreślił. W końcu czerwca w Monitorze Polskim opublikowane zostało obwieszczenie prezydenta Andrzeja Dudy o wolnych stanowiskach sędziego w SN. Zgodnie z obwieszczeniem, do objęcia są łącznie 44 wakaty sędziowskie. Zgodnie z ustawą o SN, każda osoba, która spełnia warunki do objęcia stanowiska sędziego SN, może zgłosić swoją kandydaturę KRS w terminie miesiąca od dnia obwieszczenia. Jak wskazano w obwieszczeniu, do objęcia przewianych jest siedem wolnych stanowisk w Izbie Cywilnej SN. W Izbie Karnej SN wolne jest jedno stanowisko. W Izbie Kontroli Nadzwyczajnej i Spraw Publicznych przewidziano 20 stanowisk do obsadzenia, a w Izbie Dyscyplinarnej 16 stanowisk. Termin na zgłoszenie kandydatur upływał 29 lipca, ale jest to niedziela i - jak informowało Biuro KRS - kandydatury będą przyjmowane jeszcze w poniedziałek 30 lipca, poza tym część może wpłynąć pocztą - na ostateczne podsumowanie trzeba więc będzie poczekać najprawdopodobniej do drugiej połowy tygodnia. KRS podawał w czerwcu, że kandydaturę zgłasza się przez złożenie karty zgłoszenia kandydata na wolne stanowisko sędziego SN we wskazanej w obwieszczeniu izbie oraz dołącza się do niej – z wyjątkiem gdy kandydatem jest sędzia albo prokurator – informację z Krajowego Rejestru Karnego, dotyczącą kandydata oraz zaświadczenie stwierdzające, że jest zdolny, ze względu na stan zdrowia, do pełnienia obowiązków sędziego.",Sąd Najwyższy w Warszawie,
https://wiadomosci.onet.pl/kraj/krs-zgloszono-148-kandydatur-na-sedziow-sn/6pe1edc,148 kandydatur na sędziów Sądu Najwyższego,"Z danych przekazanych dziś po południu wynika, że na wakaty w Izbie Dyscyplinarnej wpłynęło dotąd 65 kandydatur, w Izbie Kontroli Nadzwyczajnej i Spraw Publicznych - 50 kandydatur, w Izbie Cywilnej - 28, a na wakat w Izbie Karnej - pięć kandydatur.","Do Krajowej Rady Sądownictwa do dzisiaj po południu wpłynęło w sumie 148 kandydatur na sędziów Sądu Najwyższego - poinformowało Biuro KRS. Najwięcej - 65 kandydatur - wpłynęło na wakaty w Izbie Dyscyplinarnej SN. W ubiegłym tygodniu Biuro KRS informowało, że do piątkowego popołudnia do Rady wpłynęły 133 zgłoszenia na sędziów SN. Z danych przekazanych w poniedziałek po południu wynika, że na wakaty w Izbie Dyscyplinarnej wpłynęło dotąd 65 kandydatur, w Izbie Kontroli Nadzwyczajnej i Spraw Publicznych - 50 kandydatur, w Izbie Cywilnej - 28, a na wakat w Izbie Karnej - pięć kandydatur. 16 kandydatur wpłynęło od sędziów sądów rejonowych (w tym 13 do Izby Dyscyplinarnej), 16 - sądów okręgowych, 14 sędziów apelacyjnych i trzech wojewódzkich sądów administracyjnych. Kolejne ponad 60 kandydatur wpłynęło od zawodów prawniczych: adwokatów (27), radców prawnych (28) i notariuszy (osiem zgłoszeń). Zgłosiło się także 19 pracowników naukowych, trzech kandydatów z Prokuratorii Generalnej oraz 12 prokuratorów. Jak mówił wcześniej rzecznik prasowy KRS sędzia Maciej Mitera ""poszczególnymi wnioskami zajmą się zespoły KRS i przedstawią rekomendacje całej Radzie, a cała KRS będzie podejmowała decyzje na posiedzeniu plenarnym"". Dodał, że najbliższe kolejne posiedzenie KRS jest zaplanowane od 18 września. W końcu czerwca w Monitorze Polskim opublikowane zostało obwieszczenie prezydenta Andrzeja Dudy o wolnych stanowiskach sędziego w SN. Zgodnie z obwieszczeniem, do objęcia są łącznie 44 wakaty sędziowskie. Zgodnie z ustawą o SN, każda osoba, która spełnia warunki do objęcia stanowiska sędziego SN, może zgłosić swoją kandydaturę KRS w terminie miesiąca od dnia obwieszczenia. Jak wskazano w obwieszczeniu, do objęcia przewianych jest siedem wolnych stanowisk w Izbie Cywilnej SN. W Izbie Karnej SN wolne jest jedno stanowisko. W Izbie Kontroli Nadzwyczajnej i Spraw Publicznych przewidziano 20 stanowisk do obsadzenia, a w Izbie Dyscyplinarnej 16 stanowisk. Termin na zgłoszenie kandydatur upływa 29 lipca, ale jest to niedziela i - jak poinformowało Biuro KRS - kandydatury będą przyjmowane jeszcze w poniedziałek 30 lipca, poza tym część może wpłynąć pocztą - na ostateczne podsumowanie trzeba więc będzie poczekać najprawdopodobniej do drugiej połowy tygodnia. Jak informowała w czerwcu KRS, kandydaturę zgłasza się przez złożenie karty zgłoszenia kandydata na wolne stanowisko sędziego SN we wskazanej w obwieszczeniu izbie oraz dołącza się do niej – z wyjątkiem gdy kandydatem jest sędzia albo prokurator – informację z Krajowego Rejestru Karnego, dotyczącą kandydata oraz zaświadczenie stwierdzające, że jest zdolny, ze względu na stan zdrowia, do pełnienia obowiązków sędziego.",Gmach Sądu Najwyższego w Warszawie,
https://wiadomosci.onet.pl/kraj/monika-platek-krytycznie-o-reformie-sadownictwa-pis/0dv784q,"Prof. Monika Płatek: teraz byle kto, kto mówi nieprawdę, może być SN","- Mamy prezydenta, który robi rzeczy niedopuszczalne - mówiła w ""Faktach po faktach"" prof. Płatek. - To, co dzieje się z wymiarem sprawiedliwości w Polsce, jest jak rozwalenie fundamentów domu, gdy my mówimy, że przecież chcemy go tylko odnowić. Nie zostanie nam nic, takie sobie stworzyliśmy właśnie zagrożenie - podkreśliła. Jutro mija termin zgłaszania kandydatów na sędziów Sądu Najwyższego.","- Zmiany, które mamy w tej chwili, które władza starannie stara się wykonać, są dowodem na złamanie trójpodziału władz. Złamano zasadę demokratycznego państwa prawa. Władza wykonawcza dokonuje po prostu zamachu - mówiła w trakcie wywiadu. - Bo do 2020 roku I prezes dla mnie jest prof. Małgorzata Gersdorf. Dla mnie nie ma wątpliwości też, co do tego, że nikt nie zgodzi się przyjąć tej funkcji po niej - podkreślała. Prezydent, pomimo protestów, których uczestnicy liczyli na weto prezydenta, podpisał 26 lipca nowelę ustawy sądowniczej, którą dzień wcześniej przyjął Senat RP. To już piąta nowelizacja ustaw o sądownictwie. Dotyczy m.in. procedur wyboru I prezesa SN i kwestie obsady stanowisk w tym sądzie, a także sposobu funkcjonowania samorządów sędziowskich w sądach powszechnych oraz zmian w ustawie o Krajowej Radzie Sądownictwa. Sejm przyjął ją pod koniec ubiegłego tygodnia. - Jeżeli chodzi o kandydatów do SN, prezydent jest znowu dziś w punkcie, z którego latem 2017 roku wychodził, tzn. mamy niesłychanie duży wpływ ministra sprawiedliwości na skład sądu - mówiła prof Płatek. - Wetując w 2017 roku prezydent dbał o swoje interesy. To, co robi prezydent teraz to podpisuje jawnie łamiące konstytucję ustawy. Ustawy te są robione po to, by zniszczyć szacunek i powagę SN. Te ustawy sprawiają, że każdy może aplikować do SN, gdzie liczy się doświadczenie i znajomość prawa. Teraz jednak byle kto, kto mówi nieprawdę, może być SN - ocenił. - Chodzi o pośpieszne wypełnienie ilości miejsc - dodaje. - To wszystko to mocny sygnał do tych, którzy głosowali na PiS, że partia już ich nie potrzebuje. Zmiany robione są po to, by wsadzić swoich. Zmiany te pachną tym, by wybrać ludzi spolegliwych, nie tych, którzy będą realizować prawo - mówiła dalej prof. Płatek. - Chodzi tylko o interes grupy, która dzisiaj sprawuje władzę - podkreśliła. - Poważnym problemem jest to, że nie będziemy mogli ufać sądom - wskazała, omawiając proces zmian w sądownictwie w Polsce. - Jeżeli chcemy reformować, to znaczy, że mówimy o stanie rzeczywistym i naprawiamy problemy. Nie naprawia się problemu łamiąc konstytucję. To jak rozwalenie fundamentów domu, gdy chcemy go odnowić. Nie zostanie nam nic, takie sobie stworzyliśmy zagrożenie - oceniła. - Druga strona widzi ustrój jakiegoś autorytarnego państwa, a nie państwa zreformowanego. (...). U nas władza nie potrafi legalnie przeprowadzić zmian - wskazała. - Mamy prezydenta, który robi rzeczy niedopuszczalne - podkreśliła prof. Płatek. - Nam się mówi: dajcie głos, wypowiedzcie się, ale kto ten głos będzie brał pod uwagę? - pytała, odnosząc się do propozycji referendum Andrzeja Dudy. - Ta władza nie trzyma się zasad, które obowiązują - podkreśliła.",Prof. Moniak Płatek,
https://wiadomosci.onet.pl/tylko-w-onecie/andrzej-stankiewicz-weryfikuje-7-teorii-jaroslawa-kaczynskiego/m5xb0w6,Siedem teorii Kaczyńskiego o sędziach. Onet weryfikuje wypowiedzi prezesa PiS,"Rozgrywkę Jarosława Kaczyńskiego z Sądem Najwyższym można porównać do meczu w piłkę nożną. Z tą różnicą, że to Kaczyński jest arbitrem i napastnikiem jednocześnie. Korzystając z tej okazji, najpierw zmienił zasady gry, a potem ogłosił z triumfem, że złapał sędziów na spalonym.","Jarosław Kaczyński właśnie zadebiutował w roli Trybunału Konstytucyjnego. Prezes PiS w wywiadach dla TVP oraz dla tygodnika ""Sieci"" przedstawił swoją wykładnię zgodności z konstytucją operacji PiS obliczonej na usunięcie sporej części sędziów Sądu Najwyższego na czele z pierwszą prezes prof. Małgorzatą Gersdorf. Onet podjął się weryfikacji teorii prezesa Kaczyńskiego. Pierwsza teza prezesa, ogłoszona kilkanaście dni temu w ""Sieci"": - Konstytucja nie reguluje tego, w jakich okolicznościach kadencja I prezesa SN może być przerwana. Gdyby przyjąć tylko jej regulacje, to nawet śmierć nie przerywałaby kadencji. To jest oczywisty absurd i rozwiązanie znalazło się w ustawie - mówi Kaczyński o ustawie autorstwa PiS. Obniża ona wiek emerytalny sędziów SN z 70 do 65 lat. Sędziów, którzy przekroczyli ten wiek, odsyła w stan spoczynku, chyba że prezydent sięgnie po swoiste prawo łaski i pozwoli im dalej orzekać. Kaczyński dowodzi, że zapis ten dotyczy nawet I prezesa Sądu Najwyższego, który ma w konstytucji jasno określoną kadencję - sześć lat. W przypadku Gersdorf oznacza to, że kierowanie SN powinna skończyć w 2020 r. Tyle że jesienią skończyła 65 lat, co - wedle wykładni Kaczyńskiego - oznacza automatyczną emeryturę, przerywającą kadencję już teraz. Mówiąc o absurdach nienaruszalności kadencji, Kaczyński sam używa argumentów absurdalnych. Wedle jego wywodu bezwzględne honorowanie sześcioletniej kadencji miałoby oznaczać prezesurę nieboszczyka, gdyby I prezes SN zmarł w trakcie swej misji. Kaczyński świetnie wie, że śmierć przerywa wszelkie zobowiązania prawne zmarłego i pozbawia go zajmowanych stanowisk. W dodatku PiS już dwukrotnie pokazało, jak rozumie takie przepisy w praktyce. Otóż podobne konstytucyjne regulacje dotyczące kadencji dotyczą sędziów Trybunału Konstytucyjnego (""Trybunał Konstytucyjny składa się z 15 sędziów, wybieranych indywidualnie przez Sejm na dziewięć lat""). Nie ma w konstytucji ani słowa o tym, co ma się dziać w razie śmierci któregokolwiek z sędziów TK w trakcie kadencji. Tak się składa, że od momentu przejęcia władzy przez PiS i wprowadzenia do TK sędziów z nadania tej partii, już dwóch z nich zmarło - Lech Morawski i Henryk Cioch. I co zrobił Kaczyński? Czyżby uznał, że ich kadencje dalej biegną, a zatem, że nieboszczycy sądzą w Trybunale? Gdzieżby znowu. Wskazał na ich miejsce dwóch nowych prawników - Justyna Piskorskiego oraz Jarosława Wyrembaka. W ciągu ponad dwóch dekad obowiązywania obecnej konstytucji, raz doszło do sytuacji, w której I prezes Sądu Najwyższego zmarł w trakcie swej 6-letniej kadencji. Chodzi o Stanisława Dąbrowskiego, który zaczął swe urzędowanie w październiku 2010 r., a zmarł w styczniu 2014 r. Wbrew teoriom Kaczyńskiego, ani sędziowie Sądu Najwyższego ani ówczesny prezydent Bronisław Komorowski nie mieli wątpliwości, że oznacza to koniec jego kadencji. Spośród dwojga kandydatów wyłonionych przez zgromadzenie sędziów SN, Komorowski wskazał wówczas na prezesa Małgorzatę Gersdorf. Mimo to w ostatnim wywiadzie dla TVP Kaczyński znów stwierdził: - Pierwszy prezes Sądu Najwyższego może się rozchorować. Nie daj Panie Boże, niczego złego nie życzę, ale może też umrzeć. I wtedy według tych twierdzeń, które na poważnie prezentowane są w mediach niechętnych rządowi, w dalszym ciągu pełniłby tę funkcję co dotychczas. Kaczyński twierdzi tak: ""Jest oczywiste, że sędzia niebędący w stanie czynnym nie może pełnić funkcji związanych z kierowaniem sądem. Krótko mówiąc, przejście na emeryturę - w stan spoczynku, oznacza zakończenie misji. (…) Rzecz jest oczywista. Przepisy konstytucji o ustaleniu przez parlament wieku emerytalnego i przepisy ustawy o Sądzie Najwyższym można tu traktować jako lex specialis (prawo szczegółowe) wobec artykułu konstytucji wyznaczającego sześcioletnią kadencję. (…) Krótko mówiąc: kadencja jest sześcioletnia, ale jeżeli ktoś przechodzi w tym okresie na emeryturę, to nie może być jednocześnie emerytem i prezesem sądu"". Szkopuł w tym, że nigdy wcześniej nie było konfliktu między wiekiem emerytalnym pierwszego prezesa Sądu Najwyższego a jego konstytucyjną kadencją. To Kaczyński sztucznie ów konflikt wygenerował, obniżając wiek emerytalny sędziów i wykorzystując to do ataku na Gersdorf. Zaś wywodem o ""lex specialis"" prezes odwraca uwagę od tej kluczowej kwestii: zmienił zasady w trakcie gry i z triumfem obwieścił, że Gersdorf ich nie spełnia. Sprawa nie jest tak oczywista, jak twierdzi prezes. Przede wszystkim inny jest status szeregowych sędziów Sądu Najwyższego, a inny - I prezesa SN. Rzeczywiście, nigdzie w konstytucji nie ma zapisu, który nie pozwala obniżyć wieku emerytalnego sędziom Sądu Najwyższego - konstytucja pozwala wszak ustawą określić stan spoczynku sędziów. W tej mierze trudno zarzucić PiS naruszanie konstytucji, tym bardziej że przez lata wiek emerytalny sędziów się zmieniał. Co do zasady było jednak tak, że w Sądzie Najwyższym wiek emerytalny był wyższy niż w sądach niższej instancji. Ma to uzasadnienie - droga na prawniczy parnas zajmuje lata, a zatem sędzią Sądu Najwyższego zostaje się zazwyczaj już w zaawansowanym wieku. Środowiska sędziowskie walczyły o obniżkę wieku emerytalnego dla kobiet sędziów, gdy PiS obniżało powszechny wiek emerytalny z 67 lat do 65 lat dla mężczyzn oraz 60 lat dla kobiet - ale dotyczyło to właśnie sądów niższej instancji. W pierwszej wersji obniżki zarówno mężczyźni, jak i kobiety sędziowie mieli orzekać do 65. roku życia, ale pod presją organizacji sędziowskich rząd uległ i obniżył wiek emerytalny dla pań sędziów do 60 lat. Paradoksalnie, właśnie to stało się podstawą do skargi Komisji Europejskiej na Polskę do unijnego trybunału w sprawie rzekomej dyskryminacji ze względu na płeć. W efekcie wrócił jednolity wiek emerytalny sędziów obu płci - 65 lat. Tyle że status I prezesa SN jest zupełnie inny od zwykłego sędziego, a nawet od szeregowego sędziego Sądu Najwyższego. Otóż I prezes SN jako zwierzchnik najważniejszego sądu w kraju ma konstytucyjną ochronę - sześć lat kadencji. To jedyny taki przypadek w całym wymiarze sprawiedliwości. W tej sytuacji nie ma się co dziwić, że Kaczyński próbuje obmyślić taką interpretację konstytucji, by się pozbyć Gersdorf. Stąd wywody na temat tego, że przede wszystkim jest sędzią, a zatem obowiązuje ją - jak innych - wiek emerytalny. Już wcześniej pan prezes próbował się pani prezeski pozbyć. Grupa posłów PiS wysłała do Trybunału Konstytucyjnego wniosek o zbadanie, czy Gersdorf została legalnie wybrana. Oczywiście, kontrolowany przez PiS Trybunał orzekł, że wybrano ją przy błędach proceduralnych, ale samego wyboru nie próbowano unieważnić - zwyciężyła obawa o to, że groziłoby to podważeniem wstecznie wyroków Sądu Najwyższego, a zatem chaosem prawnym w państwie. Ale cała ta operacja pokazuje, jaki jest prawdziwy cel Kaczyńskiego: nie spoczynek sędziów, tylko pozbycie się ich. A zwłaszcza Gersdorf. Prezes tłumaczy dalej: ""Nie ma w konstytucji zakazu wybierania na funkcję I prezesa SN osoby, która w chwili wyboru ma więcej niż 59 lat [czyli podczas sześcioletniej kadencji przekroczy wiek emerytalny autorstwa PiS – red]. A więc to, że kadencja musi być przerwana, jest tym bardziej oczywiste. Dodam, że kiedy wiek emerytalny sędziów SN wynosił 70 lat, także nie było zakazu wyboru osób, które mają powyżej 64 lat i też było oczywiste, że nie mogą pełnić funkcji w stanie spoczynku"". To inny chwyt w arsenale Kaczyńskiego. Jego rozumowanie można sprowadzić do takiego konkretu: ponieważ w konstytucji nie ma zapisu dotyczącego maksymalnego wieku I prezesa Sądu Najwyższego, a jest odesłanie do ustawy w sprawie określenia wieku emerytalnego dla wszystkich sędziów, to jest oczywiste, że można ów wiek wyznaczyć tak, by przerwać sześcioletnią konstytucyjną kadencję I prezesa SN. A zatem Kaczyński każe nam zakładać, że konstytucja zawiera przepis, który sama pozwala naruszyć poprzez inny zapis. Znów: to jest oczywiste dla Kaczyńskiego, bo to on celowo tę sytuację wygenerował, obniżając wiek emerytalny sędziów. Przy czym, nie jest prawdą, że było to oczywiste także wcześniej, gdy wiek emerytalny sędziów Sądu Najwyższego wynosił 70 lat. Po prostu nigdy nie było sytuacji, w której prezydent wybrałby prezesa SN, który w trakcie kadencji przekraczał wiek emerytalny. Znamienne jest także to, że Kaczyński taki wytrych stosuje akurat wobec ostatniej instytucji, której jeszcze nie kontroluje. Wedle tej logiki konstytucja nie zabrania choćby wprowadzenia ustawowego wieku emerytalnego dla członków Krajowej Rady Sądownictwa (bo nie określa wieku, mówi za to, że ""sposób wyboru jej członków określa ustawa""). Podobnie w przypadku prezesa NBP, gdzie konstytucja nie określa wieku, ale daje podstawę do określenia kryteriów wyboru i dymisji ustawą (""szczegółowe zasady powoływania i odwoływania organów Narodowego Banku Polskiego określa ustawa""). I w Sądzie Najwyższym, i w KRS, i w banku centralnym obowiązują konstytucyjne kadencje. Z jedną wszakże różnicą: Sądu Najwyższego Kaczyński nie ma jeszcze w kolekcji. W KRS obóz władzy ma już pakiet kontrolny, a organem tym kieruje w praktyce wyznaczony przez prezydenta sędzia TK w stanie spoczynku, wieloletni przyjaciel Kaczyńskiego - Wiesław Johann, lat 79. Bankiem centralnym także kieruje człowiek Kaczyńskiego, jego wieloletni druh partyjny, także senior - Adam Glapiński, lat 68. Kaczyński z wyraźnym sentymentem wspomina poprzednie ustawy sądowe, zawetowane rok temu przez prezydenta. Były one bardzo proste - wyrzuceni mieli zostać wszyscy sędziowie SN, a prokurator generalny Zbigniew Ziobro mógł potem niektórych na nowo przyjąć. Czemu prezydent zawetował te przepisy? Ano właśnie dlatego, że prokurator generalny wskazywałby sędziów, co byłoby całkowitym pomieszaniem ról w wymiarze sprawiedliwości. Kaczyński uważa jednak, że taka całkowita czystka byłaby lepszym rozwiązaniem. I dowodzi, że to całkowicie zgodne z konstytucją. Powołuje się na art. 180, par. 5, który mówi, że choć sędziowie są nieusuwalni, to ""w razie zmiany ustroju sądów lub zmiany granic okręgów sądowych wolno sędziego przenosić do innego sądu lub w stan spoczynku z pozostawieniem mu pełnego uposażenia"". W TVP Kaczyński powtórzył to we czwartek po raz kolejny w ostatnim czasie. I dodał nową interpretację - że przepis ten ma zastosowanie nawet do obecnej sytuacji. A zatem - wedle tego rozumowania - sędziów SN na czele z Gersdorf można usunąć nie tylko wiekiem emerytalnym, ale z tego tylko względu, że PiS przeprowadza właśnie ""ustrojową reformę sądów"". Widać za zmianę ustroju sądów Kaczyński uznaje to, że PiS dołożyło do Sądu Najwyższego dwie nowe izby, w tym Izbę Dyscyplinarną. Tyle że powołanie nowych izb wewnątrz Sądu Najwyższego nie znaczy, że ustawy sądowe PiS - ani zeszłoroczne, ani obecne - zmieniają ustrój sądów. Nadal są w Polsce sądy rejonowe, okręgowe i apelacyjne, a na samym szczycie struktury jest Sąd Najwyższy - to jest ustrój, zdefiniowany przez ustawę o ustroju sądów powszechnych. Co prawda, PiS rozważało zmiany w ustroju sądów poprzez likwidacje sądów rejonowych lub apelacyjnych, ale to zarzuciło. Jesienią 2016 r. zapytaliśmy o to Kaczyńskiego w wywiadzie dla Onetu. Opowiadał: - Chcemy podnieść sądy rejonowe do rangi okręgowych. Po spłaszczeniu struktury zmieni się funkcja Sądu Najwyższego. Dla części spraw stanie się on drugą instancją odwoławczą. Dlatego będzie musiał być wzmocniony personalnie, bo w obecnym składzie nie zdoła rozpatrywać tych nowych spraw. Tak to sobie wyobrażam, choć ostateczne decyzje jeszcze nie zapadły - mówił wówczas. To rzeczywiście byłaby zmiana ustroju, dająca podstawy do czystki. Tymczasem to, co dziś robi PiS w Sądzie Najwyższym, to zwyczajna reorganizacja. A wewnętrzna organizacja Sądu Najwyższego to nie to samo co ustrój sądów. Gdyby twórcy konstytucji uważali zmianę wewnętrznej organizacji jakiegoś sądu za podstawę do usunięcia z niego wszystkich sędziów, to otwieraliby każdej władzy drogę do czystki pod byle pretekstem organizacyjnym. A to stoi w jawnej sprzeczności z konstytucyjną zasadą, że ""sędziowie są nieusuwalni"". Jeśli odwołując się do konstytucji, Kaczyński znalazł podstawy, żeby zmianę wewnątrz Sądu Najwyższego uznać za ""zmianę ustroju sądów"" i - co za tym idzie - przyznać sobie prawo do usunięcia wszystkich sędziów, to równie można powiedzieć, że w oparciu o konstytucję znalazł prawo do naruszania konstytucji. Prezes wielokrotnie twierdził, że obecna konstytucja chroni postkomunistyczny układ. - Bliższa analiza tej konstytucji wskazuje na to, że można ją nazwać konstytucyjną postkomunistyczną. Zawierała bowiem w sobie wiele elementów, które petryfikowały istniejący układ społeczny, a ten układ był niczym innym, jak właśnie postkomunizmem w najczystszym tego słowa znaczeniu. W obowiązującej konstytucji jest mnóstwo blokad, które utrudniają albo wręcz uniemożliwiają odrzucenie pewnych elementów tego społecznego systemu - mówił wiosną minionego roku. W innych wypowiedziach Kaczyński na szczycie tego ""systemu"" wymienia sądy, w tym Sąd Najwyższy. (""To jest fundament układu, z czasem bardziej wpływowy i znaczący niż służby"" - ostatni wywiad dla ""Sieci""). Pal licho, że Gersdorf nigdy komunistką nie była. Ale jeśli przyjąć rozumowanie Kaczyńskiego i pani prezes została objęta ochroną ""układu"" przy wykorzystaniu postkomunistycznej konstytucji, to jak możliwa jest taka interpretacje tejże konstytucji, która pozwala ją usunąć? Postkomuniści musieli być skrajnymi idiotami, skoro nie przewidzieli takich interpretacji własnej konstytucji, które umożliwiają usuwanie ich ludzi. Prezesowi ta sprzeczność nie wadzi. W ostatnim wywiadzie dla TVP stwierdził, że owa konstytucja petryfikująca komunistyczny układ ""przewiduje możliwość głębokiej, ustrojowej reformy sądownictwa"". Po czym znów oświadczył, że jest fatalna i należy ją zmienić. Mówiąc o buncie sędziów Sądu Najwyższego wobec ustawy obniżającej im wiek emerytalny, Kaczyński stwierdził: ""Nie może być tak, że sędziowie nie podlegają ustawom, że sami sobie rozstrzygają, czy ustawa jest konstytucyjna. Od tego jest Trybunał Konstytucyjny, a ustawa będzie przez ten sąd oceniana"". To hipokryzja, bo PiS w Trybunał zaczął wierzyć dopiero, gdy przejął nad nim kontrolę, obsadzając pod koniec 2016 r. Julię Przyłębską na stanowisku prezesa. Wcześniej, za czasów Andrzeja Rzeplińskiego, Kaczyński o Trybunale mówił źle. Dowodził, że jego orzeczenia nie są bezwzględnie obowiązujące, bo rząd ma prawo do ich oceny i może odmówić wydrukowania niektórych - co też czynił. - Rząd może odmówić publikacji, jeśli uważa, że ów akt jest wydany z naruszeniem prawa - mówił mi w jednym z wywiadów. Zwracałem uwagę: - Żaden przepis nie daje rządowi prawa do weryfikacji decyzji TK ani oceny, czy została podjęta we właściwym składzie, trybie czy terminie. - Ogłoszenie orzeczenia TK musi być dokonywane na podstawie prawa. To jest taka quasi-kontrola - odparł Kaczyński. Jeśli rzeczywiście ustawa obniżająca wiek emerytalny sędziów trafi do TK, to - zgodnie z głoszonymi niegdyś przez polityków PiS tezami - Przyłębska powinna się wyłączyć z orzekania. W jednym z ostatnich wywiadów wypowiedziała się bowiem na temat ustawy, akceptując jej treść. - Sędzia w stanie spoczynku Małgorzata Gersdorf była I prezesem Sądu Najwyższego. Z mocy prawnej przeszła w stan spoczynku. Tylko czynny sędzia może być I prezesem Sądu Najwyższego - oświadczyła. - Pani prezes zachowuje się - w mojej ocenie - niezgodnie z obowiązującym prawem. Podobna sytuacja miała miejsce, gdy prezesem TK był Andrzej Rzepliński. Skrytykował wówczas publicznie jedną z ustaw PiS, która potem trafiła na wokandę Trybunału. Politycy PiS żądali, by Rzepliński się wyłączył - co też uczynił. Trybunał musi Kaczyńskiego uwierać, bo w wywiadzie dla TVP nagle - i w chaotyczny sposób - nawiązał do sytuacji z początku rządów PiS, gdy obóz władzy unieważnił wybór pięciu sędziów Trybunału wskazanych pod koniec rządów Platformy i wybrał na ich miejsce własnych. Nikt nie kwestionuje tego, że PO i PSL, wspierane przez SLD wybrały niezgodnie z prawem dwójkę z pięciu sędziów. Kontrowersje dotyczą pozostałej trójki, której zaprzysiężenia odmówił prezydent Andrzej Duda, razem z PiS wybierając w ich miejsce trzech własnych sędziów. Opozycja zwie ich właśnie dublerami, jako że zostali wybrani na zajęte już miejsca w TK. W TVP Kaczyński oznajmił: - Wszystkie kadencje tych sędziów, w których miejsce miano wybrać nowych, kończyły się w momencie, kiedy Sejm i Senat były już wybrane. Co najważniejsze, prezydent mógł już zwołać pierwsze posiedzenie Sejmu, czyli rozpocząć nową kadencję. Krótko mówiąc, od decyzji prezydenta zależało, czy te osoby byłyby [poprawnie] wybrane. To jest wybór pod warunkiem. Konstytucja takiego wyboru warunkowego nie przewiduje. Już w momencie wyboru było to sprzeczne z prawem, prezydent miał obowiązek odmówić przyjęcia [od nich] przysięgi. A parlament miał obowiązek wybrać nowych sędziów. Nie ma sędziów dublerów, to jest nieprawda. Ten skomplikowany wywód maskuje wyrzut sumienia prezesa. Prawda jest bowiem taka, że w tej sprawie PiS popełniło po wyborach kuriozalny polityczny błąd. Sekwencja czasowa była taka. Wygrane przez PiS wybory odbyły się 25 października 2015 r. Platforma, PSL i SLD wybrały wspomnianych 5 sędziów tuż przed wyborami - 8 października. Zajęli oni miejsca trójki odchodzących sędziów TK, których kadencja kończyła się 6 listopada oraz dwójki, która kończyła swe kadencje na początku grudnia 2015 r. Sejm może wybrać nowych sędziów tylko na miejsca w Trybunale zwolnione w trakcie trwania kadencji parlamentu. A - co podkreśla Kaczyński - kadencje całej odchodzącej z TK piątki kończyły się już po wyborach. Jego zdaniem, znaczy to, że PiS miało prawo całkowicie unieważnić wybór dokonany przez PO, PSL i SLD i wybrać piątkę własnych sędziów. Szkopuł w tym, że wedle polskiego prawa kadencja odchodzącego parlamentu nie kończy się w dniu wyborów, tylko dzień przed zwołaniem pierwszego posiedzenia nowego Sejmu. A prezydent zwołał pierwsze posiedzenia na 12 listopada 2015 r. A zatem parlament koalicji PO-PSL dokonał żywota 11 listopada i miał prawo wybrać trójkę z piątki sędziów - na miejsce tych, którzy kadencje kończyli 6 listopada. To, że Kaczyński twierdzi dziś, że cokolwiek prawnie wynika z tego, że Duda posiedzenie zwołać mógł, ale nie zwołał (""wybór pod warunkiem"") - jest bez znaczenia. Nie ma przy tym wątpliwości - co potwierdził w orzeczeniu TK jeszcze za czasów Andrzeja Rzeplińskiego - że sędziowie grudniowi powinni być wybrani przez PiS. I finalnie tak się stało: tak do TK trafili Julia Przyłębska oraz Piotr Pszczółkowski (który jasno odmówił Kaczyńskiemu kandydowania na zdublowany etat i zażądał w pełni legalnego miejsca w TK). Kaczyński doskonale wie, że gdyby prezydent zwołał pierwsze posiedzenie Sejmu przed 6 listopada, to PiS miałoby prawo powołać legalnie całą piątkę sędziów i wówczas nie byłoby mowy o dublerach. W epicentrum wojny o TK go o to zapytałem - wówczas obwiniał za ten błąd Dudę. Prawda jest jednak taka, że prezydent działał wówczas całkowicie pod dyktando Kaczyńskiego. A zatem dziś, gdy prezes rozgrzesza dublerów, tak naprawdę usprawiedliwia sam siebie. Inna rzecz, że - w świetle wszystkich przedstawionych wyżej tez Kaczyńskiego - nawet gdy ustawa o wieku emerytalnym sędziów trafi do Trybunału, to Przyłębska i jej dublerzy nie będą mieć wiele do roboty. Po prawdzie, dziś to prezes PiS stanowi o wykładni konstytucji.",Andrzej Stankiewicz: 7 teorii Kaczyńskiego,
https://wiadomosci.onet.pl/kraj/kancelaria-premiera-policja-jest-od-pilnowania-porzadku-nie-jest-przeciwnikiem/pewendc,"Kancelaria Premiera: policja jest od pilnowania porządku, nie jest przeciwnikiem politycznym","- Nie jest naszym celem to, o czym marzy opozycja, że (...) nie ważne kto zaczął, ważne że była burda. Absolutnie policja nie daje się tutaj sprowokować, natomiast prowokują ci, którzy na tych demonstracjach są atakując policję, wyzywając, używając gazu, czy nawet udając obrażenia jak ten jeden (z demonstrujących - PAP), który się położył udając martwego - powiedział Suski.","Sejm w zeszły piątek uchwalił kolejną nowelizację m.in. ustaw o Sądzie Najwyższym i ustroju sądów. Senat przyjął ją - bez poprawek - w nocy z wtorku na środę. Prezydent Andrzej Duda podpisał nowelizację w czwartek, tego samego dnia została ona opublikowana w Dzienniku Ustaw, a duża część jej przepisów weszła w życie w piątek. W związku z najnowszymi zmianami w ustawach sądowych organizowane były w różnych miastach kraju protesty. W czwartek wieczorem w Warszawie po formalnym zakończeniu manifestacji przed Pałacem Prezydenckim około godz. 23 grupa manifestantów została na miejscu - skandowała niecenzuralne słowa pod adresem prezydenta. Vis a vis kościoła przy Pałacu Prezydenckim doszło do użycia gazu łzawiącego. Rzecznik komendanta stołecznego policji kom. Sylwester Marczak stwierdził w piątek, że ""jeżeli pojawiła się chmura gazu, o której w internecie piszą dziennikarze, to jednoznacznie pokazuje, że gaz został użyty wobec policjantów"". - W związku z tym zagrożeniem jeden z funkcjonariuszy użył gazu. Działanie policjantów było adekwatne do zagrożenia - podkreślił. O protestach i sytuacji, do której doszło w czwartek przed Pałacem Prezydenckim dyskutowali politycy uczestniczący niedzielnych programach telewizyjnych. Szef gabinetu politycznego premiera Marek Suski (PiS) zaznaczył w TVP Info, że policja ""absolutnie nie ma rozkazu używania przemocy, czy siły wobec demonstrantów"". - Nie jest naszym celem to, o czym marzy opozycja, że (...) nie ważne kto zaczął, ważne że była burda. Absolutnie policja nie daje się tutaj sprowokować, natomiast prowokują ci, którzy na tych demonstracjach są atakując policję, wyzywając, używając gazu, czy nawet udając obrażenia jak ten jeden (z demonstrujących - PAP), który się położył udając martwego - powiedział Suski. Według niego, za rządów PO ""strzelano do górników, wydawano rozkazy używania broni gładkolufowej czy podpalano budki pod ambasadą"", żeby - jak mówił - później oskarżyć ""niewinne osoby o tego typu działania"". - To jest zdecydowana różnica. Ten rząd (Prawa i Sprawiedliwości - PAP) traktuje demonstrantów w taki sposób, jak w demokratycznym państwie powinno się ludzi wyrażających odmienne opinie traktować. Niestety ci ludzie prokreacją ton demokratyczny i atakują policję. (...) Policja jest od pilnowania porządku, nie jest przeciwnikiem politycznym - podkreślił. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Marek Suski,
https://wiadomosci.onet.pl/kraj/przewodniczacy-krs-nie-przesle-do-sn-odwolan-trzech-sedziow/yykf040,Mitera: przewodniczący KRS nie prześle do SN odwołań trojga sędziów,"Leszek Mazur, Przewodniczący Krajowej Rady Sądownictwa, poinformował Radę, że nie nada biegu i nie prześle do SN odwołań trojga sędziów od negatywnego zaopiniowania ich oświadczeń o woli dalszego orzekania - powiedział dziś rzecznik KRS Maciej Mitera. Chodzi o odwołania odwołania sędziego Józefa Iwulskiego, sędzi Marii Szulc i sędzi Anny Owczarek.","W poniedziałek Sąd Najwyższy informował, że sędzie Maria Szulc i Anna Owczarek skierowały takie odwołania - za pośrednictwem przewodniczącego KRS - do Izby Pracy i Ubezpieczeń Społecznych Sądu Najwyższego. Jeszcze w zeszłym tygodniu odwołanie od takiego zaopiniowania przez KRS złożył natomiast do SN - również za pośrednictwem przewodniczącego Rady - prezes tego sądu Józef Iwulski. - Sędzia Leszek Mazur poinformował całą Radę, że nie nada biegu tym pismom i, jako przewodniczący KRS, pozostawia je bez rozpoznania i nie będzie ich przesyłał do SN - powiedział sędzia Mitera. Zgodnie z ustawą o Sądzie Najwyższym, która weszła w życie 3 kwietnia, w trzy miesiące od tego terminu, czyli 3 lipca, w stan spoczynku przeszli z mocy prawa sędziowie SN, którzy ukończyli 65. rok życia. Mogą oni jednak dalej pełnić funkcję, jeśli w ciągu miesiąca od wejścia w życie nowej ustawy, czyli do 2 maja, złożyli stosowne oświadczenie i przedstawili odpowiednie zaświadczenia lekarskie, a prezydent RP wyrazi zgodę na dalsze zajmowanie stanowiska sędziego SN. Prezydent, przed wyrażeniem zgody na dalsze zajmowanie stanowiska, zasięga opinii KRS. Ponad tydzień temu Krajowa Rada Sądownictwa pozytywnie zaopiniowała pięcioro sędziów Sądu Najwyższego, którzy mimo ukończenia 65. roku życia wyrazili wolę dalszego orzekania; siedmioro sędziów, w tym prezes Iwulski, kierujący obecnie pracą SN, zostało zaopiniowanych negatywnie. Negatywne opinie KRS sformułowała - poza Iwulskim - wobec sędziów: Jerzego Kuźniara, Stanisława Zabłockiego (ci dwaj oraz Iwulski w swych oświadczeniach nie powołali się bezpośrednio na nową ustawę o SN, lecz na konstytucję) oraz Marii Szulc, Anny Owczarek, Jacka Gudowskiego i Wojciecha Katnera. ""Sędziowska część Rady, tj. wybrani do Rady sędziowie w sposób sprzeczny z konstytucją, w istocie nie posiadają statusu członków Rady, bowiem nigdy nie zostali do niej skutecznie powołani. Rada w obecnym kształcie nie ma należytego umocowania w ramach systemu prawnego określonego w Konstytucji"" - napisała w swym odwołaniu sędzia Szulc. Jak dodała, ""oznacza to w konsekwencji, że opinia KRS dotknięta jest poważną wadą, która powinna skutkować jej uchyleniem, jako wydanej przez osoby nieuprawnione"". Także sędzia Owczarek zaznaczyła w uzasadnieniu swego odwołania, iż do ważności uchwał KRS ""niezbędne jest jednak przede wszystkim jej należyte obsadzenie"". Sędzia Iwulski pisał zaś w swym odwołaniu, że ""KRS winna była odmówić zastosowania normy przewidującej, że sędzia SN, który ukończył 65. rok życia przed wejściem w życie ustawy o SN, przechodzi w stan spoczynku"". Jak ocenił, norma, wywiedziona z ustawy o SN, jest sprzeczna z konstytucyjną z zasadą nieusuwalności sędziów, a tym samym zasadą niezawisłości oraz zasadą niezależności sądów.",Maciej Mitera,
https://wiadomosci.onet.pl/kraj/krs-zgloszono-133-kandydatow-do-sadu-najwyzszego/6jm3847,KRS: Wpłynęły 133 kandydatury na sędziów SN. Najwięcej chętnych do Izby Dyscyplinarnej,"Krajowa Rada Sądownicza poinformowała, że do dziś wpłynęły 133 kandydatury na sędziów Sądu Najwyższego. Spośród nich aż 61 osób zgłosiło się do nowo powstałej Izby Dyscyplinarnej SN.","Z danych przekazanych przez Biuro KRS wynika ponadto, że na wakaty w Izbie Kontroli Nadzwyczajnej i Spraw Publicznych wpłynęły dotąd 44 kandydatury, w Izbie Cywilnej - 24, a na wakat w Izbie Karnej - cztery kandydatury. Konieczność wyboru nowych sędziów to efekt zmian wprowadzonych przez PiS, obniżających wiek emerytalny sędziów SN. Opozycja i część środowisk prawniczych mówiła w tym kontekście o ""czystce"". Blisko 50 kandydatur wpłynęło od sędziów - w tym 16 od sędziów sądów rejonowych (w tym 13 do Izby Dyscyplinarnej), 16 sądów okręgowych, 13 sędziów apelacyjnych i trzech wojewódzkich sądów administracyjnych. Kolejne ponad 50 kandydatur wpłynęło od zawodów prawniczych: adwokatów (23), radców prawnych (25) i notariuszy (osiem zgłoszeń). Zgłosiło się także 15 pracowników naukowych, trzech kandydatów z Prokuratorii Generalnej oraz 11 prokuratorów - w przypadku prokuratorów wszystkie zgłoszenia do Izby Dyscyplinarnej. - Poszczególnymi wnioskami zajmą się zespoły KRS i przedstawią rekomendacje całej Radzie, a cała KRS będzie podejmowała decyzje na posiedzeniu plenarnym - powiedział rzecznik prasowy KRS sędzia Maciej Mitera. Dodał, że najbliższe kolejne posiedzenie KRS jest zaplanowane od 18 września. W końcu czerwca w Monitorze Polskim opublikowane zostało obwieszczenie prezydenta Andrzeja Dudy o wolnych stanowiskach sędziego w SN. Zgodnie z obwieszczeniem, do objęcia są łącznie 44 wakaty sędziowskie. Zgodnie z ustawą o SN każda osoba, która spełnia warunki do objęcia stanowiska sędziego SN, może zgłosić swoją kandydaturę KRS w terminie miesiąca od dnia obwieszczenia. Jak wskazano w obwieszczeniu, do objęcia przewianych jest siedem wolnych stanowisk w Izbie Cywilnej SN. W Izbie Karnej SN wolne jest jedno stanowisko. W Izbie Kontroli Nadzwyczajnej i Spraw Publicznych przewidziano 20 stanowisk do obsadzenia, a w Izbie Dyscyplinarnej 16 stanowisk. Termin na zgłoszenie kandydatur upływa 29 lipca, ale jest to niedziela i - jak poinformowało Biuro KRS - kandydatury będą przyjmowane jeszcze w poniedziałek 30 lipca, poza tym część może wpłynąć pocztą - na ostateczne podsumowanie trzeba więc będzie poczekać najprawdopodobniej do drugiej połowy przyszłego tygodnia. Jak informowała w czerwcu KRS, kandydaturę zgłasza się przez złożenie karty zgłoszenia kandydata na wolne stanowisko sędziego SN we wskazanej w obwieszczeniu izbie oraz dołącza się do niej – z wyjątkiem gdy kandydatem jest sędzia albo prokurator – informację z Krajowego Rejestru Karnego dotyczącą kandydata oraz zaświadczenie stwierdzające, że jest zdolny, ze względu na stan zdrowia, do pełnienia obowiązków sędziego. Zgodnie z ustawą kandydat na sędziego SN musi m.in. posiadać wyłącznie polskie obywatelstwo, korzystać z pełni praw cywilnych i publicznych, mieć powyżej 40 lat, wyróżniać się wysokim poziomem wiedzy prawniczej, posiadać co najmniej dziesięcioletni staż na stanowisku sędziego, prokuratora, prezesa, wiceprezesa lub radcy Prokuratorii Generalnej lub przez co najmniej dziesięć lat wykonywać w Polsce zawód adwokata, radcy prawnego lub notariusza. Dziś weszły w życie przepisy nowelizujące zapisy ustaw o KRS i SN odnoszące się do zmiany procedur wyboru I prezesa SN i kwestii obsady stanowisk w tym sądzie. Nowelizację prezydent Andrzej Duda podpisał wczoraj. Zmiany przewidują też m.in. że Zgromadzenie Ogólne Sędziów SN będzie wybierało i przedstawiało prezydentowi kandydatów na I prezesa SN niezwłocznie po obsadzeniu 2/3 liczby stanowisk sędziów SN, a nie - tak jak wcześniej głosił przepis - dopiero, gdy obsadzone są niemal wszystkie stanowiska.",Sąd Najwyższy,
https://wiadomosci.onet.pl/tylko-w-onecie/tlumy-protestowaly-w-calej-polsce-mocne-momenty/yfrgsxc,Tłumy protestowały w całej Polsce. Mocne momenty,"Przed Pałacem Prezydenckim w Warszawie oraz przed sądami m.in. w Bydgoszczy, Toruniu, Kielcach, Wrocławiu protestowali w czwartek wieczorem przeciwnicy zmian w sądownictwie. Krytykowali podpisanie przez prezydenta Andrzeja Dudy nowelizacji ustaw m.in. o Sądzie Najwyższym, ustroju sądów, Krajowej Radzie Sądownictwa i o prokuraturze.","Demonstracja w Warszawie rozpoczęła się o godz. 21.00 przed Pałacem Prezydenckim. Na Krakowskim Przedmieściu stanęła scena, na której wszyscy chętni mogli powiedzieć dlaczego protestują. Demonstrujący mieli z sobą flagi państwowe i europejskie, zapalone świece, białe róże i transparenty, na których można było przeczytać m.in. ""wolne sądy"", ""konstytucja: Tak, demagogia PiS: Nie"", ""Duda = obłuda"". Skandowano m.in. ""wszyscy razem pięści w górę, obalimy dyktaturę"", ""precz z komuną"", ""zdrajca"", ""będziesz siedział"", ""prezydentem jesteś słabym - długopisem do zabawy"" i ""zwyciężymy"". Uczestnicy protestu przynieśli z sobą m.in. długi, czterometrowy tekturowy ołówek. Jak tłumaczyli, długopis ten jest symbolem tego, że prezydent podpisuje wszystko, a tym samym pozbawia sprawowany przez siebie urząd znaczenia. Podczas protestu w ramach happeningu zbierano też do szkolonego długopisy dla prezydenta oraz zbierano podpisy pod ""wypowiedzeniem umowy o prace prezydenta"". Demonstrujący w stolicy odśpiewali ""Odę do radości"", a następnie hymn Polski. Przed godziną 23 zgromadzenie oficjalnie się zakończyło. Po formalnym zakończeniu manifestacji do policji podeszła grupa osób. Rzucono racę, w stronę funkcjonariuszy poleciały puste butelki, skandowano wulgarne hasła. Demonstracje odbyły się w czwartek także w innych miastach, m.in. Szczecinie, Poznaniu, Bydgoszczy, Toruniu, Łodzi, Białymstoku, Kielcach, Krakowie i Wrocławiu. Chcesz być na bieżąco z najważniejszymi informacjami dnia? Polub Onet Wiadomości na Facebooku!",,
https://wiadomosci.onet.pl/kraj/manifestacje-przed-sadami-w-polsce-jaki-jest-sens-takich-protestow/t3r0vvk,Manifestacje przed sądami w Polsce. Jaki jest sens takich protestów?,"We wczorajszych protestach przed sądami w Gdańsku i Gdyni brało udział więcej ludzi niż ostatnio, ale frekwencja wciąż nie jest tutaj powalająca. - Historia pokazuje, że nawet najmniejsze przejawy oporu mogą obalić każdą władzę – usłyszeliśmy.","Zwolennicy Prawa i Sprawiedliwości mają często wyrobione, mocno krytyczne zdanie na temat demonstracji pod sądami w Polsce. Nie przekonują ich argumenty o łamaniu konstytucji, czy ostrzeżenia przed podporządkowaniem sądów władzy (także tej, która przyjdzie po PiS). Także i rządzący w Polsce politycy wprowadzają zmiany w systemie sprawiedliwości, nie zwracając uwagi na opór opozycji, Komisji Europejskiej czy właśnie ludzi, którzy manifestują swój sprzeciw przed sądami. Politycy PiS przekonują, że dopiero ich zmiany przywrócą normalność w sądach, a głosy sprzeciwu to dowód na to, że niektórzy obawiają się takiej reformy. Mimo wszystko pod sądami w Polsce wciąż pojawiają się protestujący ludzie. I to o dość różnych przekonaniach. Wczoraj w Gdańsku dostrzec można było tam polityków Platformy Obywatelskiej, Nowoczesnej, ale i partii Razem, czy działaczy lewicowego Lepszego Gdańska. Tradycyjnie byli też przedstawiciele Komitetu Obrony Demokracji czy reprezentanci Obywateli RP. Byli też ""zwykli"" obywatele, niezwiązani z żadnymi partiami i organizacjami. Byli i sędziowie. W Gdańsku protestowało około tysiąca osób, w Gdyni kilkaset, ale były miejscowości na Pomorzu, gdzie manifestantów można było policzyć na palcach jednej ręki. Takie obrazki to oczywiście woda na młyn zwolenników rządu, którzy śmieją się z niskiej frekwencji protestów pod sądami. Ale czy samych uczestników tych manifestacji nie deprymuje fakt, że tak mało Polaków wydaje się interesować tym, co dzieje się teraz w sądach? Jaki jest sens takich protestów, w sytuacji, gdy PiS i tak zmienia wymiar sprawiedliwości, nie bacząc na głosy krytyki? - Jarosław Kaczyński pewnie dobrze zna historię i wie, że każde przejawy oporu są niebezpieczne. Nawet jeżeli protestuje garstka osób. Przypominam, że Powstanie Listopadowe zorganizowało 18 ludzi, a były strajki w latach 80., które zaczęły się od trzech, czy nawet jednej osoby. Nie o masę ludzi więc chodzi – mówi Onetowi Krzysztof Skiba, satyryk, lider zespołu Big Cyc, który wczoraj pojawił się na proteście w Gdańsku. - Oczywiście rządzący o tym wiedzą. Stąd będą nas wyśmiewać, ośmieszać i opluwać. Patrząc jednak, jak PiS mobilizuje policję, jak odgradza się od ludzi, mogę powiedzieć, władza się boi. Nigdy nie wiadomo, kiedy to pęknie. Absolutnie jest więc sens protestować pod sądami – dopowiada Skiba. Rozmówca Onetu zdaje sobie sprawę, że pod sądami nie protestuje wiele osób. Nie ma też złudzeń, że w najbliższym czasie sytuacja ulegnie zmianie. - Dopóki jest piwo i kiełbasa w lodówce, to ludzie się nie ruszą. Proszę sobie jednak uświadomić, że w walce z komuną wolności nie przyniosły nam masy. Najbardziej aktywnych było kilkudziesięciu działaczy opozycji posierpniowej. Bez ich zaangażowania nic by się nie zmieniło. I tamta władza też próbowała ośmieszać i opluwać tamtych ludzi. A i tak władza została zmieciona. Na inny sens protestowania pod sądami wskazuje Michał Pytlik, opolski działacz partii Razem, który był jednym z przemawiających na wczorajszym proteście w Gdańsku. - Sądy nie są jakimś tam ""elementem trójpodziału władzy"" i nie są oderwane od naszego życia. Ja sam byłem ciągany po sądach z powodu moich wypowiedzi na temat Patryka Jakiego, mój przyjaciel z Dobrzenia Wielkiego został strasznie zgnębiony właśnie przez oskarżenie polityka PiS. I tylko sądy nas uratowały – komentuje w rozmowie z Onetem. - Wiem, że wisi nade mną sprawa z jednym z kolesi Jakiego i nie wiem, co będzie, gdy PiS te sądy zawłaszczy – dopowiada. Pytlik wie, że za poprzednich rządów sądy nie zawsze działały tak, jak należy. - Ludzie słabsi nie czuli, że system sprawiedliwości stoi po ich stronie. PiS jednak powoduje, że ""zwykły obywatel"" będzie miał jeszcze trudniej. Protesty nie są bez znaczenia. Jeśli PiS i tak przegłosowuje wszystko jak chce, to przynajmniej wie, że nie robi tego przy akceptacji społeczeństwa. Zawsze warto protestować, naprawdę zawsze - argumentuje. Głos w sprawie zabrały też działaczki Ogólnopolskiego Strajku Kobiet, również uczestniczki manifestacji pod sądami w Trójmieście. - Niezależne od władzy sądy i niezawiśli, niepoddający się naciskom polityków sędziowie są najwyższą i ostatnią gwarancją naszych, obywatelskich równych szans w sporze z tą władzą. I to z każdą władzą w ogóle, po której stronie sceny politycznej, by ona nie stała. Są gwarancją, że osoba pisząca ""PZPR"" na biurze polityka odpowie za wandalizm, nie za propagowanie totalitaryzmu. Gwarancją, że osoba bezpodstawnie zatrzymana w czasie protestu wyjdzie na wolność – mówi Aleksandra Kosiorek z OSK. - Sąd Najwyższy dba o jednolitość stosowania prawa w Polsce, stąd wymagane jest, aby zasiadały w nim osoby starannie wybrane spośród tych, które szczycić się mogą największą wiedzą prawniczą. Wreszcie ten Sąd Najwyższy, którego ustrój jest zmieniany już piąty raz od trzech lat, w głosowaniach nocnych, z odbieraniem głosu opozycji i ignorowaniem zastrzeżeń prawników, to gwarancja, że wybory odbywać się będą uczciwie. W razie naruszeń ordynacji czy prób zafałszowania wyników może on po prostu uznać, że wybory były nieważne. Nie oddamy tych gwarancji bez walki – dopowiada Katarzyna Szwed z OSK. Ale czy taka ""walka"" nie jest już przegrana? - Oczywiście, że jesteśmy zmęczone ciągłymi protestami, koniecznością śledzenia gwałtownych zmian w prawie i reagowania na bieżąco. Ale nawet jeśli te protesty mają niewielką sprawczość wobec rządu, to mają ogromną, jeśli chodzi o budowanie społeczeństwa obywatelskiego. Sam opór, świadomość stania z podniesioną głową daje nam siłę. Rządy mijają, a społeczeństwo przetrwa. Jesteśmy pewne, że wyjdzie z tej fali autorytaryzmu silniejsze – przekonuje Szwed. O nadziei mówi też Dorota Zabłudowska, sędzia Sądu Rejonowego Gdańsk-Południe, która również regularnie uczestniczy w protestach. - Wszyscy są przygnębieni tym, co się dzieje. Wiem, bo rozmawiam z ludźmi i często słyszę: ""co to teraz będzie?"". A jak widzą, że jest nas wielu, to nabierają poczucia, że nie wszystko stracone, że mają jakąś moc sprawczą. Wczorajszy protest był inny niż te sprzed paru dni. Czułam, że w ludzi wstąpiła nadzieja. Michał Szulc z pomorskiego Komitetu Obrony Demokracji, mówiąc o frekwencji, przypomina lipcowe protesty w zeszłym roku. - Kiedy rok temu startowaliśmy z protestami przed Sądem Okręgowym w Gdańsku, frekwencja nie była dla nas najważniejsza i tak jest do dzisiaj. Liczył się protest przeciwko trzem ustawom, które miały podporządkować sądownictwo PiSowskiemu ministrowi sprawiedliwości. Wiedzieliśmy tylko, że KOD został wezwany przez partię posła Kaczyńskiego na ulicę i nie mogliśmy mu odmówić. Po kilku dniach w całej Polsce i u nas w Gdańsku, Gdyni i wielu miastach na Pomorzu frekwencja zaczęła lawinowo rosnąć. W Gdańsku protestowało nawet kilka tysięcy osób. A jak jest teraz? - Zdajemy sobie sprawę, że walec uruchomiony przez PiS histerycznie przyspiesza i niszczy praworządność w Polsce bez opamiętania i my znów musieliśmy stanąć przed sądami i protestować. Po roku po zorganizowaniu kilku protestów pod koniec czerwca frekwencja na nich znów zaczyna rosnąć. Na początku lipca była nas setka, wczoraj, zdaniem Policji, zbliżyliśmy się tysiąca osób – odpowiada. Szulc przekonuje, że frekwencja to nie wszystko, liczy się też atmosfera podczas tych protestów. - Nie jestem pewny, czy z tego punktu widzenia liczy się co i jak mówią ""gadające głowy"", ale liczy się to, że stoimy obok siebie, że czuje się tego ducha solidarności, że jest ta moc, która może sprawić, że przeszkodzimy ustawodawcom w realizacji swoich podłych planów. Tłumnie wykrzykiwane ""Senatorze! Jeszcze możesz!"" ma swoją siłę i wymowę, kiedy słyszysz, że sąsiad krzyczy jeszcze głośniej od ciebie i że sąsiadce, stojącej z tyłu, z emocji załamuje się głos, to wtedy jest ta unikatowa moc. Działacze pomorskiego KOD nie ukrywają, że w sporze o polski wymiar sprawiedliwości liczą na realną pomoc ze strony Komisji Europejskiej i Unii Europejskiej. Podobne zdanie ma też szef gdańskiego klubu PO Piotr Borawski, uczestnik wczorajszego protestu. - Jedyne co nam pozostało wobec demolowania wymiaru sprawiedliwości przez PiS to demonstrowanie swojego sprzeciwu. Cieszę się, że tak wiele mieszkanek i mieszkańców Gdańska bierze udział w tych protestach. Nie liczymy na to, że PiS się zatrzyma. Czekamy natomiast na decyzję Europejskiego Trybunału Sprawiedliwości – mówi. W Gdyni w proteście brała udział Maja Augustynek z pomorskiego KOD. - Mam racjonalne podejście, wiem, że rząd zrobi, to co chce. Nie łudzę się. Ale będę protestować. Bardzo podniósł mnie na duchu ostatni sondaż CBOS, z którego wynika, że mamy największy w XXI-wieku odsetek ludzi, którzy deklarują chęć wzięcia udziału w wyborach. To dowód na to, że świadomość obywatelska się rozwija. Kandydatka na prezydenta Gdańska Elżbieta Jachlewska z Lepszego Gdańska także pojawiła się wczoraj pod sądem. - Dla mnie najważniejsze jest to, że w jednym miejscu stoją razem ze sobą ludzie o tak różnych poglądach. Frekwencja jest niezadowalająca, ale nawet jeżeli pod sądami będzie stała jedna osoba, to również będzie to istotne. Jeżeli sobie odpuścimy te protesty, to pokażemy rządowi, że jest ok, że nic nas nie uwiera. A tak nie jest. Jachlewska uważa, że protestujących pod sądami jest tak mało, bo wciąż w Polsce nie osiągnęliśmy krytycznego punktu. Co może być takim punktem? - Jeżeli np. rządzący będą dalej zabierać ludziom wolność gospodarczą. Przykręcą śrubę z podatkami, a na tym ucierpią drobni przedsiębiorcy. Albo zaczną wyrzucać ludzi z uczelni za poglądy i dociskać za każdy sprzeciw wobec władzy – odpowiada Jachlewska. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Wczorajszy protest w Gdańsku,
https://wiadomosci.onet.pl/kraj/sn-postepowanie-ws-mariusza-kaminskiego-nadal-zawieszone/mxwc7cv,SN: postępowanie ws. Mariusza Kamińskiego nadal zawieszone,"Sąd Najwyższy nie uwzględnił dziś wniosku o odwieszenie sprawy Mariusza Kamińskiego. Oznacza to, że postępowanie kasacyjne ws. byłego szefa CBA będzie nadal zawieszone do czasu rozstrzygnięcia przez Trybunał Konstytucyjny skierowanej przez marszałka Sejmu sprawy sporu kompetencyjnego między SN a prezydentem ws. prawa łaski.","- Zgodnie z tym, co SN stwierdził w sierpniu 2017 r., i co nadal jest aktualne, postępowanie kasacyjne zostało zawieszone z mocy prawa przez wszczęcie postępowania przed TK o rozstrzygnięcie sporu kompetencyjnego - powiedział w uzasadnieniu postanowienia sędzia SN Piotr Mirek. Jak dodał, ""decyzja o zmianie istniejącego stanu rzeczy nie jest uzależniona od SN, bo stan zawieszenia postępowania, tak jak powstał z mocy prawa, to z mocy prawa ustanie z chwilą zakończenia tego z postępowań"", które spowodowało skutek zawieszenia. - Decyzja sądu oznacza, że postępowanie nadal będzie zawieszone. Sąd nie zdecydował się na podjęcie tego postępowania, stojąc twardo na stanowisku, że samo zaistnienie sporu kompetencyjnego czy tego postępowania przed TK, oznacza, że nie można prowadzić postępowania przed Sądem Najwyższym, i to – jak powiedział sędzia sprawozdawca – bez względu na to, czy ten spór kompetencyjny jest rzeczywisty, czy nierzeczywisty – powiedział rzecznik SN Michał Laskowski. Dodał, że ""jest to formalne, bardzo tradycyjne podejście"", a SN, podtrzymując swoje stanowisko sprzed roku, ""uznał, że brak aktywności TK przez ten rok też niczego nie zmienia, bo jest to jedyny organ, który może takie postępowanie prowadzić"". W marcu 2015 r. Sąd Rejonowy Warszawa-Śródmieście skazał w I instancji byłego szefa CBA Kamińskiego (dziś - koordynatora służb specjalnych) i Macieja Wąsika (zastępcę Kamińskiego w CBA; obecnie zastępcę koordynatora) na 3 lata więzienia, m.in. za przekroczenie uprawnień i nielegalne działania operacyjne CBA podczas ""afery gruntowej"" w 2007 r. Na kary po 2,5 roku skazano dwóch innych b. członków kierownictwa CBA. Zanim Sąd Okręgowy w Warszawie zbadał ich apelację, w listopadzie 2015 r. prezydent Andrzej Duda ułaskawił wszystkich czterech, umarzając postępowanie sądowe. W marcu 2016 roku SO uchylił wyrok SR i wobec aktu łaski prawomocnie umorzył sprawę. Od tego kasacje do SN złożyli oskarżyciele posiłkowi. Postępowanie kasacyjne ws. Mariusza Kamińskiego i innych b. szefów CBA zostało zawieszone 1 sierpnia 2017 r. SN uzasadnił wtedy swoją decyzję wszczęciem przez Trybunał Konstytucyjny sprawy sporu kompetencyjnego między SN a prezydentem ws. prawa łaski. Sprawa sporu kompetencyjnego skierowana do TK przez marszałka Sejmu Marka Kuchcińskiego - a także inne wnioski odnoszące się do prawa łaski wystosowane do TK przez prokuratora generalnego Zbigniewa Ziobrę - wyniknęła na kanwie uchwały SN z końca maja zeszłego roku. Wówczas siedmioro sędziów SN - w odpowiedzi na pytanie sędziów SN rozpatrujących kasację ws. b. szefów CBA - uznało, że prezydenckie prawo łaski może być stosowane wyłącznie wobec prawomocnie skazanych. Wniosek o podjęcie zawieszonego w sierpniu 2017 r. postępowania kasacyjnego złożyli w grudniu 2017 r. pełnomocnicy oskarżycieli posiłkowych w sprawie Kamińskiego. Tymczasem przed tygodniem TK rozpatrując jeden z wniosków Ziobry, uznał, iż nieuwzględnienie w przepisach aktu łaski, jako powodu niedopuszczalności dalszego prowadzenia sprawy karnej, jest niekonstytucyjne i - tym samym - prezydent może skorzystać z prawa łaski przed prawomocnym skazaniem ułaskawianej osoby. - SN powinien podjąć zawieszone postępowanie ws. byłego szefa CBA Mariusza Kamińskiego i je umorzyć, bo TK jasno powiedział SN, jak rozumie się prawo łaski - mówiła niedawno prezes TK Julia Przyłębska.",Sąd Najwyższy,
https://wiadomosci.onet.pl/kraj/adam-bodnar-w-noweli-ustaw-sadowych-odwolanie-do-przepisu-ktorego-nie-ma/7c9b5m1,Adam Bodnar: w noweli ustaw sądowych odwołanie do przepisu którego nie ma,"- W ustawie można znaleźć jeden konkretny błąd legislacyjny, który powinien zostać wychwycony na wcześniejszych etapach prac - przekazał w trakcie wczorajszego wystąpienia w Senacie Rzecznik Praw Obywatelskich Adam Bodnar. Chodzi o art. 22 ust. 2 ustawy, który odsyła do art. 31 par. 2a ustawy o Sądzie Najwyższym. Ten z kolei nie istnieje.","Senat, po wielogodzinnej dyskusji przyjął dziś w nocy bez poprawek nowelizację ustaw m.in. o Sądzie Najwyższym, ustroju sądów, Krajowej Radzie Sądownictwa i o prokuraturze. Za nowelą głosowało 60 senatorów, 30 było przeciw, 1 wstrzymało się od głosu. Ustawa trafi teraz do podpisu prezydenta. Przepis do którego swoje wątpliwości zgłosił RPO dotyczy możliwości dołączenia do zgłoszenia kandydata na sędziego SN dokumentów uzupełniających, o których miała być mowa w nieistniejącym paragrafie. Przepis opisujący dokumenty istnieje, ale został opisany w innym paragrafie 3a. - Jak znam życie prawdopodobnie zaraz będzie to interpretowane, że jest to oczywista pomyłka. Chciałbym wskazać na to, że jednak taki błąd techniczny się do ustawy zaplątał - dodał Bodnar. W trakcie swojego wystąpienia w Senacie RPO stwierdził, że to efekt bardzo szybkiego trybu postępowania. - W momencie, kiedy mamy do czynienia z ustawami o znaczeniu ustrojowym, ustawami, które nie tylko rozwiązują kwestie ustrojowe, ale także mają wpływ na życie wielu osób (...) to można by się spodziewać, że tego typu projektu będą procedowane z pewną rozciągłością czasową, tak, aby można się było zastanowić nad wszelkimi podstawowymi błędami, które są w ustawie zawarte - powiedział. - Zdaję sobie sprawę z tego jaki był cel przygotowania i przyjęcia tego projektu ustawy. Moim zdaniem nie pojawiłby się on, gdyby nie uchwała Zgromadzenia Ogólnego Sędziów SN z 28 czerwca i jednolite, solidarne wsparcie ze strony sędziów SN dla pani I prezes SN Małgorzaty Gersdorf. I nie powstałby on pewnie gdyby nie to, co stało się 4 lipca, czyli okazanie szacunku ze strony społeczeństwa polskiego, które przywitało panią I Prezes SN, wchodzącą do budynku Sądu Najwyższego i wsparcie ze strony różnych instytucji międzynarodowych - powiedział Bodnar w Senacie. Jego zdaniem, celem nowelizacji jest to, aby ""naprawić tę sytuację, która powstała"". - Natomiast w ogólnym rozrachunku, to oznacza dalsze podporządkowanie sądownictwa politykom - ocenił Bodnar. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Adam Bodnar,
https://wiadomosci.onet.pl/kraj/senat-przyjal-nowelizacje-ustawy-o-sadownictwie/nwb1c5t,Senat przyjął nowelizację ustawy o sądownictwie,"60 senatorów zagłosowało za przyjęciem nowelizacji ustaw sądowych. 30 było przeciwnych, 1 wstrzymał się od głosu. Ustawę przyjęto bez poprawek. Teraz trafi do podpisu prezydenta. Przed budynkiem Senatu przez cały dzień odbywały się dziś protesty. Po zakończeniu obrad grupa protestujących żegnała odjeżdżających senatorów okrzykami: ""zdrajcy"".","Senat po południu rozpoczął pracę nad nowelizacją ustaw m.in. o Sądzie Najwyższym, ustroju sądów, Krajowej Radzie Sądownictwa i o prokuraturze. Dyskusja nad ustawą przyjętą wcześniej przez Sejm trwała 12 godzin. Nowela ustaw m.in. o SN i KRS jest pierwszym punktem obrad Senatu. Przewiduje m.in., że Zgromadzenie Ogólne Sędziów SN będzie wybierało i przedstawiało prezydentowi kandydatów na I prezesa SN niezwłocznie po obsadzeniu 2/3 liczby stanowisk sędziów SN, a nie - tak jak obecnie głosi przepis - dopiero, gdy obsadzone są niemal wszystkie stanowiska. W poniedziałek senacka komisja zarekomendowała przyjęcie noweli bez poprawek. W trakcie prac nad nowelą podczas wtorkowych obrad, senator PO Leszek Czarnobaj pytał senatorów sprawozdawców, czy mogliby wskazać w noweli, które jej elementy wpłyną na polepszenie sytuacji obywateli pod względem m.in. skracania przewlekłości spraw. W odpowiedzi senator sprawozdawca Rafał Ambrozik (PiS) stwierdził, że reforma wymiaru sprawiedliwości nie została jeszcze zakończona. - Reforma wymiaru sprawiedliwości jest jeszcze niezakończona. Na efekty zmian będzie trzeba poczekać - podkreślił Ambrozik. W tym kontekście przypomniał, że nie zostały jeszcze obsadzone stanowiska w dwóch izbach SN. - To nie jest tak, że przychodzimy, przeprowadzamy ustawę i wszytko się odmieni - dodał Ambrozik. Na pytania odpowiadali też senatorzy sprawozdawcy mniejszości w komisji - Aleksander Pociej i Jan Rulewski z PO. Grzegorz Napieralski (niezrzeszony) pytał senatora Pocieja, jakie zagrożenia niesie nowelizacja dla ""zwykłych obywateli"" i jak wpłynie na ich codzienność. Ocenił, że poprzez tempo prac i ""kadrowy charakter"", ustawa ""domyka niechlubny etap w polskim wymiarze sprawiedliwości"". Podkreślił, że ludzie nie zawsze zdają sobie sprawę z zagrożenia, jakie - jego zdaniem - niosą ze sobą zmiany wprowadzane przez PiS. Pociej odpowiedział, że choć Sąd Najwyższy wydaje się obywatelom instytucją odległą, ma duży wpływ na ich życie. Mówił, że może się to ujawnić w momencie, gdy obywatel ""zetrze się w sporze o przysłowiową miedzę z kimś ustosunkowanym politycznie"". - Każdego z nas może to spotkać - podkreślił. Przypomniał w tym kontekście sprawę wypadku samochodowego premier Beaty Szydło; przekonywał, że w tym przypadku ""próbowano manipulować faktami"". Jednak jeszcze większym niebezpieczeństwem - mówił - jest to, że polski system po zmianach ""może stać się niewiarygodny"". Przywoływał sprawę irlandzkiego sądu, który, jak mówił - z powodu braku tego zaufania ""zatrzymywał ekstradycję handlarza narkotyków"". Mówił, że jeśli całość zmian zaproponowanych przez PiS w sądownictwie wejdzie w życie, może powstać przekonanie za granicą, że polski wymiar sprawiedliwości ""wpada w ręce polityków"". Ambrozik powiedział, że on takich niebezpieczeństw nie widzi, natomiast uważa, że podstawową korzyścią z zaproponowanych zmian, będzie to, że zostaną powołani sędziowie SN, których praca usprawni działanie wymiaru sprawiedliwości; Pociej reagując na te słowa powiedział, że on nie widzi żadnej korzyści dla obywateli, którą mogłaby przynieść nowelizacja. To smutny dzień, bo kończy ""cykl technologiczny, przy pomocy którego władza chce zapanować nad obywatelami""; to dzień kiedy ""pełzający zamach stanu, wypełzł na powierzchnię"" - mówili senatorowie PO. Mieczysław Augustyn stwierdził, że ""po raz kolejny przedstawiciele MS bez żenady proponują Wysokiej Izbie łamanie przepisów konstytucyjnych"". - Z całą stanowczością trzeba powiedzieć, że na wprowadzaniu tej ustawy zwykły obywatel nie skorzysta wcale, a upolitycznienie sądów jest przeciwko społeczeństwu - mówił senator PO. - Państwo tą ustawą, w moim przekonaniu, nie próbujecie wzmocnić stosowania sprawiedliwości, lecz uciec przed sprawiedliwością, przed sprawiedliwością w europejskim Trybunale Sprawiedliwości - mówił Augustyn. Według niego, wtorkowa debata ""to smutny dzień, bo kończy cykl technologiczny, przy pomocy którego władza chce zapanować nad obywatelami"". - Będziemy szukać poparcia w opinii publicznej i będziemy sprzeciwiać się temu, żebyście uciekli przed jeszcze jedną sprawiedliwością, przed sprawiedliwością wyborów, bo SN być może jest potrzebny wam po to, żebyście umknęli przed sprawiedliwym osądem Polaków. To się wam nie uda - podkreślił Augustyn. Bogdan Klich (PO) mówił z kolei, że wtorkowa debata ""to dzień kiedy pełzający zamach stanu, wypełzł ostatecznie na powierzchnię"". - W tej Izbie nie przyzwyczailiście nas do tego, że wielokrotnie łamaliście i w Sejmie i w Senacie konstytucję. Nie, nie przyzwyczailiśmy się do tego. Za każdym razem protestowaliśmy i mówiliśmy o tym głośnio, za każdym razem mówiła o tym głośno opinia publiczna, także ci ludzie, którzy dziś przez kilka godzin stali tutaj pod murami Senatu, żeby zamanifestować swoje przywiązanie do wartości, które legły u podstaw wielkiego ruchu Solidarności - mówił senator PO. Kazimierz Kleina (PO) nawiązał do protestów przeciw przyjęciu nowelizacji, które trwają na zewnątrz parlamentu. - Pani senator (PiS, Dorota) Czudowska powiedziała, że to tylko 1000 osób - powiedział. - Ja słyszałem, że 50 - poprawiał go Karczewski. - Zachęcam was, byście wyszli z budynku i zobaczyli - tu nie stoi 50 osób, tylko tysiące osób. A gdyby nawet były to dwie osoby, to należałoby się nad ich zdaniem zastanowić. Tymczasem nie umiemy uszanować głosów ludzi, którzy w całym kraju się gromadzą - powiedział Kleina. Podkreślał, że to są ludzie niezrzeszeni politycznie, zarówno osoby starsze jak i młode. - Przez pokolenia idzie ten duch protestu - mówił Kleina. Podczas swojego wystąpienia w Senacie Rzecznik Praw Obywatelskich Adam Bodnar zwrócił się bezpośrednio do wiceministra sprawiedliwości Łukasza Piebiaka, który występował przed nim podczas prac w Senacie nad nowelą ustaw sądowych. - Pamiętam zaangażowanie pana ministra w kwestie dot. niezależności sądownictwa na Węgrzech, w Turcji. Ostatni raz jak się spotkaliśmy, to był to zjazd Stowarzyszenia Sędziów Polskich Iustitia, zorganizowany bodajże z okazji 25-lecia Iustitii w Suwałkach i wtedy pan minister bardzo mocno bronił różnych zasad dot. niezależności sądownictwa, a od jakiegoś czasu, w zasadzie od listopada 2015 r. i później ten pogląd chyba mamy rozbieżny i wydaje mi się, że nasze kwestie ideowe się w tym zakresie rozjechały - powiedział Bodnar. - Uważam, że wartości są niezmienne i wartości konstytucyjne, polegające na obronie niezależności sądownictwa, powinny być niezmienne i że konstytucja się nie zmieniła i powinna być w tym zakresie przedmiotem obrony i stąd moja obecność tutaj - podkreślił Bodnar. Rzecznik zasugerował również, że pewne sformułowania ustawy wskazują, że nie jest to projekt poselski, lecz powstał on w ministerstwie sprawiedliwości. Opozycja już wcześniej podnosiła tę kwestię sugerując, że projekt przedstawia się jako poselski, ponieważ wówczas nie wymaga on takich konsultacji, jak projekt rządowy. Po zakończonej dyskusji do tych słów odniósł się wiceminister Piebiak. - Nie jest rolą rzecznika kwestionowanie trybu przyjętego przez parlament. Projekt jest poselski, nie należy zajmować się plotkami, domysłami - powiedział Piebiak. - Potwierdzam, że widzieliśmy się w Suwałkach, byłem w Iustitii. Wydawało mi się, że walczymy o to samo, teraz jest inaczej. Ja pozostaję przy ideałach niezależności sądownictwa, niezależności sędziów. Myślę, że pan rzecznik chciałby, żeby było tak jak było. Historia nas oceni - stwierdził wiceminister. - Myślę, że niezależni obserwatorzy ocenią, że to, co dziś stało się w tej Izbie, było dobre dla obywateli - zakończył Piebiak. Chcesz być na bieżąco z najważniejszymi informacjami dnia? Polub Onet Wiadomości na Facebooku!",,
https://wiadomosci.onet.pl/tylko-w-onecie/protest-przed-senatem-jan-spiewak-nawet-nie-potrafia-zrobic-porzadnie-tego-zamachu-na/gnzj9g8,Protest przed Senatem. Jan Śpiewak: nawet nie potrafią zrobić porządnie tego zamachu na sąd,"To są partacze. Oni nawet nie potrafią zrobić porządnie tego zamachu na sądy. Zorientowali się, że nie mają większości w zgromadzeniu ogólnym sędziów Sądu Najwyższego i teraz chcą szybko ręcznie zmienić sytuację i ""wygasić"" panią Gersdorf - mówi Onetowi Jan Śpiewak, uczestniczący w proteście przed Senatem przeciwko kolejnym zmianom w systemie sprawiedliwości.","Prawdopodobnie w piątek przyjęta przez Sejm piąta nowelizacja ustaw o Sądzie Najwyższym, KRS, sądach powszechnych i prokuraturze trafi do podpisu na biuro prezydenta. Przed sądami w Polsce odbywają się protesty. Dziś manifestanci zebrali się też przed Senatem, gdzie procedowana jest teraz ustawa. - W tym proteście moim zdaniem uczestniczy prawdziwa elita moralna narodu - powiedział obecny przed budynkiem Senatu Leszek Balcerowicz. - Dławienie niezależności sądów jest typowe dla dyktatury - zaznaczył. - Kwestia trójpodziału władzy, niezależności Sądu Najwyższego, to jest kwestia kluczowa w funkcjonowaniu demokracji. A z mojego punktu widzenia to jest też kwestia wyborów samorządowych. To I prezes SN decyduje, czy wybory są ważne. Jeśli dojdzie do zamachu na SN to znajdujemy się w ogromnym kłopocie i nie wiemy, jak się poruszać w tym systemie - powiedział Onetowi Jan Śpiewak.",,
https://wiadomosci.onet.pl/kraj/malgorzata-gersdorf-dziekuje-protestujacym-wasza-postawa-budzi-szacunek/5nptgtl,Małgorzata Gersdorf dziękuje protestującym: wasza postawa budzi szacunek demokratycznego świata,"""Chcę podziękować wszystkim, którzy zaangażowali się w protest przeciwko zmianom w sądownictwie; wasza postawa jest ważna i budzi szacunek nie tylko sędziów, ale całego demokratycznego świata"" - napisała dziś Małgorzata Gersdorf w liście opublikowanym na stronie Sądu Najwyższego.","""Od szeregu miesięcy mamy do czynienia z bezprecedensowym atakiem na sądownictwo, w tym na Sąd Najwyższy. Podważane są konstytucyjne zasady trójpodziału władzy, odrębności władzy sądowniczej i niezależności sądów"" - napisała Gersdorf. Według niej, celem wprowadzanych zmian jest uzyskanie przez rządzącą większość wpływu na działania sądów, który wykracza poza ramy wyznaczone przez konstytucję. Zauważyła, że przeciwko tym zmianom ""stają różnego rodzaju organizacje oraz grupy obywateli"". ""Świadczy to o ich obywatelskiej dojrzałości i trosce o losy polskiego demokratycznego państwa prawnego"" - podkreśliła sędzia. Jak napisała, protesty te ""są wolne od przemocy, najczęściej zdystansowane od bieżącej polityki, świadczą o dojrzałości i odwadze"". Gersdorf podkreśliła też wagę głosu sędziów, którzy publicznie sprzeciwili się wprowadzanym przez PiS zmianom. ""Zabieranie przez nich głosu w pełni odpowiada wymogom etyki zawodowej i świadczy o poczuciu odpowiedzialności za polskie państwo"" - napisała. ""Chcę podziękować wszystkim, którzy zaangażowali się w ten obywatelski protest, tym, którzy w nim uczestniczą, biorąc udział w licznych i bardzo nielicznych manifestacjach i tym, którzy zabierają głos w przestrzeni publicznej, okazując przywiązanie do demokratycznych wartości i próbując uświadomić społeczeństwu niebezpieczeństwa związane z wprowadzanymi zmianami"" - podkreśliła Gersdorf. Według niej, taka postawa jest ważna i budzi szacunek zarówno sędziów, jak i ""całego demokratycznego świata"". W ocenie Gersdorf wymiar sprawiedliwości w Polsce wymaga ""rzeczywistej modernizacji"", jednak zmiany wprowadzane przez PiS - jej zdaniem - ograniczają się jedynie do zmian kadrowych. Sejm uchwalił w piątek przygotowaną przez PiS nowelizację ustaw m. in. o Sądzie Najwyższym, ustroju sądów, Krajowej Radzie Sądownictwa i o prokuraturze. Chodzi m.in. o zmiany procedur wyboru I prezesa SN i kwestie obsady stanowisk w tym sądzie. Za głosował klub PiS, przeciw był klub Kukiz'15, zaś kluby PO, Nowoczesnej i PSL-UED nie wzięły udziału w głosowaniu. Teraz ustawą zajmie się Senat. Zgodnie z ustawą o Sądzie Najwyższym, która weszła w życie 3 kwietnia, w dniu następującym po upływie trzech miesięcy od tego terminu w stan spoczynku przeszli z mocy prawa sędziowie SN, którzy ukończyli 65. rok życia. W związku z tym od 4 lipca przestali - według ustawy - pełnić swoje funkcje. Mogą dalej orzekać, jeśli w ciągu miesiąca od wejścia w życie nowej ustawy złożyli stosowne oświadczenie i przedstawili odpowiednie zaświadczenia lekarskie, a prezydent wyrazi zgodę na dalsze zajmowanie przez nich stanowiska sędziego SN. Małgorzata Gersdorf, która ukończyła 65. rok życia, nie złożyła takiego oświadczenia. W ubiegłym tygodniu pod Sejmem odbywały się demonstracje przeciwko zmianom w sądownictwie, zorganizowane m.in. przez Obywateli RP, Ogólnopolski Strajk Kobiet i KOD. Ich uczestnicy domagali się nowelizacji ustaw o sądach zgodnie z zaleceniami Komisji Europejskiej. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Prof. Małgorzata Gersdorf,
https://wiadomosci.onet.pl/kraj/zbigniew-ziobro-dementuje-informacje-o-rozmowach-z-prof-malgorzata-manowska-to-artykul/1sqhmf0,"Zbigniew Ziobro dementuje informacje o rozmowach z prof. Małgorzatą Manowską. ""To całkowicie niedorzeczne""","Minister sprawiedliwości w rozmowie z portalem wpolityce.pl zdementował informacje o tym, że rzekomo jest ""po słowie"" z prof. Małgorzatą Manowską ws. objęcia przez nią stanowiska I Prezes Sądu Najwyższego. - Fakt, że miałbym być „po słowie” z panią Manowską jest klasycznym „fake newsem” - stwierdził. Manowska w rozmowie z Onetem potwierdziła, że zgłosiła swoją kandydaturę do SN, ale tylko jako sędzia.","- To zastanawiające, że ktoś pisze, iż jestem po słowie z panią prof. Manowską, nie pytając ani mnie, ani pani Manowskiej o zdanie. Stanowczo dementuję te informacje - powiedział w rozmowie z wpolityce.pl minister sprawiedliwości. Dodał, że jako minister nie pełni żadnej roli w powoływaniu I Prezesa Sądu Najwyższego, oraz że kompetencje w tej kwestii mają m.in. Krajowa Rada Sądownictwa, Zgromadzenie Ogólne Sędziów Sądu Najwyższego i prezydent. Ziobro ocenił, że doniesienia związane z jego rozmowami z prof. Manowską są ""z punktu ustrojowego całkowicie niedorzeczne i sprzeczne z faktami"". Ziobro przypomniał również, że sprawy wyboru I Prezesa mogłoby nie być, gdyby prof. Małgorzata Gersdorf skierowała do prezydenta wniosek o zgodę na przedłużenie jej aktywności w Sądzie Najwyższym po przekroczeniu wieku emerytalnego. Dodał też, że prof. Gersdorf ""jest profesorem prawa i musi wiedzieć, że jeśli przejdzie w stan spoczynku, to nie może pełnić funkcji prezesa"" - czytamy na wpolityce.pl. Minister skrytykował też część środowiska sędziowskiego, które ""samo siebie nazywa specjalną kastą"" i kwestionuje potrzebę zmian w sądownictwie. Według informacji ""Dziennika Gazety Prawnej"" prof. Małgorzata Manowska, dyrektor Krajowej Szkoły Sądownictwa i Prokuratury, jest kandydatką do objęcia stanowiska pierwszej prezes SN. Manowska potwierdziła w rozmowie z Onetem, że zgłosiła swoją kandydaturę do Sądu Najwyższego, ale wyłącznie jako sędzia. - Jedyne, co mogę powiedzieć, to że zgłosiłam swoją kandydaturę na sędziego Sądu Najwyższego. Dziwią mnie natomiast sugestie, jakobym miała ubiegać się o stanowisko I prezesa. Przecież wyboru dokonuje Zgromadzenie Ogólne, które samo wybiera pięciu kandydatów. A więc informacje o tym, że sama planuję zgłoszenie swojej kandydatury, są błędne i wynikają z nieznajomości prawa - powiedziała. Małgorzata Manowska stwierdziła również, że wszystkie doniesienia o tym, że miałaby zastąpić Małgorzatę Gersdorf, ""to plotki"". Natomiast Łukasz Piebiak, podsekretarz stanu w Ministerstwie Sprawiedliwości, w rozmowie z PAP pozytywnie odniósł się do tego pomysłu. - To znakomity fachowiec. Jeśli zgłosi swoją kandydaturę, byłaby również dobrym pierwszym prezesem SN - ocenił i zastrzegł, że nie wie, jakie są plany i przyszłość Manowskiej. Prof. Małgorzata Manowska jest dyrektorem Krajowej Szkoły Sądownictwa i Prokuratury. W 2007 roku pracowała w ministerstwie sprawiedliwości. Jako podsekretarz stanu podlegała ówczesnemu ministrowi - Zbigniewowi Ziobro. W tym samym czasie jej kolegą z pracy był obecny prezydent Andrzej Duda, wtedy również wiceminister. Zgodnie z ustawą, wyboru pięciu kandydatów na I Prezesa Sądu Najwyższego dokona Zgromadzenie Ogólne SN, rozszerzone o nowych sędziów. Finalnie I Prezesa wybierze spośród pięciu nazwisk Andrzej Duda. Na obecne stanowisko Małgorzatę Manowską powołał Zbigniew Ziobro 21 stycznia 2016 roku. Chcesz być na bieżąco z najważniejszymi informacjami dnia? Polub Onet Wiadomości na Facebooku! Źródło: wpolityce.pl, Onet",Zbigniew Ziobro,
https://wiadomosci.onet.pl/kraj/sedzia-dorota-zabludowska-mam-odczucie-ze-prawo-przestalo-dzialac-i-licza-sie-tylko/eg5m242,"Sędzia Dorota Zabłudowska: mam odczucie, że prawo przestało działać i liczą się tylko partykularne interesy","- W tej chwili posiedzenie Krajowej Rady Sądownictwa wygląda w ten sposób, że przychodzi pani poseł Pawłowicz, wyciąga listę sędziów, którzy śmieli pojechać do Brukseli i rozmawiać na temat stanu polskiej praworządności. I pani poseł mówi: ta osoba mi się nie podoba – w rozmowie z Onetem opisuje Dorota Zabłudowska, sędzia Sądu Rejonowego Gdańsk-Południe, która od ponad roku w kolejnych manifestacjach ostrzega przed uzależnieniem wymiaru sprawiedliwości od polityków rządzącej partii.","Piotr Olejarczyk, Onet: Dlaczego wciąż warto protestować pod sądami w Polsce? Dorota Zabłudowska, sędzia Sądu Rejonowego Gdańsk-Południe: Tak naprawdę protestujemy od roku. Niedawno miałam rocznicę swojego pierwszego wystąpienia przed sądem i niestety, jak widać, nie ostatniego. A protestujemy cały czas, bo w Polsce nie jest lepiej, a jest gorzej. Co to znaczy gorzej? W tej chwili mamy swoisty pat w kraju. Władza wykonawcza nie uznaje dalszego urzędowania pani Pierwszej Prezes Sądu Najwyższego. Natomiast pani Pierwsza Prezes Sądu, podobnie jak większość prawników w tym kraju (jeżeli nie prawie wszyscy), twierdzą, że pełni kadencję do 30 kwietnia 2020 roku. Na ten moment również ci sędziowie Sądu Najwyższego, którzy na mocy ustawy grudniowej mają być przeniesieni w stan spoczynku, w dalszym ciągu urzędują. Nie ma ostatecznych decyzji w ich sprawach, podjętych na mocy tej ustawy i sędziowie zaczynają składać odwołania od opinii KRS. I to też przeciąga postępowanie. Sędzia Iwulski zapowiedział odwołanie do Sądu Najwyższego, część sędziów się odwołuje do Naczelnego Sądu Administracyjnego. Te wszystkie działania umocowane prawnie mają na celu opóźnienie wejścia w życie skutków tej ustawy, a zarazem umożliwienie Komisji Europejskiej zaskarżenie tej ustawy do Trybunału Sprawiedliwości Unii Europejskiej. Myślę, że dla wielu Polaków ten spór wciąż jest niezrozumiały. Podam przykład, jak to wpływa na życie ""zwykłego Kowalskiego"". Krajowa Rada Sądownictwa to organ, który ma stać na straży niezależności sądów i niezawisłości sędziów. Teraz do tej Rady zostali wybrani sędziowie według klucza politycznego. Zostali wybrani przez partię rządzącą i Kukiz'15. I jak to wygląda w praktyce? KRS przedstawia kandydatów na stanowiska sędziów, czyli kandydatów na osoby, które w przyszłości będą rozstrzygać sprawy poszczególnych obywateli. A jak było wcześniej? Do tej pory było tak, że to postępowanie KRS było mniej lub bardziej merytoryczne. Oceniało się kompetencje kandydata, jego doświadczenie, jego dorobek. W tej chwili posiedzenie Krajowej Rady Sądownictwa wygląda w ten sposób, że przychodzi pani poseł Pawłowicz, wyciąga listę sędziów, którzy śmieli pojechać do Brukseli i rozmawiać na temat stanu polskiej praworządności. Na tej liście znajduje się sędzia, która jest opiniowana przez KRS. To oczywiście nie podoba się pani poseł, która mówi: ""ta osoba się nie nadaje"". I głosowanie wygląda tak, że jest zero do dwudziestu. Zero do dwudziestu? KRS głosuje tak, jak chce pani poseł. Mnie oczywiście to bardzo boli, dlatego że sędziowie nadal mają większość w Krajowej Radzie Sądownictwa. To dlaczego głosują tak, jak chce pani poseł? Bo zostali w taki sposób dobrani. To są osoby w tej chwili zależne od woli polityków. Wystarczy prześledzić te posiedzenia, żeby zobaczyć, w jaki sposób ci sędziowie się zachowują, czy w ogóle zabierają głos. Pod sądami protestują sędziowie, którzy mówią: ustawa o Sądzie Najwyższym jest niekonstytucyjna, a władza chce zawłaszczyć sądy w Polsce. A z drugiej strony sporu głos zabierają prawnicy, którzy przekonują, że nowe prawo nie stanowi żadnego zagrożenia dla praworządności w Polsce. Jak to możliwe, że prawnicy różnią się w tak podstawowych kwestiach? Ja mam odczucie, że prawo przestało działać. To już nie jest kwestia, jak ono brzmi. Prawo jest rozgrywane dla partykularnych interesów. Władza ustawodawcza w taki sposób kształtuje prawo, by przejąć jak największą część tego władztwa nad wszystkimi sferami życia społecznego. I nie patrząc przy tym na to, co jest zapisane w konstytucji. To nie są spory między prawnikami. To jest spór o władzę. Prawo już się nie liczy? Dla niektórych się nie liczy. Ja to tak odbieram. Konstytucja jest jasna. Jeżeli mamy zapis, że konstytucja jest prawem nadrzędnym, to ustawa nie może być z nią sprzeczna. Jeżeli więc ktoś uchwala ustawę, sprzeczną z konstytucją, czyni to w swoim konkretnym celu. I jaki to jest cel? W tej chwili idzie o przejęcie kontroli nad Sądem Najwyższym. I tutaj można na chwilę wrócić do wspomnianego wyżej postępowania przed KRS. Przypominam, że KRS ma również opiniować kandydatów do Sądu Najwyższego, w tym do Izby Dyscyplinarnej. Izba ta będzie prowadzić sprawy dyscyplinarne przeciwko prawnikom, którzy będą popełniać faktycznie jakieś delikty, ale też np. sprzeciwiać się pozostałym dwóm władzom. Jeżeli więc kandydatów na sędziów się pyta dzisiaj, kto jest prezesem Sądu Najwyższego, to można sobie wyobrazić, w jaki sposób będzie się dobierało sędziów do tego Sądu. Jeżeli jest tak, jak pani mówi, to mamy w Polsce tak słabe prawo? Czy w Polsce zabrakło jakichś mechanizmów prawnych, które mogłyby powstrzymać zakusy rządzącej partii? Prawo istnieje, zabezpieczenia istnieją, ale nie są respektowane. Prawo zawsze ustąpi przed siłą. W Polsce wciąż sporo osób uważa, że w całym tym sporze chodzi tylko o to, że sędziowie jako kasta bronią się przed ""oderwaniem od koryta"". I że rząd dobrze robi. Jak słyszę takie argumenty, mam jedną odpowiedź. Sejm się odgradza barierkami, organizowane przez partię rządzącą manifestacje są też odgradzane. Coraz bardziej władza ustawodawcza i wykonawcza się odcina od ludzi i tych ludzi się boi. A my sędziowie stoimy z ludźmi na ulicy. My jesteśmy kastą? No chyba nie. Nie mamy z tego żadnych profitów. Wynagrodzenie mamy uchwalane ustawowo, co by się nie działo one wyższe nie będzie. Nie mamy żadnego interesu w tym, by protestować. Poza oczywiście przekonaniem, że demokracja, że trójpodział władzy, że praworządność i członkostwo w Unii Europejskiej to są wartości, za które zbyt wiele zapłaciliśmy, by teraz tak łatwo z nich rezygnować. Ale zgodzi się pani, że sądownictwo w Polsce wymaga reformy? Zgadzam się. Ale to, co robi teraz rząd, to nie jest żadna reforma. To jak to nazwać? Przejmowanie władzy w poszczególnych sądach i poszczególnych jednostkach. Im większa jest ta kontrola ze strony władzy wykonawczej, tym większa będzie presja na sędziów, którzy będą mieli to nieszczęście dostać sprawę, łączącą się w jakichś sposób z przedstawicielami władzy wykonawczej i ustawodawczej w Polsce. A pani czuje te naciski w swojej pracy? Czuję jakby tak powoli napierały na mnie ściany w mojej sali rozpraw. Ja jestem cały czas na tej sali sama, ale ten świat zewnętrzny wdziera mi się do niej coraz bardziej. To nie jest jeszcze konkretny nacisk, to jest presja pośrednia. Wszczyna się np. postępowania karne w celu wyjaśnienia, czy były składy do aresztów dobrze dobierane. Szuka się jakichś nieprawidłowości w pracy sędziów, którzy wydawali niekorzystne orzeczenia dla władzy wykonawczej. Taki efekt mrożący. My sędziowie mamy się bać konsekwencji naszego postępowania. Naszego mówienia głośno. Dla kogoś wywiad z panią może być dowodem na to, że sędziowie są niezależni, bo krytykują władze i nic złego im się nie dzieje. Jestem sędzią rejonowym. Nie pełnię żadnych zaszczytnych funkcji, z którymi wiązałby się jakieś korzyści. W związku z tym mam ten komfort, że jeszcze jestem nieusuwalna (śmiech). Uważam, że sędzia nie może się bać. Jakby się bał, to co z niego byłby za sędzia? Bałby się również wydać wyrok, tak? Taką mamy pracę. Na moment chciałem jeszcze wrócić do wątku reformy sądownictwa. Na czym ona powinna się skupiać? Procedury sądowe powinny być zrozumiałe dla człowieka. Powinno się podjąć działania w celu przyspieszenia postępowań. Zwiększyć nacisk na postępowania mediacyjne w sprawach, by strony mogły się dogadać poza salą sądową. Należałoby wyprowadzić z sądu wykroczenia. Poza tym są jeszcze takie drobne rzeczy, które mogłyby ułatwić ludziom życie, np. elektroniczny obieg dokumentów. Teraz ktoś może napisać do nas maila, ale on nie ma mocy prawnej. I jest cała masa takich rzeczy, którzy my jako praktycy widzimy, i uważamy, że trzeba je jak najszybciej poprawić w sądach. Czemu rząd nie wprowadza takich zmian? Myślę, że cała ta ""reforma"" była pomyślana rok temu w następujący sposób: szybko przejmujemy władze w sądach, później wprowadzamy właściwe reformy, mając dowód na to, że nasze reformy, ale i ""nasze"" sądy działają. Ten scenariusz jest wciąż możliwy. Ale awantura ciągnie się już od wielu miesięcy i końca jej nie widać. Nie ma więc czasu na prawdziwe reformy. Jak się ten cały spór zakończy? I kiedy? Moim zdaniem prezydent Andrzej Duda nie ma odwagi wydać postanowienia, w którym stwierdzi, że pani Prezes Sądu Najwyższego przeszła w stan spoczynku. Do wydania takiego postanowienia obliguje go ta grudniowa ustawa, o której cały czas tutaj rozmawiamy. Prezydent nie wydał takiego postanowienia w stosunku do żadnego sędziego. Pan prezydent jest prawnikiem i zdaje sobie sprawę, że te przepisy (w szczególności do Prezes Sądu Najwyższego) są niezgodne z konstytucją. Jeżeli się odważy wydać takie postanowienie, będziemy mieli sytuację trudną. Co się wtedy stanie? Nie umiem sobie tego do końca wyobrazić. Jest jednak zbudowana postawą sędziów Sądu Najwyższego, którzy stosują prawo w sposób genialny. Myślą i postępują jak prawnicy, a nie jak politycy. I tak powinni sędziowie robić. Jak przypuszczam, efekt całej sytuacji jest taki, że w Sądzie Najwyższym rozpoznaje się obecnie dużo mniej spraw, bo część sędziów jest w zawieszeniu. Jeżeli ten stan takiej niepewności potrwa dłużej, to będzie to ze szkodą dla osób, które czekają na rozstrzygnięcia w Sądzie Najwyższym. Z drugiej strony, jeżeli powoła się sędziów na podstawie nieważnego ogłoszenia (w tym przypadku musi być kontrasygnata premiera, której nie ma) i rozpoczną swoje orzekanie... można sobie wyobrazić, jaki zrobi się prawny bałagan. I tego nie odkręcimy przez następnych 10 lat. Jestem przerażona taką wizją. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Sędzia Dorota Zabłudowska,
https://wiadomosci.onet.pl/kraj/stowarzyszenie-themis-apeluje-te-nazwiska-stana-sie-synonimem-sluzalczosci-artykul/w6l0tsr,"Stowarzyszenie THEMIS apeluje. ""Te nazwiska staną się synonimem służalczości""","""Wzywamy wszystkich prawników do powstrzymania się od uczestnictwa w procedurach zajmowania miejsc w Sądzie Najwyższym"" - apelują sędziowie ze stowarzyszenia THEMIS. Prawnicy wnoszą o wycofanie kandydatur tych, którzy już je zgłosili.","""Wobec niekonstytucyjnego i brutalnego przejęcia Sądu Najwyższego przez większość polityczną (THEMIS - red.) stwierdza, iż udział w procedurach zajmowania miejsc w Sądzie Najwyższym jest działaniem bezpośrednio wspierającym łamanie Konstytucji RP"" - czytamy w oświadczeniu. Według THEMIS, udział w procedurach oznacza to także ""współudział w tworzeniu realnego zagrożenia dla bezpieczeństwa Polski, ze względu na niszczenie ładu konstytucyjnego"". Nazwiska osób aspirujących do Sądu Najwyższego w warunkach stworzonego obecnie ustawowego bezprawia, staną się synonimem służalczości wobec systemu niszczącego państwo prawa i ""odbierającego po kawałku"" wolność obywatelom - kwitują sędziowie z THEMIS. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Sąd Najwyższy,
https://wiadomosci.onet.pl/kraj/krzysztof-lapinski-malgorzata-gersdorf-jest-sedzia-w-stanie-spoczynku-artykul/kkfv4ks,Krzysztof Łapiński: Małgorzata Gersdorf jest sędzią w stanie spoczynku,Małgorzata Gersdorf jest sędzią w stanie spoczynku - podkreślił rzecznik prezydenta Krzysztof Łapiński. I dodał: uchwała sędziów Sądu Najwyższego uznających ją nadal za pierwszą prezes SN nie ma mocy prawnej.,"- Profesor Gersdorf jest dzisiaj sędzią w stanie spoczynku, taką podjęła decyzję – powiedział Łapiński w Tok FM. Na uwagę, że według sędziów SN Gersdorf pozostaje I prezes SN, rzecznik prezydenta Andrzeja Dudy powiedział: ta uchwała nie ma żadnej mocy prawnej, to jest pewna opinia i tyle. Pytany, czy wymieniana w mediach prof. Małgorzata Manowska ma zostać ""dublerką"" Gersdorf, Łapiński odparł: ""nie będzie żadnej dublerki, pani profesor Gersdorf przeszła w stan spoczynku"". Łapiński dodał, że ""procedurę wyboru I prezesa SN reguluje ustawa"". - Dzisiaj osobą kierującą Sądem Najwyższym, z mocy ustawy jest sędzia (Józef) Iwulski – powiedział. Małgorzata Gersdorf w Karlsruhe: Ja już nie mam z czego ustępować. Jestem przy ścianie. Czytaj więcej Prezydencki minister dodał, że nie wie, kto będzie nowym kandydatem na stanowisko pierwszego prezesa Sądu Najwyższego. Przypomniał, że prezydent wskazuje prezesa spośród kandydatur przedstawionych przez Zgromadzenie Ogólne SN. Łapiński wyraził przekonanie, że w sprawie I prezes SN ""prezydent w żaden sposób nie złamał konstytucji"". Zgodnie z ustawą o Sądzie Najwyższym, która weszła w życie 3 kwietnia, w trzy miesiące od tego terminu, w stan spoczynku przeszli z mocy prawa sędziowie SN, którzy ukończyli 65. rok życia. Mogą oni jednak dalej pełnić funkcję, jeśli w ciągu miesiąca od wejścia w życie nowej ustawy, złożyli stosowne oświadczeni, a prezydent wyrazi zgodę na dalsze zajmowanie stanowiska sędziego SN. Prezydent, przed wyrażeniem zgody na dalsze zajmowanie stanowiska, zasięga opinii KRS. Gersdorf, która ukończyła 65. rok życia, nie złożyła takiego oświadczenia, argumentując, że jej kadencja jest określona wprost w konstytucji.",Łapiński,
https://wiadomosci.onet.pl/kraj/adam-bodnar-w-duzej-mierze-sedziowie-nie-dali-sie-podzielic/lndhhv4,Adam Bodnar: w dużej mierze sędziowie nie dali się podzielić,"Adam Bodnar był gościem Jarosława Kuźniara w programie ""Onet Rano."". Odniósł się on m.in. do zmian w Sądzie Najwyższym. - Zastanawiam się nad zeszłorocznymi protestami. Ludzie mówią, że one nic nie dały, nic nie spowodowały i nie miały sensu, skoro rządzący dalej robią to, co robili. Spójrzmy jednak na to, co się stało w tzw. międzyczasie. Prezydent zawetował dwie ustawy o sądownictwie. Później ileś czasu trwały przepychanki pomiędzy nim a PiS-em odnośnie tego, jak te ustawy przygotować. Proszę zauważyć, jaką to spowodowało siłę po stronie środowiska sędziowskiego – powiedział. - Najważniejszą rzeczą jest to, że sędziowie w dużej mierze nie dali się podzielić i pokazują, że im zależy na demokratycznym państwie prawa – dodał Adam Bodnar.",,,
https://wiadomosci.onet.pl/tylko-w-onecie/prof-malgorzata-manowska-zglosilam-swoja-kandydature-do-sadu-najwyzszego-artykul/3m5yz58,Prof. Małgorzata Manowska: zgłosiłam swoją kandydaturę do Sądu Najwyższego,"- Tak, zgłosiłam swoją kandydaturę do Sądu Najwyższego, ale wyłącznie jako sędzia. Obecnie jestem dyrektorem Krajowej Szkoły Sądownictwa i Prokuratury. Mam nadzieję jeszcze długo spełniać się w tej roli - mówi Onetowi prof. Małgorzata Manowska. Zgodnie z ostatnimi zmianami Manowska może pracować jednak w dwóch instytucjach jednocześnie.","Przypomnijmy, że według informacji ""Dziennika Gazety Prawnej"" prof. Małgorzata Manowska, dyrektor Krajowej Szkoły Sądownictwa i Prokuratury, jest kandydatką do objęcia stanowiska pierwszej prezes SN. O tym, że świetnie spełniłaby się w tej roli, mówił wczoraj wiceminister sprawiedliwości Łukasz Piebiak. Zadzwoniliśmy do prof. Manowskiej z prośbą o komentarz do pojawiających się spekulacji. Przyznała, że obecnie przebywa na urlopie i nie chce szerzej komentować sprawy. - Jedyne, co mogę powiedzieć, to że zgłosiłam swoją kandydaturę na sędziego Sądu Najwyższego. Dziwią mnie natomiast sugestie, jakobym miała ubiegać się o stanowisko I prezesa. Przecież wyboru dokonuje Zgromadzenie Ogólne, które samo wybiera pięciu kandydatów. A więc informacje o tym, że sama planuję zgłoszenie swojej kandydatury, są błędne i wynikają z nieznajomości prawa - mówi. Czy jednak bierze pod uwagę możliwość zastąpienia prof. Małgorzaty Gersdorf? - Wszystko, co pojawiło się w mediach w tym kontekście, to plotki. Ja przebywam na urlopie, nie myślę o tym i nie chcę tego komentować - ucina. - Ale czy, niezależnie od okoliczności ewentualnego wyboru, jest prawdopodobne, że to pani zostanie I Prezesem SN? - dopytujemy. - Proszę nie wciągać mnie w tę dyskusję - prosi prof. Manowska. Czytaj więcej: Układ między Gersdorf a PiS? Łukasz Piebiak pozytywnie ocenił pomysł, aby stanowisko sędziego Sądu Najwyższego objęła Małgorzata Manowska. - To znakomity fachowiec. Jeśli zgłosi swoją kandydaturę, byłaby również dobrym pierwszym prezesem SN - powiedział wiceminister sprawiedliwości. - Ja bezpośrednio z panią profesor współpracuję - jako z dyrektorem KSSiP-u i uważam, że jest to znakomity fachowiec, oboje wywodzimy się też z sądownictwa warszawskiego, więc znam od lat klasę pani profesor - i jako sędziego, i jako naukowca z dziedziny mi bliskiej, czyli z procesu cywilnego, i jako świetnego zarządzającego Krajową Szkołą Sądownictwa i Prokuratury - powiedział PAP Piebiak, odnosząc się do ewentualnej kandydatury Manowskiej. - Jeżeli się zgłosi, to pewnie byłaby dobrym również pierwszym prezesem SN, ale czy się zgłosi i czy ostatecznie nim zostanie - tego nie wiem - dodał. Wiceminister przypomniał jednocześnie, że pierwszy prezes SN jest powoływany przez prezydenta spośród pięciu kandydatów wybranych przez Zgromadzenie Ogólne sędziów SN. - Nie wiem, czy pani prof. Manowska będzie się ubiegać o stanowisko pierwszego prezesa - zaznaczył Piebiak. Przyznał zarazem, że według jego wiedzy Manowska ""będzie się ubiegać o stanowisko sędziego SN"", które to stanowisko - jak ocenił - ""należy się jej jak mało komu"". - Jeżeli więc jej kandydatura uzyskałaby akceptację KRS i pana prezydenta, to mogłaby stanąć w szranki - wskazał wiceszef MS. Zastrzegł, że ewentualna decyzja o kandydowaniu na urząd pierwszego prezesa należy do niej. Czytaj więcej: tajemnicza amnezja sędziego Iwulskiego Jednak o tym, że obecna I prezes SN zgodnie z konstytucją pozostaje na swoim stanowisku do kwietnia 2020 roku, jest przekonana większość środowiska prawniczego. W specjalnej uchwale taką opinię wyraziło także Zgromadzenie Ogólne Sędziów Sądu Najwyższego. Obecna szefowa KSSiP ma w swojej biografii pracę w ministerstwie sprawiedliwości w 2007 roku. Jako podsekretarz stanu podlegała ówczesnemu ministrowi - Zbigniewowi Ziobro. W tym samym czasie jej kolegą z pracy był obecny prezydent Andrzej Duda, wtedy również wiceminister (odpowiadał za za legislację, współpracę międzynarodową i przebieg informatyzacji sądów i prokuratur). Zgodnie z ustawą, wyboru pięciu kandydatów na I Prezesa Sądu Najwyższego dokona Zgromadzenie Ogólne SN, rozszerzone o nowych sędziów. Finalnie I Prezesa wybierze spośród pięciu nazwisk Andrzej Duda. Na obecne stanowisko Małgorzatę Manowską powołał Zbigniew Ziobro 21 stycznia 2016 roku. Profesor Manowska powiedziała nam, że ma nadzieję jeszcze długo spełniać się w roli dyrektora Krajowej Szkoły Sądownictwa i Prokuratury. Znowelizowane prawo umożliwia jej łączenie tej posady z pracą w Sądzie Najwyższym. Dyrektor Krajowej Szkoły Sądownictwa i Prokuratury może wrócić do orzekania, a tym samym - ubiegać się o pracę sędziego Sądu Najwyższego (co za tym idzie - również I Prezesa SN) dzięki zmianie w artykule 77 prawa o ustroju sądów powszechnych. Do tej pory wyłączeni z orzekania byli sędziowie pełniący ""czynności administracyjne w Ministerstwie Sprawiedliwości lub innej jednostce organizacyjnej podległej Ministrowi Sprawiedliwości albo przez niego nadzorowanej, Kancelarii Prezydenta Rzeczypospolitej Polskiej albo urzędzie obsługującym ministra właściwego do spraw zagranicznych"". W ubiegłym tygodniu z tej listy wyłączono jednostki nadzorowane przez Ministerstwo Sprawiedliwości. Taką instytucją jest właśnie Krajowa Szkoła Sądownictwa i Prokuratury. - Ministerstwo Sprawiedliwości oświadcza, że nieprawdziwa jest informacja ""Dziennika Gazety Prawnej"", jakoby prof. Małgorzata Manowska ""jest już po słowie z Ministrem Sprawiedliwości Zbigniewem Ziobrą"" w kwestii jej kandydowania na urząd Pierwszego Prezesa Sądu Najwyższego - czytam w specjalnym oświadczeniu resortu. - Minister Sprawiedliwości nie prowadził na ten temat żadnych rozmów z obecną dyrektor Krajowej Szkoły Sądownictwa i Prokuratury - czytamy w dalszej części. Ministerstwo Sprawiedliwości przypomina, że Pierwszego Prezesa Sądu Najwyższego powołuje Prezydent Rzeczypospolitej spośród kandydatów – sędziów Sądu Najwyższego przedstawionych przez Zgromadzenie Ogólne Sędziów Sądu Najwyższego - dodaje resort i argumentuje, że dywagacje ""Dziennika Gazety Prawnej"" są ""nie tylko nieprawdziwe, lecz także sprzeczne z obowiązującymi rozwiązaniami ustrojowymi"".",,
https://wiadomosci.onet.pl/kraj/malgorzata-manowska-kandydatka-na-i-prezes-sn-wiceminister-sprawiedliwosci-to-artykul/lqr33nq,Małgorzata Manowska kandydatką na I prezes SN? Wiceminister sprawiedliwości: to znakomity fachowiec,"Łukasz Piebiak pozytywnie ocenił pomysł, aby stanowisko sędziego Sądu Najwyższego objęła Małgorzata Manowska. - To znakomity fachowiec. Jeśli zgłosi swoją kandydaturę, byłaby również dobrym pierwszym prezesem SN - powiedział wiceminister sprawiedliwości.","Według wczorajszych informacji ""Dziennika Gazety Prawnej"" opublikowanych na portalu internetowym gazety najpoważniejszą kandydatką do objęcia urzędu pierwszej prezes SN jest obecna dyrektor Krajowej Szkoły Sądownictwa i Prokuratury Małgorzata Manowska. Według ""DGP"" Manowska ""jest już po słowie"" z ministrem sprawiedliwości Zbigniewem Ziobrą. - Ja bezpośrednio z panią profesor współpracuję - jako z dyrektorem KSSiP-u i uważam, że jest to znakomity fachowiec, oboje wywodzimy się też z sądownictwa warszawskiego, więc znam od lat klasę pani profesor - i jako sędziego, i jako naukowca z dziedziny mi bliskiej, czyli z procesu cywilnego, i jako świetnego zarządzającego Krajową Szkołą Sądownictwa i Prokuratury - powiedział PAP Piebiak, odnosząc się do ewentualnej kandydatury Manowskiej. - Jeżeli się zgłosi, to pewnie byłaby dobrym również pierwszym prezesem SN, ale czy się zgłosi i czy ostatecznie nim zostanie - tego nie wiem - dodał. Wiceminister przypomniał jednocześnie, że pierwszy prezes SN jest powoływany przez prezydenta spośród pięciu kandydatów wybranych przez Zgromadzenie Ogólne sędziów SN. - Nie wiem, czy pani prof. Manowska będzie się ubiegać o stanowisko pierwszego prezesa - zaznaczył Piebiak. Przyznał zarazem, że według jego wiedzy Manowska ""będzie się ubiegać o stanowisko sędziego SN"", które to stanowisko - jak ocenił - ""należy się jej jak mało komu"". - Jeżeli więc jej kandydatura uzyskałaby akceptację KRS i pana prezydenta, to mogłaby stanąć w szranki - wskazał wiceszef MS. Zastrzegł, że ewentualna decyzja o kandydowaniu na urząd pierwszego prezesa należy do niej.",Małgorzata Manowska,
https://wiadomosci.onet.pl/kraj/zbigniew-ziobro-najsurowsza-kara-dla-tych-ludzi-jest-osmieszenie/92xt3gs,Zbigniew Ziobro: najsurowszą karą dla tych ludzi jest ośmieszenie,"- Tylko osoby zdesperowane, które zostały wyrzucone z partii, jak pan Petru i Schmidt w tej desperacji, aby zaistnieć, stosują metody znane bardziej z mafii i przewożą ludzi w bagażniku - powiedział dziś Zbigniew Ziobro. - Najsurowszą karą dla tych ludzi jest ośmieszenie. Nawet PO się odcięła od tych zachowań, bo jest im głupio - dodał minister sprawiedliwości na antenie TVP Info.","Joanna Schmidt wwiozła w środę na teren Sejmu dwie osoby. Posłanka ukryła je w bagażniku. Wszystko działo się w trakcie protestu odbywającego się pod parlamentem. Na teren parlamentu wwieziono Pawła Kasprzaka i Wojciecha Kinasiewicza. Razem z Ryszardem Petru i Joanną Scheuring-Wielgus rozłożyli transparent ""żądamy wypełnienia zaleceń Komisji Europejskiej"". - Wyraźnie widać, że mamy do czynienia z garstką ludzi. To może być powód, że budzi się w nich agresja. Policja przecież stoi i blokuje wejścia do Sejmu, takie jest jej zadanie. To są ludzie, którzy szturmują wejście, kto tu jest agresorem każdy widzi - powiedział Zbigniew Ziobro na temat zajść podczas protestów przed Sejmem w programie ""Minęła dwudziesta"" na antenie TVP Info. Minister Sprawiedliwości dodał, że ""opozycja zdała sobie sprawę, że nie ma wśród Polaków poparcia dla status quo w sądownictwie"". - Nie przynosi to punktów opozycji. Tylko osoby zdesperowane, które zostały wyrzucone z partii, jak pan Petru i Schmidt w tej desperacji, aby zaistnieć stosują metody znane bardziej z mafii i przewożą ludzi w bagażniku - ocenił. Zapytany o ewentualne kary dla posłów odpowiedział: Najsurowszą karą dla tych ludzi jest ośmieszenie. Nawet PO się odcięła od tych zachowań bo jest im głupio. To całkowicie urąga mandatowi parlamentarzysty. Krzysztof Ziemiec zapytał Zbigniewa Ziobrę o przyczynę szybkiego tempa prac nad nowelizacją ustawy o SN. - Musieliśmy zareagować szybką nowelizacją, bo nie możemy nie reagować na próbę storpedowania zmian. Nie możemy nie zauważać zachowań prof. Małgorzaty Gersdorf, która stosuje obstrukcje i próbuje zdezorganizować pracę Sądu Najwyższego - odpowiedział minister. - Bardzo chcielibyśmy funkcjonować w ramach zwykłej debaty, ale każdy widzi, że nie ma takiej woli z drugiej strony. Nie możemy pozwolić, aby proces naboru do SN doznał uszczerbku. Musimy dbać o interesy Polaków, tych którzy chcą normalności - powiedział Ziobro. Na pytanie kto obecnie jest I prezes SN Ziobro odpowiedział: Pani Gersdorf jest sędzią SN w stanie spoczynku. I prezesem SN z racji ustawy, jaka obowiązuje, jest tymczasowo sędzia Iwulski. Źródło: TVP Info",Zbigniew Ziobro,
https://wiadomosci.onet.pl/kraj/sejm-zmienil-ustawy-o-sn-krs-sadach-powszechnych-i-prokuraturze-artykul/zkjkd3f,PiS po raz piąty zmienia sądy. Po burzliwej dyskusji Sejm przyjął kolejną nowelę ustawy sądowniczej,"Sejm po raz kolejny znowelizował przepisy dotyczące Sądu Najwyższego, Krajowej Rady Sądownictwa, sądów powszechnych i prokuratury. Nowa ustawa dotyczy m.in. procedur wyboru I prezesa SN i kwestie obsady stanowisk w tym sądzie. Większość posłów opozycji nie wzięła udziału w głosowaniu, ale podczas dyskusji sejmowej emocje sięgały zenitu.","Projekt przewiduje m.in., że Zgromadzenie Ogólne Sędziów SN będzie wybierało i przedstawiało prezydentowi kandydatów na I Prezesa SN niezwłocznie po obsadzeniu 2/3 liczby stanowisk sędziów SN, a nie - tak jak obecnie - dopiero, gdy obsadzone są niemal wszystkie stanowiska. Znosi też wymagane kworum podczas posiedzeń samorządów sędziowskich. Część opozycji i prawniczych autorytetów argumentuje, że wprowadzane zmiany jeszcze bardziej upolityczniają sądy. W głosowaniu nad ustawą o zmianie ustawy - Prawo o prokuraturze oraz niektórych innych ustaw udział wzięło 258 posłów. Za było 230 posłów, przeciw głosowało 24, wstrzymało się czterech posłów. Oprócz 223 parlamentarzystów z PiS nowelę poparło dwóch posłów niezależnych oraz pięciu posłów koła Wolni i Solidarni. W głosowaniu nie wzięli udziału posłowie PO, Nowoczesnej i PSL-UED. 22 spośród 29 obecnych na sali posłów Kukiz'15 zagłosowało przeciwko zmianom ustawy sądowniczej. - Czy ta ustawa zmienia coś dla obywateli? Nie. Czy przyjęliście poprawki Kukiz'15? Nie. Czy wobec tego Kukiz'15 może poprzeć tę ustawę? Nie! - powiedział poseł Paweł Grabowski. Siedmiu członków klubu Kukiz'15 nie głosowało. Przeciwko projektowi głosowało również dwóch posłów niezrzeszonych: Piotr Liroy-Marzec i Robert Winnicki. - Czy ta biegunka legislacyjna, jaką tu urządzacie, mogłaby znaleźć uzasadnienie? Gdybyście działali w stanie nadzwyczajnym, można by się zgodzić na te sposoby prowadzenia legislacji. Gdyby cel i skutki waszych działań były realną reformą państwa. Ale nie są. Żadnej przestrzeni skutecznie nie zreformowaliście. Wszystko co robicie służy umocnieniu waszej władzy - mówił Robert Winnicki. Liroy-Marzec nie zabierał głosu podczas dyskusji o zmianach w sądownictwie. Wypowiedział się jednak wcześniej podczas debaty nad ustawą zmieniającą Regulamin Sejmu. Przyjęte zmiany wzmocniły możliwości karania posłów za ich zachowanie na sali sejmowej. - Jestem dzieckiem lat 70. i 80. i obserwowałem, jak komuna karze nas, że nie chodzimy na pochody 1 maja. Nie idźcie tą drogą, to jest pomyłka totalna. Kogo chcecie karać? Czy myślicie że opozycja przestanie mówić to, co mówi, bo zabierzecie im parę złotych? - pyta poseł Liroy-Marzec. - Idźcie po olej do głowy - powiedział. Kornel Morawiecki z koła Wolni i Solidarni był jednym z czwórki posłów, którzy nacisnęli przycisk wstrzymania się od głosu. Pozostali to Łukasz Zbonikowski z PiS, Jan Klawiter (niezrzeszony) i Magdalena Błańska (niezrzeszona). Pięciu pozostałych posłów Wolnych i Solidarnych poparło nowelę. Przeciwko ustawie środowiska Czerskiej, środowiska lewackie, KOD-y, resortowe dzieci. My będziemy głosować za - powiedział Jarosław Porwich z WiS. Podczas debaty dochodziło do utarczek słownych między posłami opozycji i wicemarszałkiem Sejmu Ryszardem Terleckim. W pewnym momencie Terlecki zwrócił uwagę posłowi Adamowi Szłapce, że ten naruszył powagę Sejmu. - Jeśli ja naruszyłem powagę Izby, to jak można określić wczorajsze zachowanie posłanki Pawłowicz, która mówiła o bydle? Jak nazwać zachowanie Kaczyńskiego? Jak nazwać pańskie zachowanie? - ripostował Szłapka. - Panie wicemarszałku Terlecki. Pan nie ma prawa mówić, że poseł narusza powagę Sejmu. Naruszenie powagi Sejmu stwierdza marszałek, a pan marszałkiem nie jest. Jeśli ktoś narusza powagę Sejmu w tej debacie, to pan, a nie posłowie Nowoczesnej - powiedział wzburzony poseł Jarosław Urbaniak. Sekundował mu inny poseł Nowoczesnej, Witold Zembaczyński. - To, co panu najlepiej wychodzi w życiu, to naciskanie czerwonego guzika odbierając posłom głos - rzucił do Terleckiego. - Ostatnim razem wyłączył mi pan mikrofon. I chociaż jest pan wiernym psem, jak się pana nie boję - powiedziała z kolei Joanna Scheuring-Wielgus. Marszałek komentował też na bieżąco wypowiedzi niektórych posłów. - Większość parlamentarna zmiażdżyła polską demokrację. Zrobił to Jarosław Kaczyński waszymi rękami. Stoimy przed alternatywą - albo wolność nasza i wasza, albo wojna domowa. Mam pewność, że faszyści stoją u naszych bram - mówił Krzysztof Mieszkowski. - Raczej głupota - skomentował Terlecki. Sejm odrzucił 31 wniosków mniejszości i 28 poprawek zgłoszonych przez opozycję. Posłowie opozycyjni komentując zarówno ustawę, jak i sposób jej procedowania, w ostrych słowach zwracali się do swoich kolegów z PiS. - Niezależne sądownictwo jest dla demokracji tym, czym tlen dla człowieka. W szeregach PiS jest wielu posłów którzy mają charakter bakterii beztlenowych. Nie potrzebna im demokracja, bo w innym systemie wzrastali - mówił poseł Mirosław Suchoń. - W tym punkcie likwidujecie kworum. Patrząc w wasze oczy widzę, że nie bardzo rozumiecie, o czym mowa - powiedział Piotr Misiło. - Świadkowie w procesach norymberskich też mówili, że nie wiedzieli, co się stało. Nie unikniecie odpowiedzialności - mówił. - A poza tym uważam, że PiS powinno się zdelegalizować - powiedział na zakończenie. Gdzie jest poseł Jarosław Kaczyński? - zastanawiał się z kolei Adam Szłapka. - Don Kaczyński przyszedł wydać wam instrukcje, a wy jak barany zagłosujecie - stwierdził. Podczas dyskusji nad nowymi przepisami poseł PO Borys Budka wskazywał, że ""ta ustawa to jedno wielkie oszustwo"". - Przez ostatnie pół roku oszukujecie Polaków, mówiąc że wprowadzicie jakąkolwiek reformę. W tej chwili dorzynacie Sąd Najwyższy robiąc to na swoja modłę, tak jak zrobiliście to z Krajową Radą Sądownictwa i Trybunałem Konstytucyjnym. Nie było i nie ma żadnej reformy - mówił Budka do posłów PiS. - Z TK zrobiliście atrapę, która zamiast kontrolować, chroni większość rządzącą. Zaraziliście tym wirusem prokuraturę, wojsko, teraz chcecie zarazić Sąd Najwyższy - zarzucał PiS Arkadiusz Myrcha. Według posłanki Nowoczesnej Kamili Gasiuk-Pihowicz, przyjęta ustawa jest ""uszyta na miarę dla ludzi, którzy dla błyskawicznej kariery i pieniędzy są w stanie sprzedać polską rację stanu i samych siebie"". - Zabrakło wam odwagi, by wypełnić ślubowanie poselskie, by przestrzegać konstytucji. Dyspozycyjni sędziowie to bezkarność polityków - zaznaczała liderka N. Katarzyna Lubnauer. Przyjęta dziś ustawa to już piąta nowelizacja ustaw o sądownictwie. Podobnie jak poprzednie, nie została poddana konsultacjom społecznym. Została przedstawiona jako projekt poselski, a przy tych nie ma wymogu przeprowadzenia takich konsultacji. Posłowie opozycji wielokrotnie sugerowali, że tę ustawę, tak jak poprzednie, przygotował wiceminister sprawiedliwości Łukasz Piebiak i jest to w istocie projekt rządowy. Poseł Nowoczesnej Krzysztof Truskolaski podkreślał w wystąpieniu, że piąta już zmiana ustaw o sądownictwie ""świadczy o niekompetencji"" PiS. - Jak będą wyglądały nasze realcje z UE po wejściu w życie omawianych przepisów, a także jaki będzie to miało wpływ na uruchomioną wobec naszego kraju procedurę art. 7? - zapytał. - Ta piąta nowela ustawy o sądach równie beznadziejna jak poprzednie. Procedowanie po nocy tak poważnej ustawy niczego dobrego Polakom nie przyniesie. UE nie nabrała się na wasze bajki - mówi poseł Grzegorz Furgo. - Jestem ciekawa co zrobicie, jak zapadnie wyrok Trybunału Sprawiedliwości UE. To wasz premier zapewniał, że wyroku TSUE będą przestrzegane w Polsce - stwierdziła z kolei Paulina Henning-Kloska. - Czy chodzi o merytoryczną dyskusję, czy o to, by zrobić zadymę? Czy chodzi o to, że wprowadziliśmy coś, czego wy przez osiem lat nie umieliście zrobić? - mówi wiceminister sprawiedliwości Łukasz Piebiak w kontekście wprowadzonego przez PiS losowego przyznawania spraw składom sędziowskim. Warto zaznaczyć, że przyjęta dziś nowela początkowo miała zmienić ten zapis. Poprawka zaproponowana przez posła Marka Asta umożliwiała w szczególnych przypadkach (np. przeniesienia lub delegowania sędziego) zwrot już wylosowanej sprawy do ponownego losowania.  Ostatecznie została wycofana. - Państwo, opacznie rozumiejąc naszą zmianę proponowaną w tej nowelizacji, próbujecie twierdzić, że odchodzimy od losowego przydziału spraw. W związku z tym, żeby tych wątpliwości nie było, proponuję poprawkę polegającą na tym, aby wykreślić ten punkt, który miał usprawnić postępowanie, w art. 1. A więc zmianę 16. wykreślamy. Tak że będzie losowy przydział spraw - przekazał Ast w czasie posiedzenia Sejmu. Z kolei wiceminister Piebiak, broniąc ustawy, atakował opozycję. - Wnioski obywateli czekają latami. Was to nie obchodzi. Was to cieszy, byle tylko zgonić na nas odpowiedzialność za to. Chaos, kryzys i destrukcja - to jest wasz plan - mówi wiceminister sprawiedliwości. - Państwo liczycie na to, że jakiś rycerz z Europy przyjedzie i was wybawi, bo ludzie nie chcą słuchać i nie widzą waszego programu. Spójrzcie na sondaże. Nikt nie przyjdzie, nikt was nie uratuje, nie będzie białego rycerza. Proces wyborczy zdecyduje i myślę, że zdecyduje dobrze, bo ta zmiana, którą Wysoka Izba dziś omawia, jest dobrą zmianą dla polskiego sądownictwa - podkreślił Piebiak.",Sejm przyjął kolejną nowelę ustawy sądowniczej,
https://wiadomosci.onet.pl/kraj/malgorzata-gersdorf-ja-juz-nie-mam-z-czego-ustepowac-jestem-przy-scianie-artykul/ryrp6em,Małgorzata Gersdorf: Ja już nie mam z czego ustępować. Jestem przy ścianie,"Co się stanie, jeśli pojawi się drugi prezes? Sędziowie nie mają wojska. Sędzia zawsze przegra z władzą. Będę I prezesem na uchodźstwie – powiedziała w czasie konferencji prasowej w niemieckim Karlsruhe pierwsza prezes Sądu Najwyższego Małgorzata Gersdorf.","Dziś prawniczka wygłosi w Karlsruhe wykład zatytułowany ""Państwo prawa w Polsce – stracone szanse?"" Wcześniej w tym niemieckim mieście wzięła udział w konferencji prasowej. Była pytana m.in. o komentarz do uchwalenia przez Sejm nowelizacji przepisów m.in. o Sądzie Najwyższym i sądach w sprawie procedur wyboru I prezesa SN i obsadzania stanowisk sędziowskich w SN. Gersdorf powiedziała, że było oczywiste, że Sejm przegłosuje ustawy. Dodała, że dzieiejsze procedowania w Sejmie ustaw było w trybie ""nieprzyjętym w europejskich sferach prawniczych"". Zaznaczyła, że ustawy mają doprowadzić do szybszej wymiany kadr. Jak dodała, wymianę kadr ocenia źle, bo uważa, że prawnik im jest starszy, tym mądrzejszy. - Co się stanie, jeśli pojawi się drugi prezes? Sędziowie nie mają wojska. Sędzia zawsze przegra z władzą. Będzie tak, jak to będzie. W tej chwili mamy pełniącego obwiązki prezesa z mojego umocowania. Pan prezydent mówi, że z jego umocowania. Nowy prezes nie zostanie wybrany jednak szybko, mimo tego przyspieszenia – powiedziała. - Będę I prezesem na uchodźstwie – stwierdziła. Pytana, czy pojawi się moment, w którym ustąpi, odpowiedziała: - Ja już nie mam z czego ustępować. Jestem przy ścianie. - Mogę tylko trwać, trwać w tym swoim mniemaniu, że jestem I prezesem, natomiast nie ma takiej możliwości, żeby sędzia, i to jednak kobieta, według władzy stara, mogła się przeciwstawić wszystkiemu – powiedziała. Dodała, że chce przebić się z przekazem do polskiego społeczeństwa o tym, że działania, które są podejmowane przez rządzących, są działaniami przeciw obowiązującej konstytucji, a ona sama przysięgała strzec tej konstytucji. - Stad jestem zdeterminowana swoją przysięgą, ponieważ jestem osobą honorową. Jednak w pewnym momencie już nic nie można będzie zrobić – powiedziała. Jak zaznaczyła, w KRS zasiadają głównie sędziowie rejonowi, którzy będą oceniać kandydatów do Sądu Najwyższego, przesyłając te kandydatury do prezydenta. - W Sądzie Najwyższym znajdą się osoby, o których sędziowie Sądu Najwyższego nic nie wiedzą. Może będą to bardzo dobre osoby, a może będą to bardzo złe osoby. Nie mamy pojęcia – zaznaczyła. Powiedziała, że w poniedziałek zamierza prawdopodobnie przyjść do pracy, ale chce kontynuować urlop, który miała zaplanowany wcześniej. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Małgorzata Gersdorf,
https://wiadomosci.onet.pl/kraj/drugie-czytanie-projektu-ustawy-o-sn-i-krs-spiecie-miedzy-joanna-scheuring-wielgus-a-artykul/zjfef2w,Drugie czytanie projektu ustawy o SN i KRS. Spięcie między Joanną Scheuring-Wielgus a marszałkiem Ryszardem Terleckim,"W Sejmie odbyło się drugie czytanie projektu nowelizacji ustaw o Sądzie Najwyższym, Krajowej Radzie Sądownictwach, sądach i prokuraturze. Wykreślenie z projektu nowelizacji odnoszącej się do Sądu Najwyższego i sądów powszechnych, przepisu dopuszczającego - w określonych przypadkach - zmianę dobranego losowo składu sędziowskiego, zapowiedziało PiS. W trakcie debaty Joanna Scheuring-Wielgus określiła Jarosława Kaczyńskiego tchórzem.","Przepis projektu, który PiS chce wykreślić mówi, że ""po odbyciu posiedzenia, o którym zawiadamia się strony, zmiana składu sądu może nastąpić tylko w przypadku niemożności rozpoznania sprawy w dotychczasowym składzie albo długotrwałej przeszkody w rozpoznaniu sprawy w dotychczasowym składzie"". Jak argumentowano w uzasadnieniu projektu, nowelizacja ""przesuwa zasadę niezmienności składu dopiero na etap po odbyciu posiedzenia, o którym zawiadamia się strony"". ""Umożliwi to bardziej elastyczne zarządzanie sprawami, w których nie podęto jeszcze żadnych czynności na rozprawie lub posiedzeniu jawnym"" - zaznaczano. Zapis krytykowali posłowie opozycji oceniając, że stanowi to wyłom we wprowadzonym niedawno losowym przydzielaniu spraw sędziom i grozi ""politycznym doborem"" sędziów do spraw. - Jedną z najważniejszych naszych reform było wprowadzenie możliwości losowania spraw. Opacznie rozumiejąc naszą zmianę proponowaną w tej nowelizacji próbujecie twierdzić, że odchodzimy od losowego przydziału spraw. W związku z tym, aby wątpliwości nie było, proponuję poprawkę, aby wykreślić ten punkt, który miał usprawnić postępowanie. Losowy przydział spraw będzie - powiedział przedstawiciel projektodawców Marek Ast (PiS) zwracając się do opozycji. - Jest taki pewien wzorzec. Charakteryzuje go odwoływanie się do wartości tradycyjnych, katolickich, narodowych. Prorosyjskość ubrana jest tam w maskę patriotyczną. Czyż Targowica nie była właśnie taka? Narodowa. Dokładnie jesteście Targowicą. To co robicie z polskim wymiarem sprawiedliwości, realizujecie scenariusz wschodni - mówił Budka do posłów PiS. Odnosząc się do projektu ocenił, że ""to kolejny bubel prawny"". - To co jest w tej ustawie, to jedno wielkie oszustwo - podkreślił poseł PO. Jak zaznaczył, projekt ""proponuje szybką ścieżkę dla biernych, miernych, ale wiernych"", którzy mają zostać ""zainstalowani"" w SN. - Marzycie, aby w sposób bezprecedensowy usuwać z polskich sądów tych wszystkich niezawisłych sędziów, którzy mają odwagę przeciwstawić się temu walcowi niszczącemu polski wymiar sprawiedliwości - mówił Budka. Jak podsumował, działania większości parlamentarnej ""narażają na wyprowadzenie Polski z Unii Europejskiej"". Scheuring-Wielgus podczas debaty na temat zmian w ustawach sądowych, zwracając się do posłów PiS, powiedziała, że procedowanie tych ustaw jest tak szybkie, że ""nawet osoby, które regularnie śledzą prace Sejmu z pewnością straciły rachubę"". - Dziwie się tym wszystkim posłom i posłankom, którzy siedzą w piątych i szóstych rzędach, czy wy nie widzicie, że jesteście manipulowani przez posła (Jarosława) Kaczyńskiego, który robi wam wodę z mózgu? Dlaczego wyłączyliście myślenie? Dlaczego wyłączyliście słuchanie logicznych argumentów - pytała. Kiedy Scheuring-Wielgus nazwała szefa sejmowej komisji sprawiedliwości i praw człowieka Stanisława Piotrowicza i prezesa PiS Jarosława Kaczyńskiego ""tchórzami"", prowadzący obrady wicemarszałek Sejmu Ryszard Terlecki wyłączył posłance mikrofon. Po ponownym włączeniu mikrofonu, Terlecki zaapelował: ""Pani poseł, proszę nie obrażać innych posłów"". W odpowiedzi na to Scheuring-Wielgus powtórzyła: ""Jarosław Kaczyński jest tchórzem"". Głos zabrał ponownie Terlecki. Powiedział do posłanki: ""Ostrzegam panią, że pani oprócz sprawy w prokuraturze za przestępstwo, w którym pani uczestniczyła przedwczoraj, będzie ukarana również za tę wypowiedź"".  To, co się dzieje w Sejmie to ""legislacyjne dożynki"", po których Sąd Najwyższy zamieni się w atrapę - powiedziała w trakcie drugiego czytania projektu ws. zmian w procedurze wyboru I prezesa SN, szefowa klubu Nowoczesnej Kamila Gasiuk-Pihowicz. Gasiuk-Pihowicz podkreśliła, że w trakcie drugiego czytania nie będzie możliwości zadawania pytań i oceniła, że PiS niszczy Sejm jako miejsce do dyskusji. - To, co się dzisiaj tutaj dzieje to są po prostu legislacyjne dożynki, po których SN zamieni się atrapę - oceniła. - Nie tylko chcecie w ekspresowym tempie obsadzić dublera I prezesa SN, ale także dublerów prawidłowo wybranych sędziów SN. Wiele wskazuje na to, że chcecie po prostu te osoby przekupić. Stąd właśnie te gigantyczne pensje - zwłaszcza w ""izbie politycznej inkwizycji, zwanej potocznie przez was izbą dyscyplinarną - w całości złożona z ludzi powołanych przez uzależnione od PiS-u instytucji będzie mogła odebrać każdemu prawnikowi prawo do wykonywania zawodu"" - powiedziała posłanka Nowoczesnej. Jeśli chodzi o reformowanie jakichkolwiek sfer życia w naszym kraju, to żadna ekipa polityczna nie posunęła się do tak gigantycznego oszustwa jak PiS - podkreślił w Sejmie Krzysztof Paszyk (PSL-UED). Dodał, że jego klub będzie za odrzuceniem projektu ws. SN. Paszyk podkreślił podczas debaty, że PiS lubi dokonywać oceny ostatnich 30 lat historii Polski. - Muszę wam powiedzieć, że jeśli chodzi o reformowanie jakichkolwiek sfer życia w naszym kraju, to nikt wcześniej, żadna ekipa polityczna wcześniej, nie posunęła się do tak gigantycznego oszustwa do jakiego wy się posuwacie - podkreślił, zwracając się do polityków PiS. - Wmawiacie od trzech lat Polakom, że chcecie naprawić wymiar sprawiedliwości, zwłaszcza w ostatnim roku wmawiacie Polakom na każdym kroku, jak to dobrze chcecie im usprawnić sądy, jak to ma być Polska sprawiedliwa i życzliwa każdemu obywatelowi. Tylko dzisiaj widać, że to wszystko jest wielkim oszustwem i kłamstwem - ocenił Paszyk. W jego ocenie, przez 3 lata nic się nie zmieniło w polskim wymiarze sprawiedliwości. - Mało tego, jest coraz więcej dowodów na to, że przewlekłość (postępowań) pogłębia się w polskich sądach, są liczne dowody na to, że koszty wniesienia pozwu rosną w polskich sądach. A więc ten mit prysł. Dzisiaj widać o co, tak naprawdę chodzi w tych zmianach - tylko o to, żeby wam było dobrze - mówił poseł PSL-UED.",Joanna Scheuring-Wielgus i Ryszard Terlecki,
https://wiadomosci.onet.pl/kraj/obrady-w-sejmie-wzmocnienie-kar-dla-poslow-kolejna-nowelizacja-ustaw-o-sn-krs-sadach/krltp4b,"Obrady w Sejmie. Wzmocnienie kar dla posłów, kolejna nowelizacja ustaw o SN, KRS, sądach i prokuraturze","Sejm przyjął kolejną nowelizację ustaw o SN, KRS, sądach i prokuraturze. Pierwotnie punkt ten miał być rozpatrzony wczoraj po godz. 23, jednak przeniesiono go ze względu na przedłużające się prace w komisji. Sejm przyjął dziś również projekt uchwały w sprawie zmiany Regulaminu Sejmu, która wzmiacnia możliwości karania posłów. Zmiany umożliwiają m.in. obniżenie posłom uposażenia za złe zachowanie. - Jarosław Kaczyński jest tchórzem - powiedziała dziś Joanna Scheuring-Wielgus, na co wicemarszałek Sejmu zapowiedział, że posłanka zostanie ukarana za obrażanie posłów.",,,
https://wiadomosci.onet.pl/kraj/burzliwa-dyskusja-komisji-dot-projektu-noweli-ws-sn-i-krs/vfzg86d,Burzliwa dyskusja komisji dot. projektu noweli ws. SN i KRS,Dwie merytoryczne poprawki zgłoszone do nowelizacji ustawy o Sądzie Najwyższym i KRS zostały przyjęte przez sejmową komisję sprawiedliwości i praw człowieka. Sejmowa debata trwała ponad dwie godziny.,"Projekt przewiduje, że Zgromadzenie Ogólne Sędziów SN będzie wybierało i przedstawiało prezydentowi kandydatów na I Prezesa SN niezwłocznie po obsadzeniu 2/3 liczby stanowisk sędziów SN, a nie - tak jak obecnie - dopiero, gdy obsadzone są niemal wszystkie stanowiska. Komisja poparła poprawkę zgłoszoną przez Biuro Legislacyjne Sejmu, która zmienia tytuł noweli na: ""ustawa o zmianie ustawy o Ustroju sądów powszechnych i niektórych innych ustaw"". Pierwotny tytuł projektu to: ustawa o zmianie ustawy Prawo o prokuraturze oraz niektórych innych ustaw. Według drugiej poprawki zarekomendowanej przez komisję prokurator generalny może mianować asesorem prokuratury osobę, ""która zdała egzamin adwokacki i radcowski, i która przez co najmniej rok był zatrudniona na stanowisku asystenta prokuratora lub asystenta sędziego lub wykonywała czynności związane z tworzeniem lub stosowaniem prawa w urzędach obsługujących organy państwowe"". Natomiast w projekcie noweli okres ten wynosi trzy lata. Komisja przyjęła też wniosek przewodniczącego komisji Stanisława Piotrowicza (PiS) o ograniczenie czasu wypowiedzi przy rozpatrywaniu każdej zmiany do 3 minut dla każdego klubu. - Wniosek ten został przyjęty przez obstrukcyjny charakter wypowiedzi posłów opozycji - podkreślił Piotrowicz. Po tym jak Piotrowicz skrócił czas wypowiedzi do trzech minut dla klubu, poseł PO Borys Budka oświadczył, że ""poniesie on odpowiedzialność za to, co wyczynia w komisji"". - Mogę panu obiecać, że prokurator w Polsce nie zawaha się przedstawić panu zarzutów. Pan zamienia parlament w cyrk. Nie zmyje pan hańby za to, co pan robi w tej komisji – mówił Budka do szefa komisji. Według Roberta Kropiwnickiego (PO) Piotrowicz ""niszczy polski Sejm i komisję sejmową"". - Pan jest torpedą, która wywala polski proces legislacyjny, pan niszczy polski Sejm i komisję sprawiedliwości. To jest niedopuszczalne - podkreślił Kropiwnicki Piotrowicz odnosząc się do zachowania posłów opozycji, wskazał, że ""nie można anarchizować posiedzenia komisji"". - Nie można wprowadzać działań o charakterze obstrukcyjnym. Do czasu dopóki głos będzie nadużywany będę trzymał dyscyplinę czasową – zaznaczył Piotrowicz uzasadniając decyzję o skróceniu wypowiedzi posłów. Na wniosek posłów opozycji zarządził przerwę w obradach. Posłowie uzasadnili wniosek o przerwę potrzebą zapoznania się z obszernym pakietem poprawek złożonym przez posła sprawozdawcę Marka Asta (PiS). Komisja sprawozdanie w sprawie projektu ma przedstawić jeszcze dziś. Późnym wieczorem, po godz. 23 - ma odbyć się w Sejmie drugie czytanie projektu; w debacie przewidziano pięciominutowe oświadczenia klubów i kół poselskich. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Posiedzenie komisji sprawiedliwości,
https://wiadomosci.onet.pl/tylko-w-onecie/sejm-dyskutuje-o-nowelizacji-ustawy-o-sn-i-krs-marek-ast-to-reakcja-na-zapowiedzi/r6rjyyl,Sejm dyskutuje o nowelizacji ustawy o SN i KRS. Marek Ast: to reakcja na zapowiedzi obstrukcji,"- Ta sytuacja nie służy ani Sądowi Najwyższemu, ani zaufaniu obywateli do sądów - mówi Marek Ast. Sejm debatuje nad projektem, w którym zaproponowano m.in., aby Zgromadzenie Ogólne Sędziów SN wybierało i przedstawiało prezydentowi kandydatów na I prezesa niezwłocznie po obsadzeniu 2/3 liczby stanowisk sędziów SN, a nie - tak jak obecnie - dopiero, gdy obsadzone są niemal wszystkie stanowiska. Nowe przepisy jednogłośnie krytykują posłowie opozycji. - PiS działa w sposób absolutnie karygodny - mówi Kamila Gasiuk-Pihowicz. Borys Budka przestrzega natomiast, że może być to wstęp do prób fałszowania wyborów.","Marek Ast podkreślił, że chciałby, aby Sejm zdołał przegłosować nowelę jeszcze przed przerwą wakacyjną. - Ustawa jest reakcją na zapowiedzi obstrukcji - tłumaczył dziennikarzom. Z kolei Krzysztof Łapiński z Kancelarii Prezydenta podkreślił, że dziś nie można mówić, czy Andrzej Duda podpisze nowe prawo. - Jak ustawa przyjdzie do prezydenta, prezydent ją oceni - mówił, dodając, że zgodnie z prawem Andrzej Duda będzie miał na to 21 dni. Rafał Trzaskowski - kandydat PO na prezydenta Warszawy - mówił z kolei, że ""PiS jest w panice"". - Nie mógł poczekać nawet tych kilku miesięcy. PiS boi się Europy - zaznaczył. Natomiast Jacek Sasin zapowiedział, że tempo prac nad ustawą wynika z faktu, że nikt w rządzie nie mógł przewidzieć, że ""I prezes SN będzie ignorowała obowiązujące prawo"". Dziś po południu zebrała się sejmowa komisja sprawiedliwości i praw człowieka, aby omówić projekt PiS nowelizujący ustawy o SN, KRS, sądach i prokuraturze; rano nad projektem w I czytaniu debatował Sejm. Posłowie w głosowaniu nie zgodzili się na jego odrzucenie. W projekcie zaproponowano m.in., aby Zgromadzenie Ogólne Sędziów SN wybierało i przedstawiało prezydentowi kandydatów na I prezesa niezwłocznie po obsadzeniu 2/3 liczby stanowisk sędziów SN, a nie - tak jak obecnie - dopiero, gdy obsadzone są niemal wszystkie stanowiska. Komisja sprawozdanie w sprawie projektu ma przedstawić jeszcze dziś. Późnym wieczorem, po godz. 23 - ma odbyć się drugie czytanie projektu. W debacie przewidziano pięciominutowe oświadczenia klubów i kół poselskich. W posiedzeniu komisji uczestniczą przedstawiciele resortu sprawiedliwości z wiceministrem sprawiedliwości Łukaszem Piebiakiem. Obrady komisji miały burzliwy przebieg. Przewodniczący komisji Stanisław Piotrowicz (PiS) złożył wniosek, aby wystąpienia posłów w dyskusji nie przekraczały dwóch minut, który komisja przyjęła. Posłowie Nowoczesnej oraz PO składali wnioski formalne m.in. o przerwę w posiedzeniu lub odroczenie obrad komisji. - Ten projekt nie powinien być robiony między godz. 9 w czwartek, a godz. 11 w piątek, bo to jest niepoważne - podkreślił Robert Kropiwnicki (PO), który złożył wniosek o wysłuchanie publiczne w sprawie tego projektu. Podczas debaty w Sejmie Waldemar Buda (PiS) przekonywał, że ""jeżeli wyzbyć się argumentów natury politycznej, to tę ustawę należy ocenić jako ustawę techniczną, która porządkuje wiele materii z zakresu wymiaru sprawiedliwości"". Projekt zdecydowanie krytykowała opozycja oceniając cel propozycji jako ""drastyczne zwiększenie kontroli nad sądownictwem przez polityków PiS"". Kluby PO, Nowoczesnej i PSL-UED złożyły wtedy wniosek o odrzucenie projektu w pierwszym czytaniu. Wniosek ten nie uzyskał większości w głosowaniu Sejmu przeprowadzonym bezpośrednio po debacie. Zgodnie z uzasadnieniem do projektu ""zasadniczym celem zmian w ustawie o Krajowej Radzie Sądownictwa i ustawie o Sądzie Najwyższym jest doprowadzenie do usprawnienia postępowań prowadzonych przez KRS w sprawach powołania do pełnienia urzędu na stanowisku sędziego, w tym sędziego SN"". Jak zaznaczono, w proponowanych zmianach chodzi m.in. o wyłączenie możliwości obstrukcji prowadzonych przed KRS postępowań nominacyjnych do SN. Projekt przewiduje, aby odwołanie od uchwały KRS obejmującej rozstrzygnięcie w przedmiocie wniosku o powołanie do pełnienia urzędu sędziego nie wyłączało uprawomocnienia się jej w zakresie, w jakim rozstrzyga o przedstawieniu wniosku o powołanie do pełnienia urzędu sędziego SN. Jedynie w przypadku uznania odwołania i uchylenia przez Naczelny Sąd Administracyjny uchwały KRS o nieprzedstawieniu wniosku o powołanie konkretnej osoby do pełnienia urzędu sędziego SN, przepis ma dać kandydatowi ""możliwość uwzględnienia jego wniosku w najbliższym, niezakończonym postępowaniu nominacyjnym"". ""NSA rozpoznaje odwołanie i wydaje orzeczenie w terminie 14 dni od dnia przekazania temu sądowi odwołania"" - zapisano. Nowelizacja ma też umożliwić - już na etapie kontroli dokonywanej przez KRS - odrzucenie ""tych odwołań, które złożone zostały po terminie, nie spełniają wymogów formalnych lub z innych przyczyn pozostają niedopuszczalne, w celu uniknięcia zbędnego obciążania sądów takimi odwołaniami"". ""NSA odrzuca na posiedzeniu niejawnym odwołanie, które podlegało odrzuceniu przez Radę"" - głosi proponowany przepis. W odniesieniu do przepisów o ustroju sądów w projekcie zaproponowano m.in. ograniczenie kompetencji kolegiów sędziowskich. Zmieniono np. organ - z kolegium na KRS - rozpoznający odwołania sędziów od decyzji prezesów sądów w sprawach podziału czynności i zakresu obowiązków. Zwiększeniu miałyby ulec też kompetencje prezesów sądów rejonowych poprzez np. umożliwienie im powoływania przewodniczących wydziałów w kierowanych przez nich sądach, co obecnie należy do kompetencji prezesa przełożonego sądu okręgowego. W przepisach o prokuraturze zaproponowano np. wyposażenie Prokuratora Generalnego w możliwość złożenia odwołania od postanowienia o umorzeniu prokuratorskiego postępowania dyscyplinarnego, w sytuacji gdy PG nie był podmiotem inicjującym postępowanie. Do tej pory PG mógł zaskarżyć postanowienie o umorzeniu postępowania dyscyplinarnego jedynie w sytuacji, gdy był organem żądającym wszczęcia postępowania wyjaśniającego.",,
https://wiadomosci.onet.pl/tylko-w-onecie/sejmowa-komisja-sprawiedliwosci-rozpatruje-projekt-ws-sn-i-krs/6lpkznt,Sejmowa komisja sprawiedliwości rozpatruje projekt ws. SN i KRS,"Dzisiaj po południu zebrała się sejmowa komisja sprawiedliwości i praw człowieka, aby omówić projekt PiS nowelizujący ustawy o Sądzie Najwyższym, Krajowej Radzie Sądownictwa, sądach i prokuraturze. Rano nad projektem w I czytaniu debatował Sejm. Posłowie w głosowaniu nie zgodzili się na jego odrzucenie.",,Posiedzenie Sejmu,
https://wiadomosci.onet.pl/tylko-w-onecie/wszyscy-komunisci-ziobry-komentarz/t244md1,Wszyscy komuniści Ziobry [KOMENTARZ],"W swym przeganianiu komuchów z Sądu Najwyższego minister sprawiedliwości byłby bardziej wiarygodny, gdyby sam nie był patronem dawnych komunistów, którzy się zapisali do PiS.","W niedzielę Onet ujawnił, że sędzia Józef Iwulski z Sądu Najwyższego orzekał w kilku procesach politycznych w stanie wojennym. Skazywani w nich byli opozycjoniści, także na więzienie. Na nasze publikacje szybko zareagował minister sprawiedliwości Zbigniew Ziobro. — Życiorys Józefa Iwulskiego, człowieka, który został wyznaczony przez Małgorzatę Gersdorf do pełnienia obowiązków pierwszego prezesa SN, jest symbolem, który pokazuje jeden z motywów, które legły u podstaw naszej reformy wymiaru sprawiedliwości — stwierdził. Co zdanie, to groteska. Na początek obóz władzy powinien się zdecydować, kto wyznaczył Iwulskiego. Bo do niedawna Andrzej Duda twierdził, że on — według prezydenta Gersdorf jest usuniętą ustawami PiS sędziowską emerytką i nie ma prawa nikogo wyznaczać. Być może po publikacji Onetu, Duda już nie jest tak wyrywny, by się z Iwulskim obnosić. Ale faktem jest, że pokładał w nim zaufanie. Wszak w 2016 r. — gdy już rządziło PiS, kontrolując wszystkie służby i archiwa — prezydent wyznaczył Iwulskiego na szefa Izby Pracy, Ubezpieczeń Społecznych i Spraw Publicznych w Sądzie Najwyższym, która decyduje np. o ważności wyborów i publicznych pieniądzach dla partii politycznych. A zatem Ziobro powinien zapytać swego dawnego zastępcy — Dudy właśnie — czemu postawił na sędziego z tak bogatą PRL-owską kartą. Ziobro mógłby też odbyć rozmowę ze swym innym dawnym zastępcą, Andrzejem Kryże. Jako sędzia w PRL Kryże wsadził za kraty m.in. późniejszych polityków PO Bronisława Komorowskiego i Andrzeja Czumę za publiczne stwierdzenie, że PRL nie jest państwem niepodległym. Kryże podpada też pod tezę o resortowych dzieciach, bo jest synem słynnego sędziego komunistycznego Romana Kryże, który słynął z krwawych wyroków — był m.in. w składzie, który skazał na śmierć rotmistrza Witolda Pileckiego. Szkopuł w tym, że akurat Andrzejowi Kryże, PiS nigdy nie grzebało w przodku. Ziobro w 2005 r. nie miał oporów, by powołać go na swego zastępcę do spraw sądownictwa. Pod koniec 2007 r. oddając władzę chciał go wepchnąć do Sądu Apelacyjnego w Warszawie, ale nie zgodziła się ówczesna Krajowa Rada Sądownictwa. Krzywda się jednak Kryżemu nie stała — Ziobro zapewnił mu dobrze płatne stanowisko prokuratora Prokuratury Krajowej. Kryże ostatnio, po latach milczenia, uaktywnił się — co ma oczywisty związek z rozpoczęciem przez PiS naboru do Sądu Najwyższego. Odwiedził prawicową Telewizję Republika i przedstawił swą lukrowaną wersję życiorysu — w sumie dość podobnie do Iwulskiego. Oświadczył, że nie był sędzią stanu wojennego — fakt, Komorowskiego i Czumę aresztował w 1979 r., czyli dwa lata przed stanem wojennym. W PZPR był do końca, ale dziś uważa, że to błąd. Na mapie wewnętrznych układów wewnątrz PiS, blisko Ziobry jest szefowa Trybunału Konstytucyjnego Julia Przyłębska. W sumie, stosując kryteria PiS, powinna mieć łatkę PRL-owskiego sędziego, bo togę przywdziała jeszcze przed upadkiem PRL. Faktem jest jednak, że — choć wybitnym sędzią nigdy nie była — to sprawami politycznymi się nie zajmowała. Większy kłopot jest z jej mężem, który z nadania PiS jest ambasadorem w Berlinie. Przyłębski został zarejestrowany przez komunistyczną bezpiekę jako tajny współpracownik o pseudonimie „Wolfgang"". On sam zaprzeczał, że donosił bezpiece, więc IPN wszczął śledztwo w tej sprawie. Finalnie prokurator zamknął dochodzenie, uznając w kuriozalnym uzasadnieniu, że podczas rozmów z oficerem bezpieki Przyłębski „był stroną postępowania administracyjnego”. Blisko Ziobry jest także poseł Stanisław Piotrowicz. Jako szef sejmowej Komisji Sprawiedliwości przepycha kolanem wszystkie zmiany dotyczące sadów i prokuratury, przygotowywane przez Ziobrę. Piotrowicz to — co już stało się nieodłącznym elementem jego wizerunku — prokurator z czasów PRL, na którym ciążą podejrzenia o udział w sprawach politycznych. Taki prokurator stanu wojennego, jako twarz zmian w sądownictwie wolnej Polski to nie tylko groteska. To upokorzenie dla wielu dawnych działaczy opozycji, także tych, którzy są dziś w PiS. Każdy prokurator w PRL miał swą teczkę pracy. Ziobro doskonale to wie. Gdy za poprzednich rządów PiS okazało się, że ówczesny szef MSW Janusz Kaczmarek nagle z sojusznika stał się wrogiem Ziobry, z miejsca wykorzystane zostały informacje z jego teczki prokuratorskiej — choćby to, że należał do PZPR, a nawet odbył w czasach PRL szkolenie w Centrum Szkolenia Oficerów Politycznych w Łodzi. Panie Ziobro, co z teczką Piotrowicza? To, że był członkiem egzekutywy PZPR w prokuraturze w Krośnie, a także kierownikiem szkolenia partyjnego — już wiemy. Lider PiS Jarosław Kaczyński bagatelizuje przewiny Piotrowicza, areszty polityczne Kryżego, czy komunistyczną kartę swego kolegi ze studiów, towarzysza z PiS i byłego szefa Orlenu Wojciecha Jasińskiego. Na tym polega cynizm polityków obozu władzy — komunizm jest dla nich zręcznym orężem, ale tylko w stronę przeciwników PiS. Ci komuniści, którzy są w obozie władzy, zostali z automatu rozgrzeszeni. Jak mi słusznie powiedział niedawno jeden z ministrów PiS — to prezes ma wyłącznie prawo decydowania, kto był komunistą dobrym, a kto złym. Jest w tym wszystkim jeszcze element schizofrenii. Politycy obozu władzy na czele z premierem Mateuszem Morawieckim oraz ministrem Ziobrą twierdzą, że tzw. reforma Sądu Najwyższego ma służyć usunięciu z niego sędziów unurzanych w komunizm. Szkopuł w tym, że w żadnej z wielu ustaw sądowych PiS nie ma na ten temat ani słowa. Bo obóz władzy chce usunąć sędziów, obniżając im wiek emerytalny. Czy to tożsame? Na pierwszy rzut oka być może tak. Wszak to najstarsi sędziowie — tacy jak Iwulski — mieli okazję się przysłużyć poprzedniemu systemowi. Ale to nie jest żadna zasada. Już po upadku komunizmu, do Sądu Najwyższego wybierani byli także doświadczeni prawnicy, choćby tacy, którzy za PRL byli uniwersyteckimi profesorami, radcami czy też adwokatami broniącymi opozycjonistów. Dziś, leciwi, podlegają nowemu wiekowi emerytalnemu wprowadzonemu przez PiS. I są przeznaczeni do odstrzału. Tak jest z Gersdorf, która należała do „Solidarności”, a nie do PZPR z Piotrowiczem. Tak jest z sędzią Wojciechem Katnerem, w latach 90. zastępcą Lecha Kaczyńskiego w Najwyższej Izbie Kontroli — i powołanym do SN przez Kaczyńskiego, jako prezydenta w 2009 r. Tak jest z sędzią Stanisławem Zabłockim, który po upadku komunizmu reprezentował rodzinę rotmistrza Pileckiego w procesie oczyszczającym go z zarzutów, które zatwierdził ojciec Kryżego wysyłając bohatera na śmierć. Przedstawiciel prezydenta w Krajowej Radzie Sądownictwa Wiesław Johann jeszcze do niedawna mówił dobrze o Gersdorf, a o Zabłockim w superlatywach. Dziś obóz władzy chce się ich pozbyć. Widać prawda etapu jest już inna, taka jak wobec Katnera. Człowiek Lecha Kaczyńskiego dostał od Johanna pismo, w którym stoi, że jego dalsze orzekanie nie leży w interesie wymiaru sprawiedliwości. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Zbigniew Ziobro,
https://wiadomosci.onet.pl/kraj/jozef-iwulski-zlozyl-odwolanie-od-uchwaly-krs/fc8vs1c,Józef Iwulski złożył odwołanie od uchwały KRS,"Sędzia Józef Iwulski złożył odwołanie od uchwały Krajowej Rady Sądownictwa dotyczącej dalszego zajmowania stanowiska sędziego Sądu Najwyższego. Troje sędziów: Anna Owczarek, Maria Szulc i Wojciech Katner złożyło do KRS wnioski zmierzające do zaskarżenia uchwał.","Iwulski złożył swoje odwołanie za pośrednictwem przewodniczącego KRS do Sądu Najwyższego. Choć ustawa o KRS przewiduje, że w sprawach dotyczących powołania na stanowisku sędziego SN odwołanie przysługuje do Naczelnego Sądu Administracyjnego, to zdaniem Iwulskiego ten przepis nie znajduje zastosowania. Według sędziego opinia w przedmiocie dalszego zajmowania stanowiska nie jest taką sprawą. Sędzia powołał się na inny przepis, zgodnie z którym ""uczestnik postępowania może odwołać się do Sądu Najwyższego z powodu sprzeczności uchwały Rady z prawem, o ile przepisy odrębne nie stanowią inaczej"". Jak ocenił w swym odwołaniu sędzia Iwulski, ""KRS winna była odmówić zastosowania normy przewidującej, że sędzia SN, który ukończył 65. rok życia przed wejściem w życie ustawy o SN, przechodzi w stan spoczynku"". Trójka pozostałych sędziów zwróciła się do KRS o doręczenie opinii wraz z uzasadnieniem i pouczeniem o sposobie wniesienia odwołania. Krajowa Rada Sądownictwa tydzień temu pozytywnie zaopiniowała 5 sędziów Sądu Najwyższego, którzy mimo ukończenia 65. roku życia wyrazili wolę dalszego orzekania. 7 sędziów, w tym prezes Józef Iwulski, zostało zaopiniowanych negatywnie. Zgodnie z ustawą o Sądzie Najwyższym, która weszła w życie 3 kwietnia, w trzy miesiące od tego terminu, czyli 3 lipca, w stan spoczynku przeszli z mocy prawa sędziowie SN, którzy ukończyli 65. rok życia. Mogą oni jednak dalej pełnić funkcję, jeśli w ciągu miesiąca od wejścia w życie nowej ustawy, czyli do 2 maja, złożyli stosowne oświadczenie i przedstawili odpowiednie zaświadczenia lekarskie, a prezydent RP wyrazi zgodę na dalsze zajmowanie stanowiska sędziego SN. Andrzej Duda, przed wyrażeniem zgody na dalsze zajmowanie stanowiska, zasięga opinii KRS. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Józef Iwulski,
https://wiadomosci.onet.pl/kraj/reforma-sadownictwa-pierwszy-czytanie-projektu-dot-sadu-najwyzszego/c76z033,Sejm debatował nad zmianami ws. Sądu Najwyższego. Opozycja krytykuje,"W Sejmie dziś po godz. 9 rozpoczęło się pierwsze czytanie projektu PiS w sprawie m.in. zmian w procedurze wyboru I prezesa Sądu Najwyższego. - Tę ustawę należy ocenić jako ustawę techniczną, która porządkuje wiele materii z zakresu wymiaru sprawiedliwości - powiedział Waldemar Buda z PiS. Projekt ustawy trafił do prac w komisji. Dziś o 23.15 ma odbyć się drugie czytanie.","Marek Ast z PiS, który jest przedstawicielem wnioskodawców przypomniał, że obecna ustawa o prokuraturze weszła w życie w marcu 2016 roku. - Dwa lata obowiązywania ustawy o prokuraturze pokazuje, że niezbędne są pewne korekty, które będą zmierzały przede wszystkim do usprawnienia działania prokuratury, a tym samym do jeszcze bardziej intensywnej walki z przestępczością - podkreślił. Oświadczył też, że zmiany w prawie o prokuraturze, PiS zapowiadało jeszcze przed dojściem do władzy, krytykując jednocześnie obowiązujące wówczas przepisy. - Szkoda, że dzisiaj państwo, będąc w opozycji, nie przyjmujecie podobnej taktyki: ""jeżeli nie zgadzamy się z określonym rozwiązaniem proponowanym przez większość rządzącą, warto wtedy zaproponować społeczeństwu rozwiązanie, które byłoby alternatywnym wobec tego, co proponuje rządząca większość i poczekać na wybory, czy społeczeństwo poprze propozycje opozycji czy też nie"" - zaznaczył Ast. Podkreślił ponadto, że społeczeństwo poparło zaproponowane przez PiS zmiany, głosując na tę partię w wyborach. Zapewnił też, że zmiany w przepisach wychodzą naprzeciw oczekiwaniom środowiska prokuratorów oraz wynikają z analizy obecnie obowiązującej ustawy. Waldemar Buda (PiS) odnosząc się do proponowanych zmian, przekonywał, że ""jeżeli wyzbyć się argumentów natury politycznej, to tę ustawę należy ocenić jako ustawę techniczną, która porządkuje wiele materii z zakresu wymiaru sprawiedliwości"". ""Ustawa o prokuraturze została wprowadzona ponad dwa lata temu i już dzisiaj analiza jej funkcjonowania wskazuje na to, że jest wiele miejsc, które wymagają poprawy, doprecyzowania. I ten projekt to precyzuje"" - mówił poseł PiS. Zaznaczył, że dokładnie w tym samym kierunku zmierzają nowelizowane zapisy ustawy o ustroju sądów powszechnych, a także ustawy o Krajowej Szkole Sądownictwa i Prokuratury. - Wielokrotnie mieliście państwo uwagi o nieobsadzonych wakatach, że brakuje obsadzenia wielu stanowisk w sądzie. Te propozycje wychodzą naprzeciw tym oczekiwaniom - powiedział Buda. - Mówiliście państwo o nieefektywności działania KRS. My proponujemy rozwiązania, które odpowiadają tym oczekiwaniom. KRS będzie miał uproszczoną procedurę weryfikacji kandydatów na sędziów, weryfikacji dokumentów, które przedstawiają w trybie konkursowym - mówił poseł PiS. - Państwo bez wolnych sądów, to tak naprawdę jest koniec demokracji, to jest wyprowadzenie nas na kompletny margines cywilizacji europejskiej, ale co ważniejsze - państwo bez wolnych sądów to jest państwo, które sprzyja cwaniakom. To jest państwo chronienia układu, waszego układu - powiedział Trzaskowski, zwracając się do posłów PiS. Zarzucił przy tym obecnie rządzącym ""skrajny"" brak profesjonalizmu. Dowodził, że celem zmian w sądownictwie nie jest reforma wymiaru sprawiedliwości. - Tu chodzi wyłącznie o plan przejęcia sądów - ocenił Trzaskowski. - I co chcecie zrobić? Chcecie wysłać do Sądu Najwyższego kompletnych dyletantów, tak jak to zrobiliście w KRS i Trybunale Konstytucyjnym. My, posłowie opozycji, także ludzie na ulicach pytają się po co wy to robicie? Po to, żeby bronić swoich interesów - dodał poseł PO. - Żeby bronić nowej nomenklatury, którą chcecie stworzyć i dyktatury ciemniaków - podkreślił Trzaskowski, po raz kolejny adresując swą wypowiedź do polityków obozu rządzącego. Przekonywał, że po zmianach, które przeprowadził dotychczas PiS, sprawniej nie działa ani prokuratura, ani sądy. - W tej całej waszej ""niby reformie"" wcale nie chodzi o to, żeby pomóc zwykłym ludziom. Ostatnio okazało się po co przejęliście TK - po to, żeby zapewnić nietykalność swoim kumplom. To jest takie proste - żeby prezydent mógł zapewnić nietykalność waszym kumplom nawet zanim zostaną skazani prawomocnym wyrokiem - powiedział Trzaskowski, nawiązując do wtorkowego orzeczenia Trybunału, który uznał, że prezydent może zastosować prawo łaski nawet w przypadku osób nie skazanych prawomocnym wyrokiem. Według Pawła Grabowskiego z Kukiz'15 przedstawiony dokument powinien nazywać się ""projekt projektu ustawy; wersja robocza projektu ustawy o Sądzie Najwyższym"". - Tak żałosnego poziomu uzasadnienia do ustawy dawno nie widziałem. (...) To naprawdę śmiesznie wygląda, gdy brakuje liter w wyrazach - mówił, przypominając, że w edytorach tekstu jest funkcja ""korekty"". Powiedział, że największym dowcipem jest ostatnie zdanie uzasadnienia - że projekt wywołuje pozytywne skutki społeczne. Podkreślał, że pomimo propagandy, iż Kukiz'15 razem z PiS ""psuje wymiar sprawiedliwości"", to w rzeczywistości w głosowaniach nad poprzednimi zmianami Kukiz'15 wstrzymywał się od głosu, albo był przeciw. Grabowski mówił, że w przypadku kilku głosowań to PO głosowało ramię w ramię z PiS. - Pierwsza próba reformy Sądu Najwyższego z zeszłego roku (...) głosów za PiS 231 Kukiz przeciw 10 wstrzymało się 20 - cytował w debacie Grabowski. - Gdzie Kukiz'15 popierał reformę? - pytał. - Jest na sali prawie całe kierownictwo Platformy. Wyjaśnijcie proszę jak to jest, że kiedy ósmego grudnia 2017 r. głosowaliśmy poprawkę, w której proponowaliśmy przepisy dotyczące przejścia w stan spoczynku Pierwszej Prezes Sądu Najwyższego sędzi Małgorzaty Gersdorf, to głosowaliście razem z PiS. (...) Byliście razem za skróceniem kadencji Pierwszej Prezes Sądu Najwyższego, a później wyciągacie ludzi na ulicę, żeby protestowali przeciwko temu? - pytał liderów PO. - Projekt tej ustawy nie jest odpowiedzią na problemy wymiaru sprawiedliwości - oceniła Joanna Scheuring-Wielgus. - Wasze ustawy nie spełniają standardów międzynarodowych. To są atrapy. Nie zasługują na miano ustaw i żeby nazywać to jakąkolwiek reformą. Są one pisane na polityczne zlecenie ministra Ziobry - ocenia. - Wszystko co robicie jest w tempie kosmicznym. Bez konsultacji. Traktujecie suwerena jako obcego - mówi posłanka. - Mam nadzieję, że dożyję momentu, kiedy was wszystkich za to wsadzimy do więzienia - zakończyła Scheuring-Wielgus.",Marek Ast,
https://wiadomosci.onet.pl/kraj/premier-o-sn-nowa-inicjatywa-ktora-z-tego-impasu-ma-pozwolic-wyjsc/sm8re46,"Premier o SN: nowa inicjatywa, która z tego impasu ma pozwolić wyjść","- Zgodnie z ustawą Małgorzata Gersdorf nie jest już I prezes SN, w związku z tym każde poważne państwo musi sobie poradzić z tym w sposób legislacyjny, stąd nowa inicjatywa, która z tego impasu ma pozwolić wyjść - powiedział premier Mateusz Morawiecki, odnosząc się do projektu zmian w ustawie o SN.","Sejm zajął się dziś złożonym w ubiegłym tygodniu przez PiS projektem w sprawie m.in. zmian w procedurze wyboru I prezesa Sądu Najwyższego. Projekt dotyczy również zmian w ustroju sądów oraz przepisów o Krajowej Radzie Sądownictwa i prokuraturze. W projekcie zaproponowano m.in., aby Zgromadzenie Ogólne Sędziów SN wybierało i przedstawiało prezydentowi kandydatów na I prezesa niezwłocznie po obsadzeniu 2/3 liczby stanowisk sędziów SN, a nie - tak jak obecnie - dopiero, gdy obsadzone są niemal wszystkie stanowiska. - Wytworzyła się taka sytuacja, iż są też w Sądzie Najwyższym sędziowie uwikłani w przeszłość komunistyczną. Dzisiaj już wszyscy bardzo dobrze wiemy, o czym mowa, bo nawet przeciwni nam komentatorzy podkreślają, że rzeczywiście ujawnione fakty bardzo jednoznacznie potwierdzają to, co my podkreślaliśmy - mówił premier dziś na konferencji prasowej. - W związku z tym, że była I prezes Sądu Najwyższego, nie jest już dzisiaj I prezes SN, zgodnie z ustawą, to żeby nie doszło do klinczu, do sytuacji patowej, każde poważne państwo musi sobie z tym w jakiś sposób poradzić, musi sobie poradzić w sposób legislacyjny. Stąd nowa inicjatywa, która z tego impasu ma pozwolić wyjść - powiedział Morawiecki. Zgodnie z ustawą o Sądzie Najwyższym, która weszła w życie 3 kwietnia, w dniu następującym po upływie trzech miesięcy od tego terminu w stan spoczynku przeszli z mocy prawa sędziowie SN, którzy ukończyli 65. rok życia. W związku z tym od 4 lipca przestali - według ustawy - pełnić swoje funkcje. Mogą dalej orzekać, jeśli w ciągu miesiąca od wejścia w życie nowej ustawy złożyli stosowne oświadczenie i przedstawili odpowiednie zaświadczenia lekarskie, a prezydent wyrazi zgodę na dalsze zajmowanie przez nich stanowiska sędziego SN. Małgorzata Gersdorf, która ukończyła 65. rok życia, nie złożyła takiego oświadczenia. Gersdorf - wybrana na I prezesa SN w 2014 r. - podkreślała wielokrotnie, że kadencja I prezesa SN zgodnie z konstytucją trwa 6 lat. W początkach lipca po spotkaniu prezydenta Andrzeja Dudy z Gersdorf, prezesem Józefem Iwulskim kierującym Izbą Pracy i Ubezpieczeń Społecznych SN i prezesem Naczelnego Sądu Administracyjnego Markiem Zirk-Sadowskim, wiceszef Kancelarii Prezydenta Paweł Mucha informował, że wolą prezydenta było, by najstarszy stażem sędzia Iwulski od 4 lipca wykonywał funkcje związane z wykonywaniem obowiązków I prezesa SN. Jeszcze przed spotkaniem z Andrzejem Dudą, Gersdorf wydała zarządzenie o wyznaczeniu jako kierującego pracą SN prezesa Iwulskiego ""do zastępowania I prezes SN na czas swojej nieobecności"". Według komunikatu Kancelarii Prezydenta, sędzia Iwulski od 4 lipca - z mocy ustawy, a nie decyzji I prezesa SN - kieruje pracami Sądu Najwyższego. Sędzia Iwulski oświadczył na początku lipca, że nie jest ""zastępcą, a tym bardziej następcą I prezes SN Małgorzaty Gersdorf"", a jedynie zastępuje ją ""w razie, gdy będzie nieobecna"". Zapewnił jednocześnie, że prezydent nie wyznaczył go, ani nie powierzył obowiązków I prezesa, a jedynie zaaprobował jego wybór przez prezes Gersdorf. W ubiegłym tygodniu Krajowa Rada Sądownictwa pozytywnie zaopiniowała 5 sędziów Sądu Najwyższego, którzy mimo ukończenia 65. roku życia wyrazili wolę dalszego orzekania; 7 sędziów, w tym prezes Józef Iwulski kierujący obecnie pracą SN, zostało zaopiniowanych negatywnie. Jak informowaliśmy w niedzielę, Iwulski orzekał w kilku procesach politycznych za czasów PRL; skazywani w nich byli opozycjoniści. Poniedziałkowa ""Gazeta Polska Codziennie"" podała, że dotarła do akt IPN, z których wynika, że sędzia Iwulski w 1976 r. został skierowany do ośrodka szkolenia WSW, gdzie po uzyskaniu ""szlifów kontrwywiadu wojskowego PRL"" odbył półroczne praktyki. Miało to miejsce w Oddziale WSW Kraków.  Chcesz być na bieżąco z najważniejszymi informacjami dnia? Polub Onet Wiadomości na Facebooku!",Premier Mateusz Morawiecki,
https://wiadomosci.onet.pl/kraj/67-posiedzenie-sejmu-poslowie-debatuja-nad-zmianami-ws-sadu-najwyzszego/35bcz5d,67. posiedzenie Sejmu. Posłowie debatują nad zmianami ws. Sądu Najwyższego,"Dziś w Sejmie odbywa się pierwsze czytanie projektu autorstwa PiS dot. zmian m.in. w ustawie o Sądzie Najwyższym oraz w ustawie o Krajowej Radzie Sądownictwa. - Tę ustawę trzeba ocenić jako techniczną, która porządkuje przepisy o Sądzie Najwyższym - mówił Waldemar Buda z PiS. - Chodzi wam tylko i wyłącznie o plan przejęcia sądów. Chcecie wysłać do SN kompletnych dyletantów - powiedział Rafał Trzaskowski z PO. - Mam nadzieję, że dożyję momentu, kiedy was wszystkich za to wsadzimy do więzienia - stwierdziła Joanna Scheuring-Wielgus",,,
https://wiadomosci.onet.pl/kraj/sedziowie-z-themis-o-krs-ten-organ-utracil-prawo-do-wyboru-sedziow/z4ys3zd,"Sędziowie z ""Themis"" o KRS: ten organ utracił prawo do wyboru sędziów","Sędziowie zrzeszeni w Stowarzyszeniu Sędziów ""Themis"" w specjalnej uchwale ostro krytykują działania nowej Krajowej Rady Sądownictwa. Jak podkreślają, organ ten - kierując się głównie przesłankami politycznymi - utracił wszelkie kompetencje do wyboru sędziów, także tych do Sądu Najwyższego. W rozmowie z Onetem prezeska ""Themis"" podkreśla, że sędziowie mają nowy, drugi już plan spowolnienia obsadzania SN nowymi sędziami. - Zadziałamy merytorycznie i formalnie. Jeśli KRS tych kandydatów odrzuci, będzie to doskonały argument dla unijnego Trybunału Sprawiedliwości - mówi sędzia Beata Morawiec.","W specjalnej uchwale sędziowie z ""Themis"" podkreślają, że od momentu wybrania całej nowej Krajowej Rady Sądownictwa przez polityków, a nie, jak dotąd, przez innych sędziów - organ ten stał się nie - strażnikiem niezależności sądów, a raczej organem skrajnie upolitycznionym. ""Nowa Rada, zamiast stać na straży niezawisłości sędziów i niezależności sądów, podjęła działania zmierzające do szykanowania sędziów i podporządkowania sądownictwa czynnikowi politycznemu"" - czytamy w uchwale ""Themis"". Sędziowie ze Stowarzyszenia podają przykłady - to, choćby, zastraszanie sędziów, którzy aktywnie - poprzez udział w manifestacjach - bronią trójpodziału władzy. Zdaniem KRS, część z tych osób powinna mieć postępowania dyscyplinarne. Rada powołała już specjalną Komisję Etyki w składzie, której znalazła się, między innymi, posłanka Krystyna Pawłowicz - ta sama, która rozdała członkom KRS ""czarną listę"" sędziów, którzy byli z wizytą w Brukseli, gdzie spotkali się z wiceszefem Komisji Europejskiej. Do tego wydarzenia także odnoszą się sędziowie z ""Themis"". Kierowanie się przez członków Rady przesłankami politycznymi przy opiniowaniu kandydatów do awansu uważają za niedopuszczalne. - Budzi to najgorsze skojarzenia z czasami, kiedy o wszystkich stanowiskach państwowych decydowała jedynie słuszna wola partii i jej przywódcy. Przykładem tego rodzaju bezprawia w działaniach nowej KRS było przekazanie przez posłankę Krystynę Pawłowicz ""listy proskrypcyjnej"" osób, które brały udział w wizycie studyjnej prawników w Brukseli, na zaproszenie organów Unii Europejskiej - stwierdzają członkowie ""Themis"". Jak dodają, takie działania stanowią jaskrawy przykład upolitycznienia nowej Rady. Za ""karygodne"" uznają oni też uzależnianie pozytywnego zaopiniowania kandydatów do awansu od ich odpowiedzi na pytanie, kto jest I Prezesem SN, a takie właśnie pytania zadawała sędziom podczas zeszłotygodniowego posiedzenia KRS posłanka Pawłowicz. ""Sytuacją niedopuszczalną i karygodną jest uzależnienie przez członków nowo wybranej KRS pozytywnego zaopiniowania kandydatur od zakwestionowania przez osoby ubiegające się o stanowiska sędziowskie i asesorskie legalności konstytucyjnie zagwarantowanej kadencji Pierwszej Prezes Sądu Najwyższego profesor Małgorzaty Gersdorf. Tego rodzaju działanie jest obliczone na łamanie kręgosłupów moralnych sędziów"" - czytamy w uchwale. W konkluzji sędziowie stwierdzają, że opisane przez nich praktyki zasługują na jednoznaczne potępienie. I podkreślają, że takie działania - oraz niekonstytucyjny sposób wyboru nowych członków KRS - powodują jedno. Zdaniem sędziów z ""Themis"" Krajowa Rada to organ, który utracił kompetencje do wyboru asesorów i sędziów, zwłaszcza sędziów SN. Jak podkreśla w rozmowie z Onetem prezeska Stowarzyszenia ""Themis"", sędzia Beata Morawiec, z ostatecznymi decyzjami odnośnie działań prawników w związku z Sądem Najwyższym trzeba poczekać do czasu uchwalenia przez Sejm piątej nowelizacji ustawy. - Po tym, jak usłyszeli o naszym pierwotnym planie, dotyczącym masowego zgłaszania kandydatów, chcą nas tą nowelizacją od tego powstrzymać - mówi. - Zwyczajnie się przestraszyli i postanowili, że sobie dopasują prawo do obecnej sytuacji. A to jest tegoż prawa paskudzenie, inaczej tego nazwać nie można! - podkreśla. - Nie wolno dostosowywać przepisów do aktualnych potrzeb polityków. Działając w ten sposób, równie dobrze mogą sobie uchwalić, że to pani posłanka Pawłowicz jest I Prezesem SN! To prowadzi do kompletnego absurdu i rozchwiania wszelkich norm prawnych - mówi sędzia Morawiec. Jak dodaje, gdy nowelizacja zostanie już uchwalona, kandydaci stracą możliwość odwoływania się od decyzji KRS. - To Rada ma decydować, które odwołania ""zasługują"" na to, by trafić do Naczelnego Sądu Administracyjnego. Pomysł niebywały, podobnie jak to, że odwołanie nie będzie już wstrzymywać procedury konkursowej. Nawet jeśli sto osób się odwoła, oni i tak stanowisko w SN obsadzą, osobą, którą sobie wybiorą. To jest bezprawne barbarzyństwo, bo w żadnej kulturze prawnej, ani w Europie, ani na świecie nie ma sytuacji, że od decyzji jakiegoś organu nie można odwołać się do sądu. To bezczelna próba zmiany ustroju państwa poprzez zwykła ustawę. Ja nie wiem, czy to nie jest przypadkiem forma zamachu stanu - mówi prezeska ""Themis"". - Do tego, to jest zanegowanie podstaw naszego członkostwa w Unii Europejskiej, która wymaga wieloinstancyjnego postępowania i jako podstawę demokracji stawia możliwość odwołania się do sądu - podkreśla. Jak podkreśla prezeska ""Themis"", w związku z Sądem Najwyższym środowiska prawnicze mają nowy sposób, by włączyć się do procesu obsadzania wolnych stanowisk. Obecnie w SN są 44 wakaty, konkurs na nie został ogłoszony przez prezydenta. Zdaniem większości prawniczych autorytetów, ów konkurs jest z gruntu nieważny, bo na decyzji prezydenta nie ma kontrasygnaty premiera. Tyle że procedury już ruszyły a zdaniem sędzi Morawiec, aby je spowolnić - warto się być może w nie włączyć. - Nie wykluczamy, że jako kandydaci zgłaszać się będą ci sędziowie, którzy w przeszłości byli już czasowo delegowani do Sądu Najwyższego. Taka delegacja będzie stanowić dowód, że byli już brani pod uwagę jako ewentualni kandydaci, dysponujący tak odpowiednią wiedzą, jak postawą etyczną - mówi sędzia Morawiec. - I jeśli takich kandydatów KRS odrzuci, a po nowelizacji oni nie będą mogli się nawet odwołać, to cała ta sytuacja stanie się doskonałym argumentem dla Trybunału Sprawiedliwości Unii Europejskiej. Argumentem oraz dowodem na to, że konkurs mógł być ""ustawiony"" a do SN mieli trafić tylko ci, których w jakiejś tajnej liście wskazała władza - podkreśla. - Ogółem jednak sytuacja jest bardzo trudna. Stanęliśmy pod ścianą w starciu z, powiem wprost, brutalną siłą. I obawiam się, że sami możemy nie być już w stanie skutecznie walczyć o praworządność. To i przerażające, i potwornie smutne - kwituje sędzia Morawiec. Dodajmy, że ostateczną decyzję, czy w ogóle kandydować do SN środowiska prawnicze przeciwne obecnym zmianom podejmą dopiero po tym, jak piąta już nowelizacja ustawy o tymże sądzie wejdzie w życie. Na razie żadne działania nie zostały jeszcze przesądzone. Na początku lipca głośno stało się o planach środowisk prawniczych, by zablokować procedury naboru do SN poprzez masowe zgłaszanie się do konkursu na wolne stanowiska. Gdy wtedy zapytaliśmy o zdanie w tej sprawie Ministerstwo Sprawiedliwości, jego rzecznik, Jan Kathak oświadczył, że takie działania będą ""wymierzone z dobro obywatela"". - Wszystko zależy od pobudek, jakie kierują osobami, które chcą ubiegać się o stanowisko sędziego Sądu Najwyższego. Jeśli celem aplikowania jest próba sparaliżowania najważniejszego sądu w Polsce, to należy ocenić to jednoznacznie negatywnie - podkreślał w rozmowie z Onetem Kanthak. - Takie działanie wymierzone jest nie przeciwko rządzącym a przeciwko obywatelom, którzy przez nieefektywność sądownictwa muszą czekać nawet kilkanaście lat na sprawiedliwość - kwitował rzecznik Ministerstwa Sprawiedliwości. Równolegle, szef sejmowej Komisji Sprawiedliwości, poseł PiS Stanisław Piotrowicz zapowiadał, że gdyby doszło do próby blokady wyborów, jego partia sobie z tym poradzi. - Jeśli środowiska sędziowskie będą chciały storpedować reformę wymiaru sprawiedliwości, podejmiemy takie rozwiązania ustawowe, które pozwolą realizować postanowienia konstytucyjne - zapowiedział na początku lipca w internetowej telewizji wPolsce.pl. Jak dodał, władza ""nie może być bierna wobec tego rodzaju zachowań"". Kilka dni później PiS złożył w Sejmie wyjątkowo obszerny, liczący ponad 50 stron pakiet projektów nowelizacji. Pod nieco mylącym tytułem ""Projekt zmiany ustawy o prokuraturze oraz innych ustaw"" PiS planuje nie tylko nadać KRS uprawnienia ""superorganu"", który będzie mógł decydować o tym, które odwołania kandydatów do SN mogą trafić do NSA. Rada dostanie też ostateczny głos w sprawie odwołań sędziów sądów powszechnych, których - na mocy owej nowelizacji - prezesi będą mogli dowolnie przenosić między wydziałami. W tymże pakiecie PiS zawarł też projekt zmian w Sądzie Najwyższym, dotyczący sposobu wyboru I Prezesa SN. Dotąd wyłonienie go było możliwe, gdy obsadzonych było co najmniej 110 - na 120 stanowisk w tymże sądzie. Po zmianach, którymi Sejm zająć ma się już w ten czwartek, I Prezesa można będzie wskazać, gdy zajęte będą 2/3 stanowisk, co oznacza około 80 sędziów. Kandydata - spośród wskazanych przez sędziów SN - ostatecznie wybierze prezydent. Nie jest wykluczone, że Sejm - głosami PiS - ów pakiet nowelizacji przegłosuje jeszcze na tym posiedzeniu. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Siedziba Krajowej Rady Sądownictwa,
https://wiadomosci.onet.pl/kraj/piotrowicz-skomentowal-wyklad-gersdorf/1kvr02j,Stanisław Piotrowicz: wykład Małgorzaty Gersdorf w Karlsruhe przypomina bieganie po obcych dworach,"Szef sejmowej komisji sprawiedliwości i praw człowieka poseł Stanisław Piotrowicz skomentował dziś zapowiadany na piątek wykład Małgorzaty Gersdorf w niemieckim mieście Karlsruhe. - Przypomina te czasy, kiedy Polacy rzekomo w obronie praw i wolności biegali po obcych dworach.","Dziś rano Gersdorf przybyła do SN. - Jestem I prezesem SN do 2020 r., nikt tego nie zmieni, bo normy konstytucyjne są najważniejsze i nie można ich zmieniać zwykłymi ustawami - powiedziała dziennikarzom. Rzecznik SN Michał Laskowski informował wczoraj, że ""I prezes SN prof. Małgorzata Gersdorf przerwała urlop wypoczynkowy i powróciła do pracy"". Zgodnie z wcześniejszymi informacjami, Gersdorf miała przebywać na urlopie do 19 lipca. - Wróciłam z tego urlopu, bo sytuacja jest bardzo napięta, dramatyczna. Po pierwsze z punktu widzenia Sądu Najwyższego jest nowa ustawa i muszę widzieć, co się dzieje. Po drugie uważam, że bezprecedensowa jest napaść na sędziego Józefa Iwulskiego - oświadczyła Gersdorf. Rzecznik SN informował już wcześniej, że w piątek prof. Gersdorf ma przebywać w Niemczech w Karlsruhe. Jak poinformował zespół prasowy SN, ""20 lipca w Karlsruhe I Prezes SN wygłosi wykład »Polskie państwo prawne: stracone szanse?«, poświęcony pamięci Reinholda Franka - prawnika i bojownika ruchu oporu w Karlsruhe, który z powodu swojego stanowczego sprzeciwu wobec narodowego socjalizmu, został stracony w 1945 r."". - Sędzia w stanie spoczynku to zachowany tytuł sędziowski, immunitet i wysokie uposażenie - to jedna strona. W ślad za tym idą pewne zobowiązania do godnego reprezentowania zawodu i nie uczynienia niczego, co by zawód sędziowski wystawiało na szwank. No i również konstytucyjna zasada apolityczności. Jeżeli sędzia w stanie spoczynku nie przestrzega tych zasad - nie musi przestrzegać, ale musi się liczyć z tym, ze przestanie być sędzią, to chyba oczywiste - mówił Piotrowicz dziennikarzom w Sejmie. Zdaniem Piotrowicza prof. Małgorzata Gersdorf ma prawo do wyboru, jakim jest zaprzestanie bycia sędzią i stanie się czynnym politykiem oraz stawanie na czele protestów. Zapytany o komentarz w sprawie zapowiadanego na piątek wykładu Gersdorf w Karlsruhe, powiedział, że pozostało tylko, aby społeczeństwo samo dokonało oceny. - My pamiętamy te czasy, kiedy Polacy rzekomo w obronie praw i wolności biegali po obcych dworach. To przypomina tę sytuację - mówił. Został również zapytany o osobę sędziego Józefa Iwulskiego. Media podały, że Iwulski orzekał w kilku procesach politycznych za czasów PRL; skazywani w nich byli opozycjoniści. Poniedziałkowa ""Gazeta Polska Codziennie"" podała, że dotarła do akt IPN, z których wynika, że sędzia Iwulski w 1976 r. został skierowany do ośrodka szkolenia WSW, gdzie po uzyskaniu ""szlifów kontrwywiadu wojskowego PRL"" odbył półroczne praktyki. Miało to miejsce w Oddziale WSW Kraków. Jak zaznaczył Piotrowicz, sędzia Iwulski zwrócił się do KRS z wnioskiem o przedłużenie pracy na dotychczas zajmowanym stanowisku, w którym ""okazał rażące lekceważenie dla obowiązującego prawa w Polsce"". - Skoro sędzia nie respektuje obowiązującego w Polsce prawa, to z tych względów KRS nie miała wątpliwości i właśnie z przyczyn natury czysto formalnej wniosek sędziego Iwulskiego nie spełniał wymogów określonych w ustawie - podkreślił. W ubiegłym tygodniu Krajowa Rada Sądownictwa pozytywnie zaopiniowała 5 sędziów Sądu Najwyższego, którzy mimo ukończenia 65. roku życia wyrazili wolę dalszego orzekania; 7 sędziów, w tym prezes Józef Iwulski kierujący obecnie pracą SN, zostało zaopiniowanych negatywnie.",Stanisław Piotrowicz,
https://wiadomosci.onet.pl/kraj/zdjecie-gersdorf-z-gierkiem-to-fake-news/hysbtte,Zdjęcie Gersdorf z Gierkiem to fake news,"Zdjęcie Małgorzaty Gersdorf z Edwardem Gierkiem obiegło już cały internet. Jednak internauci i dziennikarze bardzo szybko ustalili, że to fake news.","Fotografia przedstawia Edwarda Gierka, młodego Aleksandra Kwaśniewskiego i kobietę, mającą być rzekomo Małgorzatą Gersdorf, pierwszą prezes Sądu Najwyższego. Ma to był dowód na rzekomo komunistyczną przeszłość Gersdorf. Zdjęcie wywołało w sieci burzę i było udostępniane przez dziennikarzy, a nawet polityków. Ten fejk był już wiele razy prostowany:",Zdjęcie Gersdorf z Gierkiem to fake news,
https://wiadomosci.onet.pl/kraj/prof-malgorzata-gersdorf-grozi-mi-postepowanie-dyscyplinarne-artykul/4zj4c5p,Prof. Małgorzata Gersdorf: grozi mi postępowanie dyscyplinarne,"- Ostatnio nasiliły się ataki na mnie. Grozi mi postępowanie dyscyplinarne od strony ministra Ziobro i posłów – powiedziała pierwsza prezes Sądu Najwyższego Małgorzata Gersdorf, która skróciła swój urlop i udała się do budynku SN.","Gersdorf rozmawiała z dziennikarzami przed wejściem do gmachu SN. - Według mnie jestem prezesem Sądu Najwyższego. Pan prezydent uważa inaczej, ale konstytucja jest konstytucją i tego nikt nie zmieni. Nie może być tak, że lex ""niższe"" jest ważniejsze od ""wyższego"" – powiedziała. – Nie walczę o swój interes i święty spokój, gdyby tak było, odeszłabym ze stanowiska – dodała. - Ostatnio nasiliły się ataki na mnie – twierdzi pierwsza prezes SN. - Grozi mi postępowanie dyscyplinarne od strony ministra Ziobro i posłów. Apeluję o wstrzymanie ataków, nie wypada atakować pierwszego prezesa SN. Nawet byłego – powiedziała. - Mam mieć ""dyscyplinarkę"" za to , że przychodzę do pracy? - pytała. Gersdorf zapytano o to, czy w przypadku wybrania nowego pierwszego prezesa może zostać niewpuszczona do budynku SN. - Na pewno tak będzie. Już dwa lata temu prezes Kaczyński zapowiadał, że zabierze mi ""to"" - stwierdziła, pokazując na kartę wstępu do budynku SN. Dziś Sejm będzie głosował nad kolejną poprawką do ""Prawa o prokuraturze oraz niektórych innych ustaw"". Pierwsza prezes SN uważa, że nowelizacja ""zmierza do tego, żeby szybciej obsadzić SN i jej stanowisko"". - Projekt oceniam źle – powiedziała. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Prof. Małgorzata Gersdorf,
https://wiadomosci.onet.pl/kraj/nocne-zmiany-w-porzadku-obrad-sejmu-artykul/0dhnyp4,Nocne zmiany w porządku obrad Sejmu,"W nocy do porządku dzisiejszych obrad Sejmu włączono głosowanie nad nowelizacją ""Prawo o prokuraturze oraz niektórych innych ustaw"". Informacja ta znalazła się na sejmowej stronie internetowej. Nowelizacja będzie rozpatrywana jako pierwsza w porządku obrad.","Posiedzenie Sejmu ma trwać do piątku. Następnie posłowie udadzą się na wakacje. Nowelizacja po pierwszym czytaniu musi zostać skierowana do komisji sprawiedliwości, następnie, po przyjęciu sugerowanych poprawek przez Sejm, trafi do Senatu. Jak pisze ""Gazeta Wyborcza"", poprawka ma ułatwić partii rządzącej wybranie pierwszego prezesa Sądu Najwyższego. Projekt nowelizacji ""Prawa o prokuraturze oraz niektórych innych ustaw"" to piąta nowelizacja przepisów określających wybór sędziów do Sądu Najwyższego, zaproponowana przez pięciu posłów PiS. Umożliwia ona powołanie nowego sędziego bez względu na tryb odwoławczy i liczbę kandydatów – spośród nich może zostać wybrany Pierwszy Prezes. Prof. Małgorzata Gersdorf przerywa urlop i wraca do pracy w Sądzie Najwyższym. Komunikat w tej sprawie opublikowano na stronach SN. Wcześniej informowano, że Gersdorf wróci do pracy w najbliższy poniedziałek. Powodem powrotu profesor ma być ""dynamicznie zmieniająca się sytuacja"" w sądzie - podaje RMF FM. Według informacji radia Gersdorf nie będzie orzekać. Natomiast zajmie się kwestiami organizacyjnymi. Wcześniej informowano, że prof. Gersdorf wróci do pracy dopiero w poniedziałek. - Sytuacja jest tak zmienna, że pani prezes uznała, że musi być na miejscu. Lepiej, że Małgorzata Gersdorf będzie w SN niż na urlopie - powiedział Michał Laskowski, rzecznik Sądu Najwyższego na antenie TVN24. Dodał, że Gersdorf ""nie zmienia stanowiska względem Iwulskiego"". - Ma do niego zaufanie. Iwulski ma zastępować ją, gdy będzie na urlopie - wyjaśnił. Rzecznik powiedział też, że Gersdorf będzie ""jutro, pojutrze oraz w przyszłym tygodniu w pracy"". Komunikat w sprawie powrotu Gersdorf z urlopu pojawił się wczoraj na stronach Sądu Najwyższego. ""Uprzejmie informuję, że dzisiaj - 17 lipca 2018 r. Pierwszy Prezes Sądu Najwyższego prof. dr hab. Małgorzata Gersdorf przerwała urlop wypoczynkowy i powróciła do pracy"" - czytamy w piśmie podpisanym przez Rzecznika Prasowego SN Michała Laskowskiego. Źródło: Sejm, ""Gazeta Wyborcza"", Onet. Chcesz być na bieżąco z najważniejszymi informacjami dnia? Polub Onet Wiadomości na Facebooku!",,
https://wiadomosci.onet.pl/kraj/igor-tuleya-krajowa-rada-sadownictwa-ma-tyle-wspolnego-z-sadownictwem-ze-je-niszczy/1gt7ckm,"Igor Tuleya: Krajowa Rada Sądownictwa ma tyle wspólnego z sądownictwem, że je niszczy","- Obecna Krajowa Rada Sądownictwa nie ma nic wspólnego z sądownictwem - powiedział Igor Tuleya. Sędzia Sądu Okręgowego w Warszawie był gościem programu ""Fakty po Faktach"" w TVN24.","- To jest taka fikcja, jak w ""Roku 1984"" (książka George'a Orwella - red.) gdzie Ministerstwo Prawdy zajmowało się propagandą, Ministerstwo Pokoju wojną. A Krajowa Rada Sądownictwa ma tyle wspólnego z sądownictwem, że je niszczy, a osoby które tam zasiadają, są po prostu grabarzami niezależności sądów i niezawisłości sędziów - stwierdził Tuleya w rozmowie z Katarzyną Kolendą-Zaleską. Według sędziego w polskim sądownictwie ""wszystko zmierza w złym kierunku"" i dlatego sędziowie powinni ""aktywnie uczestniczyć w życiu publicznym, obywatelskim"" i brać udział w zgromadzeniach w obronie sądów. W swojej wypowiedzi zaznaczył, że ""sędziowie bronią wartości, a nie konkretnych osób czy stołków"". Jego zdaniem jest to ""gest solidarności z osobami, które bronią tych samych wartości"" - To jest również pokazanie, że nie jest prawdą, że my walczymy o ""koryta"". Jak słyszymy wypowiedzi polityków, którzy grożą (sędziom - red.) za udział w zgromadzeniach postępowaniami dyscyplinarnymi, to właśnie poprzez aktywny udział w obronie sądów pokazujemy, że nie zależy nam na naszych stanowiskach, tylko bronimy pewnych wartości - tłumaczył. Zgodnie z ustawą o Sądzie Najwyższym, która weszła w życie 3 kwietnia, w trzy miesiące od tego terminu, czyli 3 lipca, w stan spoczynku przeszli z mocy prawa sędziowie SN, którzy ukończyli 65. rok życia. Mogą oni jednak dalej pełnić funkcję, jeśli w ciągu miesiąca od wejścia w życie nowej ustawy, czyli do 2 maja, złożyli stosowne oświadczenie i przedstawili odpowiednie zaświadczenia lekarskie, a prezydent RP wyrazi zgodę na dalsze zajmowanie stanowiska sędziego SN. Po spotkaniu prezydenta Andrzeja Dudy z Gersdorf, prezesem Józefem Iwulskim kierującym Izbą Pracy i Ubezpieczeń Społecznych SN i prezesem Naczelnego Sądu Administracyjnego Markiem Zirk-Sadowskim, wiceszef Kancelarii Prezydenta Paweł Mucha informował, że wolą prezydenta było, by najstarszy stażem sędzia Iwulski od 4 lipca wykonywał funkcje związane z wykonywaniem obowiązków I prezesa SN. Jeszcze przed spotkaniem z prezydentem Dudą, Gersdorf wydała zarządzenie o wyznaczeniu jako kierującego pracą SN prezesa Iwulskiego ""do zastępowania I prezes SN na czas swojej nieobecności"". Sędzia Iwulski oświadczył, że nie jest ""zastępcą, a tym bardziej następcą I prezes Sądu Najwyższego Małgorzaty Gersdorf"", a jedynie zastępuje ją ""w razie, gdy będzie nieobecna"". Zapewnił jednocześnie, że prezydent nie wyznaczył go ani nie powierzył obowiązków I prezesa, a jedynie zaaprobował jego wybór przez prezes Gersdorf. Z kolei według komunikatu Kancelarii Prezydenta, sędzia Iwulski od 4 lipca - z mocy ustawy, a nie decyzji I prezesa SN - kieruje pracami Sądu Najwyższego. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Igor Tuleya,
https://wiadomosci.onet.pl/kraj/pawel-mucha-gersdorf-jest-sedzia-w-stanie-spoczynku/v0ydnpp,Paweł Mucha: Gersdorf jest sędzią w stanie spoczynku,"- Małgorzata Gersdorf jest sędzią w stanie spoczynku, w związku z tym nie ma uprawnień do urlopu, nie może więc go też przerwać - powiedział wiceszef Kancelarii Prezydenta Paweł Mucha.","Słowa Muchy padły po pojawieniu się informacji, że prof. Gersdorf przerywa urlop i wraca do pracy w Sądzie Najwyższym. Komunikat w tej sprawie opublikowano na stronach SN. ""Uprzejmie informuję, że dzisiaj - 17 lipca 2018 r. Pierwszy Prezes Sądu Najwyższego prof. dr hab. Małgorzata Gersdorf przerwała urlop wypoczynkowy i powróciła do pracy"" - czytamy w piśmie podpisanym przez Rzecznika Prasowego SN Michała Laskowskiego. Paweł Mucha pytany o tę kwestię podkreślił, że według Kancelarii Prezydenta Małgorzata Gersdorf nie może być na urlopie, bo jest sędzią w stanie spoczynku. - Moim zdaniem nie ma tu żadnej doniosłości, czy ona uważa, że jest w pracy, czy uważa, że nie jest w pracy, jest na urlopie. Ona jest po prostu sędzią w stanie spoczynku. Nie może przerywać urlopu ktoś, kto jest sędzią w stanie spoczynku, bo ktoś taki nie ma uprawnienia do urlopu - zaznaczył wiceszef Kancelarii Prezydenta. Jak dodał, według Kancelarii Prezydenta osobą, która obecnie kieruje Sądem Najwyższym jest sędzia Józef Iwulski. Powodem powrotu profesor ma być ""dynamicznie zmieniająca się sytuacja"" w sądzie - podaje RMF FM. Według informacji radia Gersdorf nie będzie orzekać. Natomiast zajmie się kwestiami organizacyjnymi. Wcześniej informowano, że prof. Gersdorf wróci do pracy dopiero w poniedziałek. Zgodnie z ustawą o Sądzie Najwyższym, która weszła w życie 3 kwietnia, w trzy miesiące od tego terminu, czyli 3 lipca, w stan spoczynku przeszli z mocy prawa sędziowie SN, którzy ukończyli 65. rok życia. Mogą oni jednak dalej pełnić funkcję, jeśli w ciągu miesiąca od wejścia w życie nowej ustawy, czyli do 2 maja, złożyli stosowne oświadczenie i przedstawili odpowiednie zaświadczenia lekarskie, a prezydent RP wyrazi zgodę na dalsze zajmowanie stanowiska sędziego SN. Po spotkaniu prezydenta Andrzeja Dudy z Gersdorf, prezesem Józefem Iwulskim kierującym Izbą Pracy i Ubezpieczeń Społecznych SN i prezesem Naczelnego Sądu Administracyjnego Markiem Zirk-Sadowskim, wiceszef Kancelarii Prezydenta Paweł Mucha informował, że wolą prezydenta było, by najstarszy stażem sędzia Iwulski od 4 lipca wykonywał funkcje związane z wykonywaniem obowiązków I prezesa SN. Jeszcze przed spotkaniem z prezydentem Dudą, Gersdorf wydała zarządzenie o wyznaczeniu jako kierującego pracą SN prezesa Iwulskiego ""do zastępowania I prezes SN na czas swojej nieobecności"". Sędzia Iwulski oświadczył, że nie jest ""zastępcą, a tym bardziej następcą I prezes Sądu Najwyższego Małgorzaty Gersdorf"", a jedynie zastępuje ją ""w razie, gdy będzie nieobecna"". Zapewnił jednocześnie, że prezydent nie wyznaczył go ani nie powierzył obowiązków I prezesa, a jedynie zaaprobował jego wybór przez prezes Gersdorf. Z kolei według komunikatu Kancelarii Prezydenta, sędzia Iwulski od 4 lipca - z mocy ustawy, a nie decyzji I prezesa SN - kieruje pracami Sądu Najwyższego.",Paweł Mucha,
https://wiadomosci.onet.pl/kraj/prof-gersdorf-przerywa-urlop-i-wraca-do-pracy-w-sn/h191nle,Prof. Gersdorf przerywa urlop i wraca do pracy w SN,"Prof. Małgorzata Gersdorf przerywa urlop i wraca do pracy w Sądzie Najwyższym. Komunikat w tej sprawie opublikowano na stronach SN. Wcześniej informowano, że Gersdorf wróci do pracy w najbliższy poniedziałek.","Powodem powrotu profesor ma być ""dynamicznie zmieniająca się sytuacja"" w sądzie - podaje RMF FM. Według informacji radia Gersdorf nie będzie orzekać. Natomiast zajmie się kwestiami organizacyjnymi. Wcześniej informowano, że prof. Gersdorf wróci do pracy dopiero w poniedziałek. - Sytuacja jest tak zmienna, że pani prezes uznała, że musi być na miejscu. Lepiej, że Małgorzata Gersdorf będzie w SN niż na urlopie - powiedział Michał Laskowski, rzecznik Sądu Najwyższego na antenie TVN24. Dodał, że Gersdorf ""nie zmienia stanowiska względem Iwulskiego"". - Ma do niego zaufanie. Iwulski ma zastępować ją, gdy będzie na urlopie - wyjaśnił. Rzecznik powiedział też, że Gersdorf będzie ""jutro, pojutrze oraz w przyszłym tygodniu w pracy"". Komunikat w sprawie powrotu Gersdorf z urlopu pojawił się na stronach Sądu Najwyższego. ""Uprzejmie informuję, że dzisiaj - 17 lipca 2018 r. Pierwszy Prezes Sądu Najwyższego prof. dr hab. Małgorzata Gersdorf przerwała urlop wypoczynkowy i powróciła do pracy"" - czytamy w piśmie podpisanym przez Rzecznika Prasowego SN Michała Laskowskiego. Zgodnie z ustawą o Sądzie Najwyższym, która weszła w życie 3 kwietnia, w trzy miesiące od tego terminu, czyli 3 lipca, w stan spoczynku przeszli z mocy prawa sędziowie SN, którzy ukończyli 65. rok życia. Mogą oni jednak dalej pełnić funkcję, jeśli w ciągu miesiąca od wejścia w życie nowej ustawy, czyli do 2 maja, złożyli stosowne oświadczenie i przedstawili odpowiednie zaświadczenia lekarskie, a prezydent RP wyrazi zgodę na dalsze zajmowanie stanowiska sędziego SN. Po spotkaniu prezydenta Andrzeja Dudy z Gersdorf, prezesem Józefem Iwulskim kierującym Izbą Pracy i Ubezpieczeń Społecznych SN i prezesem Naczelnego Sądu Administracyjnego Markiem Zirk-Sadowskim, wiceszef Kancelarii Prezydenta Paweł Mucha informował, że wolą prezydenta było, by najstarszy stażem sędzia Iwulski od 4 lipca wykonywał funkcje związane z wykonywaniem obowiązków I prezesa SN. Jeszcze przed spotkaniem z prezydentem Dudą, Gersdorf wydała zarządzenie o wyznaczeniu jako kierującego pracą SN prezesa Iwulskiego ""do zastępowania I prezes SN na czas swojej nieobecności"". Sędzia Iwulski oświadczył, że nie jest ""zastępcą, a tym bardziej następcą I prezes Sądu Najwyższego Małgorzaty Gersdorf"", a jedynie zastępuje ją ""w razie, gdy będzie nieobecna"". Zapewnił jednocześnie, że prezydent nie wyznaczył go ani nie powierzył obowiązków I prezesa, a jedynie zaaprobował jego wybór przez prezes Gersdorf. Z kolei według komunikatu Kancelarii Prezydenta, sędzia Iwulski od 4 lipca - z mocy ustawy, a nie decyzji I prezesa SN - kieruje pracami Sądu Najwyższego.",Małgorzata Gersdorf,
https://wiadomosci.onet.pl/kraj/beata-mazurek-w-naszej-ocenie-gersdorf-jest-w-stanie-spoczynku-zobaczymy-co-zrobi-artykul/4qyqbcx,"Beata Mazurek: W naszej ocenie Gersdorf jest w stanie spoczynku. Zobaczymy, co zrobi prezydent","- 23 lipca na pewno będę już w pracy - mówiła Onetowi Małgorzata Gersdorf. Słowa te potwierdził również sędzia i rzecznik SN Michał Laskowski. - Zobaczymy, jaka będzie decyzja i co zrobi prezydent Andrzej Duda. W naszej ocenie sędzia Małgorzata Gersdorf jest w stanie spoczynku - powiedziała w reakcji na te deklaracje rzeczniczka PiS Beata Mazurek.","Do czwartku włącznie prof. Gersdorf korzysta z urlopu, natomiast w piątek wygłosi referat na temat rządów prawa w Karlsruhe. I prezes Sądu Najwyższego potwierdziła swoje plany w rozmowie z Onetem. W ocenie Mazurek Gersdorf przeszła w stan spoczynku i nie powinna pojawiać się już w SN. - Zobaczymy, jaka będzie w tej kwestii decyzja prezydenta i co zrobi. W naszej ocenie pani Gersdorf jest w stanie spoczynku - powiedziała rzeczniczka PiS, odnosząc się do tych informacji. Mazurek była dopytywana, w jakim celu PiS złożyło projekt nowelizacji ustaw dotyczący m.in. wyboru I prezesa SN. ""Po to, żeby wszystko usprawnić, żeby wszystko zaczęło działać tak, jak trzeba"". Wniesiony w ubiegłym tygodniu przez PiS projekt dotyczy m.in. zmian w Prawie o prokuraturze i w ustawie o Sądzie Najwyższym. Propozycje dotyczą m.in. procedury obsadzania stanowisk sędziowskich w SN i procedury wyboru I prezesa tego sądu. Projekt zakłada, że Zgromadzenie Ogólne Sędziów Sądu Najwyższego wybiera i przedstawia prezydentowi kandydatów na I prezesa niezwłocznie po obsadzeniu 2/3 liczby stanowisk sędziów SN. Obecnie zgromadzenie może tego dokonać dopiero, gdy obsadzone są niemal wszystkie stanowiska. Mazurek odniosła się również do kwestii sędziego Józefa Iwulskiego, który - jak podali dziennikarze Onetu Andrzej Gajcy i Andrzej Stankiewicz - orzekał w kilku procesach politycznych za czasów PRL. - Sędzia (Józef Iwulski), który został wskazany na zastępcę, w cudzysłowie oczywiście, czy na miejsce pani Gersdorf, mija się z prawdą. Już nawet opozycja oczekuje od niego, że powinien zająć stanowisko w kwestii wyroków, które podejmował wobec opozycjonistów. Do tej pory pan sędzia milczy. Pytam dlaczego, pytam też, dlaczego opozycja milczy i nie krzyczy, dlaczego ludzie, którzy protestowali na ulicach przeciwko reformie sądownictwa, milczą - mówiła Mazurek. Jak podkreśliła, PiS przeprowadziło tę reformę ""nie dla siebie, nie dla PiS tylko dla Polaków, którzy po to idą do sądów, by uzyskać sprawiedliwość"". - Wymiar sprawiedliwości nie był reformowany od 1989 r., sędziowie na telefon byli za czasów PO i PSL. Chcemy z tym skończyć. Polacy oczekiwali tej reformy, było dla niej poparcie i my ją przeprowadzimy - podkreśliła. W niedzielę informowaliśmy, że kierujący Sądem Najwyższym sędzia Józef Iwulski orzekał nie w jednym, jak sam twierdzi, lecz w kilku procesach politycznych za czasów PRL; skazywani w nich byli opozycjoniści. Poniedziałkowa ""Gazeta Polska Codziennie"" napisała, że dotarła do akt IPN, z których wynika, że sędzia Iwulski w 1976 r. został skierowany do ośrodka szkolenia WSW, gdzie po uzyskaniu ""szlifów kontrwywiadu wojskowego PRL"", odbył półroczne praktyki. Miało to miejsce w Oddziale WSW Kraków. Zgodnie z ustawą o Sądzie Najwyższym, która weszła w życie 3 kwietnia, w trzy miesiące od tego terminu, czyli 3 lipca, w stan spoczynku przeszli z mocy prawa sędziowie SN, którzy ukończyli 65. rok życia. Mogą oni jednak dalej pełnić funkcję, jeśli w ciągu miesiąca od wejścia w życie nowej ustawy, czyli do 2 maja, złożyli stosowne oświadczenie i przedstawili odpowiednie zaświadczenia lekarskie, a prezydent RP wyrazi zgodę na dalsze zajmowanie stanowiska sędziego SN. Po spotkaniu prezydenta Andrzeja Dudy z Gersdorf prezesem Józefem Iwulskim kierującym Izbą Pracy i Ubezpieczeń Społecznych SN i prezesem Naczelnego Sądu Administracyjnego Markiem Zirk-Sadowskim, wiceszef Kancelarii Prezydenta Paweł Mucha informował, że wolą prezydenta było, by najstarszy stażem sędzia Iwulski od 4 lipca wykonywał funkcje związane z wykonywaniem obowiązków I prezesa SN. Jeszcze przed spotkaniem z prezydentem Dudą, Gersdorf wydała zarządzenie o wyznaczeniu jako kierującego pracą SN prezesa Iwulskiego ""do zastępowania I prezes SN na czas swojej nieobecności"". Sędzia Iwulski oświadczył, że nie jest ""zastępcą, a tym bardziej następcą I prezes Sądu Najwyższego Małgorzaty Gersdorf"", a jedynie zastępuje ją ""w razie, gdy będzie nieobecna"". Zapewnił jednocześnie, że prezydent nie wyznaczył go ani nie powierzył obowiązków I prezesa, a jedynie zaaprobował jego wybór przez prezes Gersdorf. Z kolei według komunikatu Kancelarii Prezydenta, sędzia Iwulski od 4 lipca - z mocy ustawy, a nie decyzji I prezesa SN - kieruje pracami Sądu Najwyższego. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Beata Mazurek,
https://wiadomosci.onet.pl/kraj/malgorzata-gersdorf-23-lipca-na-pewno-bede-juz-w-pracy-artykul/qmctw6l,Małgorzata Gersdorf: 23 lipca na pewno będę już w pracy,"Według informacji, które na Twitterze podali Obywatele RP, Małgorzata Gersdorf wróci do pracy w Sądzie Najwyższym w poniedziałek. Doniesienia te w rozmowie z Onetem potwierdziła sama Gersdorf. - 23 lipca na pewno będę już w pracy - zadeklarowała. Profesor przebywa na urlopie od 9 lipca.","Część środowiska sędziowskiego uważa, że Małgorzata Gersdorf - mimo wejścia w życie nowej ustawy o SN - wciąż pełni funkcję I prezes Sądu Najwyższego. Innego zdania są posłowie partii rządzącej i współpracownicy prezydenta. – Jeśli Małgorzata Gersdorf będzie chciała pełnić rolę I prezes Sądu Najwyższego, złamie ustawę o Sądzie Najwyższym – mówił pod koniec czerwca sekretarz stanu w Kancelarii Prezydenta Andrzej Dera. Jego zdaniem uchwała grona sędziowskiego ws. pozostania Gersdorf na stanowisku do 30 kwietnia 2020 r. jest kuriozalna. - Do 19 lipca pani prezes korzysta z urlopu, czyli do czwartku włącznie - poinformował Laskowski. Jak dodał, w piątek prof. Gersdorf ma przebywać w Karlsruhe. Rzecznik SN wyjaśnił, że prof. Gersdorf prawdopodobnie nie wystąpi przed Federalnym Trybunałem Sprawiedliwości, a na cyklicznie odbywającej się konferencji poświęconej m.in. prawom człowieka. Referat ma dotyczyć rządów prawa. - Co roku są zapraszani z całego świata różni goście, w tym roku zaproszona została pani prezes - powiedział Laskowski. - W związku z tym od poniedziałku - ja nie słyszałem o żadnych dalszych planach urlopowych - (Gersdorf) powinna być w Sądzie - podkreślił rzecznik SN. Laskowski poinformował również, że ""jeżeli będzie takie zainteresowanie"", w Karlsruhe odbędzie się spotkanie Gersdorf z mediami. Treść referatu wygłoszonego na konferencji zostanie umieszczona na stronie Sądu Najwyższego jeszcze tego samego dnia. Zgodnie z ustawą o Sądzie Najwyższym, która weszła w życie 3 kwietnia, w trzy miesiące od tego terminu, czyli 3 lipca, w stan spoczynku przeszli z mocy prawa sędziowie SN, którzy ukończyli 65. rok życia. Mogą oni jednak dalej pełnić funkcję, jeśli w ciągu miesiąca od wejścia w życie nowej ustawy, czyli do 2 maja, złożyli stosowne oświadczenie i przedstawili odpowiednie zaświadczenia lekarskie, a prezydent RP wyrazi zgodę na dalsze zajmowanie stanowiska sędziego SN. Po spotkaniu prezydenta Andrzeja Dudy z Gersdorf, prezesem Józefem Iwulskim kierującym Izbą Pracy i Ubezpieczeń Społecznych SN i prezesem Naczelnego Sądu Administracyjnego Markiem Zirk-Sadowskim, wiceszef Kancelarii Prezydenta Paweł Mucha informował, że wolą prezydenta było, by najstarszy stażem sędzia Iwulski od 4 lipca wykonywał funkcje związane z wykonywaniem obowiązków I prezesa SN. Jeszcze przed spotkaniem z prezydentem Dudą, Gersdorf wydała zarządzenie o wyznaczeniu jako kierującego pracą SN prezesa Iwulskiego ""do zastępowania I prezes SN na czas swojej nieobecności"". Sędzia Iwulski oświadczył, że nie jest ""zastępcą, a tym bardziej następcą I prezes Sądu Najwyższego Małgorzaty Gersdorf"", a jedynie zastępuje ją ""w razie, gdy będzie nieobecna"". Zapewnił jednocześnie, że prezydent nie wyznaczył go ani nie powierzył obowiązków I prezesa, a jedynie zaaprobował jego wybór przez prezes Gersdorf. Z kolei według komunikatu Kancelarii Prezydenta, sędzia Iwulski od 4 lipca - z mocy ustawy, a nie decyzji I prezesa SN - kieruje pracami Sądu Najwyższego. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Małgorzata Gersdorf,
https://wiadomosci.onet.pl/kraj/michal-laskowski-o-przeszlosci-iwulskiego-nie-wszystko-mozna-spamietac-artykul/zf2yq7f,Michał Laskowski o przeszłości Iwulskiego: nie wszystko można spamiętać,"Sędzia i rzecznik Sądu Najwyższego Michał Laskowski był gościem radia TOK FM. Pytano go m.in. o przeszłość p.o. I prezesa SN Józefa Iwulskiego. - Trudno mi to wyjaśnić inaczej, niż słowami pana prezesa, że on tego nie pamięta - mówił, tłumacząc, dlaczego Iwulski ukrywał fakt swojego udział w procesach politycznych w czasach PRL.","Dziennikarze Onetu Andrzej Gajcy i Andrzej Stankiewicz podali w niedzielę, że kierujący Sądem Najwyższym sędzia Józef Iwulski orzekał nie w jednym, jak sam twierdzi, lecz w kilku procesach politycznych za czasów PRL. Skazywani w nich byli opozycjoniści. Wczoraj natomiast ""Gazeta Polska Codziennie"" podała, że dotarła do akt IPN, z których wynika, że sędzia Iwulski w 1976 r. został skierowany do ośrodka szkolenia WSW, gdzie po uzyskaniu ""szlifów kontrwywiadu wojskowego PRL"" odbył półroczne praktyki. Miało to miejsce w Oddziale WSW Kraków. Dominika Wielowieyska na antenie radia TOK FM pytała Michała Laskowskiego o to, jak tłumaczy fakt zatajenia przez Iwulskiego tych informacji. - Trudno mi to wyjaśnić inaczej niż słowami pana prezesa, że on tego nie pamięta - powiedział sędzia i rzecznik SN. - Są to wydarzenia sprzed 30 laty i może nie wszystko można spamiętać. Być może zapamiętał tylko tę sprawę, w której zgłosił zdanie odrębne - dodał. Pytany z kolei o opinię, jaką w środowisku sędziowskim ma sędzia Iwulski, odparł: ""Znamy go jako prawego człowieka"". Dominika Wielowieyska pytała - odnosząc się do sprawy sędziego Iwulskiego - czy byłoby lepiej dla SN, gdyby takich sędziów nie było w jego strukturach? - Jeśli tak, to trzeba było to zrobić w 1990 roku. Trzeba było zdecydować się na lustrację - ocenił Laskowski. - Jeśli nie robiono tego wtedy, to jest za późno, a dziś jest to pretekst do zmian kadrowych w SN - dodał, podkreślając, że osób sędziów z czasów PRL używa się jako argumentu za usuwaniem ze stanowisk niewinnych osób. Prowadzący zapytała, czy można mówić, że Iwulski był pokorny wobec reżimu komunistów. - Nie wiem, czy można sędziemu Iwulskiemu przypisać służalczość. Bardzo łatwo dokonuje się osób z perspektywy dnia dzisiejszego. Jeśli tak, to wskazujmy indywidualnie, a nie wszystkich przenośmy na emeryturę - mówił Laskowski. Dodał, że dziś ""wydaje się to czarno-białe, ale wtedy tak nie było"". Padło również pytanie, w którym Wielowieyska przywoływała zarzuty wobec SN, że ten był pobłażliwy w sprawach lustracyjnych. Przywołała m.in. przypadki Józefa Oleksego i Mariana Jurczyka. - Nie ma generalnego założenia pobłażliwości w sprawach lustracyjnych. Obojętnie co byśmy w takich sprawach robili, to ktoś by to krytykował. Przyjęto dosyć rygorystyczna linię w orzekaniu - zaprzeczał rzecznik SN. Pytany natomiast o uniewinnienia Beaty Sawickiej, która została zatrzymana przez CBA za przyjęcie łapówki, mówił, że w tej sprawie ""chodziło też o to, jak daleko służby mogą się posunąć do sprowokowania kogoś do popełnienia przestępstwa"". - Wtedy służby przekroczyły te granice. Nawet w imię walki z przestępczością nie powinno się przekraczać tych granic - ocenił. - W sprawie 50 zł, sąd wytłumaczył dlaczego wydał takie, a nie inne orzeczenie. Nie wyciągałbym wniosków o takiej pobłażliwej linii SN. Nie podzielałbym tezy, ze SN był nadzwyczajnie pobłażliwy w stosunku do sędziów - mówił na antenie TOK FM Michał Laskowski, pytany o sprawy sędziów, którzy byli przyłapani na kradzieżach. - Przestrzegałbym przed wyciąganiem wniosków z tych kilku spraw. Należy zapoznać się z całością spraw, z całością materiałów, by mówić, czy dany wyrok jest dobry - dodał. Podkreślił, że w przeszłości ""było sporo praw, w których Sąd Najwyższy był surowy, ale nie mówi się o tym"". - A to prowadzi do uogólnień. Przeprowadźmy analizę i zobaczmy, ile było takich spraw. Część była zbyt pobłażliwa i to nam teraz szkodzi, trzeba wyciągnąć wnioski - podkreślił Laskowski. Źródło: TOK FM Chcesz być na bieżąco z najważniejszymi informacjami dnia? Polub Onet Wiadomości na Facebooku!",Michał Laskowski - sędzia i rzecznik SN,
https://wiadomosci.onet.pl/kraj/reforma-sadownictwa-pis-zmiany-takze-w-nsa-artykul/4fzj2xq,Zmiany kadrowe obejmą także NSA?,"Zmiany, jakie PiS przeprowadza w sądownictwie, dotkną kolejny sąd. Jak informuje ""Gazeta Wyborcza"" czystka kadrowa może objąć Naczelny Sąd Administracyjny. Około 40 proc. obecnych sędziów może przejść w stan spoczynku.","Do sędziów NSA stosuje się odpowiednio ustawę o Sądzie Najwyższym. Zgodnie z obecnymi przepisami w stan spoczynku z początkiem lipca zostają przymusowo wysłani sędziowie SN, którzy ukończyli 65. rok życia. Jak informuje ""GW"" regulacja dotyczy również 41 sędziów NSA, czyli 40 proc. obecnego składu. Niektórzy sędziowie mają szansę na pozostanie na zajmowanych stanowiskach. Muszą jednak wyrazić wolę dalszego orzekania w oświadczeniu oraz dołączyć do niego zaświadczenie o stanie zdrowia. Z informacji ""GW"" wynika, że na taki krok zdecydowało się 33 sędziów w tym obecny prezes prof. Marek Zirk-Sadowski. Został on powołany na stanowisko 17 lutego 2015 roku. 6 lipca bieżącego roku skończył 66 lat. Ośmiu sędziów nie złożyło oświadczenia, a prezydent Andrzej Duda zawiadomił ich o końcu służby. NSA rozstrzyga w sporach na linii obywatel - władza. Jest instancją odwoławczą od decyzji wojewódzkich sądów administracyjnych. Jego orzeczenia są ostateczne i prawomocne. Więcej w dzisiejszym wydaniu ""Gazety Wyborczej"". Źródło: ""Gazeta Wyborcza""",Marek Zirk-Sadowski odbiera powołanie na stanowisko prezesa NSA od Andrzeja Dudy,
https://wiadomosci.onet.pl/kraj/sedzia-iwulski-o-swojej-pracy-w-sadzie-najwyzszym/lxr1tgs,"Iwulski: wszyscy mi mówią, że dopóki ja jestem, to wszystko jest normalnie","Nie myślałem, że jako przejściowy prezes SN będę tak prześwietlany - powiedział sędzia Józef Iwulski, wyznaczony do pełnienia obowiązków I prezesa SN. - Wszyscy mi mówią, że dopóki ja jestem, to wszystko jest normalnie. A jak mnie zabraknie, (...) to będzie się działo w SN tak jak w TK - dodał.","Sędzia Józef Iwulski był członkiem PZPR do 1989 r. oraz wydawał wyroki w sprawach z okresu stanu wojennego, w których skazywano opozycjonistów podała w zeszłym tygodniu ""Gazeta Polska Codzienna"". Według gazety Iwulski w stanie wojennym był w składach sądów skazujących opozycjonistów, a w tym samym czasie jego żona Anna była oficerem SB i zajmowała się inwigilowaniem działaczy antykomunistycznych"" - podała ""GPC"". Iwulski podczas rozmowy w TVN24 odniósł się do zarzutów dotyczących jego uczestnictwa w procesach, gdzie skazywano ludzi zaangażowanych w walkę z władzą komunistyczną. - Jedną sprawę pamiętam. Pozostałych nie pamiętam, ale redaktor ""DGP"" udostępnił mi dokumenty, do których miał dostęp w IPN. To są sprawy, w których ja uczestniczyłem w składzie orzekającym. Tam są moje podpisy, ale ja tych spraw nie pamiętam - powiedział. Iwulski przypomniał także, że w sądzie wojskowym nie znalazł się dobrowolnie. - Zostałem wcielony do wojska przymusowo. Dzisiaj trudno o tym mówić, bo młodzi ludzie nie rozumieją, co to znaczy - stwierdził. Czytaj więcej na stronach Onetu! - Skończyłem studia i poszedłem na rok do wojska. Za moich czasów to się nazywało Szkoła Oficerów Rezerwy. Prawnicy szli przeważnie do WSW - od razu to powiem - ponieważ stawia mi się zarzut, że byłem w jakimś kontrwywiadzie czy wywiadzie. Praktycznie wszyscy prawnicy szli do WSW. Po tym pobycie dostałem stopień podporucznika, a potem byłem normalnym sędzią, sądziłem w wydziale cywilnym - wyjaśnił. Iwulski odniósł się także do swojej pracy w stanie wojennym. - Kiedy stan wojenny się zaczął, to w pierwszym półroczu nie zostałem powołany, ale w drugim półroczu – myślę, że od lipca, sierpnia 1982 roku – zostałem wcielony do wojska i skierowany do sądu wojskowego w Krakowie - mówił. Dopytany, czy po tym, jak został wcielony do wojska i wyznaczono mu rolę sędziego, mógł jej odmówić stwierdził, że wiązało się to z takim samym zagrożeniem, jak gdyby odmówił służby wojskowej. - Miałem taki wybór jaki przedstawiłem, ale nie stać mnie było na takie bohaterstwo - wyjaśnił. Iwulski przypomniał również, że w czasie stanu wojennego odmówił wypisania się z ""Solidarności"", mówiąc jednocześnie, że sytuacja w takich przypadkach zależała od tego, kto był prezesem sądu wojewódzkiego. - Byli prezesi krwiożerczy i dążyli do usunięcia takiego sędziego – to się nazywało, że prezes nie daje rękojmi orzekania – ale byli też prezesi, którzy byli porządni. W Krakowie był właśnie taki sędzia. Tam tylko jeden sędzia został usunięty - powiedział. Na uwagę dziennikarza, że był jednocześnie członkiem ""S"" i jednocześnie sądził innych członków ""Solidarności"" jako sędzia sądu wojskowego stwierdził, że ""można tak powiedzieć"". Pytany, czy żałuje tamtej decyzji, odparł, że w każdej z tych siedmiu spraw próbował coś zrobić według wówczas obowiązującego prawa. - Takie było wtedy prawo. W jednej sprawie udało mi się napisać zdanie odrębne, w innej udało się uniewinnić z braku dowodów (...) w trzech czy czterech sprawach udało się tak zrobić, żeby wyrok był w zawieszeniu. Była taka sprawa, w której jednak nie udało się nic zrobić - podkreślił. Na pytanie, czy był współpracownikiem WSW powiedział, że zwykle ""prawnicy szli do WSW"". - WSW miało trzy piony: był kontrwywiad, wywiad, pion dochodzeniowy i pion prewencji - wyjaśnił. - Z kontrwywiadem i wywiadem oczywiście nie miałem nic wspólnego. To były wojskowe przeszkolenia i prawnicze z punktu widzenia wojskowości. (…) To były normalne koszary dla studentów - stwierdził podczas rozmowy. - Nie czuję się jako osoba podlegająca oczyszczaniu. Robiłem wszystko, to co trzeba - dodał. Iwulski w rozmowie został też zapytany o jego obecną rolę w SN. - Zdecydowałem się na to, bo myślę, że jest to potrzebne dla funkcjonowania SN - mówił. Dopytany, czy jego przeszłość nie stoi na przeszkodzie pełnionej funkcji powiedział: ""Nie myślałem, że jako przejściowy prezes SN będę tak prześwietlany. Pełnię funkcję publiczną, nie polityczną. Gdybym zrezygnował teraz, to z punktu widzenia SN, byłaby to sytuacja niekorzystna"". - Wszyscy mi mówią, że dopóki ja jestem, to wszystko jest normalnie. A jak mnie zabraknie, kiedy zostanie wyznaczony prawdziwy p.o. prezesa SN, to będzie się działo w SN tak jak w TK - podsumował Iwulski. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Józef Iwulski,
https://wiadomosci.onet.pl/kraj/rmf-fm-kolejny-problem-z-ustawa-o-sn-artykul/xm0fc01,RMF FM: kolejny problem z ustawą o SN,"Ustawa o Sądzie Najwyższym, która weszła w życie z początkiem lipca, dawała sędziom, którzy przekroczyli 65 rok życia, prawo do wnioskowania o możliwość dalszej pracy. Zapis ten nie dotyczy jednak Krzysztofa Rączki, który maksymalny dla sędziego wiek osiągnie za kilkanaście dni. Przepisy nie uwzględniły takiego przypadku. Sam zainteresowany uważa, że mimo skończenia 65 roku życia, wciąż pozostanie w Sądzie Najwyższym - podaje RMF FM.","Krzysztof Rączka - pisze RMF FM - nie należy do grona sędziów, którzy 65 rok życia ukończyli przed wejściem ustawy w życie. To oznacza, że nie mógł skorzystać z prawa do złożenia wniosku o zezwolenie na dalsze orzekanie. To można było przedstawić najpóźniej pół roku przed 65. urodzinami. Jednak sędzia Rączka nie mógł tego zrobić, bo urodziny obchodzi 28 lipca - wniosek o dalsze orzekanie mógł złożyć jedynie przed wejściem ustawy w życie, a to nie było możliwe. Sam sędzia pisze, że procedura, którą przewiduje ustawa jest wobec niego niewykonalna, ""a zatem nie ma do niego zastosowania"". ""W tym stanie rzeczy po ukończeniu 65. roku życia w dniu 28 lipca 2018 r. pozostaję sędzią Sądu Najwyższego w stanie czynnym - napisał prof. Krzysztof Rączka. Pismo jako pierwsze opublikowało radio RMF FM. Źrodło: RMF FM Chcesz być na bieżąco z najważniejszymi informacjami dnia? Polub Onet Wiadomości na Facebooku!",Sąd Najwyższy,
https://wiadomosci.onet.pl/swiat/komisja-europejska-czeka-na-refleksje-polski-w-sprawie-sadu-najwyzszego-artykul/99mv8vb,Komisja Europejska czeka na refleksję Polski w sprawie Sądu Najwyższego,"- Wiecie, gdzie jesteśmy w sprawie Polski - wciąż czekamy na refleksję polskiego rządu w sprawie ostatnich wydarzeń dotyczących Sądu Najwyższego - powiedziała dziś unijna komisarz ds. sprawiedliwości Viera Jourova podczas konferencji prasowej w Brukseli. Wyraziła też zaniepokojenie sytuacją w Rumunii.","Viera Jourova przypomniała, że KE uruchomiła procedurę o naruszenie prawa UE w sprawie ustawy o Sądzie Najwyższym, a także prowadzi procedurę z art. 7 unijnego traktatu. - Wciąż mamy nadzieję na pozytywne zmiany. Musimy dalej prowadzić dialog - podkreśliła. Polska dostała miesiąc, by odpowiedzieć na uruchomioną 2 lipca procedurę o naruszenie prawa UE. KE chciała powstrzymać przerywanie kadencji sędziów SN, którzy zgodnie z nowymi prawem przechodzą na emeryturę, jeśli ukończyli 65. rok życia. W ubiegłym tygodniu PiS przedstawił projekt, który ma przyspieszyć obsadzanie zwolnionych stanowisk sędziowskich w SN i wybór I Prezesa tego sądu. Jourova mówiła też o Rumunii, gdzie parlament przyjął na początku lipca nowelizację prawa karnego, korzystną - jak podkreślają krytycy - dla polityków podejrzanych o korupcję. Unijna komisarz oceniła, że w kraju tym następuje regres. - To powoduje obawy i wiele pytań. Śledzimy to, co się dzieje w Rumunii - podkreśliła. Po powrocie do władzy rumuńscy socjaldemokraci rozpoczęli szeroko zakrojoną reformę wymiaru sprawiedliwości krytykowaną przez centroprawicową opozycję, sędziów, państwa zachodnie i środowiska prawnicze. - Śledzimy to, co się dzieje w Rumunii w sprawie regulacji dotyczących postępowania karnego, prawa audytowego i administracyjnego, które są bezpośrednio związane z funduszami unijnymi - zaznaczyła Jourova. - Zajmiemy się Rumunią, jeśli będziemy mieli "" Jak poinformowała, w ubiegłym tygodniu rozmawiała z ministrem sprawiedliwości Rumunii Tudorelem Toaderem, dzieląc się z nim obawami KE. - Kolejny raz powtórzyłam, że KE chce, by w każdym kraju członkowskim był niezależny wymiar sprawiedliwości i efektywna walka z korupcją - zaznaczyła Jourova. Dzień po przyjęciu wywołującego kontrowersje prawa poinformowano, że rządząca w Rumunii lewicowa koalicja rozważa usunięcie z urzędu wywodzącego się z centroprawicy prezydenta Klausa Iohannisa. Powodem była niechęć do odwołania szefowej agencji do walki z korupcją (DNA) Laury Codruty Kovesi, czego domagał się minister sprawiedliwości. Zgodnie z lipcowymi zmianami, które czekają na podpis Iohannisa, nadużycie władzy ma być karalne tylko w sytuacji, gdy przynosi osobiste korzyści sprawcy lub jego rodzinie. Nowe przepisy zapewniają bezkarność kontrolującemu rumuński rząd szefowi Partii Socjaldemokratycznej (PSD) Liviu Dragnei skazanemu niedawno przez sąd pierwszej instancji na trzy i pół roku więzienia za podżeganie do nadużycia władzy.",Komisja Europejska liczy na refleksję Polski w sprawie Sądu Najwyższego,
https://wiadomosci.onet.pl/tylko-w-onecie/politycy-komentuja-nowelizacje-ustawy-o-sadzie-najwyzszym/xchj8w1,"Politycy komentują nowelizację ustawy o Sądzie Najwyższym. ""PiS potyka się o własne nogi""","- PiS potyka się o własne nogi. Przyjął ustawę, która miała podporządkować tej partii Sąd Najwyższy, ale przyjął w takim brzmieniu, że sam ma z nią kłopoty - stwierdził polityk PO Jan Grabiec. Projekt PiS dotyczący zmian w ustawie o Sądzie Najwyższym skomentowali również Zbigniew Gryglas, Witold Zembaczyński oraz Stefan Niesiołowski.","- Okazuje się, że trzeba poprawiać po raz kolejny ustawę o Sądzie Najwyższym - powiedział Grabiec. Jego zdaniem ""jest to program bubel prawny plus, który PiS wciela 2,5 roku w Parlamencie"". - Szczególnie smutne jest to przyjmowanie polityczne Sądu Najwyższego. PiS chce przyśpieszyć cały ten proces - dodał. Z kolei Zbigniew Gryglas oświadczył, że ""istnieje zapowiedź niewielkich korekt dotyczących wyboru przewodniczącego"". - Myślę, że jest to konieczne, bo sytuacja się trochę skomplikowała, po tym, jak usłyszeliśmy nowe dane dotyczące niektórych sędziów, w tym sędziego Iwulskiego, który dziś pełni obowiązki I prezesa Sądu Najwyższego - mówił polityk PiS Zbigniew Gryglas. Zgromadzenie Ogólne Sędziów Sądu Najwyższego wybiera i przedstawia prezydentowi kandydatów na I prezesa niezwłocznie po obsadzeniu 2/3 liczby stanowisk sędziów SN - zakłada projekt wniesiony przez PiS. Obecnie Zgromadzenie może tego dokonać, dopiero gdy obsadzone są niemal wszystkie stanowiska. Projekt PiS zmian m.in. w Prawie o prokuraturze, w ustawie o Sądzie Najwyższym oraz w ustawie o Krajowej Radzie Sądownictwa został w czwartek zamieszczony na stronie internetowej Sejmu. Projekt jednocześnie skierowano do zaopiniowania przez sejmowe Biuro Legislacyjne oraz Biuro Analiz Sejmowych. ""Zasadniczym celem zmian w ustawie o Krajowej Radzie Sądownictwa i ustawie o Sądzie Najwyższym jest doprowadzenie do usprawnienia postępowań prowadzonych przez Krajową Radę Sądownictwa w sprawach powołania do pełnienia urzędu na stanowisku sędziego, w tym sędziego Sądu Najwyższego"" - podkreślono w uzasadnieniu tego projektu. Dodano, że w proponowanych zmianach chodzi m.in. o wyłączenie możliwości obstrukcji prowadzonych przed KRS postępowań nominacyjnych do SN. Nowelizacja ma też umożliwić - już na etapie kontroli dokonywanej przez KRS - odrzucenie ""tych odwołań, które złożone zostały po terminie, nie spełniają wymogów formalnych lub z innych przyczyn pozostają niedopuszczalne, w celu uniknięcia zbędnego obciążania sądów takimi odwołaniami"". ""NSA odrzuca na posiedzeniu niejawnym odwołanie, które podlegało odrzuceniu przez Radę"" - głosi proponowany przepis. Projekt zakłada również zmiany w procedurze obsadzania stanowisk sędziowskich w SN. Zgodnie z projektem przepisy nowelizujące ustawy o KRS i SN miałyby wejść w życie w dniu następującym po dniu ogłoszenia. Pozostałe przepisy projektowanej nowelizacji miałyby natomiast wejść w życie po upływanie 14 dni od jej ogłoszenia. Chcesz być na bieżąco z najważniejszymi informacjami dnia? Polub Onet Wiadomości na Facebooku!",,
https://wiadomosci.onet.pl/kraj/jozef-iwulski-nie-mam-nic-na-sumieniu-artykul/c4qpt0b,Józef Iwulski: nie mam nic na sumieniu,"To było 36 lat temu, przez tyle lat zachowywałem się nienagannie. Uważam, że także wówczas zachowałem się przyzwoicie, nawet bardzo przyzwoicie. Nie mam nic na sumieniu - powiedział sędzia Sądu Najwyższego Józef Iwulski w wywiadzie dla ""Dziennika Gazety Prawnej"".","W Onecie pisaliśmy o kilku procesach politycznych za czasów PRL, w jakich orzekał sędzia Iwulski pełniący obowiązki I prezesa SN. Wśród nich sprawa wobec działaczy Konfederacji Polski Niepodległej. Czterech z nich skazano na kary kilkuletniego więzienia. - Pamiętałem jedną tę wspomnianą sprawę, w której nosiłem się z tym, by napisać zdanie odrębne, tych pozostałych nie pamiętam. Może te wyroki skazujące były ze świadomością, że będzie amnestia i krzywda im się nie stanie - stwierdził Iwulski w rozmowie z ""DGP"". Gazeta także dotarła do materiałów dostępnych w IPN. Według sędziego wyroki w zawieszeniu jakie były wtedy wydawane traktowano jako ""praktycznie uniewinnienie"". - Jeśli coś się zdarzało to jak mówiłem zapewne miałem na uwadze, że będzie amnestia - dodał. Józef Iwulski pytany jest również o okoliczności pojawienia się w wojskowym wymiarze sprawiedliwości: - Byłem sędzią w wydziale cywilnym sądu rejonowego w Krakowie, który został powołany do służby wojskowej jako sędzię. Już 14 grudnia 1981 roku na Sali, na której prowadziłem rozprawę pojawił się podoficer w asyście dwóch szeregowców z karabinami i zostałem wzięty do wojska. Kilkanaście godzin wozili mnie po różnych jednostkach i o 3.00 w nocy zostałem zwolniony do domu. Dopiero w drugiej połowie 1982 roku zostałem wezwany do służby na pół roku - powiedział. Sędzia odniósł się także do negatywnej opinii wydanej przez Krajową Radę Sądownictwa, dot. jego dalszego orzekania w Sądzie Najwyższym: - Nie zostałem negatywnie oceniony, tylko wydano negatywną opinię o moim oświadczeniu - zaznaczył. Iwulski przekazał, że ""z ostrożności procesowej"" zamierza złożyć pismo do Rady, w którym poprosi o ""doręczenie tej uchwały wraz z uzasadnieniem"". - Moim zdaniem Rada ma obowiązek uzasadnić swoją opinię i doręczyć mi ją, to wynika z przepisów - tłumaczył. Pytany, czy zamierza zaskarżyć uchwałę powiedział, że wypowie się na ten temat po otrzymaniu uchwały i zapoznaniu się z argumentami Rady. - Pamiętajmy jednak, że w Sejmie procedowana jest zmiana ustawy o SN. A to oznacza, że mogą zostać dodane najróżniejsze przepisy - dodał. Sędzia SN pytany, czy spodziewa się przychylnej opinii prezydenta Andrzeja Dudy co do dalszego sprawowania przez niego funkcji w Sądzie Najwyższym odpowiedział: ""nie wiem"". Tłumaczył, że prezydent ""nie musi wyrażać odmowy. Jeśli w ciągu 60 dni nie wyrazi zgody, to jest to równoznaczne z jej brakiem"". Dopytywany, czy sędziowie, którym prezydent odmówi zgody na dalsze orzekanie, powinni zgodzić się z tą decyzją powiedział, że jego zdaniem ""pisma pana prezydenta stwierdzające przejście w stan spoczynku z mocy prawa są zaskarżalne do Izby Dyscyplinarnej Sądu Najwyższego"". Na uwagę dziennikarza, że ""tej Izby wciąż nie ma"" odpowiedział, że ""trzeba czekać do jej obsadzenia"". - Obecnie spraw w Izbie Dyscyplinarnej już jest ponad 150 - dodał. Zgodnie z ustawą o Sądzie Najwyższym, która weszła w życie 3 kwietnia, w trzy miesiące od tego terminu, czyli 3 lipca, w stan spoczynku przeszli z mocy prawa sędziowie SN, którzy ukończyli 65. rok życia. Mogą oni jednak dalej pełnić funkcję, jeśli w ciągu miesiąca od wejścia w życie nowej ustawy, czyli do 2 maja, złożyli stosowne oświadczenie i przedstawili odpowiednie zaświadczenia lekarskie, a prezydent RP wyrazi zgodę na dalsze zajmowanie stanowiska sędziego SN. Chcesz być na bieżąco z najważniejszymi informacjami dnia? Polub Onet Wiadomości na Facebooku! (mba)",Józef Iwulski,
https://wiadomosci.onet.pl/kraj/sedzia-wieslaw-johann-komentuje-zmiany-dot-sadownictwa-artykul/1w2pe8e,"Wiesław Johann: jestem zmartwiony tym, co się dzieje wokół SN","Czy Sąd Najwyższy ma dzisiaj I prezesa? - Nie, jest tylko osoba wskazana przez pana prezydenta, która kieruje Sądem Najwyższym - mówił w rozmowie z ""Do Rzeczy"" sędzia Wiesław Johann, członek Krajowej Rady Sądownictwa z nominacji prezydenta RP. Sędzia tłumaczył także, dlaczego jest zmartwiony tym, co się dzieje wokół Sądu Najwyższego.","Rozmówca Łukasza Warzechy był pytany o słowa, które padły w rozmowie sędziego z Onetem. Johann mówił wówczas, że ""traktuje panią profesor Gersdorf jako znakomitego prawnika i osobę o dużym temperamencie, a jej pozostanie w Sądzie Najwyższym, byłoby jak najbardziej wskazane"". - Nie wycofuję tego. Uważam panią profesor za bardzo dobrego prawnika i przesympatyczną osobę. Rozmawialiśmy wielokrotnie, choć oczywiście mieliśmy różne poglądy, natomiast bardzo bym się cieszył, gdyby pani sędzia nadal zasiadała w Sądzie Najwyższym. Musiałaby jednak spełnić warunki zawarte w ustawie - dodał. Rozmówca Łukasza Warzechy był pytany, czy skrócenie kadencji I prezesa SN było naprawdę konieczne. - Z czysto formalnego punktu widzenia - tak. Jeśli wprowadzamy próg 65 lat, to musi to objąć wszystkich sędziów SN. Czy można to było zrobić inaczej? Tak wymyślili sobie twórcy reformy. Patrzę na to z pewnym dystansem, czekam na efekty - mówi. Sędzia Wiesław Johann w wywiadzie przyznaje też, że jest zmartwiony tym, ""co się dzieje wokół Sądu Najwyższego"". Zaznacza, że nie jest wykluczone, że będą trudności z uzupełnieniem składu SN. - Może być tak, a może być też tak, że zgłosi się bardzo dużo ludzi - mówi. - Nie do końca odpowiada mi także to, że minister sprawiedliwości jest jednocześnie prokuratorem generalnym. Prokuratura nie jest organem konstytucyjnym, a tu władza wykonawcza trochę depcze po piętach wymiarowi sprawiedliwości. Z drugiej strony obserwuję, co robią niektórzy sędziowie podejmujący uchwały w sprawie obecnej sytuacji, tak jak w Warszawie lub Krakowie, i jest to wpisywanie się w grę polityczną, a ja bym przed tym sędziów przestrzegał. Zdaniem sędziego, ""działania korporacji sędziowskiej, poprzez stowarzyszenia Iustitia czy Temis, nie prowadzą do załagodzenia sytuacji"". Źródło: ""Do Rzeczy"" Chcesz być na bieżąco z najważniejszymi informacjami dnia? Polub Onet Wiadomości na Facebooku!",Wiesław Johann,
https://wiadomosci.onet.pl/tylko-w-onecie/tajemnicza-amnezja-sedziego-iwulskiego-artykul/k9v7cxq,Tajemnicza amnezja sędziego Iwulskiego,"Kierujący obecnie Sądem Najwyższym sędzia Józef Iwulski orzekał nie w jednym, jak sam twierdzi, lecz w kilku procesach politycznych za czasów PRL - ustalił Onet. Skazywani w nich byli opozycjoniści. - Musiałem stosować ówczesne prawo. Tam, gdzie mogłem, starałem się nie robić nikomu krzywdy. Nie zawsze się udało - mówi Iwulski w rozmowie z Onetem.","Onet przeanalizował akta spraw, w których za czasów PRL orzekał ówczesny podporucznik Józef Iwulski, sędzia sądów wojskowych w Krakowie i Warszawie. Wszystkie z nich prowadzone były przeciwko opozycjonistom w czasach PRL, a wyroki wydawane były na podstawie dekretu o wprowadzeniu stanu wojennego z 12 grudnia 1981 roku. Wśród zachowanych dokumentów znajdują się protokoły z rozpraw głównych i wyroki, na których jako członek składu orzekającego występuje ppor. Iwulski. Więcej, czynnie uczestniczył on w rozprawach, zadając w nich pytania oskarżonym i świadkom. Bez wątpienia nie są to - jak twierdził do niedawna Iwulski - incydentalne postanowienia, czyli niezwiązane z ostatecznym wyrokiem. Przeciwnie - są to postanowienia, na mocy których działacze opozycji w stanie wojennym skazywani byli na kary więzienia i grzywny. Iwulski – jak sprawdziliśmy w dokumentacji procesowej – widnieje jako sędzia na wyroku m.in. w sprawie So.W. 791/82 dotyczącej członka NSZZ ""Solidarność"", który skazany został na trzy lata pozbawienia wolności za powielenie ok. 200 sztuk ulotek, których treść wzywała do strajku powszechnego oraz - jak precyzował akt oskarżenia - ""wyszydzała publicznie Polską Rzeczpospolitą Ludową przez przedstawienie w ulotce kontur mapy Polski okolonej drutem kolczastym, przy czym ulotki te rozpowszechniał w miejscach publicznych"". Nazwisko sędziego jest także w protokole rozprawy głównej i na wyroku w sprawie So.W.771/82 przeciwko trzem krakowskim działaczom ""Solidarności"" skazanym za działalność związkową i rozpowszechnianie nielegalnych pism i ulotek. Podobnie Iwulski występuje w kilku innych sprawach politycznych, w tym w najgłośniejszej o sygnaturze So.W. 722/82 przeciwko siedmiu działaczom Konfederacji Polski Niepodległej (KPN), których wojskowa prokuratura oskarżyła o przestępstwa mające na celu obalenie ustroju PRL. W procesie tym zostały skazane cztery osoby, m.in. na kary kilkuletniego pozbawienia wolności. Faktem jest, że Iwulski złożył jako jedyny sędzia zdanie odrębne w tej sprawie - co dziś podnosi. Ale sprawy sądowe wobec opozycjonistów to nie wszystko. W archiwach IPN zachowały się także dokumenty dotyczące przebiegu oficerskiej służby Józefa Iwulskiego w Wojskowej Służby Wewnętrznej. To właśnie w aktach WSW na samym końcu w 1990 roku odnotowano oddelegowanie sędziego do Sądu Najwyższego. WSW była w latach 1957-1990 wojskową służbą specjalną, odpowiedzialną m.in. za kontrwywiad wojskowy. Z akt, które widział Onet wynika, że związek Iwulskiego z WSW rozpoczął się od skierowania w 1976 r. do Ośrodka Szkolenia WSW im. Feliksa Dzierżyńskiego. Po wyszkoleniu przez kontrwywiad wojskowy PRL odbył półroczne praktyki w Oddziale WSW Kraków. W opinii służbowej WSW podkreślano sumienność, pilność i pracowitość Iwulskiego, który piął się po szczeblach wojskowej kariery. Podkreślano jego dużą wiedzę oraz skrystalizowany pogląd ideowo-polityczny i członkostwo w Związku Socjalistycznej Młodzieży Polskiej. W grudniu 1982 roku został mianowany podporucznikiem. Co ciekawe, pod rozkazem podpisali się ówcześni szef Głównego Zarządu Politycznego WP gen. dyw. Józef Baryła i szef MON gen. broni Florian Siwicki. Obaj byli członkami Wojskowej Rady Ocalenia Narodowego, odpowiedzialnymi za wprowadzenie w Polsce stanu wojennego w grudniu 1981 r. i późniejsze represje. Iwulski w tym samym roku stanu wojennego – jak wynika z akt IPN - został zmobilizowany i skierowany do Wojskowego Sądu Garnizonowego w Warszawie, gdzie wyrokował z dekretu o stanie wojennym w procesach opozycji antykomunistycznej. Orzekał do 1983 r; także w roku 1986 był sędzią Wojskowego Sądu Garnizonowego. Dokumenty, które analizował Onet, podważają wersję wydarzeń, jaką sędzia Iwulski przedstawił zarówno w swoim niedawnym oświadczeniu, jak i w rozmowie z naszymi dziennikarzami. Na początku lipca Iwulski w rozmowie z Onetem twierdził, że orzekał tylko w jednym procesie politycznym - chodzi o rozprawę przeciw KPN. - Złożyłem zdanie odrębne. Nie sądziłem w żadnej innej sprawie, w której opozycjoniści zostali skazani - mówił wówczas. - Może moje nazwisko pojawia się w jakichś procesach zakończonych skazaniem, w których wydawałem postanowienia incydentalne, czyli niezwiązane z wyrokiem? - mówił. Jednak dokumenty, które wyżej opisaliśmy, przeczą tej wersji. Co teraz mówi Iwulski? Przyznaje, że - tak jak dziennikarze Onetu - zapoznał się z aktami spraw z przeszłości. Zastrzega, że nie sprawdził jeszcze wszystkich procesów. - Nazwiska tych skazanych nic mi nie mówią. Nie pamiętam tych spraw. Nie mam jednak powodu, by kwestionować wiarygodność tych dokumentów - przyznaje. - Dokumenty potwierdzają zresztą, że w sprawie KPN złożyłem zdanie odrębne. W innej sprawie, w której kierowałem składem orzekającym w procesie o ""rozpowszechnianie różnego rodzaju nielegalnych pism sygnowanych przez NSZZ ""Solidarność"", zapadł wyrok uniewinniający. Są też trzy sprawy zakończone warunkowym zawieszeniem wykonywania kary. Jest jedno skazanie za sprawę polityczną, ale z akt wynika, że dotyczy to człowieka skazywanego wcześniej kilkakrotnie za przestępstwa pospolite i odbywającego karę więzienia. Nie potrafię odtworzyć, dlaczego w tej sprawie nie złożyłem odrębnego. Wydaje mi się, że nie było możliwości. Iwulski przyznaje, że należał do PZPR. - Zapisałem się w 1978 roku, gdy byłem asesorem sądowym. A w 1980 r. zapisałem się do ""Solidarności"". Byłem aktywnym działaczem, wiceprzewodniczącym komisji zakładowej przy Sądzie Wojewódzkim w Krakowie. Działałem też w Centrum Obywatelskich Inicjatyw Ustawodawczych Solidarności - opowiada. Ta ostatnia organizacja była w praktyce zespołem ekspertów prawniczych ""Solidarności"". - To dlaczego pół roku później komuniści wzięli pana do wojska i kazali sądzić w procesach politycznych? - pytamy. - Chcieli mnie przytemperować. Dziś odwaga staniała. Chciałbym wiedzieć, jak zachowywali się wówczas ci, którzy mnie dziś krytykują. Iwulski bagatelizuje też swoje związki z wojskową bezpieką. - To jest śmieszne, że robi się ze mnie wojskowego szpiega. W WSW były różne piony. Trafiłem tam na przeszkolenie po studiach prawniczych. Trochę służyłem w prewencji, trochę w wydziale dochodzeniowym. Nie miało to nic wspólnego z kontrwywiadem wojskowym. Pytamy: - Nie ma pan sobie naprawdę nic do zarzucenia w sprawie sądzenia ludzi w stanie wojennym? - Sędziowie mają obowiązek stosować prawo. Takie było prawo, jakie było. Tam, gdzie mogłem, starałem się nie zrobić nikomu krzywdy. Widać nie zawsze się dało. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Józef Iwulski,
https://wiadomosci.onet.pl/tylko-w-onecie/podsumowanie-tygodnia-najwazniejsze-wydarzenia-na-swiecie/6sfw23g,Podsumowanie tygodnia - najważniejsze wydarzenia na świecie,"Tuż przed szczytem NATO Donald Trump uderzył w Niemcy, uratowano wszystkich uwięzionych w jaskini w Tajlandii, a skrajna prawica stała się drugą siłą polityczną w Niemczech. Co jeszcze w minionym tygodniu wydarzyło się na świecie?",Chcesz być na bieżąco z najważniejszymi informacjami dnia? Polub Onet Wiadomości na Facebooku!,,
https://wiadomosci.onet.pl/kraj/maciej-mitera-dla-rzeczpospolitej-nie-dostalismy-zadnego-projektu-do-opiniowania/4jxdy7z,"Maciej Mitera dla ""Rzeczpospolitej"": nie dostaliśmy żadnego projektu do opiniowania","- Nie dostaliśmy żadnego projektu do opiniowania, więc nie jestem w stanie nic na ten temat powiedzieć - mówił w piątkowym programie #RZECZoPRAWIE Maciej Mitera, rzecznik KRS.","Rzecznik przyznał, że sytuacja w Sądzie Najwyższym jest trudna, a z punktu widzenia prawa, prof. Gersdorf jest sędzią w stanie spoczynku, w związku z czym nie może być prezesem. Odnosząc się do listy sędziów, którzy jeździli na spotkania z Timmermansem sędzia oświadczył, że nie wie ile osób się na niej znajduje. - Podczas oceny kandydata, nie ma dla mnie znaczenia gdzie jeździł - mówił. Na pytanie dotyczące wyłączenia jawności podczas głosowania w sprawie Mitera wskazał, że stało się tak w trosce o wrażliwe dane sędziów. Uznano, że nie należy ich podawać do publicznej wiadomości. Negatywna ocena dla sędziego Iwulskiego oraz sędziego Zabłockiego, w opinii rzecznika wynikała z braków formalnych. - Dwa dni temu było dwóch kandydatów na sędziów do Sądu Najwyższego. Dziśnie wiem ilu ich jest, jeszcze nie sprawdzałem - mówił. Mitera, odnosząc się do projektu ustawy PiS, który wpłynął wczoraj powiedział: - Nie dostaliśmy żadnego projektu do opiniowania, więc nie jestem w stanie nic na ten temat powiedzieć. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Maciej Mitera,
https://wiadomosci.onet.pl/kraj/pawel-mucha-opinie-krs-to-wazny-glos-ale-niewiazacy-dla-prezydenta/hg0ph64,"Paweł Mucha: opinie KRS to ważny głos, ale niewiążący dla prezydenta",Rozstrzygnięcie o woli dalszego orzekania sędziów Sądu Najwyższego jest w rękach prezydenta Andrzeja Dudy; to prerogatywa głowy państwa - powiedział zastępca szefa Kancelarii Prezydenta Paweł Mucha.,"Wczoraj rzecznik KRS Maciej Mitera poinformował, że Krajowa Rada Sądownictwa pozytywnie zaopiniowała pięć oświadczeń o woli dalszego orzekania pięciu sędziów Sądu Najwyższego, którzy ukończyli 65. rok życia. Siedem zostało zaopiniowanych negatywnie. Wśród nich oświadczenie sędziego Józefa Iwulskiego, pełniącego czasowo funkcję I prezesa SN. Odnosząc się do decyzji Rady Paweł Mucha stwierdził, że wydane przez KRS opinie to ""bardzo ważny głos"", natomiast dla prezydenta ""nie są wiążące"". - Rozstrzygnięcie jest w rękach prezydenta; to jest prerogatywa głowy państwa - zaznaczył prezydencki minister. Mucha nie chciał jednocześnie określić, w jakim terminie można spodziewać się decyzji prezydenta ws. zgody na dalsze zajmowanie stanowiska przez 12 sędziów. - Jeżeli tylko pan prezydent będzie podejmował rozstrzygnięcia, będziemy opinię publiczną o tym informować - zapewnił urzędnik. Po ubiegłotygodniowym spotkaniu prezydenta Dudy z Gersdorf, prezesem Iwulskim kierującym Izbą Pracy i Ubezpieczeń Społecznych SN i prezesem Naczelnego Sądu Administracyjnego Markiem Zirk-Sadowskim, wiceszef Kancelarii Prezydenta Paweł Mucha informował, że wolą prezydenta było, by najstarszy stażem sędzia Iwulski od środy 4 lipca wykonywał funkcje związane z wykonywaniem obowiązków I prezesa SN. Jeszcze przed spotkaniem z prezydentem Dudą, Gersdorf wydała zarządzenie o wyznaczeniu jako kierującego pracą SN prezesa Iwulskiego ""do zastępowania I prezes SN na czas swojej nieobecności"". Przed tygodniem sędzia Iwulski oświadczył, że nie jest ""zastępcą, a tym bardziej następcą I prezes Sądu Najwyższego Małgorzaty Gersdorf"", a jedynie zastępuje ją ""w razie, gdy będzie nieobecna"". Zapewnił jednocześnie, że prezydent nie wyznaczył go ani nie powierzył obowiązków I prezesa, a jedynie zaaprobował jego wybór przez prezes Gersdorf. Jak poinformował zespół prasowy SN, Małgorzata Gersdorf ma na razie urlop do 19 lipca. Z kolei według komunikatu Kancelarii Prezydenta sędzia Iwulski od 4 lipca - z mocy ustawy, a nie decyzji I prezesa SN - kieruje pracami Sądu Najwyższego. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Andrzej Duda,
https://wiadomosci.onet.pl/tylko-w-onecie/a-gdyby-wszyscy-sedziowie-zastrajkowali/fv10j5c,A gdyby wszyscy sędziowie zastrajkowali?,"PiS podejmuje kolejne kroki, by przejąć kontrolę nad Sądem Najwyższym. Partie populistyczne cenione przez społeczeństwo są za radykalizmem, także wbrew prawu. Zmęczeni demokratyczną polityką, w której politycy rzadko podejmowali zdecydowane działania, ludzie czekali na tych, którzy robią to, co mówią. Protestujący największe nadzieje pokładają teraz w Trybunale Sprawiedliwość Unii Europejskiej. Raczej się przeliczą.","PiS nowelizuje prawo o Sądzie Najwyższym, żeby jeszcze łatwiej przejąć nad nim kontrolę. Procedura wyboru nowego prezesa Sądu Najwyższego rozpocznie się już po obsadzeniu dwóch trzecich stanowisk. Równolegle Krajowa Rada Sądownictwa zaczęła odwdzięczać się partii, która ją powołała. Podczas utajnionych obrad zaopiniowała negatywnie większość wniosków, które sędziowie Sądu Najwyższego deklarujący wolę orzekania po przekroczeniu 65. roku życia złożyli do prezydenta. W tym zastępującego pierwszą prezes Małgorzatę Gersdorf sędziego Józefa Iwulskiego. Protestujący i krytyczna wobec władzy opinia publiczna największe nadzieje pokładają w instytucjach Unii Europejskiej. Komisja Europejska postanowiła wszcząć wobec Polski tzw. postępowanie naruszeniowe w sprawie złamania zasady niezawisłości sędziów. A to otwiera możliwość zaskarżenia Polski przed Trybunałem Sprawiedliwości Unii Europejskiej (TSUE), który może zawiesić obowiązywanie zaskarżonych ustaw do czasu rozpatrzenia sprawy. Problemy są jednak dwa. Po pierwsze, TSUE działa wolno, więc może skończyć się jak na Węgrzech, gdzie usunięty przed końcem kadencji sędzia Sądu Najwyższego Andras Baka zwyciężył po czasie przed Europejskim Trybunałem Praw Człowieka. Sędzia wygrał i Trybunał przyznał mu odszkodowanie, ale stan prawny ani jego stanowisko nie zostały przywrócone. Przyznane 100 tys. euro zapłacili Węgrzy, a częściowo także sama Unia Europejska z przyznawanych Węgrom funduszy europejskich. Polska opozycja ma już doświadczenia z TSUE. W sprawie tak pilnej, jak wycinka Puszczy Białowieskiej, która trwała przez 2016 i 2017 roku. TSUE nakazał jej wstrzymanie dopiero w lipcu 2017 r., co rząd zignorował. Posłuchał dopiero, gdy TSUE zagroził karami 100 tys. euro za każdy dzień. Wyrok przyszedł dopiero w kwietniu 2018. Wycięto 190 tys. metrów sześciennych drewna, wyjechało stąd 6 tys. ciężarówek załadowanych drewnem. Dla Sądu Najwyższego jest już za późno. Obowiązywanie ustawy należało wstrzymać kilka miesięcy temu. Drugi problem jest jeszcze poważniejszy. Protestujących przed Sądem Najwyższym były tysiące, może więcej. PiS i prezydenta Dudę wybrało około 8 mln. Według sondażu opublikowanego przez ""Rzeczpospolitą"" blisko połowa respondentów (49 proc.) uważa, że praworządność w Polsce jest zagrożona. Przeciwnego zdania jest co czwarty ankietowany (27 proc.). Także co czwarty (24 proc.) badany nie umiał w tej sprawie zająć jednoznacznego stanowiska. Mimo to w sondażach PiS wróciło do poziomu około 40 proc. poparcia i o dwie długości wyprzedza drugą Platformę Obywatelską. Opinia publiczna gotowa więc jest nawet nie zgadzać się z rządem w sprawie sądów, ale zabijać się o nie i żadne liberalne zasady nie będzie. Sądów w Polsce nie obroni Unia Europejska, nawet gdyby TSUE zadział w miesiąc. Tym, co ludziom podoba się w działaniu populistów, jest radykalizm. Nie tylko w słowach, ale i w działaniu. Ludziom się to podoba nawet wtedy, jeśli się z samym kierunkiem nie zgadzają (jak na przykład wycinka Puszczy Białowieskiej). Dlatego przewidywanie konkretnych działań na podstawie sondaży popularności niewiele nam powie. Kaczyński zdaje sobie z tego sprawę, więc może śmiało ogłosić: ""Komisja Europejska nie złamie polskiej woli dokończenia reformy, bo to jest albo-albo. Jeśli nie zreformuje się sądownictwa, inne reformy mają mały sens, gdyż prędzej czy później zostaną przez takie sądy, jakie mamy, zanegowane, cofnięte"". Wie dobrze, że złamać jego wolę mogłaby dopiero przegrana wyborcza, albo kryzys sondażowy jego partii. Z populistami, także w sprawie sądów, wygrać można tylko politycznie, a nie prawnie. Najlepszy dowód na to przeprowadzić można w przewrotny sposób. Sędziowie mają znacznie prostszy sposób, skutecznie stanąć na drodze władzy. Ponieważ praktycznie całe środowisko sędziowskie uważa, że PiS łamie konstytucję (dlatego PiS do nowo obsadzanych instytucji wybiera urzędników Ministerstwa Sprawiedliwości, posłów i adwokatów), mogłoby po prostu ogłosić strajk powszechny. Gdyby nagle stanęły sądy w całej Polsce, ludzie poczuliby prawo, które jest jak powietrze. Zauważyć je można dopiero wtedy, gdy go zabraknie. Tyle że sędziowie nie zrobią tego z prostego powodu, że nie są politykami i nie są przygotowani do walki. Popełniają błędy, jak pierwsza prezes Sądu Najwyższego, która właśnie poszła na urlop, żeby zejść z linii strzału. Wcześniej zdarzyło jej się także pojawić u prezydenta na zaprzysiężeniu wybranego niezgodnie z konstytucją sędziego do Trybunału Konstytucyjnego. Władza korzysta także z tego, że sędziom strajk nie przystoi. Populiści niszczą autorytety. Jeśli autorytety zaczną tak samo odpowiadać populistom, same się obalą. Populistów trzeba pokonać politycznie. Wykazywanie im łamania konstytucji, starania instytucji unijnych i protesty mają sens tylko o tyle, o ile przybliżą opozycję do zwycięstwa wyborczego. Skoro populiści kierują się zasadą, że naród stoi ponad prawem, to naród musi obronić prawo, bo prawo samo nie obroni narodu. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Protest w obronie Sądu Najwyższego,
https://wiadomosci.onet.pl/kraj/stanislaw-zablocki-po-raz-pierwszy-w-zyciu-zostalem-zaopiniowany-w-przypadku-gdy-nie/mczt9rd,"Stanisław Zabłocki: po raz pierwszy w życiu zostałem zaopiniowany w przypadku, gdy nie prosiłem o taką opinię","W moim głębokim przekonaniu nadal I prezesem Sądu Najwyższego jest Małgorzata Gersdorf - powiedział Stanisław Zabłocki. Prezes Izby Karnej Sądu Najwyższego był dzisiaj gościem w programie ""Kropka nad i"".","Zgodnie z ustawą o Sądzie Najwyższym, która weszła w życie 3 kwietnia, w trzy miesiące od tego terminu, czyli 3 lipca, w stan spoczynku przeszli z mocy prawa sędziowie SN, którzy ukończyli 65. rok życia. Mogą oni jednak dalej pełnić funkcję, jeśli w ciągu miesiąca od wejścia w życie nowej ustawy, czyli do 2 maja, złożyli stosowne oświadczenie i przedstawili odpowiednie zaświadczenia lekarskie, a prezydent RP wyrazi zgodę na dalsze zajmowanie stanowiska sędziego SN. Dzisiaj sędzia Józef Iwulski otrzymał negatywną rekomendację od Krajowej Rady Sądownictwa, tak samo jak Prezes Izby Karnej SN Zabłocki. - Po raz pierwszy w życiu zostałem zaopiniowany w przypadku, gdy nie prosiłem o taką opinię. Podlegałem procesowi opiniowania i otrzymałem zero punktów - skomentował sędzia Zabłocki w rozmowie z Moniką Olejnik. Dodał, że ""nie dowiedział się, jaki zespół opiniował"". Zabłocki wyjaśnił, że biorąc pod uwagę Konstytucję, ""Małgorzata Gersdorf jest nadal prezesem Sądu Najwyższego, a Józef Iwulski zastępuje ją tymczasowo - podczas jej urlopu"". Na pytanie, co dzieje się teraz w Sądzie Najwyższym, Zabłocki odpowiedział: ""W SN staramy się pracować tak samo, jak wcześniej, bo taka powinna być sędziowska postawa, ale chyba wszyscy rozumieją, że w takich warunkach jak teraz nie pracuje się łatwo. Spraw jest tyle samo, a pracujemy w 1/3 składu sędziowskiego"". Dodał, że ""intencją jest jak najszybsze doprowadzanie do wyboru nowego I prezesa SN"". Sędzia powiedział, że w od roku w Kancelarii Prezydenta spoczywają dokumenty czterech kandydatów do SN i do tego czasu (Andrzej Duda-red.) nie zajął stanowiska w tej sprawie. - Gorąco prosimy o przyjęcie ślubowania tych sędziów - zaapelował Zabłocki. Zabłocki oceniła, że ""sędzia służy społeczeństwu, ale nie może mieć mentalności służebnej wobec państwa"". Chcesz być na bieżąco z najważniejszymi informacjami dnia? Polub Onet Wiadomości na Facebooku!",Stanisław Zabłocki,
https://wiadomosci.onet.pl/kraj/jozef-iwulski-negatywnie-zaopiniowany-przez-krs/2gfj25e,Józef Iwulski negatywnie zaopiniowany przez KRS,"Od państwa się dowiaduję o decyzji Krajowej Rady Sądownictwa. Nie jestem jednak zaskoczony. Przedstawiciele KRS już wcześniej zapowiadali, że wydadzą mi negatywną rekomendację. Będę się odwoływał - mówi Józef Iwulski w rozmowie z Onetem.","– Chciałbym poinformować, iż sędziowie: Zbigniew Myszka, Anna Kozłowska, Bogumiła Ustjanicz, Rafał Malarski oraz Marian Kocon uzyskali pozytywną opinię. Pozostałe osoby uzyskały opinię negatywną – przekazał rzecznik KRS Maciej Mitera. Siedmiu sędziów Sądu Najwyższego - wśród nich kierujący obecnie pracami SN Józef Iwulski - została zaopiniowana negatywnie. Pozostali sędziowie to: Jerzy Kuźniar, Maria Szulc, Anna Owczarek, Stanisław Zabłocki, Jacek Gudowski i Wojciech Katner. Rzecznik KRS, który przekazał wynik utajnionego głosowania, nie podał uzasadnienia tej decyzji. Ostateczny głos ws. dalszego orzekania sędziów należy do prezydenta Andrzeja Dudy. Na podstawie majowej nowelizacji ustawy o SN, prezydent przed decyzją ws. zgody na dalsze zajmowanie stanowiska sędziego Sądu Najwyższego, zasięga niewiążącej opinii KRS. Zgodnie z ustawą o Sądzie Najwyższym, która weszła w życie 3 kwietnia, w trzy miesiące od tego terminu, czyli 3 lipca, w stan spoczynku przeszli z mocy prawa sędziowie SN, którzy ukończyli 65. rok życia. Mogą oni jednak dalej pełnić funkcję, jeśli w ciągu miesiąca od wejścia w życie nowej ustawy, czyli do 2 maja, złożyli stosowne oświadczenie i przedstawili odpowiednie zaświadczenia lekarskie, a prezydent RP wyrazi zgodę na dalsze zajmowanie stanowiska sędziego SN. Wniosku do prezydenta ws. dalszego zajmowania stanowiska sędziowskiego i funkcji prezesa SN nie złożyła Pierwsza Prezes Sądu Najwyższego sędzia Małgorzata Gersdorf, która już ukończyła 65. rok życia. Gersdorf informowała, że ""nie złożyła i nie złoży"" takiego wniosku. - Konstytucja gwarantuje mi to stanowisko, bardzo zaszczytne, na sześć lat i nie widzę powodu, żebym miała zgłaszać się do władzy wykonawczej z prośbą, to w ogóle nie wchodzi w grę - mówiła Gersdorf. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Józef Iwulski,
https://wiadomosci.onet.pl/kraj/stanislaw-tyszka-projekt-zmian-w-ustawie-o-sn-to-dowod-na-dziadostwo-legislacyjne/6cmwdmp,Stanisław Tyszka: projekt zmian w ustawie o SN to dowód na dziadostwo legislacyjne,"Zdaniem wicemarszałka Sejmu Stanisława Tyszki (Kukiz'15) projekt zmian w prawie o prokuraturze i ustawie o Sądzie Najwyższym, autorstwa posłów PiS, to dowód na ""absolutne dziadostwo legislacyjne obecnej partii władzy"".","Tyszka poproszony przez PAP o komentarz w tej sprawie pytał: ""dlaczego nie można było spokojnie przewidzieć problemów związanych z tymi punktami i uchwalić tego w poprzednich ustawach o Sądzie Najwyższym"". - Sejm nie jest maszynką do głosowania, a PiS powinno albo zmienić konstytucję - jeżeli im nie odpowiada, albo zacząć jej przestrzegać - podkreślił Tyszka. Do Sejmu wpłynął dziś projekt zmian m.in. w Prawie o prokuraturze oraz w ustawie o Sądzie Najwyższym. Propozycje dotyczą m.in. procedury obsadzania stanowisk sędziowskich w SN i procedury wyboru I prezesa SN. Projekt zakłada, że Zgromadzenie Ogólne Sędziów Sądu Najwyższego wybiera i przedstawia prezydentowi kandydatów na I prezesa niezwłocznie po obsadzeniu 2/3 liczby stanowisk sędziów SN. Obecnie Zgromadzenie może tego dokonać, gdy obsadzonych jest 110 ze 120 stanowisk. Projekt zakłada również zmiany w procedurze obsadzania stanowisk sędziowskich w Sądzie Najwyższym. Według uzasadnienia projektu, proponowane zmiany gwarantują kandydatowi na sędziego SN możliwość złożenia dodatkowych dokumentów w postępowaniu nominacyjnym, co ma na celu ""wykazanie posiadanych kwalifikacji do objęcia tego stanowiska"". Jednocześnie projekt prowadza rygor pozostawienia bez rozpoznania tych zgłoszeń na sędziów SN, które nie spełniają wymogów lub zostały dokonane przez osoby niespełniające formalnych kryteriów albo zostały złożone po terminie. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Stanisław Tyszka,
https://wiadomosci.onet.pl/kraj/pis-chce-zmienic-zasady-wyboru-i-prezesa-sn-jest-projekt-ustawy/2ls55cb,PiS chce zmienić zasady wyboru I prezesa SN. Jest projekt ustawy,"Do Sejmu wpłynął dziś projekt ustawy o zmianie ustawy - Prawo o prokuraturze oraz niektórych innych ustaw. Wśród proponowanych zmian pojawia się nowe brzmienie przepisu w ustawie o Sądzie Najwyższym, który dotyczy wyboru I prezesa SN. Pozwoli on na szybsze wybranie następcy prof. Małgorzaty Gersdorf z grona sędziów pochodzących z rekomendacji prezydenta Andrzeja Dudy.","Chodzi o art. 111 par. 5 ustawy o SN, który w proponowanej wersji stanowi: ""Zgromadzenie Ogólne Sędziów Sądu Najwyższego wybiera i przedstawia Prezydentowi Rzeczypospolitej Polskiej kandydatów, o których mowa w art. 12 § 1, niezwłocznie po obsadzeniu 2/3 liczby stanowisk sędziów Sądu Najwyższego wskazanej przez Prezydenta Rzeczypospolitej Polskiej w rozporządzeniu wydanym na podstawie art. 4"". W uzasadnieniu grupa posłów PiS na czele z posłem Markiem Astem tłumaczy, że nadanie nowego brzmienia art. 111 par. 5 służy ""umożliwieniu szybszego - z pożytkiem dla funkcjonowania Sądu Najwyższego - doprowadzenia do powołania Pierwszego Prezesa Sądu Najwyższego, już po obsadzeniu 2/3 stanowisk sędziów Sądu Najwyższego"". W aktualnie obowiązującej ustawie Zgromadzenie Ogólne SN miało niezwłocznie wybrać i przedstawić kandydatów po obsadzeniu 110 ze 120 stanowisk sędziów Sądu Najwyższego. Jeżeli art. 111 par. 5 zyska nowe brzmienie, do wyboru I prezesa SN potrzebnych będzie kilkudziesięciu sędziów mniej - jedynie 80. Prezydent Andrzej Duda zainicjował już konkurs na 44 nieobsadzone miejsca w Sądzie Najwyższym. Nowi sędziowie mogą pojawić się również w miejsce tych, którzy ukończyli 65. rok życia. 16 na 27 z nich złożyło oświadczenie o woli dalszego orzekania, które podlegają rozpoznaniu przez Krajową Radę Sądownictwa. Ostateczną decyzję w ich sprawie podejmie prezydent. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Sala obrad Sejmu,
https://wiadomosci.onet.pl/kraj/slawomir-cenckiewicz-komentuje-oswiadczenie-lustracyjne-iwulskiego/w370fpx,Sławomir Cenckiewicz komentuje oświadczenie lustracyjne Józefa Iwulskiego,"- Jestem po stronie prawdy historycznej i z tego punktu widzenia oświadczenie, że sędzia Józef Iwulski nigdy nie służył w WSW czy w żadnym organie bezpieczeństwa polega na nieprawdzie - powiedział dziś dyrektor Wojskowego Biura Historycznego Sławomir Cenckiewicz.","- Jest coś takiego co śp. prezes Janusz Kurtyka, nazwał prawdą prawników i prawdą historyczną. Ja jestem po stronie prawdy historycznej i z tego punktu widzenia oświadczenie, że sędzia Iwulski nigdy nie służył w WSW czy w żadnym organie bezpieczeństwa polega na nieprawdzie - powiedział Cenckiewicz w TVP Info. - WSW od początku ustawy o IPN jest traktowana jako organ bezpieczeństwa państwa i osoby, które miały związek jako współpracownicy, jako żołnierze tej służby są w jakimś sensie przez ustawę o IPN i ustawę lustracyjną za ten fakt piętnowani. Zwłaszcza w sytuacji, gdy ukrywają tę informację o swojej przeszłości - podkreślił dyrektor WBH. W jego ocenie sprawa sędziego Iwulskiego ""zamyka się"" w kwestii służby w Wojskowej Służbie Wewnętrznej. - On był podoficerem, później oficerem rezerwy WSW. W formularzu lustracyjnym jest punkt, w którym każdy lustrowany ma prawo, jeśli ma wątpliwości, zaznaczyć po prostu, że (...) w ramach szkolenia podoficerskiego, po skończonych studiach znalazł się ośrodku szkoleniowym np. WSW. I powiem, że widziałem sporo oświadczeń lustracyjnych, w których różne osoby mając, wątpliwości dodawały takie wyjaśnienie - zaznaczył Cenckiewicz. Zwrócił także uwagę na pojawiające się głosy w obronie sędziego Iwulskiego, że ""praktycznie każdy"" po skończonych studiach trafiał do ośrodka WSW. - To oczywiście głosy obrażające naukę i to, co wiemy o strukturach bezpieczeństwa komunistycznego aparatu represji. To nie były zwykłe ośrodki. Do tych ośrodków byli kierowani ludzie, którzy byli w jakimś sensie obserwowani (...), których wyselekcjonowano i tam kierowano. Ale oczywiście zdarzały się sytuacje, że ktoś tam lądował i później nie miał żadnego związku ze służbami"" - mówił Cenckiewicz. Jednak - jak zaznaczył - tak nie było w przypadku sędziego Iwulskiego. - Jego ostatni awans jest z 1987 roku (na stopień kapitana), ale w jego aktach podoficera i oficera WSW jest też mowa, że odbywał już jako sędzia na przełomie 1982/1983 i w 1986 roku przeszkolenia wojskowe. I to są bardzo ciekawe opinie, bo jest w nich mowa np. tej z 1982 i 1983 r., że świetnie rozumie te kwestie orzecznictwa w tym szczególnym czasie, jakim jest stan wojenny - relacjonował dyrektor WBH. Dodał też, że z dokumentów z IPN wynika, że Iwulski ponadto został zakwalifikowany do jednostek specjalnych w 1987 roku przez oddział WSW. - Sytuacja, w której kapitan szkolony przez WSW jest pierwszym prezesem Sądu Najwyższego, to naprawdę sytuacja analogiczna do krajów, do których byśmy nie chcieli równać i które są opisywane w literaturze światowej za przykład anormalności. Kończył w Ośrodku Szkolenia WSW kurs, później WSW do końca, gdy był tym oficerem rezerwy, angażowało się w jego szkolenie, opiniowało. A pan sędzia jest prezesem Sądu (Najwyższego). Taka sytuacja jest anormalna - ocenił dyrektor WBH. Jak dodał, klauzula tajności z dokumentów dotyczących sędziego Iwulskiego została zdjęta w 2016 r. - Mam też wątpliwości co do tego, czy prokuratura lustracyjna IPN weryfikowała, oświadczenie Iwulskiego, oglądając te materiały. Dlatego że w metryczkach, w których jest mowa, kto zapoznał się z tymi materiałami, nazwiska jakiegokolwiek prokuratora Biura Lustracyjnego czy wcześniej Rzecznika Interesu Publicznego nie widziałem. Tam są tylko archiwiści. I żeby było jasne - przede mną widział te akta jeden z dziennikarzy. To nie jest tak, że to jest ekskluzywna sytuacja, w której pan Cenckiewicz jedzie i ogląda sobie te materiały. Do nich mieli możliwość dotrzeć również inni badacze"" - mówił Cenckiewicz. Po rozmowie w TVP Info szef WBH był pytany na Twitterze, kiedy IPN rozpocznie postępowanie w sprawie oświadczenia lustracyjnego sędziego Iwulskiego. W odpowiedzi Cenckiewicz, który także jest wiceszefem Kolegium IPN, napisał, że tego rodzaju postępowanie nie jest możliwe, ponieważ ""ukrycie szkolenia przez WSW nie jest uważane za kłamstwo lustracyjne"". Dziś dyrektor WBH poinformował na Twitterze, że prezes Sądu Najwyższego Józef Iwulski jest oficerem Ludowego Wojska Polskiego i szkolonym żołnierzem Wojskowej Służby Wewnętrznej. Z umieszczonego skanu dokumentu datowanego na 5 maja 1976 r. wynika, że Iwulski szkolił się w Ośrodku Szkolenia WSW im. Feliksa Dzierżyńskiego. WSW była w latach 1957-1990 wojskową służbą specjalną, odpowiedzialną m.in. za kontrwywiad wojskowy; wywodziła się z Głównego Zarządu Informacji WP. Wśród opublikowanych na Twitterze fotokopii dokumentów dotyczących Iwulskiego Cenckiewicz umieścił też wyciąg z rozkazu mianującego ppor. Józefa Iwulskiego porucznikiem. Pod rozkazem z grudnia 1982 r. podpisali się ówcześni szef Głównego Zarządu Politycznego WP gen. dyw. Józef Baryła i szef MON gen. broni Florian Siwicki. Obaj - jako członkowie Wojskowej Rady Ocalenia Narodowego - byli odpowiedzialni za wprowadzenie w Polsce stanu wojennego w grudniu 1981 r. i represje z nim związane. Według komunikatu Kancelarii Prezydenta sędzia Józef Iwulski od 4 lipca - z mocy ustawy, a nie decyzji I prezesa SN - kieruje pracami Sądu Najwyższego. Iwulski w ubiegłym tygodniu oświadczył, że nie jest ""zastępcą, a tym bardziej następcą I prezes Sądu Najwyższego Małgorzaty Gersdorf"", a jedynie zastępuje ją ""w razie, gdy będzie nieobecna"". Zapewnił jednocześnie, że prezydent nie wyznaczył go, ani nie powierzył obowiązków I prezesa, a jedynie zaaprobował jego wybór przez prezes Gersdorf. W zeszłym tygodniu ""Gazeta Polska Codziennie"" podała, że sędzia Iwulski był w składzie orzekającym, który w 1982 r. skazał działaczy opozycji niepodległościowej. Gazeta powołała się na materiały archiwalne IPN, które mają wskazywać na orzeczenia w sprawach dotyczących opozycji wydawane w latach stanu wojennego przez ppor. Józefa Iwulskiego, sędziego sądów wojskowych w Krakowie i Warszawie. Iwulski w poniedziałek oświadczył, że w stanie wojennym w pierwszej instancji ws. politycznych orzekał w jednej sprawie, w której orzeczono kary więzienia i złożył zdanie odrębne za uniewinnieniem wszystkich oskarżonych. ""W innych przywoływanych sprawach nie wykluczam, że mogłem orzekać w postanowieniach incydentalnych tzn. niewiążących się z rozstrzygnięciem o kwestii odpowiedzialności karnej, np. dotyczących wyłączenia sędziego, przekazania sprawy do innego sądu, zawieszenia postępowania"" - dodał. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Sławomir Cenckiewicz,
https://wiadomosci.onet.pl/kraj/slawomir-cenckiewicz-prezes-sn-jozef-iwulski-jest-oficerem-lwp/2r01kek,Sławomir Cenckiewicz: prezes SN Józef Iwulski jest oficerem LWP i szkolonym żołnierzem WSW,"Dyrektor Wojskowego Biura Historycznego Sławomir Cenckiewicz poinformował, że prezes Sądu Najwyższego Józef Iwulski jest oficerem Ludowego Wojska Polskiego i szkolonym żołnierzem Wojskowej Służby Wewnętrznej.","""Prezes SN Józef Iwulski jest oficerem LWP i szkolonym żołnierzem WSW - na foto w mundurze WSW! Widziałem jego akta w IPN"" - poinformował Cenckiewicz. Jak zaznaczył, premier Mateusz Morawiecki ""miał rację mówiąc o komunistach w Sądzie Najwyższym"" - napisał na Twitterze Cenckiewicz. Szef WBH umieszczając fotokopię karty przebiegu służby wojskowej i pracy cywilnej Iwulskiego dodał też, że ""nawet w karcie żołnierza LWP WSW napisano, że poszedł do pracy w Sądzie Najwyższym"". ""Dzięki za takie wolne sądy!"" - dodał Cenckiewicz. Według komunikatu Kancelarii Prezydenta sędzia Józef Iwulski od 4 lipca - z mocy ustawy, a nie decyzji I prezesa SN - kieruje pracami Sądu Najwyższego. Iwulski w ubiegłym tygodniu oświadczył, że nie jest ""zastępcą, a tym bardziej następcą I prezes Sądu Najwyższego Małgorzaty Gersdorf"", a jedynie zastępuje ją ""w razie, gdy będzie nieobecna"". Zapewnił jednocześnie, że prezydent nie wyznaczył go ani nie powierzył obowiązków I prezesa, a jedynie zaaprobował jego wybór przez prezes Gersdorf. W zeszłym tygodniu ""Gazeta Polska Codziennie"" podała, że sędzia Iwulski był w składzie orzekającym, który w 1982 r. skazał działaczy opozycji niepodległościowej. Gazeta powołała się na materiały archiwalne IPN, które mają wskazywać na orzeczenia w sprawach dotyczących opozycji wydawane w latach stanu wojennego przez ppor. Józefa Iwulskiego, sędziego sądów wojskowych w Krakowie i Warszawie. Iwulski przedwczoraj oświadczył, że w stanie wojennym w pierwszej instancji ws. politycznych orzekał w jednej sprawie, w której orzeczono kary więzienia i złożyłem zdanie odrębne za uniewinnieniem wszystkich oskarżonych. - W innych przywoływanych sprawach nie wykluczam, że mogłem orzekać w postanowieniach incydentalnych tzn. niewiążących się z rozstrzygnięciem o kwestii odpowiedzialności karnej, np. dotyczących wyłączenia sędziego, przekazania sprawy do innego sądu, zawieszenia postępowania - dodał. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Józef Iwulski,
https://wiadomosci.onet.pl/kraj/prof-iwulski-o-zamieszaniu-wokol-sadu-najwyzszego/hg5epz2,Prof. Iwulski o zamieszaniu wokół Sądu Najwyższego,"- Nie wysłałem (zaświadczenie lekarskiego - red.) do tej pory i nie wyślę. Co się stanie, nie wiem. (...) Uważam, że jestem w pełni zdrowy - powiedział w rozmowie z ""Gazetą Wyborczą"" prof. Józef Iwulski, który obecnie zastępuje I prezes SN.","Zgodnie z ustawą o Sądzie Najwyższym, która weszła w życie 3 kwietnia, w trzy miesiące od tego terminu, czyli 3 lipca, w stan spoczynku przeszli z mocy prawa sędziowie SN, którzy ukończyli 65. rok życia. Mogą oni jednak dalej pełnić funkcję, jeśli w ciągu miesiąca od wejścia w życie nowej ustawy, czyli do 2 maja, złożyli stosowne oświadczenie i przedstawili odpowiednie zaświadczenia lekarskie, a prezydent RP wyrazi zgodę na dalsze zajmowanie stanowiska sędziego SN. Sędzia podkreślił, że w lutym przeszedł badania okresowe. - I mam stwierdzenie lekarza medycyny pracy, że jestem zdolny do wykonywania zawodu sędziego - tłumaczył. Zdaniem rozmówcy ""GW"" obniżenie wieku emerytalnego z 70 do 65 lat dla sędziów SN to wyrażenie braku zaufania do sędziów. - I próba zastąpienia ich sędziami wskazanymi przez nową KRS, która została wybrana przez polityków - wyjaśniał prof. Iwulski. Dodał, że jeśli konstytucyjność działania KRS zostanie zanegowane, ""to późniejsze ich orzeczenia będą dotknięte wadą prawną. - I będą mogły być kwestionowane - skonkludował. Po zeszłotygodniowym spotkaniu prezydenta Andrzeja Dudy z Gersdorf, prezesem Iwulskim kierującym Izbą Pracy i Ubezpieczeń Społecznych SN i prezesem Naczelnego Sądu Administracyjnego Markiem Zirk-Sadowskim, wiceszef Kancelarii Prezydenta Paweł Mucha informował, że wolą prezydenta było, by najstarszy stażem sędzia Iwulski od środy 4 lipca wykonywał funkcje związane z wykonywaniem obowiązków I prezesa SN. Jeszcze przed spotkaniem z Andrzejem Dudą Gersdorf wydała zarządzenie o wyznaczeniu jako kierującego pracą SN prezesa Iwulskiego ""do zastępowania I prezes SN na czas swojej nieobecności"". W ubiegłą środę sędzia Iwulski oświadczył, że nie jest ""zastępcą, a tym bardziej następcą I prezes Sądu Najwyższego Małgorzaty Gersdorf"", a jedynie zastępuje ją ""w razie, gdy będzie nieobecna"". Zapewnił jednocześnie, że prezydent nie wyznaczył go ani nie powierzył obowiązków I prezesa, a jedynie zaaprobował jego wybór przez prezes Gersdorf. Według środowego komunikatu Kancelarii Prezydenta sędzia Iwulski od ubiegłej środy - z mocy ustawy, a nie decyzji I prezesa SN - kieruje pracami Sądu Najwyższego.",prof. Józef Iwulski,
https://wiadomosci.onet.pl/kraj/prof-uzieblo-krytycznie-o-przejsciu-sedziow-sn-w-stan-spoczynku/flmsr16,Prof. Uziębło krytycznie o przejściu sędziów SN w stan spoczynku,Skrócenie kadencji sędziów Sądu Najwyższego łamie zasadę ochrony praw nabytych oraz zasadę niedziałania prawa wstecz - wynika z opinii prof. Piotra Uziębły przygotowanej przez Fundację Batorego.,"Zdaniem profesora przepisy o przejściu w stan spoczynku Sądu Najwyższego ""nie spełnia standardów prawidłowej legislacji oraz narusza ochronę praw nabytych"". Uziębły podkreśla, że ""godzi również w zakaz działania prawa wstecz i zasadę ochrony interesów w toku"". ""Obecni sędziowie mieli prawo oczekiwać, że ich wybór będzie pozwalał im na orzekanie do ukończenia 70. roku życia i być może nie zdecydowaliby się na ubieganie o stanowisko sędziego SN, gdyby ta perspektywa czasowa była krótsza. Podobny argument dotyczy również zgody na ubieganie się o stanowisko I Prezesa SN. Aktualnie przyjęte rozwiązania trudno uznać za odpowiadające zasadom prawnego fair play"" – wyjaśnia prof. Piotr Uziębło. Ekspert Fundacji Batorego twierdzi, że ""dopuszczalne byłoby obniżenie wieku przejścia w stan spoczynku, ale w stosunku do sędziów SN wybieranych już na mocy nowych przepisów, lub pozostawienie obecnym sędziom możliwości wyboru: przejście w stan spoczynku wraz z ukończeniem 65. roku życia lub 70. roku życia"". ""Uzależnienie możliwości pełnienia funkcji przez sędziów Sądu Najwyższego od woli Prezydenta, który nie musi popierać swojej decyzji żadnymi argumentami budzi duże zastrzeżenia w aspekcie niezawisłości sędziowskiej"" - pisze prof. Uziębło. Cała opinia na stronach Fundacji Batorego. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Sąd Najwyższy,
https://wiadomosci.onet.pl/kraj/prezes-izby-cywilnej-sadu-najwyzszego-kryzys-bedzie-sie-poglebial/spdhx8z,Prezes Izby Cywilnej Sądu Najwyższego: kryzys będzie się pogłębiał,"Sytuacja kadrowa w Sądzie Najwyższym robi się niedobra, a na sprawiedliwość czeka się już kilka razy dłużej niż dotąd - pisze dzisiejszy ""Dziennik Gazeta Prawna"".","Problem narasta od ponad roku. Prezydent nie podejmuje decyzji o powołaniu do SN sędziów wskazanych jeszcze przez poprzednią Krajową Radę Sądownictwa, a minister sprawiedliwości nie chce poratować SN delegowaniem do niego sędziów sądów powszechnych - twierdzi ""DGP"". Problemem są nowe przepisy, na mocy których w stan spoczynku przeszło już co najmniej 10 sędziów. W efekcie przy pl. Krasińskich zostało zaledwie 55 sędziów, a docelowo potrzeba ich 120 (w tym do dwóch nowych izb). Może być jeszcze gorzej, bo nowa ustawa o SN daje każdemu sędziemu pół roku na decyzję, czy nie odejść z czynnej służby - bez podawania powodu i niezależnie od wieku. - W Izbie Cywilnej powinno orzekać 35 sędziów. Obecnie jest ich 20. W tej liczbie są także ci, którzy przekroczyli 65. rok życia i złożyli oświadczenia o woli dalszego orzekania. Z jakim skutkiem, na razie nie wiemy - tłumaczył Prezes Izby Cywilnej Sądu Najwyższego Dariusz Zawistowski w rozmowie z ""DGP"". - Jeśli nie wszyscy dostaną zgodę na dalsze orzekanie, to kryzys będzie się pogłębiał - zapowiada. - Jeśli skład zmniejszył się do 60 proc. pełnej liczby etatów, to odbije się to na efektach pracy - wyjaśnia Zawistowski, dodając, że kolejka spraw będzie się wydłużała, a wraz z nią urośnie czas oczekiwania na wyznaczenie rozpraw. - Jeszcze niedawno było ich po ok. 30 na wydziale, obecnie kolejka liczy ponad 100 spraw w każdym z wydziałów. Do tej pory można było je rozpatrywać w ciągu miesiąca czy dwóch, teraz ten okres wydłuży się prawdopodobnie do sześciu - mówi Prezes Izby Cywilnej SN. Zawistowski twierdzi, że SN czeka rewolucja kadrowa. - Z obecnych ponad 70 sędziów po zmianach zostanie czterdziestu kilku, może ponad 50. Natomiast nowy SN w pełnym składzie ma liczyć 120 etatów. Widać więc, że nowi sędziowie będą stanowili większość. Z punktu widzenia utrzymania poziomu orzecznictwa jest bardzo ważne, by trafiły tu osoby o wysokich kwalifikacjach, nie chodzi tylko o samych sędziów, ale także ludzi nauki, adwokatów, radców prawnych i notariuszy - mówi Zawistowski. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Dariusz Zawistowski,
https://wiadomosci.onet.pl/kraj/jozef-iwulski-wyjasnia-swoja-decyzje-z-czasow-prl/pzbwyl0,Józef Iwulski wyjaśnia swoją decyzję z czasów PRL,"W stanie wojennym w pierwszej instancji ws. politycznych orzekałem w jednej sprawie, w której orzeczono kary więzienia; złożyłem zdanie odrębne za uniewinnieniem wszystkich oskarżonych - oświadczył dziś prezes Sądu Najwyższego Józef Iwulski. - W tym zdaniu odrębnym podniosłem konieczność zastosowania konstrukcji ustawy względniejszej (co prowadziło do uznania braku znamion czynu zabronionego) oraz twierdziłem o braku dostatecznych dowodów popełnienia czynu - wyjaśnił swoje stanowisko sędzia.","""W innych przywoływanych sprawach nie wykluczam, że mogłem orzekać w postanowieniach incydentalnych tzn. niewiążących się z rozstrzygnięciem o kwestii odpowiedzialności karnej, np. dotyczących wyłączenia sędziego, przekazania sprawy do innego sądu, zawieszenia postępowania"" - dodał sędzia Iwulski w swym oświadczeniu zamieszczonym na stronie SN. O tym, że Józef Iwulski w stanie wojennym ws. politycznych orzekał w jednej sprawie, sędzia mówił w ubiegłym tygodniu w rozmowie z Onetem. - Orzekałem w jednym procesie politycznym i złożyłem zdanie odrębne. Raz mogłem jeszcze orzekać w kwestii aresztu, ale też byłem przeciwny — mówił Onetowi Iwulski. Iwulski przyznał w rozmowie z Onetem, że w zeszłym roku na stronie IPN widział sprawy ze stanu wojennego, w których pojawia się w składzie sędziowskim. — Nazwiska tych skazanych nic mi nie mówią. Nie pamiętam takich spraw. Powtarzam: orzekałem w jednym procesie politycznym i złożyłem zdanie odrębne. Raz mogłem orzekać jeszcze w kwestii aresztu, ale też byłem przeciwny. Może moje nazwisko pojawia się w jakiś procesach zakończonych skazaniem, w których wydawałem postanowienia incydentalne, czyli niezwiązane z wyrokiem? Na stronie przy każdym procesie jest kilka nazwisk sędziów i nie jest wyjaśnione, czy to skład skazujący, czy wszyscy sędziowie podejmujący decyzje w sprawie. Ja nie skazywałem opozycjonistów. W zeszłym tygodniu ""Gazeta Polska Codziennie"" podała, że sędzia Iwulski był w składzie orzekającym, który w 1982 r. skazał działaczy opozycji niepodległościowej. Gazeta powołała się na materiały archiwalne IPN, które mają wskazywać na orzeczenia w sprawach dotyczących opozycji wydawane w latach stanu wojennego przez ppor. Józefa Iwulskiego, sędziego sądów wojskowych w Krakowie i Warszawie. ""Po ukończeniu studiów zostałem powołany na rok do służby wojskowej w ramach Szkoły Oficerów Rezerwy, po zakończeniu której otrzymałem stopień podporucznika. W czasie stanu wojennego orzekałem w Sądzie Rejonowym dla Krakowa Podgórza w Krakowie w wydziale cywilnym"" - napisał Iwulski w oświadczeniu odnoszącym się do ostatnich publikacji dotyczących jego orzekania w okresie stanu wojennego. Jak dodał, od 1 lipca 1982 r., a ""być może od 1 sierpnia 1982 r."", został powołany do czynnej służby wojskowej i skierowany do Wojskowego Sądu Garnizonowego w Krakowie, w którym jako sędzia orzekał przez sześć miesięcy - ""do końca grudnia 1982 r., a być może do 31 stycznia 1983 r."". ""Orzekałem w różnych sprawach wojskowych (np. samowolne oddalenia), a najwięcej w sprawach o porzucenie pracy w zakładach zmilitaryzowanych. Według stanu mojej pamięci - po 36 latach - w składzie wyrokującym w pierwszej instancji w sprawach politycznych, orzekałem w jednej sprawie, w której orzeczono bezwzględne kary pozbawienia wolności. Była to sprawa (...), w której 3 grudnia 1982 r. skazano cztery osoby za przestępstwo z art. 48 dekretu o stanie wojennym (rozpowszechnianie nielegalnych wydawnictw), a jedna osoba została uniewinniona"" - napisał Iwulski. Jak podkreślił: ""Do wyroku tego złożyłem zdanie odrębne za uniewinnieniem wszystkich oskarżonych"". Dodał, że fakt ten został później odnotowany w publikacji Marii Stanowskiej i Adama Strzembosza pt. Sędziowie warszawscy w czasie próby 1981-1988. ""W tym zdaniu odrębnym podniosłem konieczność zastosowania konstrukcji ustawy względniejszej (co prowadziło do uznania braku znamion czynu zabronionego) oraz twierdziłem o braku dostatecznych dowodów popełnienia czynu. W mojej ocenie zdanie odrębne zostało w znacznej części uwzględnione w uzasadnieniu wyroku (rehabilitacyjnego) Sądu Najwyższego z 26 lutego 1993 r., w którym wszyscy oskarżeni zostali uniewinnieni"" - zaznaczył sędzia Iwulski. Jak podkreślił: ""Sprawę tę dobrze pamiętam, gdyż złożenie zdania odrębnego łączyło się ze znacznym stresem"". Pierwsza prezes Sądu Najwyższego Małgorzata Gersdorf ma na razie urlop do 19 lipca - poinformował dziś zespół prasowy SN. Rzecznik tego sądu Michał Laskowski zaznaczył, że ""to jest normalny urlop, a I prezes SN pracuje i korzysta z urlopu, jak każdy"". - Każdy pracownik może korzystać z urlopu, otrzymując w tym czasie wynagrodzenie. Ta kwestia stanie się bardziej realna w momencie, gdy będzie należało wypłacić pani sędzi wynagrodzenie, to będzie pod koniec lipca - powiedział sędzia Laskowski. Jak dodał zastępujący Gersdorf prezes Józef Iwulski prowadzi z nią oraz działem księgowym rozmowy ""na temat, jak to rozwiązać"". Rzecznik SN przekazał, że decyzje w sprawie ""zapadną w tym lub na początku przyszłego tygodnia"". Prezes Iwulski pytany dziś w radiu Tok Fm o obecną sytuację Gersdorf, potwierdził, że formalnie poszła już na urlop. - Z tego, co wiem, ma 38 dni urlopu - powiedział sędzia. Pytany, czy po upływie tych 38 dni, Gersdorf wróci na stanowisko I prezesa SN, Iwulski powiedział, że ""taki jest plan w dniu dzisiejszym"". - Ale sytuacja jest dynamiczna, zmienia się wręcz z godziny na godzinę - podkreślił. - Nie w tym znaczeniu mówię, że jest dynamiczna, że (Gersdorf) miałaby nie wrócić, ale, jak mówię - ciężko przewidzieć - dodał sędzia. Po zeszłotygodniowym spotkaniu prezydenta Andrzeja Dudy z I prezes SN Małgorzatą Gersdorf, prezesem Izby Pracy i Ubezpieczeń Społecznych SN Józefem Iwulskim i prezesem Naczelnego Sądu Administracyjnego Markiem Zirk-Sadowskim, wiceszef Kancelarii Prezydenta Paweł Mucha informował, że wolą prezydenta było, by najstarszy stażem sędzia Iwulski od środy wykonywał funkcje związane z wykonywaniem obowiązków I prezesa SN. Jeszcze przed spotkaniem z Andrzejem Dudą Gersdorf wydała zarządzenie o wyznaczeniu jako kierującego pracą SN prezesa Iwulskiego ""do zastępowania I prezes SN na czas swojej nieobecności"". W środę sędzia Iwulski oświadczył, że nie jest ""zastępcą, a tym bardziej następcą I prezes Sądu Najwyższego Małgorzaty Gersdorf"", a jedynie zastępuje ją ""w razie, gdy będzie nieobecna"". Zapewnił jednocześnie, że prezydent nie wyznaczył go ani nie powierzył obowiązków I prezesa, a jedynie zaaprobował jego wybór przez prezes Gersdorf. Według środowego komunikatu Kancelarii Prezydenta sędzia Iwulski od środy - z mocy ustawy, a nie decyzji I prezesa - kieruje pracami SN. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Józef Iwulski,
https://wiadomosci.onet.pl/kraj/jozef-iwulski-tylko-ipn-moze-zweryfikowac-moje-slowa/l00x4d7,Józef Iwulski: tylko IPN może zweryfikować moje słowa,"Pamiętam tylko jedną sprawę polityczną w czasie stanu wojennego, w której orzekałem. Jedyna możliwość weryfikacji to ściągnięcie akt sądów wojskowych, którzy obecnie są w IPN – mówił w radiu TOK FM Józef Iwulski, prezes Sądu Najwyższego.","Sędzia pełniący czasowo funkcję pierwszego prezesa SN był pytany przez Dominikę Wielowieyską o swoją przeszłość. - Po studiach zostałem wcielony do wojska. Skończyłem służbę ze stopniem podporucznika. W czasie stanu wojennego już byłem sędzią, miałem nieszczęście urodzić się w takich czasach. Już jako sędzia zostałem siłą wcielony ""w kamasze"" – mówił. - Wedle mojej pamięci orzekałem raz w sprawie politycznej – chodziło o kolportaż ulotek. Było pięciu oskarżonych, jednego uniewinniono. Do wyroku pozostałych czterech złożyłem zdanie odrębne – dodał. - Żadnych innych spraw politycznych sobie nie przypominam. Jedyna możliwość weryfikacji to ściągnięcie akt sądów wojskowych, którzy obecnie są w IPN – stwierdził Józef Iwulski. Pytany o status pierwszej prezes Sądu Najwyższego, sędzia odpowiedział: - formalnie poszła na urlop. - Nie wiem na jak długo, nie byłem dziś jeszcze w sądzie. Z tego, co wiem ma 38 dni urlopu. Plan jest taki, że po tym czasie powróci. Sytuacja jest jednak dynamiczna – kontynuował. - Urlop był decyzją pani pierwszej prezes, nie ingerowałem w to. Namawialiśmy, żeby nie szła na urlop. Ale rozumiem panią profesor – dodał sędzia pełniący czasowo funkcję pierwszego prezesa SN. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Sędzia Józef Iwulski,
https://wiadomosci.onet.pl/tylko-w-onecie/w-sn-pis-zderzy-sie-ze-sciana-jest-sposob-narzedzia-uprzejmie-dostarczyl-ustawodawca/tqtypps,"W SN PiS zderzy się ze ścianą? Jest sposób. ""Narzędzia uprzejmie dostarczył ustawodawca""","Środowiska prawnicze przeciwne zmianom w Sądzie Najwyższym planują masowo zgłaszać swoich kandydatów na wolne miejsca w tym sądzie. Wszystko po to, by przyblokować i spowolnić proces zmian - każdy odrzucony kandydat ma prawo odwołać się do NSA, a jego skarga rozpatrywana jest indywidualnie, co potrwać może nawet około roku. Konstytucjonaliści oceniają ten pomysł jako ""w pełni zgodny z literą prawa"", a Ministerstwo Sprawiedliwości rzecz kwituje krótko: to działanie wbrew obywatelom.","Kolejna odsłona sporu wokół Sądu Najwyższego miała miejsce trzeciego lipca, kiedy to prezydent próbował przenieść I Prezes SN w stan spoczynku. Prof. Małgorzata Gersdorf, a z nią znacząca większość sędziów SN twardo stanęła jednak na stanowisku, że kadencji I Prezes nie da się skrócić ustawą, jak chciałoby PiS, bo to konstytucja gwarantuje jej ciągłość. Podobnie, jak nie da się ""pismami"" przenosić sędziów w stan spoczynku. A właśnie pisma - a nie oficjalne postanowienia - wysyła do starszych sędziów SN Andrzej Duda, w ten sposób informując ich, że przestali być sędziami czynnymi, na mocy uchwalonej przez PiS nowelizacji ustawy o tymże sądzie. Zdaniem większości ekspertów owe ""pisma"" prezydenta mają tyle mocy prawnej co list gratulacyjny, sms, czy pocztówka. - Równie dobrze my możemy wysłać panu prezydentowi pismo lub e-mail, że przeszedł w stan spoczynku - mówi Onetowi prof. Marek Chmaj, konstytucjonalista. - Żeby akt urzędowy miał jakiś skutek, to musi to być postanowienie. Jeśli go nie ma, to wszelkie deklaracje partii rządzącej o przejściu sędziów w stan spoczynku pozostają wyłącznie deklaracjami - kwituje. Mimo takich opinii, wczoraj - po otrzymaniu tychże pism od prezydenta do rąk własnych - 14 sędziów SN postanowiło, że przejdzie w stan spoczynku. I Prezes na stanowisku pozostała, jednak od poniedziałku będzie przebywać na urlopie. Czasowo zastępuje ją sędzia Józef Iwulski, który jednoznacznie podkreślił, że nie jest - jak chciałby Pałac Prezydencki - ani zastępcą, ani następcą prof. Gersdorf, która według sędziego Iwulskiego nadal pozostaje I Prezes SN. On sam jedynie, jak zaznaczał, administruje sądem pod jej nieobecność. Sposoby mogą być dwa. Pierwszy to wyznaczenie osoby pełniącej obowiązki I Prezesa SN spośród już urzędujących sędziów tego sądu. Zgodnie z uchwaloną przez PiS ustawą o SN, mógłby to zrobić prezydent - pod jednym wszakże warunkiem. Musiałby znaleźć chętnego - tymczasem większość sędziów SN twardo deklaruje, że I Prezes pozostaje prof. Gersdorf, chętnych do przejścia na ""druga stronę"" na razie nie widać. W tej sytuacji pozostaje jeszcze drugi sposób - zyskanie w sądzie większości niezbędnej do wyboru nowego I Prezesa. Najpierw jednak należy obsadzić puste etaty. W SN do zajęcia jest 14 nowych miejsc (po wczorajszym zaakceptowaniu przez 14 sędziów pisma prezydenta o ich przejściu w stan spoczynku), a gdyby udało się dokończyć proces odsyłania starszych sędziów w stan spoczynku - tych miejsc byłoby 27. Do tego, są jeszcze 44 starsze wakaty, na które nabór prezydent ogłosił wcześniej w ""Monitorze Polskim"". Jeśli władzy udałoby się obsadzić te 71 miejsc ""swoimi"" sędziami, miałby w 120-osobowym składzie SN większość, wystarczającą do wybrania nowego prezesa. I tu właśnie wkraczają środowiska prawnicze, sprzeciwiające się zmianom w SN. Znalazły sposób, by - zgodnie z prawem - zablokować procedurę wyboru, a tym samym uzyskanie przez PiS większości w sądzie. - Nie chcę używać słowa ""blokowanie"", bo ono nie jest tu adekwatne - mówi nam sędzia Waldemar Żurek, były rzecznik Krajowej Rady Sądownictwa. - Po prostu korzystamy z procedur, które - łamiąc konstytucję - ustanowił parlament razem z rządem. W ramach tychże procedur możemy skutecznie kwestionować zarówno konstytucyjność nowej KRS, jak całej procedury naboru do SN. Jak wyjaśnia sędzia Żurek, zamysł środowisk prawniczych jest prosty. - Osoby posiadające kwalifikacje a przeciwne ""dewastacji"" SN będą masowo zgłaszać swoje kandydatury na wolne miejsca w SN. Jeśli się na ten ruch zdecydujemy, to zrobimy to po to, by przedłużyć życie Sądu Najwyższego. On jest ostatnią redutą praworządności i trójpodziału władzy - zaznacza. - Nie zrobimy tego dla siebie. Zrobimy to dla obywateli Polski i dla naszego pozostania w Unii Europejskiej. Bo jeśli władza przepchnie ten białoruski model sądownictwa, to nie będzie dla nas w Unii miejsca - przestrzega sędzia Żurek. - Oczywiście, mamy świadomość, że część mediów sprzyjających rządowi ten ruch będzie przedstawiać jako nasz ""wyścig po stołki"", ale to nie ma dla nas znaczenia. My wiemy, po co to robimy i jaka jest stawka - deklaruje. - A poza tym, nie jest przecież powiedziane, że nawet jeśli ktoś z nas wygra ten nielegalny konkurs, to przyjmie stanowisko w SN. Jak wyjaśnia były rzecznik KRS, po rozpatrzeniu kandydatur do SN przez Krajową Radę Sądownictwa, wszyscy odrzuceni mają prawo odwołać się do Naczelnego Sądu Administracyjnego. - Każda skarga rozpatrywana jest indywidualnie, a to musi potrwać. Na czas jej rozpatrywania procedura konkursowa zostaje wstrzymana - mówi. - Poza tym, co niesłychanie istotne, NSA może też zadać pytanie prejudycjalne do Trybunału Sprawiedliwości Unii Europejskiej, prosząc, by ten zawyrokował, czy polski Sąd Najwyższy i przeprowadzane w nim zmiany mają wpływ na sądownictwo unijne. Moim zdaniem, bezwzględnie mają jednak musi to potwierdzić TSUE - mówi sędzia Żurek. - Można także podnieść zagadnienie stworzenia nowej KRS sprzecznie z naszą konstytucją - podkreśla. Jak dodaje, liczy na to, że konkurs i opiniowanie w KRS będą przeprowadzone w sposób maksymalnie rzetelny. - Rzecz jest tak ważna, że media powinny nieustannie patrzeć na ręce nowej Krajowej Radzie - mówi. - I jeśli jej członkowie spróbują stosować jakieś ""sztuczki"", jakieś masowe czy blokowe odrzucanie kandydatur, to powinien dowiedzieć się o tym cały świat - kwituje sędzia Żurek. - Tak czy tak, jeśli w efekcie naszych działań wydłuży się procedura obsadzania wolnych miejsc w SN, to już będzie znaczący sukces i odwleczenie w czasie procesu niszczenia tego niesłychanie ważnego dla nas organu. Jak podkreśla prezes Stowarzyszenia Sędziów ""Themis"", sędzia Beata Morawiec pomysł masowego zgłaszania się kandydatów na wolne miejsca w SN w żadnym wypadku nie będzie próbą blokowania procedur. - Mowy o tym nie ma. My tylko wypełniamy zalecenia pana prezydenta, który wyraźnie powiedział, że chce, aby w Sądzie Najwyższym znalazła się absolutna elita - mówi Onetowi sędzia Morawiec. - Musimy więc zadbać, by godne osoby w tym sądzie zasiadały. W żadnym wypadku nie działamy przeciwko władzy a tylko dla dobra obywatela. Chcemy zadbać choćby o to, by do SN nie trafił żaden przypadkowy prokurator z 10-letnim stażem, który nie ma żadnego dorobku naukowego, a stanowisko w SN dostał tylko dlatego, że nikt inny się nie zgłosił. Aby więc takich sytuacji uniknąć, będziemy się zgłaszać - podkreśla prezeska ""Themis"". - Musimy te kroki podjąć, bo jeśli nie weźmiemy udziału w wyborach i wybrane zostaną osoby niezbyt godne sprawowania funkcji w SN, to na zmiany będzie już za późno. Przecież sam pan prezydent oczekiwał od nas tej inicjatywy, zadbania o to, by w SN była elita elit. Robimy to zgodnie z prawem, dla dobra Polski i obywatela - kwituje. Jak mówi nam sędzia Krystian Markiewicz, prezes Stowarzyszenia Sędziów ""Iustitia"", jeśli 14 lipca wszystkie środowiska prawnicze zdecydują, że włączają się do akcji masowego zgłaszania kandydatur na wolne miejsca w SN, jest szansa na zyskanie czasu. - Musimy działać, bo najgorsze to nic nie robić - podkreśla. - A procedura jest taka, że Krajowa Rada Sądownictwa musi pochylić się nad wszystkimi kandydaturami i nie zrobi tego w ciągu jednego dnia - mówi. - Chociaż, z drugiej strony... Mnie już nic nie zdziwi po tym, jak oglądałem ""sprawność"" działania sejmowej Komisji Sprawiedliwości pod wodzą pana prokuratora Piotrowicza - ironizuje sędzia Markiewicz. - Mimo wszystko, mam nadzieję, że KRS rzetelnie się nad kandydaturami pochyli, bo taki jest jej ustawowy obowiązek. To zajmie sporo czasu. Później, gdy Rada część kandydatur do SN odrzuci, to te osoby mają pełne prawo odwołać się od tej decyzji do Naczelnego Sądu Administracyjnego. Jak wyjaśnia sędzia Markiewicz, przed NSA stanie wtedy wieloetapowe zadanie. - Po pierwsze, sąd będzie musiał stwierdzić, czy w ogóle były podstawy do rozpoczęcia procedury naboru nowych sędziów do Sądu Najwyższego - mówi. - Słowem, czy postanowienie prezydenta w tej sprawie i ogłoszenie, jakie ukazało się w ""Monitorze Polskim"" o wakatach na 44 stanowiskach miało w ogóle moc prawną. Bo według części prawników, na takim akcie niezbędna jest kontrasygnata premiera, a tam tej zabrakło - podkreśla prezes ""Iustitii"". - Po drugie, NSA musi zbadać to, czy w ogóle mamy konstytucyjny organ, jakim jest KRS. I wreszcie, sąd musi także rozważyć czy wobec trwającego postępowania w Komisji Europejskiej - które najpewniej skończy się przed Trybunałem Sprawiedliwości UE - nie należałoby zaczekać na rozstrzygnięcie tegoż Trybunału - wylicza sędzia Markiewicz. - To daje nam cenny czas, ale i tak wszystko zależy od tego, co zrobi NSA. Mam nadzieję, że pokaże charakter - zaznacza. - Rozumiem przez to zawieszenie postępowania i wstrzymanie rozpatrywania odwołań sędziów, których KRS jako kandydatów odrzuciła do czasu decyzji TSUE - mówi. - Jeśli NSA taką decyzję podejmie, cała procedura naboru do SN zostanie wstrzymana. Sędzia Markiewicz stanowczo zastrzega, że zgłaszanie się prawników do SN w żadnym wypadku nie jest legitymizowaniem działalności KRS. Przypomnijmy, znaczna część środowiska sędziowskiego nową Radę kontestuje. - Stoimy i będziemy stać na stanowisku, że nowa KRS jest organem wybranym wbrew konstytucji. To jednak nie zmienia faktu, że jeśli możemy w ramach uchwalonego przez rządzącą większość prawa wstrzymać ""demolkę"" w SN, to nie zawahamy się użyć tych metod, których nam sam ustawodawca uprzejmie dostarczył - kwituje prezes ""Iustitii"". Pomysł środowisk prawniczych na zablokowanie procedury wyboru nowych sędziów do SN skomentował w rozmowie z Onetem konstytucjonalista, prof. Marek Chmaj. - Pomysł jest bardzo ciekawy i w pełni zgodny z literą prawa - podkreśla. - Przecież każdy sędzia i obywatel, który spełnia wymogi, może zgłosić swoją kandydaturę do SN. Tak sędzia, jak adwokat, radca prawny, prokurator z 10-letnim stażem, doktor habilitowany i profesor nauk prawnych - wymienia prof. Chmaj. - I jeśli ten ruch środowisk prawniczych procedury naboru do SN nie przyblokuje, to na pewno ją znacząco wydłuży w czasie. O planowaną akcję środowisk prawniczych zapytaliśmy Ministerstwo Sprawiedliwości, będące jednym z największych orędowników wprowadzanych w SN zmian. - Jednym z założeń reformy wymiaru sprawiedliwości było otwarcie drogi awansu dla wszystkich sędziów w Polsce i skończenie z uprzywilejowanymi grupami wspierającymi się nawzajem - mówi nam rzecznik resortu Jan Kanthak. - Wszystko jednak zależy od pobudek, jakie kierują osobami, które chcą ubiegać się o stanowisko sędziego Sądu Najwyższego. Jeśli celem aplikowania jest próba sparaliżowania najważniejszego sądu w Polsce, to należy ocenić to jednoznacznie negatywnie - podkreśla Kanthak. - Takie działanie wymierzone jest nie przeciwko rządzącym a przeciwko obywatelom, którzy przez nieefektywność sądownictwa muszą czekać nawet kilkanaście lat na sprawiedliwość - kwituje rzecznik Ministerstwa Sprawiedliwości. Przypomnijmy, ostateczna decyzja prawników, dotycząca ewentualnego blokowania procesu obsadzania wolnych stanowisk w SN zapadnie podczas specjalnego zjazdu środowisk prawniczych, który zaplanowano na 14 lipca. Wcześniej, bo zapewne 11 lipca Krajowa Rada Sądownictwa ma podjąć decyzję, czy starsi sędziowie SN - którzy nie złożyli do prezydenta wymaganych ustawą próśb o zgodę na dalsze orzekanie oraz zaświadczeń o stanie zdrowia - mogą dalej sądzić. W gronie tych, którzy żadnych zaświadczeń o stanie zdrowia nie złożyli i składać nie zamierzają jest sędzia Józef Iwulski - ten sam, którego prezydent wyznaczył jako zastępcę, czy też czasowego następcę I Prezes SN. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Sąd Najwyższy w Warszawie,
https://wiadomosci.onet.pl/swiat/spiegel-o-polsce-pucz-w-sadzie-najwyzszym/cvcd21p,"""Spiegel"" o Polsce: pucz w Sądzie Najwyższym","Rząd PiS nic sobie nie robi z ostrzeżeń Unii Europejskiej, licząc na to, że Wspólnota nadal będzie okazywać bezradność wobec działań narodowych konserwatystów w Polsce. To irytujące – uważa ""Der Spiegel"".","""Narodowo-konserwatywny rząd w Polsce podporządkowuje sobie wymiar sprawiedliwości wbrew protestom ze strony Unii Europejskiej"" – pisze Jan Puhl w najnowszym wydaniu renomowanego magazynu politycznego ""Der Spiegel"". Wysyłając na emeryturę sędziów, którzy ukończyli 65. rok życia, rząd PiS chce najwidoczniej z przyczyn politycznych wymienić niewygodnych urzędników – czytamy w ""Spieglu"". Odnosząc się do niedawnego wystąpienia premiera Mateusza Morawieckiego w Parlamencie Europejskim, Puhl pisze, że ""pewność siebie, z jaką PiS niszczy europejskie standardy w rodzaju trójpodziału władz, a równocześnie deklaruje przynależność do Wspólnoty, jest irytująca"". Autor komentarza przypomina, że przeciwko Polsce toczy się postępowanie ze względu na kontrowersyjną reformę sądownictwa. Zdaniem Puhla stosunek partii Jarosława Kaczyńskiego do UE był zawsze ambiwalentny. PiS ""chciał, by Polska należała do Unii ze względu na profity gospodarcze"". ""Równocześnie PiS podejrzewa UE, że jest instrumentem władzy Niemców"" – tłumaczy dziennikarz ""Spiegla"". ""Wydaje się, że rząd w Warszawie liczy na to, że Wspólnota nadal będzie okazywać bezradność wobec polskich akcji. Od dłuższego czasu politycy PiS okazują obojętną postawę. Tenor ich wypowiedzi: to, co najlepsze, już dostaliśmy. UE denerwuje się teraz tylko sprawami w rodzaju relokacji uchodźców, czy małżeństwami homoseksualistów. Dlatego robimy to, co chcemy"" – pisze w konkluzji Jan Puhl. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Spór o Sąd Najwyższy,
https://wiadomosci.onet.pl/kraj/sedziowie-z-themis-prof-gersdorf-pozostaje-i-prezes-sn/qjdn82r,"Sędziowie z ""Themis"": prof. Gersdorf pozostaje I Prezes SN","Stowarzyszenie Sędziów ""Themis"" przyjęło dziś uchwałę, w której członkowie tego grona deklarują, że w ich opinii Małgorzata Gersdorf pozostaje I Prezes Sądu Najwyższego do 2020 roku, czyli do końca gwarantowanej konstytucją kadencji. Analogiczną uchwałę przyjęła wczoraj Naczelna Rada Adwokacka.","Podczas posiedzenia Zarządu Stowarzyszenia Sędziów ""Themis"" jego członkowie w jednoznaczny sposób ocenili to, co dzieje się ostatnio wokół Sądu Najwyższego. Jak podkreślili, jest dla nich oczywistym, że prof. Małgorzata Gersdorf ani nie przeszła w stan spoczynku, ani nie straciła funkcji - nadal pozostaje I Prezes SN. I, jak podkreślają sędziowie, w ich ocenie to stanowisko pełnić będzie tak długo, jak gwarantuje jej konstytucja, czyli do 2020 roku. Przypomnijmy, nowe, uchwalone przez PiS przepisy o SN zakładają, że sędziowie powyżej 65. roku życia, którzy nie poproszą prezydenta o zgodę na dalsze orzekanie - z dniem 3 lipca przeszli w stan spoczynku. W takim wieku jest prof. Gersdorf, która nie złożyła do prezydenta żadnego wniosku o zgodę na dalszą pracę, bo - jak uznała - ciągłość kadencji gwarantuje jej konstytucja. Zgodnie z tym stanowiskiem, 4 lipca prof. Gersdorf przyszła normalnie do pracy w SN, swoje obowiązki wypełnia do dziś. Na urlop wybiera się w przyszłym tygodniu. Pałac Prezydencki stoi jednak na stanowisku, że prof. Gersdor nie jest już I Prezes SN, więcej - że jest sędzią emerytowaną. Tyle że prezydent nie wydał żadnego postanowienia w tej sprawie - a jedynie napisał do prof. Gersdorf pismo. Jednak, zdaniem znacznej części konstytucjonalistów, aby przenieść sędziego w stan spoczynku, niezbędne jest oficjalne postanowienie prezydenta - a tego wciąż brak. Poza tym, zdaniem prawniczych autorytetów, nie można skrócić ustawą kadencji I Prezes SN - bo ciągłość tejże kadencji gwarantuje ustawa zasadnicza, a prawo nie może działać wstecz. Dodajmy, że wczoraj Naczelna Rada Adwokacka przyjęła uchwałę, że - zdaniem członków Rady - kadencji prof. Gersdorf nie można przerwać zwykłą ustawą, więc będzie ona pełnić swoją funkcję do 2020 roku. Dziś takie samo stanowisko wyrazili sędziowie. Poniżej - pełne stanowisko zarządu Stowarzyszenia Sędziów ""Themis"": ""Stojąc na straży litery prawa oraz szacunku dla najwyższego aktu prawnego jakim jest Konstytucja Rzeczpospolitej Polskiej, jako Sędziowie RP, zrzeszeni w Stowarzyszeniu Sędziów THEMIS zdecydowanie podzielamy zawarte w Uchwale Zgromadzenia Ogólnego Sędziów Sądu Najwyższego z dnia 28 czerwca 2018 roku stanowisko i stwierdzamy, że Pani prof. dr hab. SSN Małgorzata Gersdorf pozostaje nadal I Prezesem Sądu Najwyższego Rzeczypospolitej Polskiej i służbę swą pełnić będzie do dnia 30 kwietnia 2020 roku"".",Małgorzata Gersdorf,
https://wiadomosci.onet.pl/kraj/laskowski-w-sn-orzeka-aktualnie-55-sedziow/dq6t974,Laskowski: w SN orzeka aktualnie 55 sędziów,"Rzecznik Sądu Najwyższego sędzia Michał Laskowski poinformował, że obecnie w SN orzeka 55 sędziów. W sumie w najważniejszym sądzie w Polsce powinno zasiadać ich 120. - Prezydent odesłał w stan spoczynku z dniem 4 lipca czternastu sędziów SN. Takie samo pismo otrzymała też I Prezes prof. Małgorzata Gersdorf. Ale w stosunku do niej uważamy, że sytuacja ma charakter wyjątkowy i podtrzymujemy swoje stanowisko, że pozostaje ona prezesem - powiedział Laskowski. - Respektujemy zarządzenia prezydenta - oświadczył.","Laskowski dodał, że prof. Gersdorf idzie od poniedziałku na urlop, który potrwa ""nie wiadomo jak długo"". - Stoimy na stanowisku, że sytuacja pani prezes jest wyjątkiem. Jej kadencja wynika wprost z konstyucji - mówił Laskowski. - Prezes nie podpisywała dzisiaj żadnych pism, prowadziła spotkania i rozmawiała z sędziami, to jest także element pracy I prezesa - dodał. - Mamy 59 sędziów, z tym że sędziów orzekających jest 55, bo obok pani prezes mamy trzech sędziów, którzy złożyli oświadczenia różnej treści i te oświadczenia zostały skierowane do KRS. Do czasu ustosunkowania się prezydenta do tych pism pozostają oni sędziami, ale nie wydają orzeczeń - mówił Laskowski. - Sędzia Iwulski jest w gronie tych trzech sędziów, którzy złożyli oświadczenia o chęci dalszego orzekania z powołaniem się na konstytucję - oświadczył Laskowski. - Sędziowie ogłosili, że nie załączą wymaganych przez ustawę zaświadczeń o stanie zdrowia - dodał. Rzecznik SN dodał, że obecnie swoje obowiązki orzecznicze wykonuje 55 sędziów. Tymczasem powinno ich być 120. - Po dyskusjach medialnych prezydent powołał się na art. 39 i podpisał osobiście te dokumenty, więc mają one inny charakter niż zawiadomienia pana Dery, dotyczy to 14 sędziów - mówił Laskowski. Sędzia stwierdził, że nie można ""zignorować pism od prezydenta"". Rzecznik ma jednak nadzieję, że poszczególni sędziowie, którzy przeszli w stan spoczynku odwołają się od decyzji Andrzeja Dudy, a w przyszłości ktoś zmieni wadliwe prawo. - Mamy nadzieję, że ktoś kiedyś uzna, że te zarządzenia są niezgodne z konstytucją, ale na razie nie możemy pozostawać w stanie niezgodnym z ustawą - oświadczył Laskowski. - Traktujemy te pisma od prezydenta jako zarządzenia o tym, że 14 sędziów przechodzi w stan spoczynku. Nie zgadzamy się z tym, że ta ustawa jest zgodna z konstytucją, ale respektujemy zarządzenia prezydenta - mówił Laskowski. - Jesteśmy organem, który musi legalnie działać, jest też kwestia naruszenia dyscypliny finansowej, więc dyrektor czy księgowa muszą realizować te postanowienia - dodał rzecznik. Dziś do Sądu Najwyższego wpłynęły pisma prezydenta Andrzeja Dudy skierowane do 15 sędziów, w tym I prezes SN Małgorzaty Gersdorf. Prezydent zawiadamia sędziów o przejściu w stan spoczynku - poinformował zespół prasowy SN. ""Są to zawiadomienia. Prezydent na podstawie art. 39 w związku z art. 111 par. 1 ustawy o SN zawiadamia, że datą przejścia w stan spoczynku jest dzień 4 lipca. To są de facto pisma jednozdaniowe"" - powiedział Krzysztof Michałowski z zespołu prasowego SN. O tym, że prezydent wysłał wczoraj imienne pisma do sędziów SN i NSA, którzy nie złożyli oświadczenia o woli dalszego orzekania, ze stwierdzeniem, że na mocy ustawy o Sądzie Najwyższym z dniem 4 lipca przeszli w stan spoczynku, poinformował minister jego Kancelarii Andrzej Dera. Zgodnie z art. 39 ustawy o SN ""datę przejścia sędziego Sądu Najwyższego w stan spoczynku albo przeniesienia sędziego Sądu Najwyższego w stan spoczynku stwierdza Prezydent Rzeczypospolitej Polskiej"". Zgodnie z ustawą o Sądzie Najwyższym, która weszła w życie 3 kwietnia, i art. 111 tej ustawy w dniu następującym po upływie trzech miesięcy od tego terminu w stan spoczynku przeszli z mocy prawa sędziowie SN, którzy ukończyli 65. rok życia. W związku z tym sędziowie ci od środy według ustawy przestali pełnić swe funkcje. Mogą oni dalej orzekać, jeśli w ciągu miesiąca od wejścia w życie nowej ustawy złożyli stosowne oświadczenie i przedstawili odpowiednie zaświadczenia lekarskie, a prezydent wyrazi zgodę na dalsze zajmowanie stanowiska sędziego SN. Oświadczenia nie złożyła Małgorzata Gersdorf, która już ukończyła 65. rok życia. We wtorek w SN było 73 sędziów, spośród których 27 ukończyło 65. rok życia. Z kolei spośród tych 27 sędziów oświadczenia dotyczące woli pozostania na stanowisku z powołaniem na podstawę prawną nowej ustawy o SN złożyło dziewięciu sędziów. Natomiast w siedmiu kolejnych oświadczeniach sędziowie powołali się bezpośrednio na Konstytucję RP, nie dołączyli także zaświadczeń o stanie zdrowia. Spośród tych siedmiu sędziów czterech złożyło oświadczenia po terminie. W związku z tym pisma prezydenta dotyczą 11 sędziów, którzy nie złożyli oświadczeń. Są to: Gersdorf, Henryk Gradzik, Józef Frąckowiak, Zbigniew Kwaśniewski, Beata Gudowska, Mirosława Wysocka, Mirosław Bączyk, Henryk Pietrzkowski, Kazimierz Zawada, Jan Górowski i Krzysztof Pietrzykowski. Kolejne dotyczą czterech sędziów, którzy oświadczenia złożyli po terminie. Chodzi o sędziów: Krzysztofa Cesarza, Przemysława Kalinowskiego, Andrzeja Siuchnińskiego, Józefa Szewczyka. Chcesz być na bieżąco z najważniejszymi informacjami dnia? Polub Onet Wiadomości na Facebooku!","Michał Laskowski, Małgorzata Gersdorf i Józef Iwulski",
https://wiadomosci.onet.pl/tylko-w-onecie/podsumowanie-tygodnia-najwazniejsze-wydarzenia-w-polsce/nqj1gcx,Podsumowanie tygodnia: najważniejsze wydarzenia w Polsce,"Pierwsza prezes Sądu Najwyższego odesłana na emeryturę. Protesty w obronie Sądu Najwyższego. Przeprawa premiera Mateusza Morawieckiego w Europarlamencie, w czasie której pytany był o praworządność i wolność mediów. To tylko niektóre spośród wydarzeń upływającego tygodnia. Co jeszcze wydarzyło się w Polsce? Zobacz wideo.",,,
https://wiadomosci.onet.pl/kraj/rzecznik-michal-laskowski-nie-chcialem-byc-twarza-takiego-sadu-najwyzszego/1zj7zjn,Rzecznik Michał Laskowski: nie chciałem być twarzą takiego Sądu Najwyższego,"Michał Laskowski był gościem Iwony Kutyny w programie ""Onet Rano."". Rzecznik Sądu Najwyższego wyjaśnił m.in., dlaczego złożył rezygnację ze swojego stanowiska. - Ciągle jestem rzecznikiem, moja rezygnacja nie została przyjęta przez panią prezes, a ja zobowiązałem się pełnić te obowiązki, bo czas jest gorący i jest ich bardzo dużo – powiedział. - Obawiałem się, że czwartego lipca pojawi się w sądzie sędzia komisarz, który będzie reprezentantem prezydenta i będzie kierował pracą Sądu Najwyższego w miejsce obecnej pani prezes. Ja nie akceptuję tego rozwiązania. Jest ono moim zdaniem sprzeczne z konstytucją i nie chciałem być twarzą takiego Sądu Najwyższego – dodał Michał Laskowski.",,,
https://wiadomosci.onet.pl/tylko-w-onecie/michal-laskowski-obowiazkiem-sadu-najwyzszego-jest-obrona-konstytucji/eln3523,Michał Laskowski: obowiązkiem Sądu Najwyższego jest obrona konstytucji,"Znamy swoje obowiązki, a jednym z nich jest obrona konstytucji. Musimy także dbać o praworządność w kraju, o reguły państwa prawa - powiedział rzecznik Sadu Najwyższego Michał Laskowski w programie Onet Rano.","To, co robimy, nie jest – wbrew komentarzom – obroną naszych stanowisk i przywilejów, czy nawet osobiście prof. Małgorzaty Gersdorf – dodał Laskowski. - Pierwszy prezes Sądu Najwyższego jest uosobieniem pewnych reguł, które w państwie prawa powinny obowiązywać - stwierdził Laskowski. - Nie można akceptować sytuacji, w której różnymi zabiegami, takimi jak, na przykład, przerwanie kadencji I prezesa SN obchodzi się zasady wynikające z konstytucji. - To można robić, mając większość konstytucyjną i zmieniając konstytucję - dodał rzecznik SN. Premierowi nie przystoi mówić o haniebnych wyrokach, w dodatku za granicą. Jeśli takie były – proszę je wskazać. O sędzim Iwulskim mówi się, że orzekał w sprawach wojskowych. Tylko raz orzekał w sprawie politycznej – mówił wczoraj w radiu TOK FM sędzia SN Michał Laskowski. Gość poranka TOK FM odniósł się do zarzutów, że sędziowie byli członkami PZPR. - Nie pytaliśmy kto i kiedy był w partii. Pani prezes Gersdorf nigdy nie była w partii, a wczoraj pojawiały się takie sugestie. To jest nieprawda. Ale tak naprawdę co z tego, czy ktoś był w PZPR? Czy to samo w sobie było hańbiące? Liczba członków partii szła przecież w miliony. Wśród nich byli też tacy, którzy robili wiele rzeczy dla kraju – stwierdził rzecznik SN. Prowadząca audycję Dorota Warakomska pytała o sędziego Iwulskiego, wyznaczonego przez Małgorzatę Gersdorf na swojego następcę. - Zawsze było tak, że gdy prezes wyjeżdżał na delegacje, był chory albo na urlopie - wyznaczał zastępcę. Tak na wszelki wypadek. Dziś ten ""wypadek"" jest nieco szerszy, bo przed rozmową z prezydentem można było się spodziewać różnych rzeczy. Prawdopodobieństwo wariantu siłowego nie było duże, ale trzeba było się zabezpieczyć na wszystkie możliwe okoliczności – stwierdził sędzia Laskowski. - Pierwszym prezesem sądu jest nadal i do 2020 roku będzie profesor Małgorzata Gersdorf. Mówi o tym wprost konstytucja, jest to jasne, nie ma potrzeby interpretacji. Stosuje się go wprost – dodał. Pytany o to, czy Sąd Najwyższy pracuje, Michał Laskowski potwierdził. - Tak, zupełnie normalnie. Wczoraj odbywały się rozprawy. Sędziowie, którzy witali panią prezes, chwilę później wydawali wyroki i postanowienia – poinformował. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Michał Laskowski,
https://wiadomosci.onet.pl/kraj/wieslaw-johann-o-sporze-wokol-sadu-najwyzszego/btrrnjp,Wiesław Johann o sporze wokół Sądu Najwyższego,"- Nieco mnie zaskakuje (postawa sędziów - red.). Byłem przekonany, że nie zechcą się włączyć w spór polityczny. To mi się nie podoba - powiedział w rozmowie z ""Dziennikiem Gazetą Prawną"" Wiesław Johann. Sędzia TK w stanie spoczynku skomentował spór o nieusuwalność sędziów i o przerwanie kadencji Małgorzaty Gersdorf.","Zdaniem rozmówcy Piotra Zaremby prezes Gersdorf ""przekroczyła, i to już dawno temu, granicę zaangażowania sędziego w politykę"". Johann podkreślił, że sędzia powinien być od polityki jak najdalej. - Tymczasem dziś sędziowie łamią wszelkie zasady, angażują się w polityczne gry, szermują poglądami na portalach społecznościowych. Nie podoba mi się to, nie na tym polega niezawisłość - ocenił przedstawiciel prezydenta w KRS. Wiesław Johann stwierdził, że protesty dot. Sądu Najwyższego są próbą ""rozstrzygnięcia sporu politycznego poprzez odwołanie się do ulicy i zagranicy"". Zaznaczył, że odbył trzygodzinną rozmowę z Fransem Timmermansem i odniósł wrażenie, że wiceszef KE nie ma szerokiej wiedzy o sytuacji w Polsce, ""o naszych prawnych uwarunkowaniach"". W dalszej części wywiadu sędzia TK był także pytany o to, z czego się biorą zarzuty podające pod adresem Polski ze strony międzynarodowych środowisk prawniczych. - Uważnie przeczytałem deklarację lizbońską, tekst Europejskiej Sieci Rad Sądownictwa. I poczułem się jak oskarżony o przestępstwo, który został skazany bez prawa do obrony - podkreślił sędzia. Dodał, że zarzuty są ""ogólne i nieumotywowane"". - Nie dano nam możliwości wyjaśnienia naszych racji - skonkludował. Przed tygodniem Zgromadzenie Ogólne Sędziów SN jednogłośnie przyjęło uchwałę mówiącą, że sędzia Gersdorf pozostaje zgodnie z Konstytucją RP I prezesem SN do 30 kwietnia 2020 r. ""Uznajemy, że nie można, zgodnie z regułami obowiązującymi w prawie, w trybie ustawy, zmieniać jasnej, kategorycznej i pełnej normy, wynikającej wprost z konstytucji. Tam kadencja I prezesa SN została uregulowana i zgodnie z zasadami prawodawstwa obowiązuje zakaz regulowania tej samej materii w drodze ustawy, a więc aktu, który zawsze powinien być zgodny z konstytucją"" - mówił wtedy rzecznik prasowy SN sędzia Michał Laskowski. Po wtorkowym spotkaniu prezydenta Andrzeja Dudy z prezes Gersdorf, prezesem Izby Pracy i Ubezpieczeń Społecznych SN Józefem Iwulskim oraz prezesem Naczelnego Sądu Administracyjnego Markiem Zirk-Sadowskim, wiceszef Kancelarii Prezydenta Paweł Mucha informował, że wolą prezydenta było, by najstarszy stażem sędzia Iwulski od środy wykonywał funkcje związane z wykonywaniem obowiązków I prezesa SN. We wtorek około godz. 15.30 - jeszcze przed spotkaniem z Andrzejem Dudą - Gersdorf wydała zarządzenie o wyznaczeniu jako kierującego pracą SN prezesa Iwulskiego ""do zastępowania I prezes SN na czas swojej nieobecności"". ""O treści zarządzenia, I prezes SN, poinformowała pana prezydenta"" - podał SN. W środę sędzia Iwulski oświadczył, że nie jest ""zastępcą, a tym bardziej następcą I prezes Sądu Najwyższego Małgorzaty Gersdorf"", a jedynie zastępuje ją ""w razie gdy będzie nieobecna"". Zapewnił jednocześnie, że prezydent nie wyznaczył go ani nie powierzył obowiązków I prezesa, a jedynie zaaprobował wybór jego osoby przez prezes Gersdorf Chcesz być na bieżąco z najważniejszymi informacjami dnia? Polub Onet Wiadomości na Facebooku!",Wiesław Johann,
https://wiadomosci.onet.pl/tylko-w-onecie/prezes-sadu-najwyzszego-jozef-iwulski-bylem-w-pzpr/r512xpk,"Prezes Sądu Najwyższego: byłem w PZPR, ale też w ""Solidarności""","Prezes Sądu Najwyższego sędzia Józef Iwulski odpowiada na zarzuty, że w stanie wojennym skazywał opozycjonistów. — Orzekałem w jednym procesie politycznym i złożyłem zdanie odrębne. Raz mogłem jeszcze orzekać w kwestii aresztu, ale też byłem przeciwny — mówi Onetowi Iwulski. Sędzia w rozmowie z nami po raz pierwszy osobiście odnosi się do informacji z archiwów Instytutu Pamięci Narodowej.","W serwisie 13grudnia81.pl, prowadzonym przez Instytut Pamięci Narodowej, można znaleźć siedem spraw, w których orzekał ówczesny podporucznik Józef Iwulski, sędzia sądów wojskowych w Krakowie i Warszawie. Wszystkie z nich prowadzone były przeciwko opozycjonistom w czasach PRL, a wyroki wydawane były na podstawie dekretu o wprowadzeniu stanu wojennego z 12 grudnia 1981 roku. Pięć procesów toczyło się przed Sądem Warszawskiego Okręgu Wojskowego. Pozostałe sprawy rozpoznawane były przez Wojskowy Sąd Garnizonowy w Krakowie, gdzie w jednej ze spraw sędzia Iwulski był nawet przewodniczącym składu sędziowskiego. Sprawy te dotyczyły głównie osób oskarżonych o działalność w podziemnej ""Solidarności"" w stanie wojennym i ""rozpowszechnianie wiadomości mogących wywołać niepokój społeczny"" lub ""ulotek o treści wyszydzającej naczelne organy państwa PRL"". Oskarżeni przez prokuraturę wojskową opozycjoniści skazywani byli w takich sprawach zazwyczaj na karę pozbawienia wolności w zawieszeniu, kary grzywny i pozbawienia praw publicznych. Ppor. Józef Iwulski występuje m.in. w sprawie o sygnaturze So.W. 790/82 dotyczącej dwójki działaczy opozycyjnych z Cieszyna, którzy oskarżeni zostali o kontynuowanie działalności związkowej poprzez ""przyjmowanie i przechowywanie, a następnie rozpowszechnianie pism, druków i ulotek zawierających fałszywe wiadomości mogące wywołać niepokój publiczny lub rozruchy, a jednocześnie w swych treściach wyszydzające ustrój i naczelne organy władzy państwowej"". Dostali od 1,5 roku do 2 lat w zawieszeniu na 4 lata. Jednak czasem karą było więzienie. Nazwisko sędziego Iwulskiego występuje choćby w sprawie So.W. 791/82 dotyczącej członka NSZZ ""Solidarność"", który skazany został na trzy lata pozbawienia wolności za powielenie ok. 200 sztuk ulotek, których treść wzywała do strajku powszechnego oraz ""wyszydzała publicznie Polską Rzeczpospolitą Ludową przez przedstawienie w ulotce kontur mapy Polski okolonej drutem kolczastym, przy czym ulotki te rozpowszechniał w miejscach publicznych"". Sędziego można znaleźć w składzie orzekającym w sprawie o sygnaturze So.W. 722/82 przeciwko siedmiu działaczom Konfederacji Polski Niepodległej (KPN), których wojskowa prokuratura oskarżyła o przestępstwa mające na celu obalenie ustroju PRL. W procesie tym zostały skazane cztery osoby, w tym na kary kilkuletniego pozbawienia wolności. Nazwisko ppor. Iwulskiego znaleźć można także w sprawie o sygnaturze Sg.W.171/82, w której dwóch członków NSZZ ""Solidarność"" zostało skazanych za kontynuowanie działalności związkowej i rozpowszechnianie ulotek o treściach antyreżimowych. Zapadły wyroki w zawieszeniu. Ale, co istotne, wedle IPN w procesie tym Iwulski był przewodniczącym składu sędziowskiego. W rozmowie z Onetem Iwulski twierdzi, że orzekał tylko w jednym procesie politycznym — chodzi o rozprawę przeciw KPN. — Złożyłem zdanie odrębne. Nie sądziłem w żadnej innej sprawie, w której opozycjoniści zostali skazani — mówi. Iwulski przyznaje, że w zeszłym roku na stronie IPN widział sprawy ze stanu wojennego, w których pojawia się w składzie sędziowskim. — Nazwiska tych skazanych nic mi nie mówią. Nie pamiętam takich spraw. Powtarzam: orzekałem w jednym procesie politycznym i złożyłem zdanie odrębne. Raz mogłem orzekać jeszcze w kwestii aresztu, ale też byłem przeciwny. Może moje nazwisko pojawia się w jakiś procesach zakończonych skazaniem, w których wydawałem postanowienia incydentalne, czyli niezwiązane z wyrokiem? Na stronie przy każdym procesie jest kilka nazwisk sędziów i nie jest wyjaśnione, czy to skład skazujący, czy wszyscy sędziowie podejmujący decyzje w sprawie. Ja nie skazywałem opozycjonistów. I zwraca uwagę na inny z opisanych przez IPN procesów, w których kierował składem orzekającym. Chodzi o sprawę Sg.W.12/83 wobec działacza oskarżonego o to, że ""rozpowszechniał różnego rodzaju nielegalne pisma sygnowane przez NSZZ ""Solidarność"", których treść zawierała fałszywe wiadomości mogące wywołać niepokój publiczny lub rozruchy"". W tej sprawie zapadł wyrok uniewinniający. — Tych skazań przypisanych do pańskiego nazwiska jest jednak dużo. Nie starał się pan tego sprawdzić i wyjaśnić w IPN? — pytamy. — Opis jest jednoznaczny: Iwulski w składzie orzekającym, nazwisko oskarżonego działacza ""Solidarności"" i wyrok: skazany z dekretu o stanie wojennym. — Nie badałem tego. I może to był błąd. Nie sądziłem, że w niektórych środowiskach będzie to takie ważne. I wykorzystywane będzie do walki z Sądem Najwyższym - opowiada sędzia Iwulski. Po kilku rozmowach z Onetem Iwulski wczoraj wieczorem zadzwonił do nas i zapowiedział, że przygotuje oświadczenie, w którym szczegółowo odniesie się do spraw z katalogu IPN. Opublikuje je prawdopodobnie w poniedziałek, po sprawdzeniu akt. Iwulski przyznaje, że należał do PZPR. — Zapisałem się w 1978 roku, gdy byłem asesorem sądowym. A w 1980 r. zapisałem się do ""Solidarności"". Byłem aktywnym działaczem, wiceprzewodniczącym komisji zakładowej przy Sądzie Wojewódzkim w Krakowie. Na pierwszym zjeździe prawników ""Solidarności"" wygłaszałem referat. Działałem też w Centrum Obywatelskich Inicjatyw Ustawodawczych Solidarności — opowiada Iwulski. Ta ostatnia organizacja była w praktyce zespołem ekspertów prawniczych ""Solidarności"". Iwulski twierdzi, że po wprowadzeniu stanu wojennego w grudniu 1981 r. został wyrzucony z partii. — To dlaczego pół roku później komuniści wzięli pana do wojska i kazali sądzić w procesach politycznych? Chyba z ich punktu widzenia powinien pan być niepewny? — pytamy. — Nie mam pojęcia. Był stan wojenny i potrzebowali sędziów. Po moich zdaniach odrębnych przestali mnie wyznaczać do składów i na początku 1983 r. zwolnili z wojska. Proszę mi wierzyć, składanie zdań odrębnych w sądach wojskowych w stanie wojennym to był akt osobistej odwagi. Sędzia nie chce jednak skomentować informacji ""Gazety Polskiej"", że jego żona pracowała w Służbie Bezpieczeństwa od początku lat 70 do drugiej połowy lat 80. — Kategorycznie odmawiam komentarzy na temat mojej żony. Nie zgadzam się na mieszanie w to wszystko mojej rodziny. To metoda, której nie akceptuję — mówi. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Sędzia Józef Iwulski,
https://wiadomosci.onet.pl/kraj/sedzia-iwulski-w-pzpr-zona-w-sb/ltz0k60,"Sędzia Iwulski w PZPR, żona w SB","Sędzia Józef Iwulski, członek PZPR do 1989 r., powołany przez prezydenta Andrzeja Dudę na p.o. I prezesa SN w miejsce Małgorzaty Gersdorf, wydawał wyroki w sprawach z okresu stanu wojennego, w których skazywano opozycjonistów – czytamy w dzisiejszej ""Gazecie Polskiej Codziennie"".","Gazeta dodaje, że żona Iwulskiego w tym samym czasie ""pełniła funkcje w ważnych pionach komunistycznej Służby Bezpieczeństwa"". ""Sędzia Józef Iwulski w stanie wojennym był w składach sądów skazujących opozycjonistów, a w tym samym czasie jego żona Anna była oficerem SB i zajmowała się inwigilowaniem działaczy antykomunistycznych"" - pisze ""GPC"". ""Władze PRL doceniły wkład sędziego w okresie próby, jak nazywano stan wojenny. W 1983 r., gdy aparat represji łamał życie opozycjonistom, szykanował ich wraz z rodzinami, komunistyczne władze nagrodziły Iwulskiego medalem »Za Zasługi dla Obronności Kraju«"" - czytamy. Wczoraj w radiu TOK FM sędzia SN Michał Laskowski był pytany o orzekanie sędziego Iwulskiego w czasie stanu wojennego. - Raz orzekał w sprawie politycznej w czasie stanu wojennego – złożył zdanie odrębne, domagał się uniewinnienia tej osoby. - Ta sprawa jest dobrze opisana w książce prof. Strzembosza i pani Stanowskiej – dodał. Gazeta podaje również, że żona ówczesnego sędziego z krakowskich sądów Anna Iwulska była oficerem SB od początku lat 70. do drugiej połowy lat 80. ""Pełniła funkcje w wydziale »T« – techniki operacyjnej, który w bezpiece odpowiadał za inwigilację ofiar represji komunistycznych"" - czytamy. ""GPC"" dodaje, że Iwulska w latach 70. służyła też m.in. w sekcji fotografii, która zajmowała się m.in. robieniem zdjęć działaczom niepodległościowym tropionym przez Służbę Bezpieczeństwa. ""To właśnie ten wydział zapewniał SB dokumentację zdjęciową i filmową, dokonywaną na przykład podczas demonstracji antysystemowych"" - pisze gazeta. ""W latach 80. Iwulska pełniła funkcję inspektora wydziału paszportów w Krakowie. W tym czasie SB wysłała ją do Szwecji, by podszkoliła się z języka tego kraju, co miało służyć jeszcze efektywniejszej pracy w walce z wrogami totalitarnej władzy. W latach 80. przeniosła się do wydziału »W« (perlustracji korespondencji) SB. Pełniła tam funkcję starszego referenta techniki operacyjnej"" - czytamy. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Sędzia Józef Iwulski,
https://wiadomosci.onet.pl/kraj/beata-szydlo-zgodnie-z-prawem-pani-gersdorf-nie-jest-pierwszym-prezesem-sn/eepf1fw,Beata Szydło: zgodnie z prawem pani Gersdorf nie jest pierwszym prezesem SN,"Zgodnie z prawem pani Gersdorf nie jest pierwszym prezesem Sądu Najwyższego - oceniła w Telewizji Republika wicepremier Beata Szydło. Dodała również, że w jej ocenie reforma powinna zostać przeprowadzona w ubiegłym roku.","Wicepremier zaznaczyła, że prawo określa jednoznacznie, kto może pełnić funkcję prezesa SN ""i tutaj nie ma dyskusji"". Dodała, że ustawę w tej sprawie przyjął Sejm i Senat oraz uzyskała ona podpis prezydenta, nie została także zaskarżona do Trybunału Konstytucyjnego. - Sędzia (Małgorzata) Gersdorf czuje się prezesem SN. Każdy z nas może się czuć tym, kim nie jest. Zgodnie z prawem pani Gersdorf nie jest pierwszym prezesem Sądu Najwyższego - mówiła Beata Szydło. Szydło była gościem programu ""W punkt"" w Telewizji Republika. Jak podkreśliła, zmiana, którą przeprowadza w sądownictwie Prawo i Sprawiedliwość, ""jest potrzebna, bo właśnie wciąż są w sądach ludzie, którzy w stanie wojennym orzekali"". - Proszę bardzo - chociażby człowiek, który jest wyznaczony na zastępcę, czy tam następcę pani Gersdorf - mówiła Szydło, wskazując na sędziego Józefa Iwulskiego. Według ostatnim wydaniu ""GPC"" sędzia Józef Iwulski, który według Kancelarii Prezydenta od środy, z mocy ustawy kieruje pracami SN, w 1982 r. skazał działaczy opozycji niepodległościowej. Jak podaje ""Gazeta Polska Codziennie"", materiały archiwalne IPN wskazują na wyroki w sprawach dotyczących opozycji, wydawane w latach stanu wojennego przez ppor. Józefa Iwulskiego, sędziego sądów wojskowych w Krakowie i Warszawie. Według ""GPC"" sędzia przyznał, że był w składzie orzekającym, który skazał działaczy KPN; zapewnia jednak, że do wyroku złożył zdanie odrębne. - To pokazuje powagę sytuacji, w której cały czas jest nasz kraj. Jeżeli nam się wydaje, że po tych zmianach, które zostały wprowadzone już w ciągu 2,5 roku przez rząd Prawa i Sprawiedliwości my możemy być spokojni, możemy spokojnie patrzeć na to, że Polska odzyskuje tą autonomię, suwerenność czy że porządkujemy wymiar sprawiedliwości, że stajemy się krajem, w którym nie da się już cofnąć pewnych demokratycznych przemian, to każdy, kto tak uważa powinien się pochylić nad przypadkiem sędziego Iwulskiego i zastanowić się jak to jest możliwe, że taki człowiek zostaje wyznaczony przez panią Gersdorf na swojego zastępcę - mówiła Szydło. Wicepremier przypomniała, że prace nad ustawami ""trwały bardzo długo"" oraz, że ""były konsultowane i uzgadniane"". - Mogę tylko żałować, że dokładnie rok temu o tej porze nie udało nam się zakończyć przeprowadzenia do końca tej reformy, dobrze przygotowanej reformy sądownictwa - powiedziała Podkreśliła jednocześnie, że w czasie kampanii PiS sądy były najczęściej wskazywane ""przez ludzi"" jako instytucja, w której reformy są konieczne. - Myśmy się cofnęli w ubiegłym roku, niewiele nam to w mojej ocenie dało, dlatego, że protesty są, reforma - no mamy przyjęte projekty ustaw, ale jak widać chociażby po tym, co robi pani Gersdorf i środowisko sędziowskie, nie ma do końca znowu akceptacji tego stanu rzeczy, w Brukseli też nie udało nam się niczego pozytywnego załatwić - oceniła Szydło. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Beata Szydło,
https://wiadomosci.onet.pl/kraj/dera-prezydent-wezmie-pod-uwage-czy-sedzia-orzekal-w-czasie-stanu-wojennego/yhfzctt,"Dera: prezydent weźmie pod uwagę, czy sędzia orzekał w czasie stanu wojennego","Prezydent będzie brał pod uwagę to, czy dany sędzia orzekał w czasie stanu wojennego przy decyzji ws. dalszego orzekania po osiągnięciu wieku, który uprawnia ich do przejścia w stan spoczynku. Na pewno będzie to jeden ze wzkaźników - powiedział prezydencki minister Andrzej Dera.","Dera był dziś pytany w TVP Info, czy sędzia SN Józef Iwulski ""w jakikolwiek sposób informował prezydenta"" o tym, że wydawał wyroki w stanie wojennym w sprawach dotyczących opozycji. - Takiej informacji nie było. Ja natomiast mogę potwierdzić słowa pana premiera Mateusza Morawieckiego, który mówił, że to nie jest jeden sędzia, który orzekał w stanie wojennym, jest kilku takich sędziów SN, którzy mają w swoim życiorysie orzekanie w okresie stanu wojennego - odpowiedział minister. Według niego ""niestety była taka wiara naiwna, że środowisko sędziowskie samo się oczyści"". - Fakty są takie, że się nie oczyściło, inni sędziowie orzekali, skazywali i dalej są dziś sędziami. Dlatego czas najwyższy, by tego typu osoby już w wolnej Polsce nie orzekały i trzeba zrobić wszystko, doprowadzić reformę do końca właśnie w ten sposób, by ci, którzy mają tego typu wątki, mówię tu szczególnie o sędziach ws. prawa karnego, by takie osoby nie orzekały już w wolnej Polsce - dodał Dera. Dopytywany, czy to ""będzie jedna z przesłanek pana prezydenta"", jeśli chodzi o jego decyzje dotyczące dalszego orzekania przez sędziów, których wiek sprawia, że mogą przejść w stan spoczynku, prezydencki minister powiedział, że ""na pewno to będzie jeden ze wskaźników czy ocen w tej sprawie"". Według dzisiejszej ""GPC"" sędzia Józef Iwulski, który według Kancelarii Prezydenta od wczoraj, z mocy ustawy kieruje pracami SN, w 1982 r. skazał działaczy opozycji niepodległościowej. Jak podaje ""Gazeta Polska Codziennie"", materiały archiwalne IPN wskazują na wyroki w sprawach dotyczących opozycji wydawane w latach stanu wojennego przez ppor. Józefa Iwulskiego, sędziego sądów wojskowych w Krakowie i Warszawie. Według ""GPC"" sędzia przyznał, że był składzie orzekającym, który skazał działaczy KPN; zapewnia jednak, że do wyroku złożył zdanie odrębne. Zgodnie z ustawą o Sądzie Najwyższym, która weszła w życie 3 kwietnia, w dniu następującym po upływie trzech miesięcy od tego terminu w stan spoczynku przeszli z mocy prawa sędziowie SN, którzy ukończyli 65. rok życia. W związku z tym sędziowie ci od środy według ustawy przestali pełnić swe funkcje. Mogą oni dalej orzekać, jeśli w ciągu miesiąca od wejścia w życie nowej ustawy złożyli stosowne oświadczenie i przedstawili odpowiednie zaświadczenia lekarskie, a prezydent wyrazi zgodę na dalsze zajmowanie stanowiska sędziego SN. W SN oświadczenia dotyczące woli pozostania na stanowisku z powołaniem na podstawę prawną nowej ustawy o SN złożyło dziewięciu sędziów. Natomiast w siedmiu kolejnych oświadczeniach sędziowie powołali się bezpośrednio na Konstytucję RP, nie dołączyli także zaświadczeń o stanie zdrowia. Oświadczenia - zgodnie z przepisami - będzie opiniowała Krajowa Rada Sądownictwa, a następnie prezydent będzie podejmował decyzje. Z kolei 11 sędziów SN - w tym I prezes Małgorzata Gersdorf - nie złożyło takich oświadczeń. Prezydencki minister Andrzej Dera poinformował dziś, że prezydent Andrzej Duda wysłał imienne pisma do sędziów SN i NSA, którzy nie złożyli oświadczenia o woli dalszego orzekania, ze stwierdzeniem, że na mocy ustawy o Sądzie Najwyższym z dniem 4 lipca przeszli w stan spoczynku. Minister powiedział, że pisma otrzyma kilkanaście osób, w tym prof. Gersdorf. Gersdorf oświadczyła, że ""stanowisko prezesa SN, niezależnie od tego kto by nim był, ma kadencyjność określoną w konstytucji"" i kadencyjność ta ""nie podlega dyskusjom i zmianom ustawowym"". Przed tygodniem Zgromadzenie Ogólne Sędziów SN jednogłośnie przyjęło uchwałę mówiącą, że sędzia Gersdorf pozostaje zgodnie z Konstytucją RP I prezesem SN do 30 kwietnia 2020 r. - Uznajemy, że nie można, zgodnie z regułami obowiązującymi w prawie, w trybie ustawy, zmieniać jasnej, kategorycznej i pełnej normy, wynikającej wprost z konstytucji. Tam kadencja I prezesa SN została uregulowana i zgodnie z zasadami prawodawstwa obowiązuje zakaz regulowania tej samej materii w drodze ustawy, a więc aktu, który zawsze powinien być zgodny z konstytucją - mówił wtedy rzecznik prasowy SN sędzia Michał Laskowski. Po przedwczorajszym spotkaniu prezydenta Andrzeja Dudy z prezes Gersdorf, prezesem Izby Pracy i Ubezpieczeń Społecznych SN Józefem Iwulskim oraz prezesem Naczelnego Sądu Administracyjnego Markiem Zirk-Sadowskim, wiceszef Kancelarii Prezydenta Paweł Mucha informował, że wolą prezydenta było, by najstarszy stażem sędzia Iwulski od wczoraj wykonywał funkcje związane z wykonywaniem obowiązków I prezesa SN. Przedwczoraj około godz. 15.30 - jeszcze przed spotkaniem z Andrzejem Dudą - Gersdorf wydała zarządzenie o wyznaczeniu jako kierującego pracą SN prezesa Iwulskiego ""do zastępowania I prezes SN na czas swojej nieobecności"". ""O treści zarządzenia, I prezes SN, poinformowała pana prezydenta"" - podał SN. Wczoraj sędzia Iwulski oświadczył, że nie jest ""zastępcą, a tym bardziej następcą I prezes Sądu Najwyższego Małgorzaty Gersdorf"", a jedynie zastępuje ją ""w razie gdy będzie nieobecna"". Zapewnił jednocześnie, że prezydent nie wyznaczył go ani nie powierzył obowiązków I prezesa, a jedynie zaaprobował wybór jego osoby przez prezes Gersdorf.",Andrzej Dera,
https://wiadomosci.onet.pl/kraj/sad-najwyzszy-informuje-ile-wynosi-odprawa-sedziego-przechodzacego-w-stan-spoczynku/kxc4hlt,"Sąd Najwyższy informuje, ile wynosi odprawa sędziego przechodzącego w stan spoczynku","Sędziom SN, którzy przechodzą w stan spoczynku, przysługuje jednorazowa odprawa w wysokościo 6-miesięcznego wynagrodzenia w kwocie od 125,5 tys. zł do 174,7 tys. zł. Tym, którzy nie wykorzystali całego urlopu, przysługuje ekwiwalent pieniężny - wynika z informacji Sądu Najwyższego.","Zgodnie z ustawą o Sądzie Najwyższym, która weszła w życie 3 kwietnia, w dniu następującym po upływie trzech miesięcy od tego terminu w stan spoczynku przechodzą z mocy prawa sędziowie SN, którzy ukończyli 65. rok życia. W związku z tym sędziowie ci od wczoraj według ustawy przestają pełnić swe funkcje. Mogą oni dalej orzekać, jeśli w ciągu miesiąca od wejścia w życie nowej ustawy złożyli stosowne oświadczenie i przedstawili odpowiednie zaświadczenia lekarskie, a prezydent wyrazi zgodę na dalsze zajmowanie stanowiska sędziego SN. Przedwczoraj w SN było 73 sędziów, spośród których 27 ukończyło 65. rok życia. Z kolei spośród tych 27 sędziów oświadczenia dotyczące woli pozostania na stanowisku z powołaniem na podstawę prawną nowej ustawy o SN złożyło dziewięciu sędziów. Natomiast w siedmiu kolejnych oświadczeniach sędziowie powołali się bezpośrednio na Konstytucję RP, nie dołączyli także zaświadczeń o stanie zdrowia. Radio RMF FM podało dziś, że odejście w stan spoczynku 10 sędziów SN będzie kosztowało budżet blisko 1,5 miliona złotych. Połowa z nich otrzyma też ekwiwalent za niewykorzystane urlopy. Sąd Najwyższy podał dziś, że zgodnie z art. 54 ustawy o Sądzie Najwyższym, sędziemu SN przechodzącemu w stan spoczynku przysługuje jednorazowa odprawa w wysokości 6-miesięcznego wynagrodzenia. Jak podkreślono kwota odprawy w przypadku przejścia sędziego w stan spoczynku w 2018 r. wyniosłaby kolejno: 174,7 tys. zł dla Pierwszego Prezesa Sądu Najwyższego (w przypadku Małgorzaty Gersdorf ten przepis nie zostanie zastosowany), 169,6 tys. zł dla Prezesa SN oraz 162 tys. zł dla Przewodniczącego Wydziału SN. Dla sędziów SN ze stawką awansową i bez stawki awansowej wyniosłaby odpowiednio 144,3 tys. zł i 125,5 tys. zł. Sędziom przechodzącym w stan spoczynku, którzy nie wykorzystali całego urlopu wypoczynkowego przysługuje ekwiwalent pieniężny w kwotach od 1 tys. zł do 1,4 tys. zł za jeden dzień urlopu. - To oczywiście będzie tak, że kolejni sędziowie kończą lub będą kończyć 65. rok życia. Jedna z osób, która wystąpiła o przejście wcześniej w stan spoczynku, z grupy młodszych sędziów, też przejdzie 1 października w stan spoczynku. Więc z każdym tygodniem czy miesiącem będzie nas mniej i to oczywiście będzie wpływało na tempo orzekania w SN - powiedział rzecznik prasowy Sądu Najwyższego sędzia Michał Laskowski.",Sąd Najwyższy,
https://wiadomosci.onet.pl/kraj/rzecznik-sn-michal-laskowski-wplynelo-pismo-z-kancelarii-prezydenta-ws-przejscia-w/mfq6bpr,Rzecznik SN Michał Laskowski: wpłynęło pismo z Kancelarii Prezydenta ws. przejścia w stan spoczynku czterech sędziów,"Do Sądu Najwyższego wpłynęło pismo z Kancelarii Prezydenta, z którego wynika, że czterech sędziów SN, którzy złożyli po terminie oświadczenia o woli dalszego orzekania, przechodzą w stan spoczynku - poinformował sędzia Michał Laskowski, rzecznik Sądu Najwyższego.","Chodzi o sędziów: Krzysztofa Cesarza, Przemysława Kalinowskiego, Andrzeja Siuchnińskiego, Józefa Szewczyka. Jak zaznaczono w piśmie, podpisanym przez sekretarza stanu w Kancelarii Prezydenta Andrzeja Derę, złożyli oni do prezydenta oświadczenia o woli dalszego orzekania w SN po ustawowym terminie 2 maja. Zgodnie z ustawą o Sądzie Najwyższym, która weszła w życie 3 kwietnia, w dniu następującym po upływie trzech miesięcy od tego terminu w stan spoczynku przeszli z mocy prawa sędziowie SN, którzy ukończyli 65. rok życia. W związku z tym sędziowie ci od środy według ustawy przestali pełnić swe funkcje. Mogą oni dalej orzekać, jeśli w ciągu miesiąca od wejścia w życie nowej ustawy złożyli stosowne oświadczenie i przedstawili odpowiednie zaświadczenia lekarskie, a prezydent wyrazi zgodę na dalsze zajmowanie stanowiska sędziego SN. Oświadczenia nie złożyła Małgorzata Gersdorf, która już ukończyła 65. rok życia. We wtorek w SN było 73 sędziów, spośród których 27 ukończyło 65. rok życia. Z kolei spośród tych 27 sędziów oświadczenia dotyczące woli pozostania na stanowisku z powołaniem na podstawę prawną nowej ustawy o SN złożyło dziewięciu sędziów. Natomiast w siedmiu kolejnych oświadczeniach sędziowie powołali się bezpośrednio na Konstytucję RP, nie dołączyli także zaświadczeń o stanie zdrowia. Wśród tych siedmiu sędziów było czterech, których dotyczyło czwartkowe pismo prezydenta. Podczas dzisiejszej konferencji prasowej sędzia Laskowski odczytał pismo z Kancelarii Prezydenta ws. czterech sędziów SN. ""Uprzejmie informuję, że następujący sędziowie złożyli oświadczenia o woli zajmowania stanowiska sędziego SN po terminie wskazanym w ustawie o SN. Krajowa Rada Sądownictwa, wskazując na złożenie oświadczeń po terminie, stwierdziła brak podstaw do wydania opinii w tej sprawie. Ustawa o SN przesądza, że wymienieni sędziowie przeszli w stan spoczynku z dniem 4 lipca"" - czytamy w piśmie odczytanym przez sędziego. Laskowski dodał też, że do Sądu Najwyższego nie wpłynęło żadne pismo dotyczące przejścia w stan spoczynku innych sędziów. - Jest to pismo dotyczące czterech sędziów, natomiast żadne inne pisma dotyczące innych sędziów, czy w szczególności pani prezes Gersdorf, nie dotarły do SN - wskazał rzecznik SN. Z kolei Dera poinformował dziennikarzy w Sejmie, że prezydent - na podstawie art. 39 ustawy o Sądzie Najwyższym - podpisał wczoraj, a dziś wysłał imienne pisma do sędziów SN i NSA, którzy nie złożyli oświadczenia o woli dalszego orzekania, ze stwierdzeniem, że na mocy ustawy o SN z dniem 4 lipca przeszli w stan spoczynku. Prezydencki minister powiedział, że pisma otrzymało kilkanaście osób, w tym prof. Małgorzata Gersdorf. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Rzecznik SN Michał Laskowski,
https://wiadomosci.onet.pl/kraj/gwizdak-wymiar-sprawiedliwosci-jest-zbyt-wazny-zeby-pozwolic-go-niszczyc/jzbrzxr,"Gwizdak: wymiar sprawiedliwości jest zbyt ważny, żeby pozwolić go niszczyć","- Odwołany to ma zostać trener Nawałka. Natomiast pani prof. Małgorzata Gersdorf w dalszym ciągu jest prezesem Sądu Najwyższego, ma konstytucyjną kadencję – komentuje sytuację wokół Sądu Najwyższego Jarosław Gwizdak, sędzia i były prezes Sądu Rejonowego w Katowicach. Jak podkreśla, rządzący mają pełną świadomość niekonstytucyjności swoich ustaw, ale nie mogą się z nich wycofać, bo przejmując SN, zdobędą pełnię władzy.","Przeprowadzona właśnie przez obóz rządzący zmiana ustawy o Sądzie Najwyższym m.in. obniżyła wiek emerytalny jego sędziów. Nowe przepisy wymagają od sędziów, którzy ukończyli 65 lat, by poprosili prezydenta o zgodę na dalsze orzekanie, albo odeszli w stan spoczynku. Blisko 30 z nich nie złożyła na ręce prezydenta takiego dokumentu, uznając, że byłoby to naruszenie sędziowskiej niezawisłości. Wśród nich jest pierwsza prezes SN prof. Małgorzata Gersdorf, której kadencja zgodnie z ustawą zasadniczą powinna trwać do 2020 roku. Niezłożenie dokumentu oznacza - zdaniem PiS i części konstytucjonalistów - odwołanie jej ze stanowiska. O tym, że takie rozwiązanie jest niezgodne z ustawą zasadniczą, nie ma wątpliwości Jarosław Gwizdak, sędzia i były prezes Sądu Rejonowego w Katowicach, który w 2015 roku zwyciężył w ogólnopolskim plebiscycie Obywatelski Sędzia Roku. – Odwołany to ma zostać trener Adam Nawałka, a właściwie jego kontrakt ma nie zostać przedłużony. Natomiast pani prof. Małgorzata Gersdorf w dalszym ciągu jest prezesem Sądu Najwyższego, ma konstytucyjną kadencję. To pokazuje, jaka jest różnica między ustawą, która jest niekonstytucyjna, co widać, słychać i czuć, a Konstytucją – mówi. – Oczywiście rządzący powołują się na tzw. domniemanie konstytucyjności, czyli to, że cokolwiek uchwalą, jest konstytucyjne, zanim nie stwierdzi inaczej Trybunał Konstytucyjny, ale to nieprawda. Rządzący działają po prostu niezgodnie z Konstytucją, uchwalają niezgodne z Konstytucją prawo, mając pełną tego świadomość. To jest oczywiste i myślę, że również oczywiste dla rządzących, choć tego nie mogą i nie chcą przyznać – komentuje dla Onetu Gwizdak. Były prezes Sądu Rejonowego w Katowicach podkreśla, że spór dotyczący Sądu Najwyższego ma kilka wymiarów, choć przede wszystkim chodzi o przejęcie SN poprzez obsadzenie go sędziami związanymi z obozem władzy. – Sąd Najwyższy jest latarnią morską dla sądów, jego poglądy wyznaczają sposób rozumienia przepisów; decyduje też o ważności wyborów. Prowadzi postępowania dyscyplinarne między innymi sędziów i prokuratorów. Przejmując SN, mając większość sejmową i swój rząd ma się po prostu pełną pulę władzy – uważa Gwizdak. Czy jest jeszcze szansa na porozumienie, wobec kolejnych deklaracji czołowych polityków PiS, co do słuszności obranego kierunku? Zdaniem naszego rozmówcy jest, choć i tym razem na warunkach rządzących. – Obecna władza pokazała, że swoje ustawy potrafi zmienić, potrafi rozwiązać kryzysy, które sama stwarza. Dla nich nie jest problemem w 90 minut zmienić ustawę. Mieliśmy tego niedawno przykład. Cały czas wierzę, że przyjdzie opamiętanie, bo to nie jest zmiana prezesów jakichś spółek czy innych zależnych od państwa organów. To jest najważniejszy organ sądowniczy w państwie. Wymiar sprawiedliwości jest zbyt ważny dla każdego obywatela, żeby pozwolić na jego zniszczenie – podsumowuje. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Sędzia Jarosław Gwizdak,
https://wiadomosci.onet.pl/kraj/prezydent-wyslal-11-pism-do-sedziow-sadu-najwyzszego/p33qvdn,Prezydent wysłał 11 pism do sędziów Sądu Najwyższego,"Prezydent Andrzej Duda wysłał dziś imienne pisma do sędziów SN i NSA, którzy nie złożyli oświadczenia o woli dalszego orzekania, ze stwierdzeniem, że na mocy ustawy o Sądzie Najwyższym z dniem 4 lipca przeszli w stan spoczynku - poinformował prezydencki minister Andrzej Dera.","Dera poinformował dziś dziennikarzy w Sejmie, że prezydent - na podstawie art. 39 ustawy o Sądzie Najwyższym - podpisał wczoraj, a wysłał dziś imienne pisma do sędziów SN i NSA, którzy nie złożyli oświadczenia o woli dalszego orzekania, ze stwierdzeniem, że na mocy ustawy o SN z dniem 4 lipca przeszli w stan spoczynku. Art. 39 ustawy o SN mówi, że datę przejścia sędziego Sądu Najwyższego w stan spoczynku stwierdza prezydent. Minister powiedział, że pisma otrzymało kilkanaście osób, w tym prof. Małgorzata Gersdorf. - Tam jest zapis - jeżeli dobrze pamiętam - na podstawie odpowiedniego artykułu ustawy o Sądzie Najwyższym, informuję panią, pana sędziego - pisma są imienne - że przejście w stan spoczynku nastąpiło z dniem 4 lipca - poinformował Dera. - To jest podwójna informacja - stwierdzenie tej daty jest potrzebne tym osobom, że mają na piśmie, że przeszli na mocy ustawy w stan spoczynku, a po drugie dla swojego przełożonego, że ci sędziowie są w stanie spoczynku - dodał prezydencki minister. Jak zaznaczył, pisma prezydenta - w związku z tym, że nie są jego postanowieniami - nie wymagają publikacji. Podkreślił, że postanowieniami będą jednak decyzje prezydenta dotyczące wyrażenia zgody bądź nie na dalsze zajmowanie stanowiska sędziego SN. - Tam decyzje zapadają w formie postanowienia, które jest publikowane, bo to jest decyzja władcza, prerogatywa prezydenta. To się odbywa w formie postanowienia - poinformował Andrzej Dera. - Kiedy sędzia pisze oświadczenie, rozpoczyna się procedura wnioskowa. Jest ona w tej chwili w opiniowaniu Krajowej Rady Sądownictwa. KRS, bodajże, do połowy lipca ma czas, żeby to rozstrzygnąć. Przyśle do pana prezydenta opinie. Po tej opinii pan prezydent najpóźniej w ciągu 60 dni musi podjąć decyzję. Decyzja będzie w formie postanowienia - czy komuś przedłużyć, czy nie przedłużyć - mówił minister. Zgodnie z ustawą o Sądzie Najwyższym, która weszła w życie 3 kwietnia, w dniu następującym po upływie trzech miesięcy od tego terminu w stan spoczynku przeszli z mocy prawa sędziowie SN, którzy ukończyli 65. rok życia. W związku z tym sędziowie ci od wczoraj według ustawy przestali pełnić swe funkcje. Mogą oni dalej orzekać, jeśli w ciągu miesiąca od wejścia w życie nowej ustawy złożyli stosowne oświadczenie i przedstawili odpowiednie zaświadczenia lekarskie, a prezydent wyrazi zgodę na dalsze zajmowanie stanowiska sędziego SN. We wtorek w SN było 73 sędziów, spośród których 27 ukończyło 65. rok życia. Z kolei spośród tych 27 sędziów oświadczenia dotyczące woli pozostania na stanowisku z powołaniem na podstawę prawną nowej ustawy o SN złożyło dziewięciu sędziów. Natomiast w siedmiu kolejnych oświadczeniach sędziowie powołali się bezpośrednio na Konstytucję RP, nie dołączyli także zaświadczeń o stanie zdrowia. Oświadczenia nie złożyła I prezes SN Małgorzata Gersdorf, która już ukończyła 65. rok życia. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Prezydent Andrzej Duda,
https://wiadomosci.onet.pl/tylko-w-onecie/prof-marcin-matczak-w-onet-rano-sedziego-nie-moze-usunac-ani-sejm-ani-prezydent/8635tsw,"Prof. Marcin Matczak w ""Onet Rano"": sędziego nie może usunąć ani Sejm, ani prezydent","- Protestuję przeciwko twierdzeniu, że sędziowie działają niezgodnie z prawem - powiedział profesor Marcin Matczak z Uniwersytetu Warszawskiego w programie ""Onet Rano"", oceniając sytuację po wejściu w życie ustawy przenoszącej sędziów Sądu Najwyższego w stan spoczynku. - Oni działają całkowicie zgodnie z prawem najwyższym, jakim jest konstytucja - dodał.","- Naszej władzy się to nie podoba, bo próbuje ""wyłączyć"" konstytucję. Nie może jej zmienić, więc próbuje ją ""wyłączyć"" i chce, żeby wszyscy stosowali się wyłącznie do ustaw - powiedział prof. Matczak. Jednak - mówił dalej gość ""Onet Rano"" - ""tak w prawie się nie da, bo konstytucja jest prawem najwyższym"". - Sędziowie działają w sytuacji, gdy władza przejęła Trybunał Konstytucyjny i utracił on wiarygodność. Wobec tego jego rozstrzygnięcia mogą być kwestionowane - dodał. - Prawo przewiduje, że sędzia może zaprzestać pełnienia swojej funkcji, gdy decyzja o tym wychodzi o niego samego albo od sądu. Jednak jeśli decyzja taka wychodzi od władzy wykonawczej albo ustawodawczej, to jest to ""ingerencja w niezależność sędziego"" - wyjaśnił prof. Matczak. - Wobec tego sędziego nie może usunąć ani Sejm, ani prezydent - ocenił. - Takie zasady są niezbędne, bo władza sądownicza nie ma żadnego innego atrybutu, aby się bronić i zachować swoją niezależność i rolę recenzenta w trójpodziale władzy - dodał Matczak. Gość ""Onet Rano"" uważa, że ""nieprawdą jest, jakoby władza sądownicza była poza wszelką kontrolą"". - Kontroluje ją konstytucja - powiedział Matczak. - Może się zdarzyć ingerencja w funkcjonowanie sądów, na przykład, w postaci ustaw, ale musi ona szanować niezależność sądownictwa - mówił. Ze słów prof. Matczaka wynika, że ""parlament może ustanowić wiek emerytalny sędziów, ale nie może stosować go wstecznie wobec sędziów już urzędujących, dlatego, że jest to bardzo łatwy sposób na wyrzucenie sędziów z sądu"". - Ustawa może dotyczyć sędziów, którzy dopiero obejmą swoje funkcje - powiedział. Prof. Matczak ocenił, że w sytuacji, gdy mamy ""do czynienia z bezpośrednim i oczywistym atakiem"" władzy na niezależność sądownictwa, I prezes Sądu Najwyższego Małgorzata Gersdorf powinna powoływać się bezpośrednio na konstytucję. - Bo ustawa zasadnicza daje jej taką możliwość i może być ona bezpośrednią podstawą podejmowania działań przez sędziego - zaznaczył. - Prof. Gersdorf mówi: stosuję bezpośrednio konstytucję, która dla mnie ma pierwszeństwo przed regulacją ustawową - dodał prof. Matczak.",Profesor Marcin Matczak,
https://wiadomosci.onet.pl/kraj/michal-laskowski-premierowi-nie-przystoi-mowic-o-haniebnych-wyrokach/dy2n8nx,Michał Laskowski: premierowi nie przystoi mówić o haniebnych wyrokach,"Premierowi nie przystoi mówić o haniebnych wyrokach, w dodatku za granicą. Jeśli takie były – proszę je wskazać. O sędzim Iwulskim mówi się, że orzekał w sprawach wojskowych. Tylko raz orzekał w sprawie politycznej – mówił w radiu TOK FM sędzia SN Michał Laskowski.","Gość poranka TOK FM odniósł się do zarzutów, że sędziowie - Nie pytaliśmy kto i kiedy był w partii. Pani prezes Gersdorf nigdy nie była w partii, a wczoraj pojawiały się takie sugestie. To jest nieprawda. Ale tak naprawdę co z tego, czy ktoś był w PZPR? Czy to samo w sobie było hańbiące? Liczba członków partii szła przecież w miliony. Wśród nich byli też tacy, którzy robili wiele rzeczy dla kraju – stwierdził rzecznik SN. Prowadząca audycję Dorota Warakomska pytała o sędziego Iwulskiego, wyznaczonego przez Małgorzatę Gersdorf na swojego następcę. - Zawsze było tak, że gdy prezes wyjeżdżał na delegacje, był chory albo na urlopie - wyznaczał zastępcę. Tak na wszelki wypadek. Dziś ten ""wypadek"" jest nieco szerszy, bo przed rozmową z prezydentem można było się spodziewać różnych rzeczy. Prawdopodobieństwo wariantu siłowego nie było duże, ale trzeba było się zabezpieczyć na wszystkie możliwe okoliczności – stwierdził sędzia Laskowski. - Pierwszym prezesem sądu jest nadal i do 2020 roku będzie profesor Małgorzata Gersdorf. Mówi o tym wprost konstytucja, jest to jasne, nie ma potrzeby interpretacji. Stosuje się go wprost – dodał. Na pytanie o orzekanie sędziego Iwulskiego w czasie stanu wojennego, rzecznik SN stwierdził: - Raz orzekał w sprawie politycznej w czasie stanu wojennego – złożył zdanie odrębne, domagał się uniewinnienia tej osoby. - Ta sprawa jest dobrze opisana w książce prof. Strzembosza i pani Stanowskiej – dodał. Pytany o to, czy Sąd Najwyższy pracuje, Michał Laskowski potwierdził. - Tak, zupełnie normalnie. Wczoraj odbywały się rozprawy. Sędziowie, którzy witali panią prezes, chwilę później wydawali wyroki i postanowienia – poinformował.",Michał Laskowski,
https://wiadomosci.onet.pl/kraj/zbigniew-ziobro-o-sn-prof-gersdorf-przeszla-w-stan-spoczynku/xg2rrke,Zbigniew Ziobro stanowczo: prof. Gersdorf przeszła w stan spoczynku,"Stan prawny będzie zachowany, ale osoby, które naruszają prawo, muszą brać pod uwagę konsekwencje, jakie się z tym wiążą - mówił w Polskim Radiu Zbigniew Ziobro. Minister był także pytany o to, kto jest obecnie prezesem SN. - Na mocy konstytucji I prezes Gersdorf przeszła w stan spoczynku, bo osiągnęła wiek emerytalny, który określa ustawodawca - zaznaczył.","Dopytywany o konsekwencje dla osób, które naruszają prawo, odparł: ""Ja w tej chwili nie rozważam, jaka to byłaby odpowiedzialność: karna czy dyscyplinarna. To dotyczy tej mojej roli. Rozumiem, że wszyscy jesteśmy odpowiedzialni i równi wobec prawa"". Jak zaznaczył minister, oskarżanie rządzących o autorytaryzm czy dyktaturę ""pokazuje wyłącznie zagubienie totalnej opozycji, która nakręca tę spiralę"". - To kompromitacja i bankructwo intelektualne tych, którzy nie dali sobie rady z reformą wymiaru sprawiedliwości - zaznaczył w ""Sygnałach Dnia"". Zaznaczył jednocześnie, że to ""jest piękna strona demokracji"". - Każdy może wyrażać swoją opinię, również w formie demonstracji - dodał. Prokurator Generalny przyznał, że sądowa reforma ""napotyka na problemy i blokady, więc ona w pierwszym etapie nie weszła w życie"". Jego zdaniem odnotowano już jednak pierwsze sukcesy. - Losowania sędziów bardzo się dobrze sprawdza. Ten system spowodował, że poszczególni sędziowie są sprawiedliwie obciążani ilością spraw. To z czasem na pewno przyniesie efekty – zaznaczył. - Skoro pani prof. Gersdorf odwołuje się do konstytucji, to niech spojrzy na ten dokument uważnie. Konstytucja mówi, że sędziowie są nieusuwalni, chyba że nastąpiło pewne zdarzenie. (…) O tym, kiedy sędzie przechodzi w stan spoczynku, decyduje ustawa. Prof. Gersdorf na mocy konstytucji przeszła w stan spoczynku. Konstytucja wprost mówi, że o tym decyduje ustawa – argumentował Ziobro. Zdaniem ministra, prof. Małgorzata Gersdorf lub opozycja miały okazję skierować sprawę do Trybunału Konstytucyjnego, ale się na to nie zdecydowali. - Jedynym organem, który w sposób arbitralny i przesądzający jest Trybunał Konstytucyjny, a nie są to opinie poszczególnych osób – zaznaczał. - Prof. Gersdorf nie może podchodzić do prawa wybiórczo - dodał. - Fakty są bezsporne. Kilkunastu sędziów zwróciło się z wnioskiem do prezydenta o przedłużenie. To jest ta droga, z której mogła skorzystać także prof. Gersdorf i doskonale o tym wiedziała – zaznaczał. - Ona z tej drogi prawnej nie skorzystała, przeszła w stan spoczynku, na sędziowską emeryturę – dodał. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Zbigniew Ziobro,
https://wiadomosci.onet.pl/kraj/lech-walesa-o-sporze-o-sn-jaroslaw-kaczynski-to-tchorz/53f90ct,Lech Wałęsa: Jarosław Kaczyński to tchórz,"- Chciałbym się spotkać (z Jarosławem Kaczyńskim - red.), żeby w sposób różny, w tym fizyczny, przekonać go - mówi w rozmowie z ""Super Expressem"" Lech Wałęsa. Pytany, o to, czy jest w stanie przekonać do czegokolwiek prezesa PiS, odpowiada: ""nie, ale należy go tak ustawić, żeby naprawdę zdawał sobie sprawę, że jest przestępcą"".","Zdaniem byłego prezydenta, Kaczyński nie chce się z nim spotkać, ""bo się boi"". - To jest tchórz! Chodzący tchórz! - grzmi Wałęsa, który zaznacza, że będzie dążył do spotkania z Kaczyńskim. - Do skakania przez płot jestem przyzwyczajony - dodaje. W podobnym tonie Lech Wałęsa wypowiada się o Mateuszu Morawieckim. Były prezydent był pytany o wystąpienie premiera w Strasburgu. - To jest kłamca i przestępca. I nic się więcej nie da powiedzieć. Co to za tłumaczenia? To perfidne kłamstwa. I on sądzi, że ktoś w to uwierzy? - dodaje w rozmowie z Kamilą Biedrzycką. W Warszawie odbyła się wczoraj wieczorem demonstracja przeciw zmianom w Sądzie Najwyższym. W proteście wzięli udział m.in. politycy opozycji i sędziowie. Przed gmach SN przybył również były prezydent Lech Wałęsa. - Naprawdę uwierzcie mi, że jest zagrożenie, że jeśli poddamy sądy, to ciąg dalszy nastąpi i dlatego musimy zrobić wszystko, wszystkie siły wykrzesać, aby obronić – powiedział Wałęsa. Ocenił, że obecna sytuacja ""jest klasyczna (…) na kryterium uliczne"". - No, ale my nie możemy tego zrobić, bo my walczyliśmy o demokrację, o karty wyborcze. Więc my nie możemy tak rozwiązywać tych problemów - dodał. Wałęsa powiedział też, że ""ktokolwiek dziś występuje przeciwko konstytucji, przeciwko trójpodziałowi władzy, ten jest przestępcą. Oni są przestępcami"". Dodał, że ""jeśli sąd nam zrujnują, to może dojść do wojny domowej"". - Mam Nagrodę Nobla i jestem pokojowo nastawiony, ja nie zamierzam strzelać, nie zamierzam straszyć - zapewniał. Zebrani skandowali: ""Wolne Sądy"", ""Wałęsa"", ""Wolna Polska"". Niektórzy mieli flagi biało-czerwone i Unii Europejskiej. Przynieśli też transparenty z hasłami: ""Konstytucja"", ""Wolne sądy"", ""Ręce precz od Sądu Najwyższego"", ""Wyrazy poparcia dla sędziów SN"", ""Jest Konstytucja. Nie możecie wszystkiego"". Słychać było okrzyki: ""Sędziowie są nieusuwalni"", ""Konstytucja"", ""Wy łamiecie konstytucję, my robimy rewolucję"". Wczoraj wieczorem przed Sądem Najwyższym w Warszawie demonstrowali m.in. politycy opozycji. Na pl. Krasińskich, gdzie mieści się SN, byli obecni m.in. Marcin Święcicki (PO), Małgorzata Kidawa-Błońska (PO), Rafał Trzaskowski (PO), Jerzy Meysztowicz (N). Uczestnicy manifestacji protestowali przeciw zmianom w SN. Zgodnie z ustawą o Sądzie Najwyższym, która weszła w życie 3 kwietnia, po upływie trzech miesięcy w stan spoczynku przechodzą z mocy prawa sędziowie SN, którzy ukończyli 65. rok życia. W związku z tym od środy przestają pełnić swoje funkcje. Mogą nadal orzekać, jeśli w ciągu miesiąca od wejścia w życie nowej ustawy złożyli stosowne oświadczenie i przedstawili odpowiednie zaświadczenia lekarskie, a prezydent wyrazi zgodę na dalsze zajmowanie przez nich stanowiska sędziego SN. We wtorek w SN było 73 sędziów, spośród których 27 ukończyło 65. rok życia. Z tych 27 sędziów oświadczenia dotyczące woli pozostania na stanowisku z powołaniem na nową ustawę o SN złożyło dziewięciu. W siedmiu kolejnych oświadczeniach sędziowie powołali się bezpośrednio na Konstytucję RP, nie dołączyli także zaświadczeń o stanie zdrowia. 11 sędziów nie złożyło oświadczeń. Nie zrobiła tego m.in. I prezes SN Małgorzata Gersdorf, która już ukończyła 65. rok życia. Zespół prasowy Sądu Najwyższego poinformował, że Małgorzata Gersdorf planuje udać się od przyszłego tygodnia na urlop. W zeszłym tygodniu Zgromadzenie Ogólne Sędziów SN jednogłośnie przyjęło uchwałę mówiącą, że sędzia Gersdorf pozostaje, zgodnie z Konstytucją RP, I prezesem SN do 30 kwietnia 2020 r.",Lech Wałęsa w Warszawie,
https://wiadomosci.onet.pl/tylko-w-onecie/andrzej-celinski-na-naszych-oczach-nasze-panstwo-umiera/t6920sr,Andrzej Celiński: na naszych oczach nasze państwo umiera,"- W tej grze chodzi o to, by zniszczyć instytucje państwa polskiego. To się nie dzieje nagle. To jest instytucja po instytucji. Jak salami. Po kolei odkrawamy bez wielkiego ""halo"", patrzymy jak się do tego odnosi polska opinia publiczna. Na naszych oczach nasze państwo umiera. W tej części świata nie ma miejsce na hybrydę. Polska jest tu, gdzie jest i albo Moskwa, albo Europa - powiedział Andrzej Celiński, były opozycjonista.","- Politycy PiS i prezydent Andrzej Duda nie zdali tego egzaminu - stwierdziła Joanna Scheuring-Wielgus (koło poselskie Liberalno-Społeczni). - W konstytucji jest wyraźnie napisane: sześć lat trwa kadencja prezes SN. Koniec. Kropka - dodała polityk. - Marginalne znaczenie ma to, co twierdzi Kancelaria Prezydenta. Ważne jest to, co mówi konstytucja. A ona mówi wprost: sześcioletnia kadencja i przepisy konstytucji stosuje się bezpośrednio, chyba że konstytucja stanowi inaczej - zauważył Adam Szłapka z Nowoczesnej.",,
https://wiadomosci.onet.pl/tylko-w-onecie/sedzia-tuleya-sedziowie-pewnie-sie-boja-jak-wszyscy-ludzie/h3k2w2c,Sędzia Tuleya: sędziowie pewnie się boją jak wszyscy ludzie,"Bycie tutaj to jest obowiązek wszystkich sędziów. Dziesięć tysięcy sędziów sądów powszechnych powinno tutaj być z wolnymi ludźmi. Przez swoją obecność pokazaliby im szacunek. To dzięki nim niezależne sądy i niezawisłość sędziowska funkcjonuje w tym kraju - powiedział w rozmowie z Onetem Igor Tuleya, sędzia Sądu Okręgowego w Warszawie.","- Sędziowie pewnie się boją jak wszyscy ludzie. Nie jesteśmy nadzwyczajną kastą, nie jesteśmy nową kastą kapłańską, jak nas nazwał prezes Kaczyński. Jesteśmy zwykłymi śmiertelnikami. Pomimo tego, że się boimy, trzeba dawać świadectwo prawdzie, trzeba robić swoje, trzeba być z obywatelami - dodał.",,
https://wiadomosci.onet.pl/kraj/protesty-w-polsce-w-sprawie-zmian-w-sadzie-najwyzszym/y3f79hf,Protesty w Polsce w sprawie zmian w Sądzie Najwyższym,Dzisiaj w wielu miastach Polski odbyły się demonstracje dot. zmian w Sądzie Najwyższym. W proteście w Warszawie wzięli udział m.in. politycy opozycji i sędziowie. Przed gmach SN przybył również były prezydent Lech Wałęsa.,"- Naprawdę uwierzcie mi, że jest zagrożenie, że jeśli poddamy sądy, to ciąg dalszy nastąpi i dlatego musimy zrobić wszystko, wszystkie siły wykrzesać, aby obronić – powiedział Wałęsa. Ocenił, że obecna sytuacja ""jest klasyczna (…) na kryterium uliczne"". - No, ale my nie możemy tego zrobić, bo my walczyliśmy o demokrację, o karty wyborcze. Więc my nie możemy tak rozwiązywać tych problemów - dodał. Wałęsa powiedział też, że ""ktokolwiek dziś występuje przeciwko konstytucji, przeciwko trójpodziałowi władzy, ten jest przestępcą. Oni są przestępcami"". Dodał, że ""jeśli sąd nam zrujnują, to może dojść do wojny domowej"". - Mam Nagrodę Nobla i jestem pokojowo nastawiony, ja nie zamierzam strzelać, nie zamierzam straszyć - zapewniał. Zebrani skandowali: ""Wolne Sądy"", ""Wałęsa"", ""Wolna Polska"". Niektórzy mieli flagi biało-czerwone i Unii Europejskiej. Przynieśli też transparenty z hasłami: ""Konstytucja"", ""Wolne sądy"", ""Ręce precz od Sądu Najwyższego"", ""Wyrazy poparcia dla sędziów SN"", ""Jest Konstytucja. Nie możecie wszystkiego"". Słychać było okrzyki: ""Sędziowie są nieusuwalni"", ""Konstytucja"", ""Wy łamiecie konstytucję, my robimy rewolucję"". Głos zabrał również sędzia Igor Tuleya, który powiedział, że obrona niezawisłości sędziów jest ""podstawowym zobowiązaniem"". - Udowodniliście, że wolnym ludziom nie da się ukraść wolnych sądów"" - powiedział do zebranych. Stwierdził, że sędziowie są wdzięczni uczestnikom protestu. - (…) to my powinniśmy być wśród państwa, stać pokornie. Szkoda, że tak nie jest. Mam nadzieję, że się to zmieni - dodał. - Każdy, kto może, powinien być tutaj. Jeśli nie może, powinien być aktywny w internecie, być aktywny w rozmowach ze znajomymi. Jeżeli nie może tego robić, to powinien wspierać tych, którzy działają dla wspólnego dobra - zachęcał z kolei rzecznik Stowarzyszenia Sędziów Polskich ""Iustitia"" Bartłomiej Przymusiński. W jego ocenie, ""to, co się dzieje (w tej chwili) wyprowadza nas z Unii Europejskiej"". Jeżeli tego nie zatrzymamy, wyjdziemy z tej Unii. To byłaby największa tragedia dla nas wszystkich"" - powiedział. Natomiast Jacek Trela, prezes Naczelnej Rady Adwokackiej, podkreślił, że ""najważniejsza jest obecność ludzi zwyczajnych, ludzi, którzy na co dzień nie zajmują się polityką"". - To, co się dzieje w tej chwili, to jest to, co zagraża fundamentowi tego demokratycznego państwa prawnego. Zagraża fundamentowi, jakim jest niezależność sądów od każdej władzy - mówił. W jego ocenie zmiany prawa ""godzą w niezależność sądów i stawiają pod poważnym znakiem zapytania niezawiłość każdego z sędziów"". Wieczorem przed Sądem Najwyższym w Warszawie demonstrowali m.in. politycy opozycji. Na pl. Krasińskich, gdzie mieści się SN, byli obecni m.in. Marcin Święcicki (PO), Małgorzata Kidawa-Błońska (PO), Rafał Trzaskowski (PO), Jerzy Meysztowicz (N). Uczestnicy manifestacji protestowali przeciw zmianom w SN. Zgodnie z ustawą o Sądzie Najwyższym, która weszła w życie 3 kwietnia, po upływie trzech miesięcy w stan spoczynku przechodzą z mocy prawa sędziowie SN, którzy ukończyli 65. rok życia. W związku z tym od środy przestają pełnić swoje funkcje. Mogą nadal orzekać, jeśli w ciągu miesiąca od wejścia w życie nowej ustawy złożyli stosowne oświadczenie i przedstawili odpowiednie zaświadczenia lekarskie, a prezydent wyrazi zgodę na dalsze zajmowanie przez nich stanowiska sędziego SN. We wtorek w SN było 73 sędziów, spośród których 27 ukończyło 65. rok życia. Z tych 27 sędziów oświadczenia dotyczące woli pozostania na stanowisku z powołaniem na nową ustawę o SN złożyło dziewięciu. W siedmiu kolejnych oświadczeniach sędziowie powołali się bezpośrednio na Konstytucję RP, nie dołączyli także zaświadczeń o stanie zdrowia. 11 sędziów nie złożyło oświadczeń. Nie zrobiła tego m.in. I prezes SN Małgorzata Gersdorf, która już ukończyła 65. rok życia. Zespół prasowy Sądu Najwyższego poinformował, że Małgorzata Gersdorf planuje udać się od przyszłego tygodnia na urlop. W zeszłym tygodniu Zgromadzenie Ogólne Sędziów SN jednogłośnie przyjęło uchwałę mówiącą, że sędzia Gersdorf pozostaje, zgodnie z Konstytucją RP, I prezesem SN do 30 kwietnia 2020 r. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Lech Wałęsa,
https://wiadomosci.onet.pl/kraj/kancelaria-prezydenta-wydala-komunikat-ws-sadu-najwyzszego/bf3w83h,Kancelaria Prezydenta wydała komunikat ws. Sądu Najwyższego,"Od dziś, z mocy ustawy, a nie decyzji I Prezesa Sądu Najwyższego, pracami SN kieruje sędzia Józef Iwulski, Prezes SN kierujący Izbą Pracy i Ubezpieczeń Społecznych - podkreśla Kancelaria Prezydenta w komunikacie dotyczącym przejścia w stan spoczynku sędziów SN. - To jest zarządzenie pani prezes. Składa się z pięciu linijek i dokładna treść brzmi tak, że I prezes wyznacza mnie na czas jej nieobecności do wypełniania jej kompetencji - tłumaczył dziś sędzia Józef Iwulski.","Zgodnie z art. 111 par. 1 ustawy o Sądzie Najwyższym z 8 grudnia 2017 r., która weszła w życie 3 kwietnia, w dniu następującym po upływie trzech miesięcy od tego terminu (tj. 4 lipca) sędziowie SN, którzy ukończyli 65. rok życia z mocy prawa przechodzą w stan spoczynku. ""Przejście w stan spoczynku następuje z mocy prawa, w dacie określonej przez ustawę, a zatem nie jest konieczne wydawanie przez Prezydenta RP aktu urzędowego w tej sprawie. Analogiczne rozwiązanie, niekwestionowane przez Sąd Najwyższy, ustawa przewidziała wobec sędziów Sądu Najwyższego orzekających w Izbie Wojskowej, którzy przeszli w stan spoczynku z dniem wejścia w życie ustawy"" - czytamy w komunikacie. Jak zaznaczono, w dalszej części tego przepisu ustawa stanowi, że prezydent ""może wyrazić zgodę na dalsze zajmowanie stanowiska sędziego Sądu Najwyższego sędziemu, spełniającemu ww. kryteria wiekowe, który w terminie miesiąca od dnia wejścia w życie ustawy złożył oświadczenie o woli dalszego zajmowania stanowiska"". Według komunikatu złożone oświadczenia, zgodnie z ustawą, prezydent skierował do zaopiniowania przez Krajową Radę Sądownictwa. ""Od dnia dzisiejszego, z mocy ustawy, a nie decyzji Pierwszego Prezesa Sądu Najwyższego, pracami Sądu Najwyższego kieruje Pan sędzia Józef Iwulski, Prezes Sądu Najwyższego kierujący Izbą Pracy i Ubezpieczeń Społecznych"" - podkreśla Kancelaria. Zauważono, że zgodnie bowiem z art. 14 paragraf 2 ""in fine"" ustawy, ""w razie nieobecności Pierwszego Prezesa Sądu Najwyższego zastępuje go Prezes Sądu Najwyższego najstarszy służbą na stanowisku sędziego"". W komunikacie podkreślono też, że podczas wczorajszego spotkania prezydenta Andrzeja Dudy ""z Panią sędzią Małgorzatą Gersdorf, Panem Prezesem Józefem Iwulskim oraz Panem Prezesem Markiem Zirk-Sadowskim, Prezydent RP poinformował, że po przejściu w stan spoczynku Pierwszego Prezesa Sądu Najwyższego, w okresie przejściowym, jego obowiązki sprawować będzie – z mocy prawa - Prezes Sądu Najwyższego Józef Iwulski"". ""Po tym oświadczeniu Prezydenta RP, Pani sędzia Małgorzata Gersdorf poinformowała Pana Prezydenta, że w dniu 3 lipca 2018 r., od godziny 15.30, wyznaczyła również Pana Prezesa Józefa Iwulskiego do zastępowania jej w czasie nieobecności"" - głosi komunikat. Jak wyjaśniono, zgodnie z art. 111 par. 4 ustawy o SN, ""w przypadku zwolnienia po wejściu w życie ustawy stanowiska Pierwszego Prezesa Sądu Najwyższego lub Prezesa Sądu Najwyższego, Prezydent RP powierzy kierowanie Sądem Najwyższym lub izbą wskazanemu sędziemu Sądu Najwyższego do czasu powołania Pierwszego Prezesa Sądu Najwyższego lub Prezesa Sądu Najwyższego"". ""Termin wskazania osoby pełniącej obowiązki Pierwszego Prezesa Sądu Najwyższego lub Prezesa Sądu Najwyższego nie został w ustawie określony"" - czytamy w komunikacie. Zgromadzenie Ogólne Sędziów Sądu Najwyższego wybierze i przedstawi prezydentowi kandydatów na stanowisko Pierwszego Prezesa Sądu Najwyższego, niezwłocznie po obsadzeniu 110 stanowisk sędziów Sądu Najwyższego - podkreślono. Wczoraj w SN było 73 sędziów, spośród których 27 ukończyło 65. rok życia. Z kolei spośród tych 27 sędziów oświadczenia dotyczące woli pozostania na stanowisku z powołaniem na podstawę prawną nowej ustawy o SN złożyło dziewięciu sędziów. Natomiast w siedmiu kolejnych oświadczeniach sędziowie powołali się bezpośrednio na Konstytucję RP, nie dołączyli także zaświadczeń o stanie zdrowia. Oświadczenia nie złożyła I prezes SN Małgorzata Gersdorf, która już ukończyła 65. rok życia. Dziś godz. 13 skończyła się łączona konferencja prof. Małgorzaty Gersdorf i jej zastępcy na czas nieobecności Józefa Iwulskiego. Oboje tłumaczyli, jaki jest teraz ich status w Sądzie Najwyższym. - To jest typowe, klasyczne zarządzenie o takim charakterze - mówił sędzia Józef Iwulski. - Tu nie chodzi o wyznaczenie mnie ani zastępcą, ani następcą. A jedynie jako prezesa zastępującego podczas nieobecności I prezesa - wyjaśniał Iwulski, wskazując pewne określenia jako błędnie ""pojawiające się na paskach telewizji"". - To jest zarządzenie pani prezes. Jest ono opublikowane na stronie internetowej. Składa się z pięciu linijek i dokładna treść brzmi tak, że I prezes wyznacza mnie na czas jej nieobecności do wypełniania jej kompetencji - tłumaczył sędzia Józef Iwulski. Prof. Małgorzata Gersdorf potwierdziła słowa Iwulskiego. - Jeśli I prezes nie może pełnić swojej funkcji, to desygnuje swoje uprawnienia na sędziego, prezesa izby. I tutaj sędzia Józef Iwulski zgodził się wykonywać moje obowiązki - podkreślała I prezes. - Ja nie zostałem wskazany przez pana prezydenta. To pani prezes wskazała mnie z mocy przepisu. Pan prezydent po prostu poparł ten wybór - tłumaczył Iwulski. Zdaniem sędziego, prezydent poparł wybór, ze względu na ""dobro sądownictwa"".",Kancelaria Prezydenta wydała komunikat ws. SN,
https://wiadomosci.onet.pl/kraj/lech-walesa-przed-sadem-najwyzszym-strzelac-nie-zamierzam/y6zjd3m,Lech Wałęsa przed Sądem Najwyższym: strzelać nie zamierzam,"- Dziś ojczyzna nas woła. Musimy się połączyć! Proszę, byście nie przeżywali za bardzo, byście się bawili trochę tym, ale by z tego bawienia coś wynikało. Strzelać nie zamierzam - mówił dziś przed Sądem Najwyższym Lech Wałęsa.","- To jest zamach na interesy Polski. Widzicie, jak to szkodzi Polsce - mówił Lech Wałęsa do protestujących. - Właściwie wszystkie argumentacje znacie, stąd można się tylko powtarzać. Zostaję parę dni w Warszawie, bo chcę posłuchać, jak daleko możemy iść. Trzeba znaleźć zainteresowanie - podkreślał. - Musimy zachęcić społeczeństwo, by wspólnymi siłami tych ludzi, którzy są przestępcami, z tych miejsc powyciągać - powiedział były prezydent. - Postaram się przysłuchiwać i wyciągać z tego te elementy, w których mógłbym pomóc - deklarował. Lech Wałęsa podkreślił, że ""jest już starszym człowiekiem"" i nie wszystko jest w stanie zrobić. - Znajdzie się pała na tego... no jak to powiedzieć. Żadne pokolenie nie miało takiej szansy jak nasze - na pokój, na dobrobyt - mówił. Były prezydent zaznaczał, że wolność, którą mamy, nie jest dobrze zagospodarowana. - Stosuję często terapię szokową i często, by zatrzymać szaleńców, rzucam coś, by poszli w tę stronę i pozostawili to szaleństwo - mówił Wałęsa i wspominał czasy strajków ""Solidarności"". - Chciałem powiedzieć tak: sprawy zaczynają być poważne. Może dojść do wojny domowej i wtedy powiedziałem, że jadę do Warszawy i że mam broń, ale po to, aby odciągnąć szaleńców - tłumaczył. - Mam nagrodę Nobla i jestem pokojowo nastawiony. Jeśli będziecie tu trwali, to ja będę do was wpadał i trochę pogadamy! - obiecywał. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Lech Wałęsy,
https://wiadomosci.onet.pl/kraj/sn-zamieszcza-oswiadczenia-sedziow-chcacych-orzekac-po-65-roku-zycia/252jkm2,SN zamieszcza oświadczenia sędziów chcących orzekać po 65. roku życia,"Sądu Najwyższy opublikował oświadczenia 16 sędziów, którzy wyrazili wolę dalszego orzekania. W 9 oświadczeniach powołano się na przepisy ustawy o SN, zaś w 7 bezpośrednio na Konstytucję RP.","Na zapisy ustawy o SN w swych oświadczeniach powołali się sędziowie: Jacek Gudowski, Wojciech Katner, Marian Kocon, Anna Kozłowska, Rafał Malarski, Zbigniew Myszka, Anna Owczarek, Maria Szulc i Bogumiła Ustjanicz. Sędziowie ci dołączyli także zaświadczenia o stanie zdrowia - lekarskie i psychologiczne. - Wydawało mi się celowe i niezbędne, choćby ze względu na treść uzasadnienia projektu nowej ustawy o SN, wskazanie, że z powodu działalności w strukturach historycznej ""Solidarności"", b. Rada Państwa tuż po narzuceniu Polsce stanu wojennego odwołała mnie ze stanowiska sędziego Sądu Rejonowego w Ostródzie. Do wymiaru sprawiedliwości powróciłem dopiero w 1990 r. - napisał w oświadczeniu sędzia Malarski. Z kolei sędzia Myszka zaznaczył, że liczy, iż prezydent zgodzi się na dalsze wykorzystywanie w służbie orzeczniczej SN jego ""wieloletniego doświadczenia sędziowskiego, profesjonalnych kompetencji jurysdykcyjnych i konstytucyjnej apolityczności w sprawowaniu urzędu sędziego oraz wymierzaniu sprawiedliwości"". Bezpośrednio na zapisy konstytucji w oświadczeniach powołali się sędziowie: Krzysztof Cesarz, Józef Iwulski, Przemysław Kalinowski, Jerzy Kuźniar, Andrzej Siuchniński, Józef Szewczyk i Stanisław Zabłocki. Na przykład sędzia Kalinowski napisał, że jest gotów także po 3 lipca pełnić obowiązki sędziego SN, stosownie do dyspozycji art. 180 ust. 1 konstytucji ""gwarantującej nieusuwalność sędziów, której nie mogą podważyć akty normatywne niższej rangi"". Natomiast 11 sędziów, którzy ukończyli 65. rok życia, nie złożyło takich oświadczeń. Nie złożyła go m.in. sędzia Małgorzata Gersdorf. Informowała ona wcześniej, że ""nie złożyła i nie złoży"" wniosku do prezydenta ws. dalszego zajmowania stanowiska sędziowskiego i funkcji prezesa SN. W zeszłym tygodniu Zgromadzenie Ogólne Sędziów SN jednogłośnie przyjęło uchwałę mówiącą, że sędzia Gersdorf pozostaje zgodnie z Konstytucją RP I prezesem SN do 30 kwietnia 2020 r. - Uznajemy, że nie można, zgodnie z regułami obowiązującymi w prawie, w trybie ustawy, zmieniać jasnej, kategorycznej i pełnej normy, wynikającej wprost z konstytucji. Tam kadencja I prezesa SN została uregulowana i zgodnie z zasadami prawodawstwa obowiązuje zakaz regulowania tej samej materii w drodze ustawy, a więc aktu, który zawsze powinien być zgodny z konstytucją - mówił wtedy rzecznik prasowy SN sędzia Michał Laskowski. W odniesieniu do pozostałych 10 sędziów, którzy tych oświadczeń nie złożyli, pytany w środę na konferencji prasowej o ich status, sędzia Iwulski odpowiedział: ""Uważamy, że aczkolwiek ten przepis ustawowy jest sprzeczny z konstytucją, to jednak w tym przypadku on funkcjonuje"". Oświadczeń - poza Gersdorf - nie złożyli sędziowie: Henryk Gradzik, Józef Frąckowiak, Zbigniew Kwaśniewski, Beata Gudowska, Mirosława Wysocka, Mirosław Bączyk, Henryk Pietrzkowski, Kazimierz Zawada, Jan Górowski i Krzysztof Pietrzykowski. Zgodnie z ustawą o Sądzie Najwyższym, która weszła w życie 3 kwietnia, w dniu następującym po upływie trzech miesięcy od tego terminu w stan spoczynku przechodzą z mocy prawa sędziowie SN, którzy ukończyli 65. rok życia. W związku z tym sędziowie ci od środy według ustawy przestają pełnić swe funkcje. Mogą oni dalej orzekać, jeśli w ciągu miesiąca od wejścia w życie nowej ustawy złożyli stosowne oświadczenie i przedstawili odpowiednie zaświadczenia lekarskie, a prezydent wyrazi zgodę na dalsze zajmowanie stanowiska sędziego SN. We wtorek w SN było 73 sędziów, spośród których 27 ukończyło 65. rok życia. Z kolei spośród tych 27 sędziów oświadczenia dotyczące woli pozostania na stanowisku z powołaniem na podstawę prawną nowej ustawy o SN złożyło dziewięciu sędziów. Natomiast w siedmiu kolejnych oświadczeniach sędziowie powołali się bezpośrednio na Konstytucję RP, nie dołączyli także zaświadczeń o stanie zdrowia. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Sąd Najwyższy,
https://wiadomosci.onet.pl/kraj/sad-najwyzszy-malgorzata-gersdorf-uda-sie-na-urlop-w-przyszlym-tygodniu/fhcc6mr,Sąd Najwyższy: Małgorzata Gersdorf uda się na urlop w przyszłym tygodniu,"Małgorzata Gersdorf będzie pracowała w Sądzie Najwyższym w normalnym trybie do piątku. Na urlop - przekazuje zespół prasowy Sądu Najwyższego - uda się w przyszłym tygodniu. Na razie nie ma informacji, kiedy wróci do pracy.","""Pani prezes Gersdorf jeszcze nie poszła na urlop. Pani prezes dopiero po weekendzie planuje urlop, jeszcze nie wiemy jak długi"" - powiedział Krzysztof Michałowski z zespołu prasowego SN. Jak dodał, w związku z tym należy rozumieć, że dziś i jutro prezes Gersdorf także przyjdzie do pracy. Po spotkaniu prezydenta Andrzeja Dudy z prezes Gersdorf, prezesem Izby Pracy i Ubezpieczeń Społecznych SN Józefem Iwulskim oraz prezesem Naczelnego Sądu Administracyjnego Markiem Zirk-Sadowskim, wiceszef Kancelarii Prezydenta Paweł Mucha poinformował, że wolą prezydenta było, by najstarszy stażem sędzia Iwulski wykonywał funkcje związane z wykonywaniem obowiązków I prezesa SN. Z kolei jak informował rzecznik prasowy SN sędzia Michał Laskowski - jeszcze przed spotkaniem z prezydentem Andrzejem Dudą - Gersdorf wydała zarządzenie o wyznaczeniu jako kierującego pracą SN prezesa Iwulskiego ""do zastępowania I prezes SN na czas swojej nieobecności"". Według Laskowskiego, decyzje o zastępowaniu pod nieobecność - np. podczas urlopu lub wyjazdu na międzynarodową konferencję naukową - to rutynowa czynność i ""nie oznacza to, że pani prezes zmienia swoje stanowisko"". - Nie jestem zastępcą, a tym bardziej następcą I prezes Sądu Najwyższego Małgorzaty Gersdorf, a jedynie zastępuję ją w razie gdy będzie nieobecna - oświadczył prezes Iwulski. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Małgorzata Gersdorf,
https://wiadomosci.onet.pl/kraj/media-zagraniczne-o-sporze-wokol-sadu-najwyzszego/0yx6pv0,Media zagraniczne o sporze wokół Sądu Najwyższego,"Media zagraniczne piszą o burzy wokół polskiego Sądu Najwyższego. Spór o kształt sądownictwa odnotowują m.in.: ""New York Times"", ""Guardian"", czy ""BBC"".","Wczoraj Małgorzata Gersdorf spotkała się z Andrzejem Dudą. Po rozmowach Kancelaria Prezydenta poinformowała, że I Prezes Sądu Najwyższego przechodzi w stan spoczynku. Z kolei Małgorzata Gersdorf mówiła, że idzie na urlop i w świetle zapisów konstytucji jej kadencja wygasa w 2020 roku. Jej zastępcą ma zostać sędzia Józef Iwulski. Czytaj więcej: Gersdorf i Iwulski tłumaczą, kto jest kim w Sądzie Najwyższym Przez kraj przetoczyły się protesty, których kulminacja miała miejsce w Warszawie przed Sądem Najwyższym, wczoraj do późnych godzin wieczornych. Dziś protestujący zebrali się przed Pałacem Prezydenckim. Na wieczór zapowiadane są kolejne protesty. O sytuacji w Polsce pisze prasa zagraniczna. Czytaj więcej: Małgorzata Gersodrf dogadała się z PiS? Jeżeli Polska nie będzie zmuszona zapłacić wysokiej ceny za swoje działania, prądy rozmontowujące demokrację w państwach Unii dodatkowo przybiorą na sile - ostrzega amerykański ""New York Times"". BBC z kolei pisze, że protesty mogą się nasilić, ""ale rząd przetrwał już duże protesty w ostatnich dwóch latach"". ""Polski rząd we wtorek wieczorem przeprowadził wymiatającą czystkę w Sądzie Najwyższym, osłabiając niezależność sądownictwa, nasilając konfrontację z Unią Europejską dotyczącą praworządności oraz pogłębiając podziały w narodzie"" - pisze NYT. ""Dążąc do utworzenia, jak ją nazywa, czwartej Rzeczpospolitej Jarosław Kaczyński ustawił naród na kolizyjnym kursie z Unią Europejską, która postrzega zmiany jako zagrożenie dla rządów prawa oraz zachodnich wartości znajdujących się w sercu tworzących Wspólnotę traktatów"" - czytamy w dalszej części. ""Długotrwałe starcie polskiego rządu z krajowym systemem sądowniczym grozi osiągnięciem dramatycznej kulminacji"" - ostrzega również ""The Guardian"", pisząc że kryzys konstytucyjny wokół SN w Polsce zmierza do impasu. Sytuacje odnotowuje także ""Financial Times"". Kontrowersje wokół SN to - według ""FN"" ""sedno sporu o rządy prawa, który w ciągu ostatnich dwóch lat nadszarpnął relacje między Brukselą a Warszawą i pogłębił polaryzację polskiego społeczeństwa"". Gazeta odnotowuje także wystąpienie premiera Mateusza Morawieckiego w Strasburgu. ""Warszawa się nie wycofuje, tylko retuszuje swoje kontrowersyjne reformy sądownictwa"" - to ocena z łamów ""The Economist"", który dywaguje także, jak powinna zachować się Europa. ""Zbyt mocna krytyka mogłaby wywołać antyunijną reakcję, ostatnią rzecz, której Bruksela potrzebuje w obliczu zbliżającego się brexitu"" to jedna strona medalu, a druga to obawa - wyrażona przez ""Economist"" - że zbyt słabe naciski pozwalają PiS na czystki w Sądzie Najwyższym"". Chcesz być na bieżąco z najważniejszymi informacjami dnia? Polub Onet Wiadomości na Facebooku!",,
https://wiadomosci.onet.pl/kraj/konferencja-gersdorf-i-iwulskiego-w-sn-kto-jest-i-prezesem-sn-artykul/pgby36f,"Wspólna konferencja prof. Małgorzaty Gersdorf i Józefa Iwulskiego. ""I prezes SN pozostaje na swoim stanowisku""","O godz. 13 skończyła się łączona konferencja prof. Małgorzaty Gersdorf i jej zastępcy na czas nieobecności Józefa Iwulskiego. Oboje tłumaczyli, jaki jest teraz ich status w Sądzie Najwyższym.","- To jest typowe, klasyczne zarządzenie o takim charakterze - mówił sędzia Józef Iwulski. - Tu nie chodzi o wyznaczenie mnie ani zastępcą, ani następcą. A jedynie jako prezesa zastępującego podczas nieobecności I prezesa - wyjaśniał Iwulski, wskazując pewne określenia jako błędnie ""pojawiające się na paskach telewizji"". - To jest zarządzenie pani prezes. Jest ono opublikowane na stronie internetowej. Składa się z pięciu linijek i dokładna treść brzmi tak, że I prezes wyznacza mnie na czas jej nieobecności do wypełniania jej kompetencji - tłumaczył sędzia Józef Iwulski. Czy prezes Gersdorf przeszła w stan spoczynku? Wyjaśniamy Prof. Małgorzata Gersdorf potwierdziła słowa Iwulskiego. - Jeśli I prezes nie może pełnić swojej funkcji, to desygnuje swoje uprawnienia na sędziego, prezesa izby. I tutaj sędzia Józef Iwulski zgodził się wykonywać moje obowiązki - podkreślała I prezes. - Ja nie zostałem wskazany przez pana prezydenta. To pani prezes wskazała mnie z mocy przepisu. Pan prezydent po prostu poparł ten wybór - tłumaczył Iwulski. Zdaniem sędziego, prezydent poparł wybór, ze względu na ""dobro sądownictwa"". Zarówno prof. Małgorzata Gersdorf, jak i Józef Iwulski kilkukrotnie podkreślali, że I prezes SN pozostaje Gersdorf, a Iwulski będzie wykonywał jej obowiązki na czas nieobecności. - Niedługo wybieram się na urlop i trzeba było to rozstrzygnąć i poprosić któregoś z sędziów o zastępstwo - mówi Gersdorf. Reporter Onetu dopytał, czy I prezes mogłaby doprecyzować datę urlopu i czy może potwierdzić, że zgodnie z informacjami portalu jest to 9 lub 10 lipca, Gersdorf odpowiedziała ""No i dobrze. Od następnego tygodnia"". Jaką rolę będzie pełnić Małgorzata Gersdorf po powrocie z urlopu? Profesor nie pozostawia złudzeń. - Będę I prezesem - odpowiada. Małgorzata Gersdorf zaznaczyła, że media niepotrzebnie widzą układ sędzi z władzą. - Zawsze państwo widzicie jakieś ""deale"" i konszachty z władzą wykonawczą. Chyba nie daję państwu powodów do tego - mówiła Małgorzata Gersdorf. - To była próba postawienia na moim miejscu osoby godnej zaufania - dodała, wyjaśniając rolę Józefa Iwulskiego. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Konferencja Małgorzaty Gersdorf i Józefa Iwulskiego w SN,
https://wiadomosci.onet.pl/kraj/protest-przed-sadem-najwyzszym-lech-walesa-komentuje/dl8tsvg,Lech Wałęsa: to jest droga do wojny domowej,"To jest droga do wojny domowej. Chciałbym jej uniknąć - mówi Lech Wałęsa. Były prezydent dziś wybiera się do Warszawy, by dołączyć do protestujących przed Sądem Najwyższym.- Jeśli będzie potrzeba, zostaję w Warszawie do finału - deklaruje w rozmowie z mediami.","- Myślę, że trzeba iść w tym kierunku, by przeszkodzić demontażowi polskich struktur demokratycznych - ocenił Lech Wałęsa w rozmowie, którą przytacza RMF FM. - Postaram się zorganizować, byśmy skuteczni byli. Jak? Nie wiem. Do tańca trzeba dwojga. Nie tylko, że się dobrze proponuje - jeszcze musi być odbiór - dodał. - Zachęcę do tego, byśmy wspólnie poszukali skutecznych metod; pokojowych i konstytucyjnych - mówił Wałęsa, pytany o cel dzisiejszej wizyty w stolicy. - Na to się nie możemy zgodzić, co się teraz dzieje. Sądu nie możemy oddać. Będzie to, co przewidywałem na samym początku - dojdzie do wojny domowej, nie ma rady. To jest droga do wojny domowej. Chciałbym jej uniknąć - zadeklarował. Wcześniej Lech Wałęsa poinformował, że dziś wyjeżdża samochodem z Gdańska do Warszawy. ""Nie będę w posiadaniu broni palnej. Zamiarem moim będzie pokojowo zgodnie z Konstytucją poszukiwanie skutecznego sposobu postawienie głównego sprawcę Polskich nieszczęść pod osąd"" - napisał. Swoje wcześniejsze wpisy o broni palnej, o których pisaliśmy m.in. w tym artykule, nazwał dziś ""sygnałem"" dotyczącym bieżącej sytuacji w Polsce. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Lech Wałęsa,
https://wiadomosci.onet.pl/kraj/tlum-protestujacy-przed-sadem-najwyzszym/jss21qd,Tłum protestujący przed Sądem Najwyższym,"Morze ludzi przed gmachem Sądu Najwyższego wspierało sędziów. - Mam nadzieję, że ład prawny w Polsce zostanie przywrócony - powiedziała prof. Małgorzata Gersdorf, na którą 4 lipca rano czekały tłumy. I prezes SN przyszła do pracy, choć ustawa PiS odsyła ją w stan spoczynku. Profesor przypomniała konstytucję i deklarację jej wierności podpisaną w 2007 roku przez przedstawicieli władz. - Wśród nich prezydenta Lecha Kaczyńskiego, premiera Jarosława Kaczyńskiego oraz I prezesa SN Lecha Gardockiego - wymieniła Gersdorf. Sędziów wspierał tłum pod gmachem sądów. Protestowano przeciw łamaniu konstytucji i zasady trójpodziału władzy.",Chcesz być na bieżąco z najważniejszymi informacjami dnia? Polub Onet Wiadomości na Facebooku!,,
https://wiadomosci.onet.pl/tylko-w-onecie/spor-o-reforme-sadu-najwyzszego/t7d3gzj,Spór o reformę Sądu Najwyższego,"Nie uznawałam za stosowne ani występowania do władzy wykonawczej, czyli do pana prezydenta, z całym szacunkiem dla głowy państwa, o to, żeby umożliwił mi sprawowanie funkcji sędziego, bo to oznacza podległość. Przysięgając na konstytucję i dodając jako osoba wierząca słowa ""tak mi dopomóż Bóg"", nie mogę się zgodzić, bo muszę wykonać to, do czego się zobowiązałam – mówiła wczoraj w Sejmie prof. Małgorzata Gersdorf. Według ustawy o SN 4 lipca 2018 roku wszyscy sędziowie, którzy ukończyli 65 lat i nie złożyli oświadczenia o chęci dalszego orzekania, przejdą na emeryturę. Decyzję ws. reszty podejmie prezydent. 3 lipca odbyły się przez to znowu protesty w wielu miastach. Tymczasem na następcę prof. Gersdorf wyznaczono osobę, która również nie złożyła zaświadczenia o stanie zdrowia wymaganego przez nową ustawę. Obie strony sporu pozostają przy swoich stanowiskach. Zobacz więcej w materiale Onetu!",,,
https://wiadomosci.onet.pl/kraj/jozef-iwulski-nie-moze-zastepowac-i-prezes-sn-nie-zlozyl-wymaganych-zaswiadczen/zvxc18f,Józef Iwulski nie może zastępować I Prezes SN. Nie złożył wymaganych zaświadczeń,"Sędzia Józef Iwulski nie dołączył do oświadczenia o woli dalszego zajmowania stanowiska, zaświadczeń lekarskich - potwierdza RMF FM. Obowiązująca ustawa wymaga tego, by prezydent mógł wyrazić zgodę na przedłużenie jego orzekania.","Wczoraj prezydent Andrzej Duda wskazał 66-letniego sędziego Józefa Iwulskiego na osobę pełniącą obowiązki I prezesa SN. Prezes Izby Pracy i Ubezpieczeń Społecznych złożył wymagane przez ustawę oświadczenie, jednak nie przedstawił prezydentowi zaświadczenia o stanie zdrowia (wymaganego przez nowe przepisy - red.). Sędzia Iwulski nie poprosił też o zgodę na dalsze orzekanie, a poinformował jedynie, że zamierza sądzić do 70. roku życia, bo to gwarantuje mu konstytucja. Czyli - podobnie jak prof. Gersdorf - nie zastosował się do wymogów. Zgodnie z nową ustawą o Sądzie Najwyższym od dziś również powinien przejść w stan spoczynku. W rozmowie z Onetem mówił o tym prof. Marek Chmaj. - To jest potężna ""wpadka"" Kancelarii Prezydenta - stwierdził konstytucjonalista. - Nie sprawdzili, nie dopatrzyli i sami siebie zapędzili ""w kozi róg"" - dodał. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Sędzia Józef Iwulski przed Pałacem Prezydenckim,
https://wiadomosci.onet.pl/kraj/gersdorf-mam-nadzieje-ze-lad-prawny-zostanie-przywrocony/sdy2jf1,"Gersdorf: mam nadzieję, że ład prawny zostanie przywrócony","Zmiany zachodzące obecnie w prawodawstwie świadczą o odrzuceniu tradycji demokratycznego państwa prawa - powiedziała dziś rano przed budynkiem Sądu Najwyższego prof. Małgorzata Gersdorf. Wyraziła nadzieję, że ład prawny zostanie w Polsce przywrócony.","Sędzia Małgorzata Gersdorf stawiła się w Sądzie Najwyższym. Zgodnie z nową ustawą o SN przechodzi ona w stan spoczynku z dniem 4 lipca, a p.o. pierwszego prezesa - decyzją prezydenta Andrzeja Dudy - jest sędzia Józef Iwulski. We wtorek prof. Gersdorf oświadczyła, że jej status pierwszego prezesa SN się nie zmienił. Przemawiając do zebranych przed Sądem Najwyższym, prof. Gersdorf podkreśliła, że swoją obecnością nie uprawia polityki, ale występuje w obronie porządku prawnego państwa. - Pragnę dać świadectwo prawdzie o istnieniu granicy między konstytucją a łamaniem konstytucji. Mam nadzieję, że ład prawny w Polsce zostanie przywrócony - oświadczyła. Prof. Gersdorf wyraziła nadzieję, że znajdzie potwierdzenie deklaracja wierności uroczyście podpisana w Trybunale Konstytucyjnym 25 stycznia 2007 r. przez m.in. Lecha Kaczyńskiego i Jarosława Kaczyńskiego. - W tym akcie nazwanym pro memoria sygnatariusze stwierdzili, że świadomi, iż dobre prawo i dobre obyczaje obowiązują tym mocniej, im wyższy urząd i godność przyszło komu piastować; są też konieczne dla prawidłowego rozwoju narodu. ""Z satysfakcją potwierdzamy nasze przywiązanie do tradycji i demokratycznego państwa prawa, a także determinację w ich kultywowaniu. Mając na względzie ogromne znaczenie tych tradycji i tych zasad dla Polski oraz innych państw UE"" - przypomniała Gersdorf. Wskazała też, że zmiany zachodzące obecnie w prawodawstwie świadczą o odrzuceniu tej tradycji. - Dlatego tak ważna jest konstytucja, która nie została zmieniona, i tak ważne są wartości i racje w konstytucji zapisane - zaznaczyła. - Proszę pamiętać, że wartości, cele, normy są stałe i jednolite, natomiast ludzie się zmieniają i mogą popełniać błędy. Dlatego wartości są najważniejsza i o nie musimy się ubiegać i domagać - dodała Gersdorf. Przed budynkiem SN zgromadziło się kilkaset osób. Uczestnicy trzymali flagi Polski i UE, tabliczki z napisem ""Konstytucja"" oraz transparenty m.in. ""Łapy precz od Sądu Najwyższego"". Przed wejściem do budynku Obywatele RP rozłożyli duży transparent z napisem ""Zostańcie"". Demonstranci krzyczą hasła: ""Konstytucja"" i ""Wolne sądy"". Demonstrujący przed SN po wypowiedzi prof. Gersdorf skandowali ""dziękujemy"" oraz odśpiewali hymn Polski. Wśród zgromadzonych byli m.in.: wicemarszałek Sejmu Bogdan Borusewicz, prezydent Warszawy Hanna Gronkiewicz-Waltz, b. prezes TK prof. Andrzej Rzepliński, przewodniczący SLD Włodzimierz Czarzasty, poseł PO Borys Budka i poseł PO Bartłomiej Arłukowicz. Decyzją prezydenta Andrzeja Dudy sędzia Józef Iwulski, dotychczasowy prezes Izby Pracy, Ubezpieczeń Społecznych i Spraw Publicznych Sądu Najwyższego, zastąpi prof. Gersdorf i będzie pełnił obowiązki I prezesa SN. Zmiana na tym urzędzie wynika z przepisów nowej ustawy o SN, która weszła w życie 3 kwietnia.",,
https://wiadomosci.onet.pl/kraj/prof-malgorzata-gersdorf-przyszla-dzis-do-sn/1j6je62,"Prof. Małgorzata Gersdorf: mam nadzieję, że ład prawny zostanie przywrócony","Zmiany zachodzące obecnie w prawodawstwie świadczą o odrzuceniu tradycji demokratycznego państwa prawa - powiedziała dziś przed budynkiem Sądu Najwyższego prof. Małgorzata Gersdorf. Wyraziła nadzieję, że ład prawny zostanie w Polsce przywrócony.","Po godz. 8 sędzia Małgorzata Gersdorf stawiła się w Sądzie Najwyższym. Zgodnie z nową ustawą o SN przechodzi ona w stan spoczynku z dniem 4 lipca, a p.o. pierwszego Prezesa - decyzją prezydenta Andrzeja Dudy - jest sędzia Józef Iwulski. Wczoraj prof. Gersdorf oświadczyła, że jej status pierwszego Prezesa SN nie się zmienił. Przemawiając do zebranych przed Sądem Najwyższym prof. Gersdorf podkreśliła, że swoją obecnością nie uprawia polityki, ale występuje w obronie porządku prawnego państwa. - Pragnę dać świadectwo prawdzie o istnieniu granicy między konstytucją a łamaniem konstytucji. Mam nadzieję, że ład prawny w Polsce zostanie przywrócony - oświadczyła. Prof. Gersdorf wyraziła nadzieję, że znajdzie potwierdzenie deklaracja wierności uroczyście podpisana w Trybunale Konstytucyjnym 25 stycznia 2007 r. przez m.in. Lecha Kaczyńskiego i Jarosława Kaczyńskiego. - W tym akcie nazwanym pro memoria sygnatariusze stwierdzili, że świadomi, iż dobre prawo i dobre obyczaje obowiązują tym mocniej, im wyższy urząd i godność przyszło komu piastować; są też konieczne dla prawidłowego rozwoju narodu. - Z satysfakcją potwierdzamy nasze przywiązanie do tradycji i demokratycznego państwa prawa, a także determinację w ich kultywowaniu. Mając na względzie ogromne znaczenie tych tradycji i tych zasad dla Polski oraz innych państw UE - przypomniała Gersdorf. Wskazała też, że zmiany zachodzące obecnie w prawodawstwie świadczą o odrzuceniu tej tradycji. - Dlatego tak ważna jest konstytucja, która nie została zmieniona, i tak ważne są wartości i racje w konstytucji zapisane - zaznaczyła. - Proszę pamiętać, że wartości, cele, normy są stałe i jednolite, natomiast ludzie się zmieniają i mogą popełniać błędy. Dlatego wartości są najważniejsza i o nie musimy się ubiegać i domagać - dodała Gersdorf. Przed budynkiem SN zgromadziło się kilkaset osób. Uczestnicy trzymają flagi Polski i UE, tabliczki z napisem ""Konstytucja"" oraz transparenty m.in. ""Łapy precz od Sądu Najwyższego"". Przed wejściem do budynku Obywatele RP rozłożyli duży transparent z napisem ""Zostańcie"". Demonstranci krzyczą hasła: ""Konstytucja"" i ""Wolne Sądy"". Demonstrujący przed SN po wypowiedzi prof. Gersdorf skandowali ""dziękujemy"" oraz odśpiewali hymn Polski. Wśród zgromadzonych byli m.in.: wicemarszałek Sejmu Bogdan Borusewicz, prezydent Warszawy Hanna Gronkiewicz-Waltz, b. prezes TK prof. Andrzej Rzepliński, przewodniczący SLD Włodzimierz Czarzasty, poseł PO Borys Budka i poseł PO Bartłomiej Arłukowicz. Decyzją prezydenta Andrzeja Dudy sędzia Józef Iwulski, dotychczasowy prezes Izby Pracy, Ubezpieczeń Społecznych i Spraw Publicznych Sądu Najwyższego, zastąpi prof. Gersdorf i będzie pełnił obowiązki I Prezesa SN. Zmiana na tym urzędzie wynika z przepisów nowej ustawy o SN, która weszła w życie 3 kwietnia. Prof. Gersdorf oświadczyła we wtorek wieczorem w Sejmie, że jej status I Prezesa SN nie się zmienił. Zaznaczyła, że - zgodnie z konstytucją - kadencja I Prezesa SN trwa 6 lat. Poinformowała, że desygnowała prezesa Izby Pracy Józef Iwulskiego do wykonywania obowiązków w czasie jej nieobecności, ponieważ zamierza iść na urlop. Zgodnie z ustawą o Sądzie Najwyższym, która weszła w życie 3 kwietnia, w dniu następującym po upływie trzech miesięcy od tego terminu w stan spoczynku przechodzą z mocy prawa sędziowie SN, którzy ukończyli 65. rok życia. W związku z tym sędziowie ci od środy według ustawy przestają pełnić swe funkcje. Mogą oni dalej orzekać, jeśli w ciągu miesiąca od wejścia w życie nowej ustawy złożyli stosowne oświadczenie i przedstawili odpowiednie zaświadczenia lekarskie, a prezydent wyrazi zgodę na dalsze zajmowanie stanowiska sędziego SN. We wtorek w SN było 73 sędziów, spośród których 27 ukończyło 65. rok życia. Z kolei spośród tych 27 sędziów oświadczenia dotyczące woli pozostania na stanowisku z powołaniem na podstawę prawną nowej ustawy o SN złożyło dziewięciu sędziów. Natomiast w siedmiu kolejnych oświadczeniach sędziowie powołali się bezpośrednio na Konstytucję RP, nie dołączyli także zaświadczeń o stanie zdrowia. Wniosku do prezydenta ws. dalszego zajmowania stanowiska sędziowskiego i funkcji prezesa SN nie złożyła prof. Gersdorf, która już ukończyła 65. rok życia. - Konstytucja gwarantuje mi to stanowisko, bardzo zaszczytne, na sześć lat i nie widzę powodu, żebym miała zgłaszać się do władzy wykonawczej z prośbą, to w ogóle nie wchodzi w grę - mówiła Gersdorf.",Prof. Małgorzata Gersdorf przyszła dziś do SN,
https://wiadomosci.onet.pl/swiat/wloski-sad-najwyzszy-nakazal-konfiskate-pieniedzy-rzadzacej-ligi/1hem0qw,Włoski Sąd Najwyższy nakazał konfiskatę pieniędzy rządzącej Ligi,"Sąd Najwyższy we Włoszech nakazał konfiskatę pieniędzy partii współrządzącej krajem. Wicepremier, szef MSW i lider ugrupowania o nazwie Liga Matteo Salvini zarzucił sędziom chęć delegalizacji partii i wytoczenie politycznego procesu. Liga ma oddać państwu 49 mln euro.","""Gdziekolwiek zostanie odnaleziona"" jakakolwiek suma pieniędzy należąca do Ligi: na kontach bankowych czy lokatach, należy ją skonfiskować po to, by odzyskać sumę 49 mln euro, na jaką oszukano budżet państwa i za co skazany został w pierwszej instancji założyciel i b. lider Ligi Umberto Bossi - tak brzmi ogłoszone uzasadnienie włoskiego Sądu Najwyższego. Przychylił się on do wniosku prokuratora o odrzucenie odwołania obecnego przywódcy Ligi Salviniego od decyzji sądu o konfiskacie funduszy grupowania. Należna państwu kwota to rezultat oszustw finansowych, do jakich doszło w Lidze, wówczas jeszcze nazywającej się Północną, przed 10 laty. W toku śledztw wykryto proceder przywłaszczania sobie partyjnych pieniędzy pochodzących z budżetu państwa, zakup brylantów, finansowanie prywatnych wydatków rodziny Bossiego, inwestycje za granicą i oszustwa dokonane przez ówczesnego skarbnika. Dotychczas wymiar sprawiedliwości zablokował 1,5 mln euro na kontach współrządzącej Włochami prawicowej partii. Włoskie media interpretując opublikowane uzasadnienie decyzji wyjaśniają, że obecnie Gwardia Finansowa może bez przeszkód blokować konta Ligi, realizując postanowienie wydane we wrześniu zeszłego roku. Zauważa się, że stanowisko Sądu Najwyższego może zdestabilizować sytuację Ligi, bo - jak stwierdza dziennik ""La Stampa"" - ugrupowanie to teoretycznie nie może przyjąć nawet 1 euro na żadne ze swych kont bez ryzyka konfiskaty tej sumy. Już wcześniej - przypomina - z obawy, że może do tego dojść, powstały wokół Ligi fundacje i inne organizacje, z których rachunków finansowano partyjną działalność, bo zgromadzone na nich kwoty nie podlegają konfiskacie. Komentując decyzję Sądu Najwyższego deputowany i administrator partii Giulio Centemero oświadczył: ""Być może skuteczność działań rządu Ligi komuś przeszkadza, ale to na pewno nas nie powstrzyma"". Wicepremier Matteo Salvini powiedział wczoraj wieczorem w telewizji La 7: ""Tych 49 milionów euro nie ma. Mogę zrobić zbiórkę. To jest ewidentnie proces polityczny dotyczący wydarzeń sprzed 10 lat i pieniędzy, których ja nigdy nie widziałem"". Sędziowie ""próbują nas zdelegalizować"" - dodał szef MSW. Następnie stwierdził: ""Mogą mi zabrać co chcą, ja jestem spokojny"". O sprawie finansów Ligi pisze na pierwszych stronach cała włoska prasa. Lewicowe ""Il Fatto Quotidiano"" stwierdza, że Salvini został ""puszczony z torbami"". ""Jak teraz Liga zwiąże koniec z końcem?"" - pyta. ""Chcą zamknąć Ligę"" - pisze prawicowy dziennik ""La Verita"". Chcesz być na bieżąco z najważniejszymi informacjami dnia? Polub Onet Wiadomości na Facebooku!",Matteo Salvini,
https://wiadomosci.onet.pl/swiat/the-economist-polska-ze-wzoru-europejskiej-integracji-stala-sie-bolem-glowy/8lhwn0b,"""The Economist"": Polska ze wzoru europejskiej integracji stała się bólem głowy","Unia Europejska może głosić jak ważna jest demokracja i rządy prawa, ale co może zrobić, gdy jeden z jej członków zaczyna je podważać? Takie wyzwanie przed Unią postawiła Polska, która ze wzoru europejskiej integracji stała się bólem głowy - pisze ""The Economist"".","Od dojścia do władzy w 2015 roku nacjonalistyczna partia Prawo i Sprawiedliwość stopniowo zwiększa swoją władzę nad krajem. ""The Economist"" zwraca uwagę, że partia umieściła już swoich ludzi w wojsku, służbie cywilnej i spółkach państwowych, a teraz przyszedł czas na sądy. 3 lipca na emeryturę przeszło 27 z 72 sędziów Sądu Najwyższego. Nowi sędziowie, a może być ich nawet ponad 40, zostanie wybranych do SN przez KRS. Organ, który jak zwraca uwagę brytyjski dziennik, jest wybierany przez parlament. Komisja Europejska ostrzega, że zmiany zagrażają niezawisłości sędziowskiej. ""Polska jest sprawdzianem dla UE. Jeśli Unia nie będzie w stanie obronić praworządności w ramach Wspólnoty, nie będzie mogła też pouczać innych ws. praworządności"" - uważa ""The Economist"". Dziennik przypomina słowa Angeli Merkel, która powiedziała, że praworządność jest kamieniem węgielnym UE. - Bez niej Wspólnota nie byłaby już Unią Europejską - mówiła kanclerze Niemiec w 2017 roku odnosząc się do sprawy Polski. Dziennik jednocześnie przypomina o artykule 7 Traktatu o UE, który pozwala na ""dyscyplinowanie państwa, jeżeli istnieje ryzyko naruszenia przez nie wartości unijnych"". ""W praktyce, przykład Polski pokazuje, że ta procedura nie ma swojej formuły. Dwa i pół roku minęło odkąd KE wszczęła postępowanie ws. praworządności w Polsce. W grudniu 2017 roku uruchomiła artykuł 7 wskazując na istnienie »ryzyka poważnego naruszenia praworządności w Polsce«. Mimo to Warszawa odmówiła cofnięcia się, jedynie nieznacznie korygując swoją kontrowersyjną reformę sądownictwa"" - pisze ""The Economist"". Brytyjski dziennik zwraca uwagę, że aby zawiesić prawo głosu Polsce potrzebna jest większość 4/5 państw członkowskich. ""Ale to będzie trudne. Podczas gdy Francja i Niemcy wspierają działania KE, wiele innych krajów jest niechętna ustanowienia precedensu"" - pisze ""The Economist"". Gazeta uważa, że przypadek Polski unaocznia dylematy UE. ""Zbyt mocna presja, może wywołać antyunijną reakcję, a to ostatnie czego chce Bruksela. Jednak zbyt mała presja pozwoli PiS przeprowadzić czystkę w Sądzie Najwyższym"" - czytamy w ""The Economist"". Dlatego KE szuka innych narzędzi presji na Polskę. Dziennik przytacza propozycję uzależnienia wypłacania środków z budżetu unijnego od stanu praworządności. ""The Economist"" zwraca też uwagę, że KE wszczęła postępowanie, którego finałem może być skierowanie sprawy ustawy o Sądzie Najwyższym do Trybunału Sprawiedliwości Unii Europejskiej, przerzucając odpowiedzialność za decyzję ws. Polski na jego sędziów. ""Ale to, również, wymaga czasu - pozwalając PiS dokończyć przejęcie sądownictwa"" - podsumowuje brytyjski tygodnik. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Protesty w obronie Sądu Najwyższego,
https://wiadomosci.onet.pl/kraj/lech-walesa-chce-sie-spotkac-z-jaroslawem-kaczynskim/dy0m0bh,Lech Wałęsa: chcę się spotkać z Jarosławem Kaczyńskim,"Lech Wałęsa zapowiedział, że chce spotkać się z Jarosławem Kaczyński i będzie starał się przekonać go ""żeby przestał szkodzić Polsce"". W rozmowie z ""Rzeczpospolitą"" stwierdził także, że Andrzej Duda nie jest jego prezydentem. - Ja się do niego nie przyznaję - powiedział.","Lech Wałęsa został zapytany, czy chce dokonać w Polsce przewrotu. - Nie. Ja chcę tylko przywrócić Polskę na drogę praworządności. Chcę ponownie wprowadzić Polskę na właściwy tor. Pokojowo - zapewnił były prezydent. Wałęsa zapowiedział, że w środę pojawi się na protestach w Warszawie. - Głównym sprawcą obecnych nieszczęść Polski jest Jarosław Kaczyński. Kiedy stanę na wiecu, poproszę, żeby policja dowiozła go na wiec, żebyśmy publicznie porozmawiali - powiedział były prezydent w rozmowie z ""Rzeczpospolitą"". Dodał, że jeśli policja nie spełni jego żądania, to on ""wybierze się do Kaczyńskiego"". - Będę się starał go przekonać, żeby przestał szkodzić Polsce. Taki jest mój cel - stwierdził. W rozmowie z byłym prezydentem został poruszony temat jego ostatnich wpisów, w których m.in. przypominał, że posiada broń. - Ja nikogo nie straszyłem i do nikogo nie zamierzam strzelać ani nikogo napadać - zapewnił Wałęsa. Na pytanie, czy zabierze broń do Warszawy, odpowiedział: ""Absolutnie nie"". Wałęsa ocenił, że obecne protesty nie są masowe, bo brakuje przywódcy. Zadeklarował jednak, że ma na tyle siły i energii, ab stanąć na czele demonstracji. - Nie jest moim prezydentem ktoś, kto łamie konstytucję. Ja się do niego nie przyznaję. Nie chciałbym być na miejscu Dudy, kiedy prawo w Polsce zwycięży - odpowiedział Lech Wałęsa na pytanie o spotkanie Małgorzaty Gersdorf z Andrzejem Dudą. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Lech Wałęsa,
https://wiadomosci.onet.pl/kraj/protesty-w-polskich-miastach-w-obronie-sadu-najwyzszego/e1yw0vr,Protesty w polskich miastach w obronie Sądu Najwyższego,"Przed sądami w polskich miastach - m.in. w Warszawie, Gdańsku, Poznaniu i Krakowie - we wtorek odbyły się demonstracje przeciw zmianom w Sądzie Najwyższym. Protestujący przekonywali, że ustawa o SN jest niekonstytucyjna.","Protestujący wyrażali też poparcie dla I prezes SN Małgorzaty Gersdorf. Decyzją prezydenta Andrzeja Dudy sędzia Józef Iwulski, dotychczasowy prezes Izby Pracy, Ubezpieczeń Społecznych i Spraw Publicznych Sądu Najwyższego, zastąpi prof. Gersdorf i będzie pełnił obowiązki I Prezesa SN. Zmiana na tym urzędzie wynika z przepisów nowej ustawy o SN, która weszła w życie 3 kwietnia. Prof. Gersdorf oświadczyła we wtorek wieczorem w Sejmie, że jej status I Prezesa SN nie się zmienił. Zaznaczyła, że - zgodnie z konstytucją - kadencja I Prezesa SN trwa 6 lat. Poinformowała, że desygnowała prezesa Izby Pracy Józef Iwulskiego do wykonywania obowiązków w czasie jej nieobecności, ponieważ zamierza iść na urlop. Protestujący na stołecznym pl. Krasińskich, gdzie mieści się gmach SN, przynieśli ze sobą flagi biało-czerwone i Unii Europejskiej, a także transparenty z hasłami: ""Konstytucja"", ""Wolne sądy"", ""Ręce precz od Sądu Najwyższego"". Trzymające w rękach parasolki uczestniczki protestu utworzyły napis ""Niezawisłe sądy"". Prof. Gersdorf, która także pojawiła się na manifestacji, po raz kolejny powiedziała, że jej ""kadencja konstytucyjna trwa do 2020 r."". - W moim ślubowaniu przed prezydentem RP przysięgałam na tę konstytucję, która teraz obowiązuje, więc muszę bronić jej, ponieważ to jest mój honor. Przysięgając na konstytucję - ponieważ jestem osobą wierzącą - dodałam ""tak mi dopomóż Bóg"". Tym bardziej jestem zobowiązana, żeby przestrzegać tego najwyższego prawa, które obowiązuje w Rzeczypospolitej Polskiej i które może być zmienione tylko w trybie i na zasadach tej konstytucji - powiedziała Gersdorf. Dziękowała zgromadzonym ""za obronę sądów powszechnych, Sądu Najwyższego"" i podkreśliła, że tym samym bronią oni podstaw konstytucji i trójpodziału władzy. Na zakończenie manifestacji uczestnicy odśpiewali hymn Polski. Organizatorzy powiedzieli PAP, że kilkadziesiąt osób zostanie przed SN przez całą noc, ""by zająć miejsce"" na manifestację zapowiedzianą na środę rano. Do protestujących w Gdańsku przed Sądem Okręgowym przemówił były prezydent Lech Wałęsa. - Chciałbym doprowadzić do tego, żeby w Warszawie zgromadziło się ok. 100 tysięcy ludzi i wtedy mam plan doprowadzenia do uporządkowania polskich spraw. Jeśli jutro będzie w pobliżu tej liczby to zostanę kilka dni w Warszawie i postaram się rozmawiać w celu zgromadzenia tej ilości, bo jestem zniecierpliwiony tymi kosztami, które płacimy za niepoważną władzę, której zdarzyło się wygrać wybory - powiedział. Przed krakowskim sądem do demonstrujących przemawiali przedstawiciele środowisk prawniczych, m.in. były rzecznik KRS Waldemar Żurek, była prezes Sądu Okręgowego Beata Morawiec, dziekan Okręgowej Rady Adwokackiej Paweł Gieras. Waldemar Żurek wskazywał, iż niezawisłość oznacza m.in., że dany organ wypełnia swoje zadania w pełni autonomicznie, nie podlegając żadnej hierarchii służbowej ani nie będąc podporządkowanym komukolwiek. KOD w Krakowie zapowiedział demonstrację także na środę. W Łodzi protestowano przed siedzibą Sądu Okręgowego. Wśród nich byli m.in. działacze lokalnego KOD, Obywateli RP, politycy Platformy Obywatelskiej, SLD, Nowoczesnej, przedstawiciele świata nauki, studenci. Uczestnicy trzymali w rękach flagi Polski i UE. Wielu z nich miało w dłoniach białe róże. Jedną z osób, która zabrała głos, był lider łódzkiego KOD Mirosław Michalski, który przestrzegał, że Polska może znaleźć się poza Europą, a sędzia Ewa Maciejewska zapowiedziała, że zarówno ona, jak i jej koleżanki i koledzy będą w środę rano towarzyszyć sędziom SN w drodze do pracy. Demonstrujący na pl. Wolności w centrum Poznania przynieśli flagi Polski i UE, wiele osób trzymało egzemplarze konstytucji. ""Pewne reguły, na których łamanie nie wolno się godzić, są po to, aby społeczeństwo nie stało się dziczą. Najgorzej, gdy łamanie reguł zaczyna się od góry. Regułą jest sześć lat kadencji I prezesa SN, wynika to wprost z konstytucji. Ja nie potrafię dać sobie wmówić, że sześć lat to nie sześć lat, tylko do odwołania przez parlament albo prezydenta"" – powiedział do zgromadzonych dziekan Okręgowej Rady Adwokackiej w Poznaniu adw. prof. Maciej Gutowski. ""Nie jest prawem ustawa uchwalona wbrew konstytucji"" - dodał. Rozległy się okrzyki: ""obronimy!"". Po przemówieniach zgromadzeni wyposażeni w latarki i włączone smartfony ułożyli na placu litery składające się na sygnał SOS. - My, w Poznaniu, mamy tradycję tworzenia dużych napisów złożonych obywatelsko. W ubiegłym roku trzy razy pisaliśmy: VETO. W tym roku kontynuujemy ten nasz nurt w sztuce ulicy. Chcemy pokazać, że nam, mieszkańcom Poznania nie jest obojętne to, co dzieje się z polskimi sądami i z SN – powiedział współorganizator zgromadzenia Franciszek Sterczewski. W Bydgoszczy manifestujący mieli ze sobą transparenty z hasłami m.in. ""wolne sądy"" i ""walczymy w Europie o Sąd Najwyższy"". - Ważne, żebyśmy zrozumieli, że niezawisłe sądy to nie tylko nasza, polska sprawa. Żyjemy w Europie, do której weszliśmy po powszechnych referendum. Przyjęliśmy traktaty, na mocy których wyroki naszych sądów uznawane są w innych krajach europejskich. Podobnie sprawa wygląda z Europejskim Nakazem Aresztowania. Europejskie kraje powinny mieć do nas zaufanie, że i w naszym kraju istnieją niezawisłe sądy - powiedział były szef MSZ Radosław Sikorski. Demonstrowano także przed szczecińskim Sądem Rejonowym Prawobrzeże i Zachód w centrum miasta. Manifestację rozpoczęto odśpiewaniem hymnu państwowego. Głos zabrał m.in. opozycjonista i minister spraw wewnętrznych w latach 1992-1995 Andrzej Milczanowski. - To jest prosta droga do państwa autorytarnego (...) Na naszych oczach odbierają nam demokrację - mówił Milczanowski, nagradzany brawami. Demonstrujący skandowali: ""PiS się kończy"", ""Wolne sądy"" i ""Zwyciężymy"". Trzymali transparenty z hasłami m.in. ""Partia rządzi, partia sądzi"", ""My wam pany sądów nie oddamy"", czy ""Kto obroni nas przed rządem, kiedy Ziobro będzie sądem"". Na zorganizowanej przez KOD pikiecie przed gmachem Sądu Okręgowego w Lublinie protestujący trzymali w rękach konstytucję, zapalone świeczki, białe róże. Wywieszono transparenty z hasłami: ""Europo broń Sądu Najwyższego"", ""Bez praw nie ma wolności"", ""Sądy w rękach PiS to komuna bis"", ""Europo ratuj polskie sądy"". Z głośników odtworzono preambułę konstytucji. Przemawiający działacze wzywali do solidarności z manifestującymi przed Sądem Najwyższym w Warszawie oraz z sędziami, w obronie niezależnego sądownictwa. W Toruniu protestowano przed Sądem Okręgowym. Manifestanci skandowali m.in. ""konstytucja"", ""uwaga, uwaga, tu obywatele"", ""wolność, równość, demokracja"", ""wolne sądy, wolna Polska"". Przemawiający w trakcie protestu podkreślali m.in., że w Polsce łamana jest konstytucja, a oni nie mogą pozwolić na odbieranie obywatelom ich praw oraz wolności. Wśród pikietujących przed Sądem Okręgowym w Rzeszowie był m.in. przewodniczący Rady Miasta Rzeszowa Andrzej Dec z Platformy Obywatelskiej. Organizatorami pikiety byli Obywatele RP, KOD Rzeszów oraz Rebelianty Podkarpackie. Uczestnicy trzymali w rękach flagi UE oraz Polskie, był też transparent z napisem ""Europo nie odpuszczaj"". Uczestnicy manifestacji przed Sądem Okręgowym w Białymstoku skandowali ""Wolne sądy!"". Trzymali flagi unijne i biało-czerwone oraz zapalone znicze. Prezentowano też hasła m.in. ""Niezawiśli sędziowie gwarantem sprawiedliwości"" i ""Wolne sądy"". Przed Sądem Okręgowym w Koszalinie odtworzone zostało wystąpienie pierwszej prezes Sądu Najwyższego prof. Małgorzaty Gersdorf, która we wtorek przemawiała na Uniwersytecie Warszawskim podczas zakończenia roku akademickiego na wydziale prawa. Na znak protestu podarte zostały trzy ustawy, w tym ta o Sądzie Najwyższym. W Kielcach przed Sądem Okręgowym skandowano: ""Państwo prawa, nie Jarosława"", ""Pokonamy dyktaturę"" oraz ""Wolne sądy, konstytucja"". Uczestnicy pikiety trzymali w rękach flagi Polski oraz UE, pojawiły się transparenty z napisami: ""Europejskie sądy, to nasze sądy"" oraz ""Konstytucja"". Po drugiej stronie ulicy kilkuosobowa grupa wyrażała sprzeciw wobec protestu trzymając transparent z napisem ""Koniec nadzwyczajnej kasty, komunistycznych sądów. Czas usunąć klany, sitwy z samorządów oraz Komitet Obrony Dobrobytu i lewackich pasożytów"". Protesty odbyły się także m.in. w Olsztynie, Wrocławiu, Opolu, Krośnie, Busku-Zdroju, Sandomierzu i Starachowicach. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Małgorzata Gersdorf na proteście w Warszawie,
https://wiadomosci.onet.pl/tylko-w-onecie/malgorzata-gersdorf-moja-wyobraznia-nie-siega-szybkosci-tych-zmian/8jvbwyv,Małgorzata Gersdorf: moja wyobraźnia nie sięga szybkości tych zmian,"Małgorzata Gersdorf zapewniła dziś w trakcie demonstracji pod Sądem Najwyższym, że jej kadencja trwa do 2020 roku. Na pytanie, jak wyobraża sobie jutrzejszy dzień odpowiedziała: ""Moja wyobraźnia nie sięga szybkości tych zmian"". Wcześniej pierwsza prezes Sądu Najwyższego spotkała się z prezydentem Andrzejem Dudą.","- To nie jest nasza fanaberia, obrona stanowisk, czy swoich prywatnych interesów lub przywilejów. To jest obrona państwa prawa i reguł, które powinny w nim funkcjonować - powiedział Michał Laskowski, rzecznik Sądu Najwyższego. - Jesteśmy ludźmi odpowiedzialnymi. Nie będziemy robić buntu, nie będziemy walczyć z kimkolwiek – dodał. - Prezydent RP poinformował, że ustawa z 8 grudnia jest obowiązującym aktem prawnym, co do którego przysługuje domniemanie zgodności z Konstytucją i żaden uprawniony podmiot nie zgłosił o zbadanie zgodności z Konstytucją do TK. I prezes SN Małgorzata Gersdorf przechodzi więc z mocy prawa w stan spoczynku - powiedział po spotkaniu prezydenta z Małgorzatą Gersdorf minister Paweł Mucha. - Co do sędziów, którzy nie złożyli wniosku o zgodę na dalsze orzekanie, z dniem jutrzejszym przechodzą w stan spoczynku. Taką osobą jest pani sędzia Małgorzata Gersdorf - stwierdził Mucha z Kancelarii Prezydenta. Jak stwierdzi, ""jedyna kwestia, jaka potencjalnie się pojawia, to powołanie osoby do pełnienia funkcji I prezesa SN do czasu powołania I prezesa"". - Pan prezydent wskazuje że ktoś, kto nie jest sędzią w stanie czynnym, nie może pełnić funkcji I prezesa SN. Pan prezydent zaproponował, żeby funkcję tymczasowego prezesa pełnił najstarszy sędzia. Było wolą pana prezydenta, by sędzia Iwulski pełnił tę funkcję. Sędzia Iwulski to osoba, do której zaufanie ma pan prezydent o środowisko sędziowskie - powiedział Mucha. Po wizycie u prezydenta Małgorzata Gersdorf odpowiadała na pytania posłów w Sejmie. - Mój status wynika z konstytucji, prezydent nie dał mi postanowienia, że nie jestem I prezesem SN, uważam że jestem prezesem do 2020 r. - powiedziała do parlamentarzystów. - Dlatego nie uznawałam za stosowne ani występowania do władzy wykonawczej, czyli do pana prezydenta, z całym szacunkiem dla głowy państwa, o to, żeby umożliwił mi sprawowanie funkcji sędziego, bo to oznacza podległość, i na to przysięgając na konstytucję i dodając jako osoba wierząca ""tak mi dopomóż Bóg"" nie mogę się zgodzić, bo musze wykonać to, do czego się zobowiązałam - dodała. Andrzej Duda i Małgorzata Gersdorf desygnując Józefa Iwulskiego powołali się na ten sam przepis - art. 14 par. 2 ustawy o Sądzie Najwyższym. Zgodnie z jego treścią ""w czasie nieobecności Pierwszego Prezesa Sądu Najwyższego zastępuje go wyznaczony przez niego Prezes Sądu Najwyższego, a w przypadku niemożności wyznaczenia – Prezes Sądu Najwyższego najstarszy służbą na stanowisku sędziego"". Według ministra Muchy I prezes SN przeszła w stan spoczynku, w związku z tym nie mogła wskazać swojego zastępcy. Dlatego na mocy przepisu, z uwagi na niemożność wyznaczenia, jej obowiązki ma przejąć najstarszy stażem sędzia Iwulski. Z kolei Małgorzata Gersdorf nadal uważa się za pełnoprawnego prezesa sądu, dlatego wyznaczyła tymczasowego zastępcę, którym również stał się Józef Iwulski. Prezes Gersdorf ma bowiem zamiar skorzystać z urlopu. O tym fakcie poinformowała po spotkaniu w Pałacu Prezydenckim i z tego powodu, opierając się na art. 14 ust. 2 wskazała na sędziego Iwulskiego. Jutro pojawi się w pracy w celu złożenia stosownego wniosku, prawdopodobnie na okres dwóch miesięcy.",,
https://wiadomosci.onet.pl/kraj/lech-walesa-postanowilem-zdecydowanie-stanac-do-walki/b059wp7,Lech Wałęsa: postanowiłem zdecydowanie stanąć do walki,"- Jestem zniecierpliwiony tymi kosztami, które płacimy za tę niepoważną władzę, której się zdarzyło wygrać wybory - powiedział na proteście w Gdańsku prezydent Lech Wałęsa.","- Postanowiłem zdecydowanie stanąć do walki - oświadczył dziś Wałęsa. Stwierdził, że teczki Kiszczaka powstały po to, by zabrać mi możliwość działania. - Jak widać, nie udało się. Będę czuwał i będę się włączał w miarę moich sił i zdrowia. Będę jeździł po kraju i dyskutował o problemach, które dziś nas nurtują - zapowiedział były prezydent. Wałęsa zaapelował też do zgromadzonych w Gdańsku protestujących. - Myślcie, co tu zrobić, by ludzi bardziej zainteresować. Wyobraźcie sobie, jak my przed 89 r. mieliśmy trudno. A jednak poradziliśmy sobie. Dziś jest lepiej, ale dużo bardziej ohydnie, ta gra jest bardziej perfidna - powiedział. - Ludzie mówili - nie jest tak źle, nie pójdę na wybory, bo jeszcze źle wybiorę. A pewien gość z Torunia poprowadził wyborców - stwierdził Lech Wałęsa. Były prezydent mówił, że jeśli zbierze się 100 tys. osób, to poprowadzi wszystko tak, by uporządkować polskie sprawy. - Co do sędziów, którzy nie złożyli wniosku o zgodę na dalsze orzekanie, z dniem jutrzejszym przechodzą w stan spoczynku. Taką osobą jest pani sędzia Małgorzata Gersdorf - stwierdził Mucha z Kancelarii Prezydenta. Jak stwierdził, ""jedyna kwestia, jaka potencjalnie się pojawia, to powołanie osoby do pełnienia funkcji I prezesa SN do czasu powołania I prezesa"". - Pan prezydent wskazuje że ktoś, kto nie jest sędzią w stanie czynnym, nie może pełnić funkcji I prezesa SN. Pan prezydent zapropnował, żeby funkcję tymczasowego prezesa pełnił najstarszy sędzia. Było wolą pana prezydenta, by sędzia Iwulski pełnił tę funkcję. Sędzia Iwulski to osoba, do której zaufanie ma pan prezydent o środowisko sędziowskie - powiedział Mucha. - Pan prezydent wyraźnie wskazywał, że jeśli podmioty mają jakiekolwiek wątpliwości natury konstytucyjnej dot. ustawy o SN, miały i mają możliwość o wystąpienie do Trybunału Konstytucyjnego - podkreślił prezydencki minister. Prezydent Duda uznał również, że ""jeżeli ktoś nie jest sędzią czynnym nie może być I prezesem Sądu Najwyższego"". - Przypomnę, że I prezes SN na gruncie tej ustawy występowała do prezydenta o zgodę na pełnienie funkcji wykładowcy na uczelni wyższej. Wtedy ustawa nie była kwestionowana. W polskim systemie prawnym nikt poza TK nie ma uprawnienia, by orzekać, czy dany przepis ustawy go wiąże czy nie. Inna sytuacja doprowadziłaby do anarchii prawnej - stwierdził na konferencji prasowej Mucha. Zgodnie z ustawą o Sądzie Najwyższym, która weszła w życie 3 kwietnia, w dniu następującym po upływie trzech miesięcy od tego terminu w stan spoczynku przechodzą z mocy prawa sędziowie SN, którzy ukończyli 65. rok życia. W związku z tym sędziowie ci od 4 lipca, według ustawy, przestają pełnić swe funkcje. Mogą oni dalej orzekać, jeśli w ciągu miesiąca od wejścia w życie nowej ustawy złożyli stosowne oświadczenie i przedstawili odpowiednie zaświadczenia lekarskie, a prezydent wyrazi zgodę na dalsze zajmowanie stanowiska sędziego SN. W SN na dzień 3 lipca będzie 73 sędziów, spośród których 27 ukończyło 65. rok życia. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Lech Wałęsa,
https://wiadomosci.onet.pl/tylko-w-onecie/prof-piotrowski-czysta-czystka-jestesmy-w-sytuacji-nieco-orwellowskiej/grdz74m,Prof. Piotrowski: Czysta czystka. Jesteśmy w sytuacji nieco orwellowskiej,"Po tym, jak prezydent Andrzej Duda podjął decyzję ws. I prezes SN Małgorzaty Gersdorf i na p.o. prezesa tegoż sądu wyznaczył sędziego Józefa Iwulskiego, sytuacja w sądzie staje się co najmniej zaskakująca - taką opinię w rozmowie z Onetem prezentuje prof. Ryszard Piotrowski, konstytucjonalista, który podkreśla, że ""prezydent nie tylko nie przejmuje się konstytucją, ale nie przejmuje się też ustawą, której był autorem"".","Jako ""co najmniej nieprzewidywalną"" ocenia sytuację w Sądzie Najwyższym konstytucjonalista, prof. Ryszard Piotrowski. Jego zdaniem, Pałac Prezydencki uznając, że sędzia Józef Iwulski będzie zastępował I prezes, prof. Małgorzatę Gersdorf podczas jej nieobecności może świadczyć o tym, że prezydent próbuje narzucić swoją wolę, ale nie w sposób siłowy, a bardziej subtelnie. - Prawnicy pana prezydenta uznają, że pani prezes Gersdorf jest nadal prezesem SN, ale może być nieobecna. I ten stan może utrzymać się do końca 2020 roku, czyli do końca kadencji pani prezes - mówi. - Wygląda więc na to, że prezydent wybrał rozwiązanie subtelne, zakładające, że wciąż uznaje prof. Gersdorf za I prezes SN, tyle że chwilowo nieobecną - ocenia konstytucjonalista. Prof. Piotrowski podkreśla, że takie rozwiązanie oszczędza prezydentowi przymusu stosowania rozwiązań siłowych. - Po prostu mówimy sędziom SN, że prezes chwilowo nie ma. A kiedy się ten czas nieobecności skończy? A któż to wie? Tyle że z takiego podejścia wynika, że akceptujemy także jej obecność, czyli de facto nie pozbawiamy jej funkcji, ponieważ przyznajemy, że nie mamy do tego konstytucyjnego prawa - podkreśla prof. Piotrowski. Jak dodaje, decyzja prezydenta może być próbą wyjścia z obecnej, trudnej sytuacji. - Ustawa, skracająca kadencję I prezes, jest ewidentnie niekonstytucyjna. To jedno - mówi prof. Piotrowski. - A drugie, to status sędziego Iwulskiego. Przecież on także, podobnie jak prof. Gersdorf, powinien od jutra po prostu przestać istnieć w systemie sędziów czynnych zawodowo. Ale prezydent zrobił go p.o. prezesa - można powiedzieć - na próbę. A przecież o jego statusie musi jeszcze zdecydować Krajowa Rada Sądownictwa. I jeśli sędzia Iwulski się nie sprawdzi, to po opinii KRS prezydent zawsze może powiedzieć, że on nie jest żadnym sędzią, on powinien już dawno być w stanie spoczynku. - Mamy więc teraz pewną prawdę etapu, fazę przejściową. Prezydent postanowił, że zastosuje wobec sędziów bardziej subtelne metody niż te wynikające z jego własnej ustawy - dodaje Piotrowski. Prof. Piotrowski podkreśla, że ruch prezydenta związany z uznaniem sędziego Iwulskiego za pełniącego obowiązki I prezesa SN pozbawia media spektaklu związanego z możliwymi próbami niewpuszczenia I prezes do siedziby sądu. - Ten wariant postępowania jest pozornie mniej dotkliwy, bo Pałac Prezydencki, jak się wydaje, stanął na stanowisku, że prof. Gersdorf pozostaje I prezes SN, ale jest chwilowo nieobecna - mówi. - Chodzi o to, żeby grzecznie i ""po ludzku"" wprowadzić przepisy dewastujące Sąd Najwyższy. To nie jest absurd, to polityka. Robimy z konstytucji samolocik i to jest, owszem, straszne. A co będzie dalej? Cóż, zobaczymy - podkreśla konstytucjonalista. Jak dodaje, to co zrobił prezydent, ma, w jego ocenie, posmak ""pewnej subtelności"". - To może być mocno zaskakujące dla zwolenników radykalnej zmiany w SN. Na pewno jest tu pewien wyrazisty zwrot akcji. Mógłby on świadczyć o tym, że prezydent nie skłania się do brutalnych działań, ale powiem znów - pożyjemy, zobaczymy - kwituje. Prof. Piotrowski zaznacza, że działania Pałacu Prezydenckiego nie zmieniają faktu, że głowa państwa popełnia właśnie delikt konstytucyjny. - Robi to, gdy podpisuje ustawę niezgodną z ustawą zasadniczą. Robi to również, gdy inicjuje ustawy niezgodne z konstytucją, czyli choćby te ostatnie o SN. Gdy skraca kadencję I prezes, wybranej zgodnie z konstytucją na sześcioletnią kadencję. Podobnie, gdy skraca kadencję KRS, której członkowie także zostali wybrani zgodnie z prawem. To wszystko składa się na sytuację, która charakteryzuje się niekonstytucyjnością działań tak ustawodawcy, jak prezydenta - mówi prof. Piotrowski. - Problem w tym, że można odnieść wrażenie, że pan prezydent wciąż twierdzi, że on ustawy zasadniczej nie łamie. Ale może czytał inną konstytucję - mówi. - Mamy obecnie sytuację orwellowską, bo według wykładni rządzących, nie wiemy, co jest, a co nie jest niezgodne z konstytucją. Stan płynny, w prawie niespotykany - podkreśla. - Zresztą, pan prezydent tak samo nie przejmuje się konstytucją, jak własną ustawą o SN. Bo przecież zgadza się na pełnienie funkcji zastępcy prezesa SN (w czasie nieobecności I prezes - red.) przez osobę, która standardów tejże ustawy nie spełnia. I mamy taką dziwną sytuację, że prezydent mówi o prezes Gersdorf, że ""ona jest, a jakoby jej nie było"". Niech sobie, wbrew nowej ustawie, zachowa funkcję I prezesa SN, byle nie rzucała się w oczy. To jest, z jednej strony, nawet dość finezyjne i wręcz bajkowe, ale z drugiej, to jest ""czysta czystka polityczna"", jeśli chodzi o sędziów SN. Bo nie można wstecznie zastosować przepisów o przejściu w stan spoczynku - podkreśla. - I można odnieść wrażenie, że jesteśmy w sytuacji, gdy władza akceptuje stan, w którym pani prezes Gersdorf może sobie funkcję zachować, byle nie ""wchodziła w oczy"". A skoro ona nadal pozostaje prezesem, to jak można się na nowe prawo skarżyć do Trybunału Sprawiedliwości UE? To, oczywiście, pytanie retoryczne - kwituje prof. Piotrowski. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Prof. Ryszard Piotrowski,
https://wiadomosci.onet.pl/kraj/kancelaria-prezydenta-malgorzata-gersdorf-nie-moze-pelnic-funkcji-i-prezesa-sn/svp4xmv,Kancelaria Prezydenta: Małgorzata Gersdorf nie może pełnić funkcji I prezesa SN,"- Sędziowie SN, którzy nie złożyli oświadczenia o woli dalszego orzekania, z dniem jutrzejszym tracą status sędziego w stanie czynnym, taką osobą jest też I prezes SN Małgorzata Gersdorf, przechodzi więc ona z mocy prawa w stan spoczynku - stwierdził dziś na konferencji prasowej przedstawiciel Kancelarii Prezydenta Paweł Mucha.","- Wolą prezydenta było, by najstarszy stażem sędzia Józef Iwulski od jutra wykonywał funkcje związane z wykonywaniem obowiązków I prezesa SN; także Małgorzata Gersdorf wyznaczyła sędziego Iwulskiego do zastępowania I prezesa SN - powiedział wiceszef Kancelarii Prezydenta Paweł Mucha. Jak podkreślił prezydencki minister nie ulega wątpliwości, że na mocy obowiązujących przepisów I prezes SN Małgorzata Gersdorf 4 lipca przechodzi w stan spoczynku na mocy prawa. Jak powiedział Mucha podczas konferencji po tym, trwającym około godziny, spotkaniu prezydent ""jednoznacznie poinformował - co wynika wprost z treści obowiązującego w Polsce systemu prawnego - że ustawa z dn. 8 grudnia 2017 r. o Sądzie Najwyższym jest oczywiście obowiązującym aktem prawnym, jest aktem prawnym, co do którego przysługuje domniemanie zgodności z konstytucją i, co więcej, żaden uprawniony podmiot nie zwrócił się z wnioskiem do Trybunału Konstytucyjnego o zbadanie konstytucyjności tej ustawy"". Podkreślił, że dotyczy to także przepisów, na mocy których w stan spoczynku przechodzą sędziowie SN, którzy ukończyli 65. rok życia, a nie złożyli oświadczeń o chęci dalszego orzekania. Zgodnie bowiem z ustawą o SN, która weszła w życie 3 kwietnia, w dniu następującym po upływie trzech miesięcy od tego terminu w stan spoczynku przechodzą z mocy prawa sędziowie SN, którzy ukończyli 65. rok życia. W związku z tym sędziowie ci od 4 lipca, według ustawy, przestają pełnić swe funkcje. Mogą oni dalej orzekać, jeśli w ciągu miesiąca od wejścia w życie nowej ustawy złożyli stosowne oświadczenie i przedstawili odpowiednie zaświadczenia lekarskie, a prezydent wyrazi zgodę na dalsze zajmowanie stanowiska sędziego SN. Nowa ustawa o SN także m.in. zniosła Izbę Wojskową, a czterech jej sędziów 3 kwietnia przeszło w stan spoczynku. - Tak, jak na podstawie przepisów tej ustawy doszło do kwestii związanych z reorganizacją SN, jeżeli chodzi o Izbę Wojskową - i wiemy, że te skutki następowały bezpośrednio w terminie wejścia w życie ustawy - tak jednoznacznie z treścią przepisów tej ustawy, w przypadku takich sędziów, którzy nie złożyli oświadczenia, co do tego, że chcą się ubiegać o wyrażenie zgody na dalsze przez nich orzekanie, skutkiem jest to, że z dniem jutrzejszym tracą status sędziego w stanie czynnym - mówił Mucha. Jak dodał, ""nie ulega żadnych wątpliwości, że skutek ten obejmuje wszystkie osoby, które nie podjęły żadnej aktywności, nie złożyły oświadczenia w trybie przewidzianym ustawą"". - Taką osobą, na skutek własnej także - jak rozumujemy - decyzji, jest też pierwsza prezes SN pani prof. Małgorzata Gersdorf. Jeżeli pani sędzia spełnia te warunki określone ustawą, a nie ulega żadnej wątpliwości, że spełnia, przechodzi ona w stan spoczynku z mocy prawa - zaznaczył prezydencki minister. - Prezydent wskazuje jednoznacznie, że ktoś, kto nie jest sędzią w stanie czynnym nie może pełnić funkcji I prezesa Sądu Najwyższego. W związku z tym nie ma I prezesa SN - powiedział Mucha. Poinformował też, że prezydent na spotkaniu przypomniał, że zgodnie z przepisem art. 14 par. 2 ustawy o SN ""w czasie nieobecności I prezesa SN zastępuje go wyznaczony przez niego Prezes SN, a w przypadku niemożności wyznaczenia – prezes SN najstarszy służbą na stanowisku sędziego"". W związku z tym - jak kontynuował - ""wolą prezydenta było, żeby najstarszy stażem sędzia prezes Józef Iwulski był osobą, która od jutra - zgodnie z przepisem art. 14 par. 2 wykonywała funkcje związane z zastępowaniem i wykonywaniem tych obowiązków, które ustawa przypisuje w takiej sytuacji"". - Okazało się, że podobne wskazanie jest wskazaniem, jeżeli chodzi o oświadczenie I prezes Sądu Najwyższego, co do wątku osobowego. Dlatego, że pani prezes poinformowała prezydenta o tym, że wyznaczyła sędziego Iwulskiego, jako osobę uprawnioną na gruncie art. 14 par. 2 ustawy do zastępowania I prezesa SN - powiedział Mucha. - I niezależnie od tego, że prezydent wskazuje jednoznacznie na to, że pani prezes nie ma żadnych kompetencji począwszy od dnia jutrzejszego, dlatego że jej mandat do działania wygasa, nie jest sędzią w stanie czynnym, mamy do czynienia z taką sytuacją, że jeżeli chodzi o to wskazanie osobowe, ono jest tożsame, co jest informacją, jak myślę, pozytywną, dlatego że taka wola prezydent została wyartykułowana najpierw - mówił wiceszef Kancelarii Prezydenta. Mucha przypomniał, że Iwulski został powołany przez prezydenta na prezesa Izby Pracy. Jak podkreślił, jest to ""sędzia o wielkim stażu zawodowym - najstarszy służbą na stanowisku sędziego z sędziów Sądu Najwyższego, osoba do której prezydent ma zaufanie i do której - co nie ulega też wątpliwości - ma zaufanie środowisko sędziowskie"". W SN jest 73 sędziów, spośród których 27 ukończyło 65. rok życia. Oświadczenia dotyczące woli pozostania na stanowisku - jak wcześniej informował zespół prasowy SN - złożyło 16 sędziów SN. Złożone oświadczenia mają jednak różną treść. Jak podawano, dla dziewięciu podstawę prawną stanowią regulacje ustawy o SN z dnia 8 grudnia 2017 r., natomiast w siedmiu oświadczeniach sędziowie powołali się bezpośrednio na Konstytucję RP. Wśród tych siedmiu oświadczeń - z bezpośrednim powołaniem się na konstytucję - było także oświadczenie sędziego Iwulskiego. Prezes Gersdorf, która również już ukończyła 65. rok życia, mówiła zaś, że ""nie złożyła i nie złoży"" wniosku do prezydenta w sprawie dalszego zajmowania stanowiska sędziowskiego i funkcji prezesa SN. - Mamy obiektywne kryterium, jakim jest stan spoczynku po ukończeniu 65 lat. Ci z sędziów, którzy wystąpili do prezydenta z wnioskiem o przesuniecie momentu przejścia w stan spoczynku o trzy lata, tak jak państwo wiecie, są w tej procedurze opiniodawczej związanej z aktywnością także Krajowej Rady Sądownictwa, tutaj te czynności będą podejmowane - powiedział Mucha. Zgodnie z nowelizacją nowej ustawy o SN, która weszła w życie w połowie czerwca prezydent ma obowiązek zasięgnięcia opinii KRS przed wyrażeniem zgody na dalsze zajmowanie stanowiska przez sędziego SN, który osiągnął wiek przejścia w stan spoczynku - 65 lat.",,
https://wiadomosci.onet.pl/tylko-w-onecie/malgorzata-gersdorf-abdykowala-walka-o-sad-najwyzszy-trwa/hbz5b62,Małgorzata Gersdorf abdykowała? Walka o Sąd Najwyższy trwa,"Sędzia Józef Iwulski ma przejąć obowiązki I prezesa SN. Małgorzata Gersdorf i Andrzej Duda wskazując na jego nazwisko, powołali się na ten sam przepis. Pozornie stanowiska są zgodne, w praktyce każdy pozostał przy własnym zdaniu.","- I prezes SN Małgorzata Gersdorf przechodzi z mocy prawa w stan spoczynku, a wolą prezydenta jest to, by sędzia Józef Iwulski od jutra wykonywał funkcje I prezesa SN - powiedział po spotkaniu w Pałacu Prezydenckim minister Paweł Mucha. Z taką samą inicjatywą miała wyjść sama I prezes, również przedstawiając Józefa Iwulskiego na swojego następcę. Informacja wywołała początkowo konsternację części ekspertów, którzy mieli w pamięci wielokrotne zapewnienia Małgorzaty Gersdorf, że zgodnie z konstytucją czuje się I prezesem SN do 2020 r. Klucz do zrozumienia tej sytuacji tkwi w szczegółach, a konkretnie w odmiennej interpretacji tego samego przepisu. Andrzej Duda i Małgorzata Gersdorf desygnując Józefa Iwulskiego powołali się na art. 14 par. 2 ustawy o Sądzie Najwyższym. Zgodnie z jego treścią ""w czasie nieobecności Pierwszego Prezesa Sądu Najwyższego zastępuje go wyznaczony przez niego Prezes Sądu Najwyższego, a w przypadku niemożności wyznaczenia – Prezes Sądu Najwyższego najstarszy służbą na stanowisku sędziego"". Według ministra Muchy I prezes SN przeszła w stan spoczynku, w związku z tym nie mogła wskazać swojego zastępcy. Dlatego na mocy przepisu, z uwagi na niemożność wyznaczenia, jej obowiązki ma przejąć najstarszy stażem sędzia Iwulski. Z kolei Małgorzata Gersdorf nadal uważa się za pełnoprawnego prezesa sądu, dlatego wyznaczyła tymczasowego zastępcę, którym również stał się Józef Iwulski. Prezes Gersdorf ma bowiem zamiar skorzystać z urlopu. O tym fakcie poinformowała po spotkaniu w Pałacu Prezydenckim i z tego powodu, opierając się na art. 14 ust. 2 wskazała na sędziego Iwulskiego. Jutro pojawi się w pracy w celu złożenia stosownego wniosku, prawdopodobnie na okres dwóch miesięcy. - Sędzia Iwulski to osoba, do której zaufanie ma pan prezydent i środowisko sędziowskie – mówił w trakcie konferencji Paweł Mucha. Prezydencki minister przypominał, że to Andrzej Duda wskazał go na stanowisko prezesa Izby Pracy i Ubezpieczeń Społecznych, sugerując dobre relacje Pałacu z sędzią SN. Jednak z informacji do których dotarł Onet wynika, że sędzia Józef Iwulski decydując się na objęcie obowiązków I prezesa Sądu Najwyższego oparł się na interpretacji forsowanej przez prezes Gersdorf, a nie prezydenta Dudę. Przed wizytą w Pałacu Prezydenckim miało dojść do spotkania sędziego z I prezes, gdzie ten wyraził swoją zgodę na tymczasowe zastępstwo. Znamienny pozostaje też fakt, że prezydent wskazując na sędziego Iwulskiego pozwolił niejako na zignorowanie przepisów ustawy o Sądzie Najwyższym. Józef Iwulski jest jednym z 27 sędziów SN którzy ukończyli 65. rok życia, ale w przeciwieństwie do Małgorzaty Gersdorf złożył oświadczenie o woli dalszego orzekania. Cały szkopuł w tym, że składając taką deklarację miał powołać się bezpośrednio na konstytucję, a nie samą ustawę. Andrzej Duda miał także możliwość skorzystania z innego przepisu – art. 111 par. 4 ustawy o Sądzie Najwyższym. Zgodnie z brzmieniem tego przepisu ""jeżeli stanowisko Pierwszego Prezesa Sądu Najwyższego lub Prezesa Sądu Najwyższego zostanie zwolnione po wejściu w życie niniejszej ustawy, Prezydent Rzeczypospolitej Polskiej powierzy kierowanie Sądem Najwyższym lub izbą wskazanemu sędziemu Sądu Najwyższego do czasu powołania Pierwszego Prezesa Sądu Najwyższego lub Prezesa Sądu najwyższego spośród kandydatów wybranych w trybie par. 5"". Prezydent powołując się na art. 14 par. 2 niejako potwierdził, że I prezes SN pozostaje na swoim stanowisku, uznając sytuację zastępstwa, a nie następstwa Gersdorf. Trudno powiedzieć co chce osiągnąć Małgorzata Gersdorf, stosując opisany manewr. Najbardziej prawdopodobna wydaje się chęć dania czasu Komisji Europejskiej, która rozpoczęła wczoraj postępowanie przeciwko Polsce o naruszenie unijnego prawa. Być może w Sądzie Najwyższym jest nadzieja na pomyślny efekt ciągnącego się dialogu KE z rządem. Ostatecznie końcowym skutkiem postępowania może być skierowanie pozwu do Trybunału Sprawiedliwości Unii Europejskiej, który jest w stanie wymusić na władzach w Warszawie zawieszenie stosowania ustawy o Sądzie Najwyższym. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Małgorzata Gersdorf wchodzi do Sejmu,
https://wiadomosci.onet.pl/kraj/incydent-w-sejmie-posel-meysztowicz-zamknij-sie-wreszcie/7q50epy,Incydent w Sejmie. Poseł Meysztowicz: zamknij się wreszcie!,"I prezes SN Małgorzata Gersdorf przedstawiła dziś w Sejmie sprawozdanie z działalności SN w 2017 r. Następnie głos zabrali parlamentarzyści, którzy mogli skierować do prof. Gersdorf pytania. Podczas wystąpień poselskich dochodziło jednak do przerywania i zakrzykiwania. Nerwowej atmosfery nie wytrzymał w końcu poseł Meysztowicz i krzyknął z mównicy do osoby, która mu przeszkadzała: ""Zamknij się wreszcie!"". Na sali wybuchnęły okrzyki niezadowolenia. Marszałek Terlecki odebrał posłowi głos, uniemożliwiając tym samym dokończenia wystąpienia.",,,
https://wiadomosci.onet.pl/tylko-w-onecie/marek-ast-prezes-gersdorf-przechodzi-w-stan-spoczynku-ustawy-nalezy-czytac-literalnie/cnhl8ev,Marek Ast: Prezes Gersdorf przechodzi w stan spoczynku. Ustawy należy czytać literalnie,"- Jeżeli jest decyzja prezydenta o wskazaniu sędziego, który będzie pełnił obowiązki I Prezesa Sądu Najwyższego, to jest oczywiste, że pani prezes przeszła w stan spoczynku. W innym wypadku ustawa nie przewidywała, żeby prezydent mógł wskazać taką osobę - skomentował dzisiejsze wydarzenia poseł Prawa i Sprawiedliwości Marek Ast. Dziś po spotkaniu z prezes Gersdorf, prezydent Andrzej Duda podjął decyzję o wyznaczeniu sędziego Józefa Iwulskiego jako pełniącego obowiązki I Prezesa SN.","- Na pewno decyzja pani prezes o pójściu na urlop jest jakąś formą kompromisu. To dobrze rokuje dla uspokojenia sytuacji - ocenił Ast. Pytany czy prezes Gersdorf może być jednocześnie w stanie spoczynku i na urlopie, poseł PiS odpowiedział, że ""pytaniem pozostaje czy pani prezes może wykorzystywać urlop, czy po prostu powinna otrzymać ekwiwalent"". Zgodnie z ustawą o Sądzie Najwyższym, która weszła w życie 3 kwietnia, w dniu następującym po upływie trzech miesięcy od tego terminu w stan spoczynku przechodzą z mocy prawa sędziowie SN, którzy ukończyli 65. rok życia. W związku z tym sędziowie ci od 4 lipca, według ustawy, przestają pełnić swe funkcje. Mogą oni dalej orzekać, jeśli w ciągu miesiąca od wejścia w życie nowej ustawy złożyli stosowne oświadczenie i przedstawili odpowiednie zaświadczenia lekarskie, a prezydent wyrazi zgodę na dalsze zajmowanie stanowiska sędziego SN. W SN na dzień 3 lipca będzie 73 sędziów, spośród których 27 ukończyło 65. rok życia. W czwartek Zgromadzenie Ogólne Sędziów SN jednogłośnie przyjęło uchwałę mówiącą, że sędzia Gersdorf pozostaje zgodnie z Konstytucją RP I prezesem SN do 30 kwietnia 2020 r. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Poseł Marek Ast,
https://wiadomosci.onet.pl/tylko-w-onecie/borys-budka-o-spotkaniu-prezes-gersdorf-z-prezydentem-duda-nie-mozna-zastepowac-kogos/s262rsr,"Borys Budka o spotkaniu prezes Gersdorf z prezydentem Dudą: nie można zastępować kogoś, kogo nie ma","- Jeżeli prezydent uznaje zastępowanie pani prezes Gersdorf przez sędziego Iwulskiego, to logicznie rzecz biorąc musi uznawać, że pozostaje ona urzędującym I Prezesem Sądu Najwyższego. Nie można zastępować kogoś, kogo nie ma - powiedział w rozmowie z Onetem poseł Platformy Obywatelskiej Borys Budka.","- Do niczego to nie doprowadziło. Pani prezes normalnie przyjdzie jutro do pracy - powiedział Budka pytany o dzisiejsze spotkanie prezydenta Andrzeja Dudy z I Prezes Sądu Najwyższego Małgorzatą Gersdorf. Poseł PO odniósł się do informacji, że Prezes Gersdorf ma zamiar udać się na urlop. - Trzeba podkreślić, że na urlop może iść tylko ktoś, kto jest urzędującym funkcjonariuszem publicznym. Dlatego nie wywołuje to wątpliwości co do tego, czy pani Gersdorf jest urzędującym Prezesem. Po prostu, jak od czasu do czasu każda pracująca osoba, idzie na urlop - zaznaczył Budka. Poseł skomentował też decyzję Prezes Gersdorf o wyznaczeniu sędziego Józefa Iwulskiego jako swojego zastępcy. - Niewątpliwie jest to próba załagodzenia tego, co mogłoby spotkać Sąd Najwyższy. Myślę, że Pani Prezes daje czas na zastanowienie tej części PiS-u, która chciała jutro stosować rozwiązania siłowe - powiedział Budka. - Uważam, że Pani Prezes bardzo sprytnie pokazała, że umie zadbać o interes nie swój, ale o interes niezależnej instytucji, jaką jest Sąd Najwyższy - dodał poseł PO. Zgodnie z ustawą o Sądzie Najwyższym, która weszła w życie 3 kwietnia, w dniu następującym po upływie trzech miesięcy od tego terminu w stan spoczynku przechodzą z mocy prawa sędziowie SN, którzy ukończyli 65. rok życia. W związku z tym sędziowie ci od 4 lipca, według ustawy, przestają pełnić swe funkcje. Mogą oni dalej orzekać, jeśli w ciągu miesiąca od wejścia w życie nowej ustawy złożyli stosowne oświadczenie i przedstawili odpowiednie zaświadczenia lekarskie, a prezydent wyrazi zgodę na dalsze zajmowanie stanowiska sędziego SN. W SN na dzień 3 lipca będzie 73 sędziów, spośród których 27 ukończyło 65. rok życia. W czwartek Zgromadzenie Ogólne Sędziów SN jednogłośnie przyjęło uchwałę mówiącą, że sędzia Gersdorf pozostaje zgodnie z Konstytucją RP I prezesem SN do 30 kwietnia 2020 r. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Poseł Borys Budka,
https://wiadomosci.onet.pl/kraj/malgorzata-gersdorf-udam-sie-na-urlop/h02f40q,Małgorzata Gersdorf: udam się na urlop,"- Mój status po rozmowie z prezydentem się nie zmienił, jutro jeszcze przyjdę do pracy. Uważam, że jestem pierwszym prezesem do 2020 roku, ale pan prezydent nie dał mi postanowienia - powiedziała w Sejmie I prezes Sądu Najwyższego Małgorzata Gersdorf. Przyznała również, że na swoje zastępstwo wyznaczyła sędziego Iwulskiego, a sama uda się na urlop.","Prezes Małgorzata Gersdorf złożyła dziś w Sejmie sprawozdanie roczne z działalności w SN w 2017 roku. Po jej wystąpieniu, parlamentarzyści zadawali pytania. Poseł PO Michał Szczerba zwrócił się do prof. Gersdorf, by weszła na mównicę i odpowiedziała, czy zrezygnowała z funkcji, jak zasugerował minister Mucha. - Mój status się nie zmienił po mojej rozmowie z prezydentem, jutro jeszcze przyjdę do pracy, bo konstytucja zapewnia mi 6-letnią kadencję, a muszę postępować zgodnie z konstytucją - odpowiedziała M. Gersdorf. Zdradziła również szczegóły jej dzisiejszej rozmowy z prezydentem Andrzejem Dudą. - Desygnowałam w zastępstwie sędziego Iwulskiego, a sama zamierzam udać się na urlop, który, jak państwo przyznacie, mi się należy - dodała I prezes SN. - Mój status wynika z konstytucji, prezydent nie dał mi postanowienia, że nie jestem I prezesem SN, uważam że jestem prezesem do 2020 r. - mówiła dziś w Sejmie Małgorzata Gersdorf odpowiadając na pytania posłów w debacie nad sprawozdaniem z działalności SN w 2017 r. Gersdorf powiedziała, że jej ""status wynika z konstytucji, konstytucja jest nadrzędnym prawem i ustawa nie może tego zmieniać"". - Dlatego nie uznawałam za stosowne ani występowania do władzy wykonawczej, czyli do pana prezydenta, z całym szacunkiem dla głowy państwa, o to, żeby umożliwił mi sprawowanie funkcji sędziego, bo to oznacza podległość, i na to przysięgając na konstytucję i dodając jako osoba wierząca ""tak mi dopomóż Bóg"" nie mogę się zgodzić, bo musze wykonać to, do czego się zobowiązałam - dodała. - Na razie uważam, że jestem pierwszym prezesem do 2020 roku, ale pan prezydent nie dał mi postanowienia, w którym deklaracyjnie określiłby, że już nie jestem prezesem, więc myślę, że nadal uznaje mnie za pierwszego prezesa - powiedziała Gersdorf. Odnosząc się do innych pytań i uwag z debaty, podkreśliła, że ""sędziowie nie mają żadnej korporacji"". - Sędziowie są niezawiśli, sąd niezależny i nie ma tu nic do czynienia z korporacyjnością, o której państwo stale i ciągle mówicie - zwróciła się do posłów. Zauważyła, że korporacje mają radcy prawni i adwokaci, a przynależność do nich jest obowiązkowa. - Sędziowie nie mają żadnej korporacji. Sędziowie są niezawiśli i nie znam drugiego takiego zawodu, który byłby tak niezależny jak zawód sędziowski, a przeszłam wszystkie zawody prawnicze - dodała. - Co do sędziów, którzy nie złożyli wniosku o zgodę na dalsze orzekanie, z dniem jutrzejszym przechodzą w stan spoczynku. Taką osobą jest pani sędzia Małgorzata Gersdorf - stwierdził Mucha z Kancelarii Prezydenta. Jak stwierdził, ""jedyna kwestia, jaka potencjalnie się pojawia, to powołanie osoby do pełnienia funkcji I prezesa SN do czasu powołania I prezesa"". - Pan prezydent wskazuje że ktoś, kto nie jest sędzią w stanie czynnym, nie może pełnić funkcji I prezesa SN. Pan prezydent zapropnował, żeby funkcję tymczasowego prezesa pełnił najstarszy sędzia. Było wolą pana prezydenta, by sędzia Iwulski pełnił tę funkcję. Sędzia Iwulski to osoba, do której zaufanie ma pan prezydent o środowisko sędziowskie - powiedział Mucha. - Pan prezydent wyraźnie wskazywał, że jeśli podmioty mają jakiekolwiek wątpliwości natury konstytucyjnej dot. ustawy o SN, miały i mają możliwość o wystąpienie do Trybunału Konstytucyjnego - podkreślił prezydencki minister. Prezydent Duda uznał również, że ""jeżeli ktoś nie jest sędzią czynnym nie może być I prezesem Sądu Najwyższego"". - Przypomnę, że I prezes SN na gruncie tej ustawy występowała do prezydenta o zgodę na pełnienie funkcji wykładowcy na uczelni wyższej. Wtedy ustawa nie była kwestionowana. W polskim systemie prawnym nikt poza TK nie ma uprawnienia, by orzekać, czy dany przepis ustawy go wiąże czy nie. Inna sytuacja doprowadziłaby do anarchii prawnej - stwierdził na konferencji prasowej Mucha. Zgodnie z ustawą o Sądzie Najwyższym, która weszła w życie 3 kwietnia, w dniu następującym po upływie trzech miesięcy od tego terminu w stan spoczynku przechodzą z mocy prawa sędziowie SN, którzy ukończyli 65. rok życia. W związku z tym sędziowie ci od 4 lipca, według ustawy, przestają pełnić swe funkcje. Mogą oni dalej orzekać, jeśli w ciągu miesiąca od wejścia w życie nowej ustawy złożyli stosowne oświadczenie i przedstawili odpowiednie zaświadczenia lekarskie, a prezydent wyrazi zgodę na dalsze zajmowanie stanowiska sędziego SN. W SN na dzień 3 lipca będzie 73 sędziów, spośród których 27 ukończyło 65. rok życia. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Małgorzata Gersdorf,
https://wiadomosci.onet.pl/tylko-w-onecie/prof-marek-chmaj-jesli-prezydent-upiera-sie-by-komus-skrocic-kadencje-to-niech/2sm9qct,"Prof. Marek Chmaj: jeśli prezydent upiera się, by komuś skrócić kadencję, to niech zacznie od siebie","Po oświadczeniu Pałacu Prezydenckiego jasne stało się, że władza nie zamierza ustąpić w sporze o Sąd Najwyższy. Jak oświadczył prezydencki minister Paweł Mucha, prof. Małgorzata Gersdorf, I prezes tegoż sądu, od dziś nie może pełnić funkcji, bo z mocy ustawy zostaje przeniesiona w stan spoczynku. Tymczasem, zdaniem konstytucjonalisty prof. Marka Chmaja, nic takiego nie nastąpiło, bo ""uchwalona przez PiS ustawa o SN jest ewidentnie niezgodna z Konstytucją RP"". A tym, który ustawę zasadniczą narusza, jest prezydent Andrzej Duda.","Tym, który - zgodnie z wolą prezydenta - ma czasowo zastąpić prof. Małgorzatę Gersdorf i pełnić obowiązki I prezesa SN ma zostać sędzia Józef Iwulski, kierujący Izbą Pracy i Ubezpieczeń Społecznych. Sęk w tym, że sędzia Iwulski przekroczył wiek 65 lat, a był jednym z tych, którzy nie przedstawili prezydentowi zaświadczenia o stanie zdrowia (wymaganego przez nowe przepisy - red.). Sędzia Iwulski nie poprosił też o zgodę na dalsze orzekanie, a poinformował jedynie, że zamierza sądzić do 70. roku życia, bo to gwarantuje mu konstytucja. Czyli - podobnie jak prof. Gersdorf - nie zastosował się do wymogów nowej ustawy, więc także powinien przejść od jutra w stan spoczynku. - To jest potężna ""wpadka"" Kancelarii Prezydenta - mówi Onetowi prof. Marek Chmaj, konstytucjonalista. - Nie sprawdzili, nie dopatrzyli i sami siebie zapędzili ""w kozi róg"". Ale nie tu jest problem - podkreśla. - Problem jest w tym, że prezydent ewidentnie powinien zacząć swoją działalność od lektury konstytucji. A jej art. 126 stanowi, że to on czuwa nad przestrzeganiem ustawy zasadniczej. I jeśli tak bardzo upiera się, by skrócić komuś kadencję, to niech zacznie od siebie. Niech złoży rezygnację z urzędu, skoro nie jest w stanie wypełniać obowiązków wynikających z konstytucji - mówi prawnik. Prof. Chmaj podkreśla, że I prezes SN została w 2014 roku wybrana na sześcioletnią kadencję zgodnie z prawem. - Spełniała wtedy wszystkie przesłanki konstytucyjne i ustawowe, by pełnić tę funkcję przez sześć lat. A skoro tak, i skoro prawo nigdy nie działa wstecz, to oczywiste jest, że ustawa skracająca tę kadencję musi być niezgodna z konstytucją. Tu nie potrzeba żadnego orzeczenia żadnego organu, to jest najzupełniej oczywiste - mówi. - Do tego nieprawdziwe są próby interpretacji ustawy zasadniczej w taki sposób, jak próbuje robić to partia rządząca, że prezesem sądu musi być sędzia w stanie czynnym. Absolutnie tak nie jest. Prof. Gersdorf będzie więc sędzią do końca życia, a prezesem Sądu Najwyższego do 2020 roku - stanowczo stwierdza prof. Chmaj. - Bo żaden przepis nie wymaga, by prezes SN był sędzią w stanie czynnym, przecież pani profesor nie musi orzekać, ważne, by zgodnie z konstytucją zachowała swoją funkcję - tłumaczy. Jak dodaje konstytucjonalista, próby odebrania prof. Gersdorf czynnego stanu sędziowskiego ocenia wprost: ""to delikt konstytucyjny"". - To, że nie jesteśmy już państwem praworządnym, to wiemy od ponad roku. I ten stan tylko się pogłębia. Duża w tym ""zasługa"", niestety, prezydenta RP - mówi prof. Chmaj. - Ciekawe, jak poczuje się on sam, gdy ktoś uchwali jakąś ustawę skracającą jemu kadencję? Ciekawe, co wtedy powie? - kwituje prawnik. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Prof. Marek Chmaj,
https://wiadomosci.onet.pl/kraj/donald-tusk-polska-zasluguje-na-niezalezne-sadownictwo/e6hl6kz,Donald Tusk: Polska zasługuje na niezależne sądownictwo,"- Ten, kto zwalcza niezależne sądownictwo, nie służy Polsce - skomentował po spotkaniu prezydenta Andrzeja Dudy i Małgorzaty Gersdorf szef Rady Europejskiej Donald Tusk.","Przypomnijmy, że Kancelaria Prezydenta poinformowała dzisiaj, że według ustawy o SN obecna I prezes Sądu Najwyższego przeszła w stan spoczynku. Prezydent Duda wyznaczył też następcę prezes Gersdorf. - Prezydent RP poinformował, że ustawa z 8 grudnia jest obowiązującym aktem prawnym, co do którego przysługuje domniemanie zgodności z konstytucją. I prezes SN Małgorzata Gersdorf przechodzi więc z mocy prawa w stan spoczynku - powiedział po spotkaniu prezydenta z M. Gersdorf minister Paweł Mucha. Całą sytuację skomentował już szef Rady Europejskiej. Zdaniem Donalda Tuska, ""Polska zasługuje na niezależne sądownictwo"". - Niezależne sądownictwo może nie zawsze sprzyja władzy, ale sprzyja obywatelom - powiedział Donald Tusk. Podkreślił, że ""nie czuje się kompetentny, by na bieżąco oceniać tę sytuację"". - Co do sędziów, którzy nie złożyli wniosku o zgodę na dalsze orzekanie, z dniem jutrzejszym przechodzą w stan spoczynku. Taką osobą jest pani sędzia Małgorzata Gersdorf - stwierdził Mucha z Kancelarii Prezydenta. Jak stwierdzi, ""jedyna kwestia, jaka potencjalnie się pojawia, to powołanie osoby do pełnienia funkcji I prezesa SN do czasu powołania I prezesa"". - Pan prezydent wskazuje, że ktoś, kto nie jest sędzią w stanie czynnym, nie może pełnić funkcji I prezesa SN. Pan prezydent zaproponował, żeby funkcję tymczasowego prezesa pełnił najstarszy sędzia. Było wolą pana prezydenta, by sędzia Iwulski pełnił tę funkcję. Sędzia Iwulski to osoba, do której zaufanie ma pan prezydent o środowisko sędziowskie - powiedział Mucha. - Pan prezydent wyraźnie wskazywał, że jeśli podmioty mają jakiekolwiek wątpliwości natury konstytucyjnej dot. ustawy o SN, miały i mają możliwość o wystąpienie do Trybunału Konstytucyjnego - podkreślił prezydencki minister. Prezydent Duda uznał również, że ""jeżeli ktoś nie jest sędzią czynnym, nie może być I prezesem Sądu Najwyższego"". - Przypomnę, że I prezes SN na gruncie tej ustawy występowała do prezydenta o zgodę na pełnienie funkcji wykładowcy na uczelni wyższej. Wtedy ustawa nie była kwestionowana. W polskim systemie prawnym nikt poza TK nie ma uprawnienia, by orzekać, czy dany przepis ustawy go wiąże, czy nie. Inna sytuacja doprowadziłaby do anarchii prawnej - stwierdził na konferencji prasowej Mucha. Zgodnie z ustawą o Sądzie Najwyższym, która weszła w życie 3 kwietnia, w dniu następującym po upływie trzech miesięcy od tego terminu w stan spoczynku przechodzą z mocy prawa sędziowie SN, którzy ukończyli 65. rok życia. W związku z tym sędziowie ci od 4 lipca, według ustawy, przestają pełnić swe funkcje. Mogą oni dalej orzekać, jeśli w ciągu miesiąca od wejścia w życie nowej ustawy złożyli stosowne oświadczenie i przedstawili odpowiednie zaświadczenia lekarskie, a prezydent wyrazi zgodę na dalsze zajmowanie stanowiska sędziego SN. W SN na dzień 3 lipca będzie 73 sędziów, spośród których 27 ukończyło 65. rok życia. W czwartek Zgromadzenie Ogólne Sędziów SN jednogłośnie przyjęło uchwałę mówiącą, że sędzia Gersdorf pozostaje zgodnie z Konstytucją RP I prezesem SN do 30 kwietnia 2020 r. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Donald Tusk,
https://wiadomosci.onet.pl/kraj/kancelaria-prezydenta-i-prezes-sn-malgorzata-gersdorf-przechodzi-w-stan-spoczynku/0qxb720,Kancelaria Prezydenta: I prezes SN Małgorzata Gersdorf przechodzi w stan spoczynku,"- Prezydent RP poinformował, że ustawa z 8 grudnia jest obowiązującym aktem prawnym, co do którego przysługuje domniemanie zgodności z Konstytucją i żaden uprawniony podmiot nie zgłosił o zbadanie zgodności z Konstytucją do TK. I prezes SN Małgorzata Gersdorf przechodzi więc z mocy prawa w stan spoczynku - powiedział po spotkaniu prezydenta z Małgorzatą Gersdorf minister Paweł Mucha.","- Co do sędziów, którzy nie złożyli wniosku o zgodę na dalsze orzekanie, z dniem jutrzejszym przechodzą w stan spoczynku. Taką osobą jest pani sędzia Małgorzata Gersdorf - stwierdził Mucha z Kancelarii Prezydenta. Jak stwierdzi, ""jedyna kwestia, jaka potencjalnie się pojawia, to powołanie osoby do pełnienia funkcji I prezesa SN do czasu powołania I prezesa"". - Pan prezydent wskazuje że ktoś, kto nie jest sędzią w stanie czynnym, nie może pełnić funkcji I prezesa SN. Pan prezydent zapropnował, żeby funkcję tymczasowego prezesa pełnił najstarszy sędzia. Było wolą pana prezydenta, by sędzia Iwulski pełnił tę funkcję. Sędzia Iwulski to osoba, do której zaufanie ma pan prezydent o środowisko sędziowskie - powiedział Mucha. - Pan prezydent wyraźnie wskazywał, że jeśli podmioty mają jakiekolwiek wątpliwości natury konstytucyjnej dot. ustawy o SN, miały i mają możliwość o wystąpienie do Trybunału Konstytucyjnego - podkreślił prezydencki minister. Prezydent Duda uznał również, że ""jeżeli ktoś nie jest sędzią czynnym nie może być I prezesem Sądu Najwyższego"". - Przypomnę, że I prezes SN na gruncie tej ustawy występowała do prezydenta o zgodę na pełnienie funkcji wykładowcy na uczelni wyższej. Wtedy ustawa nie była kwestionowana. W polskim systemie prawnym nikt poza TK nie ma uprawnienia, by orzekać, czy dany przepis ustawy go wiąże czy nie. Inna sytuacja doprowadziłaby do anarchii prawnej - stwierdził na konferencji prasowej Mucha. Dziś po godz. 16 pierwsza prezes Sądu Najwyższego Małgorzata Gersdorf przybyła do Pałacu Prezydenckiego na spotkanie z prezydentem Andrzejem Dudą. W spotkaniu uczestniczyli prezes Izby Pracy i Ubezpieczeń Społecznych SN Józef Iwulski oraz prezes NSA Marek Zirk-Sadowski. Prezydent mówił wcześniej, że spotkanie zostało zwołane po to, by ""porozmawiać o tym, co będzie w momencie, w którym nastąpią zmiany, jeżeli chodzi o Sąd Najwyższy"". ""W tej chwili toczą się procedury, jeżeli chodzi o sędziów, którzy chcą pozostać w Sądzie Najwyższym, złożyli stosowne wnioski – te sprawy są w tej chwili przekazane do Krajowej Rady Sądownictwa i tam będą opiniowane"" – poinformował Andrzej Duda. - Natomiast jeżeli chodzi o tych sędziów, którzy przechodzą w stan spoczynku na mocy przepisów ustawy – bo to chcę z całą mocą podkreślić, tu nie ma żadnej decyzji prezydenta, to jest po prostu ustawa, która o tym przesądza (...) – po prostu sędziowie przechodzą w stan spoczynku z końcem dzisiejszego dnia, czyli od jutra już będą sędziami w stanie spoczynku, w związku z tym są potrzebne określone działania zgodnie z przepisami ustawy - podkreślił prezydent. Małgorzatą Gersdorf zapowiedziała, że nie przyjmie pisma w sprawie przejścia w stan spoczynku. - Czuję się prezesem Sądu Najwyższego do 2020 roku - oświadczyła Przed Pałacem Prezydenckim zebrała się grupa osób związana z Obywatelami RP, mieli ze sobą transparent z napisem: ""Zdradza ojczyznę ten, kto łamie jej najwyższe prawo"". Zgodnie z ustawą o Sądzie Najwyższym, która weszła w życie 3 kwietnia, w dniu następującym po upływie trzech miesięcy od tego terminu w stan spoczynku przechodzą z mocy prawa sędziowie SN, którzy ukończyli 65. rok życia. W związku z tym sędziowie ci od 4 lipca, według ustawy, przestają pełnić swe funkcje. Mogą oni dalej orzekać, jeśli w ciągu miesiąca od wejścia w życie nowej ustawy złożyli stosowne oświadczenie i przedstawili odpowiednie zaświadczenia lekarskie, a prezydent wyrazi zgodę na dalsze zajmowanie stanowiska sędziego SN. W SN na dzień 3 lipca będzie 73 sędziów, spośród których 27 ukończyło 65. rok życia. W czwartek Zgromadzenie Ogólne Sędziów SN jednogłośnie przyjęło uchwałę mówiącą, że sędzia Gersdorf pozostaje zgodnie z Konstytucją RP I prezesem SN do 30 kwietnia 2020 r. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Paweł Mucha,
https://wiadomosci.onet.pl/swiat/prasa-w-rfn-za-pozno-by-uratowac-panstwo-prawa-w-polsce/b95vjxc,"Prasa w RFN: za późno, by uratować państwo prawa w Polsce","Czy Polska ma zamiar przestrzegać unijnego prawa? – zastanawiają się niemieccy komentatorzy, zwracając uwagę na ich zdaniem spóźnioną reakcję Brukseli na polską ustawę o Sądzie Najwyższym.","""Postępowanie UE cieszy, lecz jego skala jest o wiele za mała, a w dodatku ma miejsce o wiele za późno"" – pisze Florian Hassel w ""Sueddeutsche Zeitung"". ""Dwa i pół roku temu władze w Warszawie złamały w działaniach przeciwko Trybunałowi Konstytucyjnemu i publicznej telewizji polskie i europejskie prawo, czyniąc z obu instytucji filary często bezprawnego rządzenia"" – czytamy w ""SZ"". ""W obu przypadkach Komisja Europejska powinna była wnieść przeciwko Polsce skargę do Trybunału Sprawiedliwości UE"" – uważa Hassel. ""Gdyby tak postąpiono, państwo prawa można było obronić. ""Dziś Trybunał Konstytucyjny jest zależnym sądem partyjnym, a telewizja płaskim, lecz efektywnym instrumentem propagandy"". ""Dowodem na to, że działania Brukseli nie robią na Warszawie prawie żadnego wrażenia, jest zapowiedź prezydenta Andrzeja Dudy, że wyślę prezes Sądu Najwyższego Małgorzatę Gersdorf na emeryturę."" Zdaniem ""SZ"" będzie to ""kolejny przypadek złamania konstytucji i kolejny krok w kierunku powstania autorytarnego reżymu faktycznego władcy, Jarosława Kaczyńskiego"" ""Cel, jaki przyświeca polskiemu rządowi w przypadku obniżenia wielu emerytalnego sędziów Sądu Najwyższego jest oczywisty: chce pozbyć się doświadczonych i niezależnych sędziów, co doprowadzi do wyeliminowania najważniejszej jeszcze funkcjonującej instancji kontrolnej działania rządu"" – czytamy w komentarzu ""Wyhamowani sędziowie"" opublikowanym w ""FAZ"". Podobny chwyt zastosował przed laty Viktor Orbán – przypomina autor komentarza. Orbán przegrał postępowanie przed TSUE, ale ""przebolał to, ponieważ stworzył decydujące fakty"". ""FAZ"" przypuszcza, że polski rząd może szukać konfrontacji z Komisją Europejską, licząc na podobny efekt co Węgry. Najnowsza konfrontacja, która ma miejsce po szeregu pojednawczych sygnałów z Warszawy, prowadzi do powstania wątpliwości, czy polskie rząd chce w ogóle przestrzegać europejskich reguł. ""To zła wiadomość dla wszystkich, którym leży na sercu przyszłość wspólnej Europy"" – pisze w konkluzji komentator ""FAZ"". Komisja Europejska rozpoczęła wczoraj postępowanie przeciwko Polsce o naruszenie unijnego prawa. Chodzi o polską ustawę o Sądzie Najwyższym. Polska dostała miesiąc na odpowiedź na zastrzeżenia KE w sprawie Sądu Najwyższego. Tym samym KE zastosowała skróconą procedurę, zwyczajowo są to bowiem dwa miesiące. Chcesz być na bieżąco z najważniejszymi informacjami dnia? Polub Onet Wiadomości na Facebooku!","Prasa w RFN: za późno, by uratować państwo prawa w Polsce",
https://wiadomosci.onet.pl/kraj/walesa-komentuje-swoj-wpis-dot-broni/4d68qtc,Wałęsa komentuje swój wpis dot. broni,"Lech Wałęsa dystansuje się od swojego postu na Twitterze. Pisze, że mógł się pomylić w poście o udziale w strajku przed Sądem Najwyższym. Sugerował wtedy, że zabierze ze sobą broń. Wpis wywołał wiele kontrowersji, zareagowała też policja.","""Mogę pomylić się pisząc. Nie jestem aż tak sprawny w internecie, jak choćby mój rzecznik. Mam 75 lat. Ale w czasie wieców i spotkań zamierzam w tych tematach, które wcześniej napisałem, prowadzić publiczną dyskusję"" - tłumaczy Wałęsa. Wałęsa przypomniał, że Jarosław Kaczyński korzysta z uzbrojonej prywatnej ochrony, towarzyszącej mu nawet w Sejmie. ""Facet chodzi z uzbrojoną ochroną po Sejmie, do którego nie mogą wejść nawet dziennikarze. Miał broń już od dawna. Pytam się czy jemu wszystko wolno, bo udało mu się wygrać wybory z 37 proc. poparciem?"" - pyta Lech Wałęsa. W niedzielę były prezydent Lech Wałęsa napisał w mediach społecznościowych, że jeśli władze ""podniosą rękę na Sąd Najwyższy"", pojedzie do Warszawy, a jeśli policja stanie mu na drodze, będzie się bronił. Poinformował, że ma broń i ""pozwolenie do obrony osobistej"". Swoim postem wzbudził wiele kontrowersji. W następnym dniu na Twitterze do wpisu Wałęsy odniosła się Komenda Główna Policji. Funkcjonariusze poinformowali, że w tej sytuacji są zobowiązani do zweryfikowania uprawnień Lecha Wałęsy do posiadania broni. Minister spraw wewnętrznych i administracji Joachim Brudziński bardzo mocno skrytykował Wałęsę za wpis. Stwierdził, że należy mu cofnąć pozwolenie na broń. ""Ktoś kto grozi i deklaruje użyciem broni jest albo niezborny emocjonalnie albo groźnym psychopatą"" - uzasadniał. Poseł PO Jan Grabiec w kolejnym twitterowym poście przypuszcza, że to bezpośrednia interwencja ministra Brudzińskiego wywołała reakcję policji. Inny poseł PO, Krzysztof Brejza, w radiu TOK FM, stwierdził, że ""rozumie intencje"" Lecha Wałęsy. - Być może powiedział za dużo, ale taki jest Lech Wałęsa - stwierdził. - Najważniejsze, że będzie obecny - dodał poseł. Zgodnie z ustawą o Sądzie Najwyższym, która weszła w życie 3 kwietnia, w trzy miesiące od tego terminu, czyli 3 lipca, w stan spoczynku przechodzą z mocy prawa sędziowie SN, którzy ukończyli 65. rok życia. Mogą oni dalej pełnić swoją funkcję, jeśli w ciągu miesiąca od wejścia w życie nowej ustawy, czyli do 2 maja, złożyli stosowne oświadczenie i przedstawili odpowiednie zaświadczenia lekarskie, a prezydent RP wyrazi zgodę na dalsze zajmowanie stanowiska sędziego SN. W SN orzeka obecnie 74 sędziów, spośród których 27 osiągnęło ten wiek. Część sędziów SN, którzy ukończyli 65. roku życia, nie złożyło oświadczeń lub nie przedstawiło zaświadczeń lekarskich. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Lech Wałęsa,
https://wiadomosci.onet.pl/kraj/polityczny-sad-nad-sadem-najwyzszym/jpwfspl,"""Polityczny sąd nad Sądem Najwyższym"". Małgorzata Gersdorf spotka się z prezydentem",I Prezes Sądu Najwyższego Małgorzata Gersdorf przyjęła zaproszenie do Pałacu Prezydenckiego. Spotkanie odbędzie się dzisiaj o godz. 16. - Nie przyjmę pisma w sprawie przejścia w stan spoczynku; czuję się prezesem Sądu Najwyższego do 2020 roku - zadeklarowała.,"Gersdorf była pytana, co zrobi, gdy otrzyma od prezydenta pismo w sprawie przejścia w stan spoczynku. - Co zrobię? Ja go nie wezmę (...). Czuję się prezesem do 2020 roku - odpowiedziała. Pierwsza prezes SN dodała, że została zaproszona na spotkanie z prezydentem Andrzejem Dudą. - Zostałam zaproszona, to idę do prezydenta, prezydentowi się nie odmawia - oświadczyła Gersdorf. Spotkanie zaplanowano na godz. 16. Zgodnie z ustawą o Sądzie Najwyższym, która weszła w życie 3 kwietnia, w trzy miesiące od tego terminu, czyli 3 lipca, w stan spoczynku przechodzą z mocy prawa sędziowie SN, którzy ukończyli 65. rok życia. Mogą oni dalej pełnić swoją funkcję, jeśli w ciągu miesiąca od wejścia w życie nowej ustawy, czyli do 2 maja, złożyli stosowne oświadczenie i przedstawili odpowiednie zaświadczenia lekarskie, a prezydent RP wyrazi zgodę na dalsze zajmowanie stanowiska sędziego SN. W SN orzeka obecnie 74 sędziów, spośród których 27 osiągnęło ten wiek. Część sędziów SN, którzy ukończyli 65. rok życia, nie złożyło oświadczeń lub nie przedstawiło zaświadczeń lekarskich. I prezes SN Małgorzata Gersdorf, która już ukończyła 65. rok życia, powiedziała wcześniej, że ""nie złożyła i nie złoży"" wniosku do prezydenta ws. dalszego zajmowania stanowiska sędziowskiego i funkcji prezesa SN. - Konstytucja gwarantuje mi to stanowisko, bardzo zaszczytne, na sześć lat i nie widzę powodu, żebym miała zgłaszać się do władzy wykonawczej z prośbą, to w ogóle nie wchodzi w grę - podkreśliła Gersdorf. Początkowo Kancelaria Prezydenta informowała, że prezydent Andrzej Duda wyda postanowienie o przeniesieniu prof. Gersdorf w stan spoczynku. Najnowsze stanowisko prezentowane przez prezydenckich ministrów stanowi, że I prezes SN traci swoje stanowisko z mocy prawa i postanowienie nie jest konieczne. W czwartek Zgromadzenie Ogólne Sędziów SN jednogłośnie przyjęło uchwałę mówiącą, że sędzia Gersdorf pozostaje zgodnie z Konstytucją RP I prezesem SN do 30 kwietnia 2020 r. Przed Sądem Najwyższym dzisiaj wieczorem szykuje się protest w obronie sędziów. Chcesz być na bieżąco z najważniejszymi informacjami dnia? Polub Onet Wiadomości na Facebooku!",,
https://wiadomosci.onet.pl/kraj/duda-nie-bedzie-decyzji-ws-malgorzaty-gersdorf/c8598jd,Duda: nie będzie decyzji ws. Małgorzaty Gersdorf,"Prezydent Andrzej Duda odniósł się do sytuacji wokół pierwszej prezes Sądu Najwyższego Małgorzaty Gersdorf. Stwierdził, że nie będzie podejmował w tej sprawie żadnej decyzji, ponieważ obowiązująca ustawa jednoznacznie rozstrzyga kwestię przejścia pierwszej prezes w stan spoczynku.","Dzisiaj po godz. 16 w Pałacu Prezydenckim Andrzej Duda ma spotkać się z pierwszą prezes SN Małgorzatą Gersdorf. Prezydent, który przebywał w Jasionce koło Rzeszowa, pytany przez dziennikarzy o to spotkanie, powiedział, że oprócz pierwszej prezes SN, będą w nim uczestniczyć: prezes Izby Pracy i Ubezpieczeń Społecznych SN Józef Iwulski, a także prezes Naczelnego Sądu Administracyjnego Marek Zirk-Sadowski. Prezydent podkreślił, że spotkanie zostało zwołane po to, by ""porozmawiać o tym, co będzie w momencie, w którym nastąpią zmiany, jeżeli chodzi o Sąd Najwyższy"". - W tej chwili toczą się procedury, jeżeli chodzi o sędziów, którzy chcą pozostać w Sądzie Najwyższym, złożyli stosowne wnioski – te sprawy są w tej chwili przekazane do Krajowej Rady Sądownictwa i tam będą opiniowane – poinformował Andrzej Duda. - Natomiast jeżeli chodzi o tych sędziów, którzy przechodzą w stan spoczynku na mocy przepisów ustawy – bo to chcę z całą mocą podkreślić, tu nie ma żadnej decyzji prezydenta, to jest po prostu ustawa, która o tym przesądza (...) – po prostu sędziowie przechodzą w stan spoczynku z końcem dzisiejszego dnia, czyli od jutra już będą sędziami w stanie spoczynku, w związku z tym są potrzebne określone działania zgodnie z przepisami ustawy - podkreślił prezydent. Andrzej Duda był pytany o dzisiejszą wypowiedź Gersdorf, która zapowiedziała, że nie przyjmie od niego pisma w sprawie przejścia w stan spoczynku, ponieważ czuje się prezesem Sądu Najwyższego do 2020 roku. - Spotkamy się dzisiaj, są przepisy ustawy, (które) wiążą każdego sędziego. Jeżeli ktoś ma jakieś wątpliwości - zwłaszcza pierwsza prezes Sądu Najwyższego - ma na przykład możliwość wniesienia stosownego wniosku do Trybunału Konstytucyjnego, aby została sprawdzona zgodność przepisów ustawy z konstytucją. O ile mi wiadomo, z tej możliwości nie skorzystała ani pierwsza prezes Sądu Najwyższego, nie skorzystał także Rzecznik Praw Obywatelskich, ani żaden inny podmiot. W związku z powyższym rozumiem, że nie mają wątpliwości i w związku z tym zakładam, że przepisy ustawy będą przestrzegane, bo tego wymaga praworządność – oświadczył prezydent. Dopytywany, czy pierwsza prezes SN nie pozostanie na swoim stanowisku, Duda powtórzył: - tego wymaga praworządność. Dzisiaj o godz. 17.30 w Sejmie odbędzie się debata nad sprawozdaniem z działalności Sądu Najwyższego w 2017 roku. Jak mówił marszałek Sejmu Marek Kuchciński, do przedstawienia informacji zaproszono pierwszą prezes SN Małgorzatę Gersdorf. Podczas dzisiejszego wykładu jubileuszowego na uroczystości zakończenia roku akademickiego na Wydziale Prawa i Administracji na Uniwersytecie Warszawskim pierwsza prezes SN oświadczyła, że w SN jutro będzie przeprowadzona ""czystka pod pozorem wstecznej zmiany wieku emerytalnego"". ""Prawnikom nie wolno milczeć w obliczu zła, które zostało wyrządzone polskiemu wymiarowi sprawiedliwości"" - dodała. Zgodnie z ustawą o Sądzie Najwyższym, która weszła w życie 3 kwietnia, w dniu następującym po upływie trzech miesięcy od tego terminu w stan spoczynku przechodzą z mocy prawa sędziowie SN, którzy ukończyli 65. rok życia. W związku z tym sędziowie ci od 4 lipca według ustawy przestają pełnić swe funkcje. Mogą oni dalej orzekać, jeśli w ciągu miesiąca od wejścia w życie nowej ustawy złożyli stosowne oświadczenie i przedstawili odpowiednie zaświadczenia lekarskie, a prezydent wyrazi zgodę na dalsze zajmowanie stanowiska sędziego SN. W SN na dzień 3 lipca będzie 73 sędziów, spośród których 27 ukończyło 65. rok życia. Oświadczenia dotyczące woli pozostania na stanowisku - jak wcześniej informował zespół prasowy SN - złożyło 16 sędziów SN. Złożone oświadczenia mają jednak różną treść. Jak podawano dla dziewięciu podstawę prawną stanowią regulacje ustawy o SN z dnia 8 grudnia 2017 r., natomiast w siedmiu oświadczeniach sędziowie powołali się bezpośrednio na Konstytucję RP. Gersdorf, która już ukończyła 65. rok życia, mówiła, że ""nie złożyła i nie złoży"" wniosku do prezydenta w sprawie dalszego zajmowania stanowiska sędziowskiego i funkcji prezesa SN. Zgodnie z ustawą o SN ""jeżeli stanowisko Pierwszego Prezesa SN lub Prezesa SN zostanie zwolnione po wejściu w życie niniejszej ustawy, Prezydent RP powierzy kierowanie Sądem Najwyższym lub izbą wskazanemu sędziemu SN do czasu powołania Pierwszego Prezesa SN lub Prezesa SN"". W czwartek Zgromadzenie Ogólne Sędziów SN jednogłośnie przyjęło uchwałę mówiącą, że sędzia Gersdorf pozostaje zgodnie z Konstytucją RP I prezesem SN do 30 kwietnia 2020 r. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Andrzej Duda,
https://wiadomosci.onet.pl/kraj/burza-po-slowach-lecha-walesy-nt-broni/g1d2ncm,Burza po słowach Lecha Wałęsy nt. broni,"Falę komentarzy w sieci wzbudziły słowa Lecha Wałęsy, który zapowiedział gotowość do obrony Sądu Najwyższego nawet z użyciem broni. - To są już rzeczy, które nigdy nie powinny w przestrzeni publicznej paść - ocenił Andrzej Dera. Joachim Brudziński zareagował znacznie ostrzej. ""Ktoś kto grozi i deklaruje użycie broni jest albo niezborny emocjonalnie albo groźnym psychopatą"" - napisał na Twitterze.","Przypomnijmy. W niedzielę były prezydent Lech Wałęsa napisał w mediach społecznościowych, że jeśli władze ""podniosą rękę na Sąd Najwyższy"", pojedzie do Warszawy, a jeśli policja stanie mu na drodze, będzie się bronił. Poinformował, że ma broń i ""pozwolenie do obrony osobistej"". ""Wybraną władzę należy szanować. Tą władzę nie wolno szanować. Ta władza łamie konstytucję, niszczy dorobek i dobre imię Polski. Ja mówię zdecydowane już dość. Jeśli podniosą łapę na Sąd Najwyższy to jadę do Warszawy 4 lipca, by głównego sprawcę odsunąć od możliwości zniszczenia podstawowego strażnika Demokracji, jakim jest Sąd Najwyższy. Będę chciał zrobić to pokojowo, ale jeśli ktokolwiek w tym policja stanie mi na przeszkodzie, będę walczył i bronił się. Przypominam, że mam broń i pozwolenie do obrony osobistej. Policja nie może wykonywać rozkazów w obronie łamiących konstytucji. LW"" - napisał Wałęsa na Facebooku (pisownia oryginalna). Andrzej Dera pytany był dzisiaj o słowa Wałęsy w TVP1. - To są już rzeczy, które nigdy nie powinny w przestrzeni publicznej paść. Mówienie o tym, że przyjdę z bronią, to jest w tym momencie groźba nieuprawiona, to już są rzeczy, którymi powinny zająć się organy ścigania - ocenił. Jak podkreślił, nawet taki człowiek jak Lech Wałęsa ""nie ma prawa nawoływać do nieprzestrzegania prawa"". Dera odniósł się też do sytuacji I prezes Sądu Najwyższego Małgorzaty Gersdorf, która zgodnie z ustawą o SN ma przejść w stan spoczynku 3 lipca. Prezydencki minister podkreślił, że Gersdorf, która nie złożyła wniosku o dalsze zajmowanie dotychczasowego stanowiska, przechodzi w stan spoczynku ""na mocy ustawy"". - Tutaj pan prezydent nie potrzebuje wydawać żadnego postanowienia - wyjaśnił. - Pani prezes zwróciła się w innej swojej sprawie, czyli o umożliwienie dalszej pracy na uniwersytecie - wskazał. Jak dodał, otrzymała na to zgodę. - Gdyby pani prezes chciała być dalej prezesem i być sędzią czynnym, to powinna się zwrócić tak jak jej koleżanki i koledzy z Sądu Najwyższego do pana prezydenta z wnioskiem o dalsze umożliwienie orzekania - zaznaczył. Jego zdaniem to, co robi I prezes SN, ""jest już tylko takim manifestem w odbiorze politycznym"". Pytany o następcę Gersdorf, Dera odparł, że decyzja zapadnie w momencie, kiedy obecna prezes przejdzie w stan spoczynku, czyli ""po dniu dzisiejszym"". W następnym dniu na Twitterze do wpisu Wałęsy odniosła się Komenda Główna Policji. Funkcjonariusze poinformowali, że są zobowiązani do zweryfikowania uprawnień Lecha Wałęsy do posiadania broni. Minister spraw wewnętrznych i administracji Joachim Brudziński bardzo mocno skrytykował Wałęsę za wpis. Stwierdził, że należy mu cofnąć pozwolenie na broń. ""Ktoś kto grozi i deklaruje użyciem broni jest albo niezborny emocjonalnie albo groźnym psychopatą"" - uzasadniał. Poseł PO, Jan Grabiec w kolejnym twitterowym poście przypuszcza, że to bezpośrednia interwencja ministra Brudzińskiego wywołała reakcję policji. Inny poseł PO, Krzysztof Brejza, w radiu TOK FM, stwierdził, że ""rozumie intencje"" Lecha Wałęsy. - Być może powiedział za dużo, ale taki jest Lech Wałęsa - stwierdził. - Najważniejsze, że będzie obecny - dodał poseł. Zgodnie z ustawą o Sądzie Najwyższym, która weszła w życie 3 kwietnia, w trzy miesiące od tego terminu, czyli 3 lipca, w stan spoczynku przechodzą z mocy prawa sędziowie SN, którzy ukończyli 65. rok życia. Mogą oni dalej pełnić swoją funkcję, jeśli w ciągu miesiąca od wejścia w życie nowej ustawy, czyli do 2 maja, złożyli stosowne oświadczenie i przedstawili odpowiednie zaświadczenia lekarskie, a prezydent RP wyrazi zgodę na dalsze zajmowanie stanowiska sędziego SN. W SN orzeka obecnie 74 sędziów, spośród których 27 osiągnęło ten wiek. Część sędziów SN, którzy ukończyli 65. roku życia, nie złożyło oświadczeń lub nie przedstawiło zaświadczeń lekarskich. I prezes SN Małgorzata Gersdorf, która już ukończyła 65. rok życia, powiedziała wcześniej, że ""nie złożyła i nie złoży"" wniosku do prezydenta ws. dalszego zajmowania stanowiska sędziowskiego i funkcji prezesa SN. - Konstytucja gwarantuje mi to stanowisko, bardzo zaszczytne, na sześć lat i nie widzę powodu, żebym miała zgłaszać się do władzy wykonawczej z prośbą, to w ogóle nie wchodzi w grę - podkreśliła Gersdorf. W czwartek Zgromadzenie Ogólne Sędziów SN jednogłośnie przyjęło uchwałę mówiącą, że sędzia Gersdorf pozostaje zgodnie z Konstytucją RP I prezesem SN do 30 kwietnia 2020 roku. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Lech Wałęsa,
https://wiadomosci.onet.pl/tylko-w-onecie/wtorek-pelen-politycznych-emocji-obrady-sejmu-i-zmiany-w-sadzie-najwyzszym/7f97vgw,Wtorek pełen politycznych emocji. Obrady Sejmu i zmiany w Sądzie Najwyższym,"Sejm odrzucił wniosek o odwołanie Marka Kuchcińskiego. Tym samym zachowuje on swoje stanowisko, a Katarzyna Lubanuer nie zostanie marszałkiem Sejmu. Wcześniej prezydent Andrzej Duda spotkał się z I Prezes Sądu Najwyższego Małgorzatą Gersdorf. Paweł Mucha z Kancelarii Prezydenta i poinformował, że Gersdorf przeszła w stan spoczynku, a obowiązki I prezesa SN będzie pełnił sędzia Józef Iwulski. Gersdorf stwierdziła jednak, że jutro przyjdzie do pracy i złoży podanie o urlop, a I prezes SN będzie do 2020 roku. W wielu polskich miastach odbyły się protesty przeciw zmianom w SN.",,Posłowie na sali obrad Sejmu,
https://wiadomosci.onet.pl/tylko-w-onecie/budka-obywatel-nie-bedzie-mial-rownych-praw-w-starciu-z-panstwem/014gl4q,"Borys Budka w ""Onet Rano"": obywatel nie będzie miał równych praw w starciu z państwem","- Sąd Najwyższy przestanie być organem niezależnym, jak chce tego konstytucja, a rządzący zrobią z niego to samo, co zrobili z Trybunałem Konstytucyjnym, czyli organ posłuszny władzy - powiedział Borys Budka, poseł Platformy Obywatelskiej w programie Onet Rano.","Budka podkreślił, że ""dobiega końca demontaż instytucji, które gwarantują obywatelowi równość w starciu z państwem"". - Stan spoczynku w 65. roku życia jest wymyślony po to, aby wyrzucić osoby doświadczone i wstawić osoby wskazane przez władzę. Będzie się to odbywało poprzez nową Krajową Radę Sądownictwa, która została upartyjniona - powiedział. - Zaczęto od Trybunału Konstytucyjnego, później wyrzucono z sądów powszechnych niezależnych prezesów i wiceprezesów, następnie do Krajowej Rady Sądownictwa trafiło 15 osób wskazanych przez większość parlamentarną i teraz, na koniec, wzięto się za SN, organ, który orzeka o ważności wyborów - dodał poseł PO. - Obecna większość parlamentarna po kolei niszczy instytucje, dzięki którym objęła władzę - parlament, SN, Trybunał Konstytucyjny - stwierdził Budka. Według niego ""Jarosław Kaczyński ma wizję jednolitej władzy państwowej"". - Ten system zbankrutował. Tak był zbudowany PRL. Cała władza była w rękach jednej partii. Demokracja zaś ma to do siebie, że władza musi być kontrolowana - wyjaśnił polityk. - Bez SN i bez TK władza jest bezkarna - podkreślił Budka. Dodał, że ""obecnie państwo działa na zasadzie jednolitej władzy państwowej i tego, co wymyśla się na Nowogrodzkiej"". Chcesz być na bieżąco z najważniejszymi informacjami dnia? Polub Onet Wiadomości na Facebooku!",Borys Budka,
https://wiadomosci.onet.pl/kraj/maciej-taborowski-sn-moze-sam-zglosic-pytania-do-trybunalu-ue/12jt6fr,Maciej Taborowski: SN może sam zgłosić pytania do Trybunału UE,"Dr Maciej Taborowski w wywiadzie dla ""Gazety Wyborczej"" przekonuje, że Sąd Najwyższy sam mógłby zwrócić się z pytaniem do Trybunału Sprawiedliwości Unii Europejskiej i tym samym zawiesić obowiązywanie przepisów reformujących. - To kontrowersyjny, ale dopuszczalny środek w świetle orzecznictwa Trybunału - tłumaczy dr Taborowski, który jest ekspertem z zakresu prawa europejskiego.","Na pytanie, czy Sąd Najwyższy mógłby sam się zwrócić z pytaniem prawnym do Trybunału Sprawiedliwości UE, dr Maciej Taborowski odpowiada twierdząco. Przywołuje pewne orzeczenie Trybunału, z którego wynika, że sąd krajowy może orzekać w sprawach z elementem unijnym. - Takim sądem, stosującym prawo unijne, jest Sąd Najwyższy. Sam SN mógłby takie pytanie zadać. Należałoby je tylko umiejętnie wpisać w toczące się postępowanie, by uniknąć zarzutu hipotetyczności pytania - tłumaczy ekspert na łamach ""GW"". Zdaniem Taborowskiego zwrócenie się z takim pytaniem upoważniałoby SN do czasowego zawieszenia obowiązywania przepisów autorstwa PiS. - Co więcej, gdyby sąd krajowy, w tym SN, zadał pytanie prawne Trybunałowi Sprawiedliwości, to w świetle jego linii orzeczniczej sąd krajowy może zawiesić skutki prawne ustawy, jeżeli uzna, że jest to niezbędne do zapewnienia skuteczności ostatecznego orzeczenia w sprawie - przekonuje adiunkt Wydziału Prawa i Administracji Uniwersytetu Warszawskiego. - To kontrowersyjny, ale dopuszczalny środek w świetle orzecznictwa Trybunału. Byłby to krok ze strony sądu polskiego precedensowy. Taki środek nie jest przewidziany przez prawo polskie, sądy musiałyby więc sięgnąć bezpośrednio do zasad prawa UE. Rodziłoby to wiele prawnych komplikacji i pytań - zastrzega Taborowski. Więcej na stronach ""Gazety Wyborczej"". Chcesz być na bieżąco z najważniejszymi informacjami dnia? Polub Onet Wiadomości na Facebooku!",Protest w obronie Sądu Najwyższego,
https://wiadomosci.onet.pl/kraj/kto-zastapi-malgorzate-gersdorf-na-stanowisku/6ml17yr,Kto zastąpi Małgorzatę Gersdorf na stanowisku?,"Sędzia Krzysztof Staryk może zostać następcą Małgorzaty Gersdorf na stanowisku pierwszego prezesa Sądu Najwyższego - informuje ""Dziennik Gazeta Prawna"".","Od dziś wchodzą w życie przepisy, na mocy których sędziowie SN, którzy ukończyli 65 lat i nie złożyli oświadczenia o woli dalszego orzekania, mają przejść w stan spoczynku. Natomiast zapisy dotyczące poszczególnych grup sędziów będą wdrażane stopniowo. Podsekretarz stanu w Kancelarii Prezydenta Anna Surówka-Pasek powiedziała w rozmowie z ""DGP"", że prezydent Andrzej Duda wyda postanowienie o przejściu w stan spoczynku obecnej I prezes SN. Następnie zmieniła zdanie mówiąc, że ""wobec sędziów SN, którzy skończyli 65 lat i nie złożyli oświadczenia o woli dalszego orzekania, prezydent nie wydaje żadnego postanowienia"". Kancelaria Prezydenta uważa obecnie, że sędziowie przechodzą w stan spoczynku z mocy prawa. Zgodnie z przepisami Andrzej Duda będzie mógł wskazać sędziego mającego pełnić funkcję prezesa SN do czasu wyboru nowej osoby na to stanowisko. Z nieoficjalnych informacji ""DGP"" wynika, że nowym prezesem zostanie Krzysztof Staryk. Zdaniem dziennika może to prowadzić do dwuwładzy w SN. ""Dla prezydenta i rządu obowiązki I prezesa będzie pełnił nowy sędzia, ale dla większości członków będzie nim nadal Małgorzata Gersdorf"" - czytamy w gazecie. Więcej informacji w dzisiejszym wydaniu ""Dziennika Gazeta Prawa"". Chcesz być na bieżąco z najważniejszymi informacjami dnia? Polub Onet Wiadomości na Facebooku!",Małgorzata Gersdorf,
https://wiadomosci.onet.pl/kraj/dwuglos-w-sprawie-reformy-wymiaru-sprawiedliwosci-stanislaw-piotrowicz-i-jerzy/helqc64,Dwugłos w sprawie reformy wymiaru sprawiedliwości. Stanisław Piotrowicz i Jerzy Stępień komentują,"Sprawa reformy wymiaru sprawiedliwości wywołuje skrajne opinie. W dzisiejszej prasie komentują ją m.in. poseł PiS Stanisław Piotrowicz i były prezes Trybunału Konstytucyjnego Jerzy Stępień. Poseł PiS krytykuje postawę sędziów, a były prezes uzasadnia ich obawy.","- Dziwię się, że dobrzy prawnicy, a jestem przekonany, iż sędziowie Sądu Najwyższego są dobrymi prawnikami, mogą w taki sposób interpretować Konstytucję - mówi Stanisław Piotrowicz w wywiadzie dla ""Naszego Dziennika"". Jego zdaniem, sędziowie świadomie błędnie interpretują Konstytucję, wprowadzając opinię publiczną w błąd. Piotrowicz tłumaczy, że Konstytucja w sprawie ustroju Sądu Najwyższego odsyła do ustawy. - Trzeba wiedzieć, że w Konstytucji jest wyraźny zapis mówiący o tym, że ""przepisy Konstytucji stosuje się bezpośrednio, chyba że Konstytucja stanowi inaczej"". I tutaj Konstytucja odsyła do zwykłego ustawodawstwa - wyjaśnia przewodniczący sejmowej Komisji Sprawiedliwości i Praw Człowieka. Poseł PiS krytykuje też postawę I prezes Sądu Najwyższego Małgorzaty Gersdorf. - Sędzia nie może należeć do partii politycznej, związku zawodowego ani prowadzić działalności publicznej niedającej się pogodzić z zasadami niezależności i niezawisłości sędziów. Jak zachowanie pani prezes ma się w kontekście tego przepisu Konstytucji dotyczącego apolityczności sędziów? - pyta retorycznie na łamach ""Naszego Dziennika"". Z kolei w ""Super Expressie"" były prezes TK Jerzy Stępień uważa, że Sąd Najwyższy nie wymaga żadnej naprawy. Przypomina, że zmiany, które wprowadza partia rządząca, są niekonstytucyjne. - Jeżeli sędziowie mają przechodzić w stan spoczynku, osiągając wiek 65 lat (wg zapisów wprowadzanej ustawy - przyp. red.), to widzimy, że dochodzi tu do niezgodności ustawy z konstytucją. Według zawartej w niej zasady o nieusuwalności sędziów sędziego nie wolno usunąć - stwierdza prawnik. W odpowiedzi na pytanie o obawy sędziów związane z możliwym paraliżem Sądu Najwyższego w wyniku reformy, Jerzy Stępień przypomina sprawę Trybunału Konstytucyjnego, kiedy PiS również podjął działania ich zdaniem mające na celu naprawę instytucji. - Taka sama teoria obowiązywała w przypadku prof. Rzeplińskiego. Mówiono wtedy, że jak odejdzie pan Rzepliński, problem zniknie. Zniknął jednak w tym znaczeniu, że nie ma TK, który wcześniej wydawał orzeczenia - stwierdził Stępień w ""Super Expressie"". Chcesz być na bieżąco z najważniejszymi informacjami dnia? Polub Onet Wiadomości na Facebooku!",Stanisław Piotrowicz,
https://wiadomosci.onet.pl/tylko-w-onecie/rewolucja-pis-w-sadzie-najwyzszym/9jjw5j6,Rewolucja PiS w Sądzie Najwyższym,"Pierwsza prezes Sądu Najwyższego — czyli najważniejszy sędzia w Polsce — zostanie usunięta. Podobnie spora część innych sędziów Sądu Najwyższego. Wchodzą w życie przepisy autorstwa PiS, które są finałem wojny o sądownictwo.","Kluczowa jest głęboka, osobista niechęć Jarosława Kaczyńskiego do Małgorzaty Gersdorf. Kiedy wiosną 2016 r. wraz z Michałem Szułdrzyńskim przeprowadzałem wywiad z prezesem PiS dla ""Rzeczpospolitej"", zapytaliśmy go o krytyczną ocenę działań PiS wobec Trybunału Konstytucyjnego prezentowaną przez Gersdorf. Odparł poruszony: — Proszę mi nie przypominać pani prezes, która nie powinna być prawnikiem, tylko handlować na bazarze. W autoryzacji ten bazarek wyrzucił, dopisał za to swe przycinki, że dla niego Gersdorf nie jest żadnym prawnym autorytetem. Potem gdy wiosną 2017 r. przeprowadzałem wywiad z Gersdorf dla Onetu, odpowiedziała mu korespondencyjnie: — Czytałam wywiad Jarosława Kaczyńskiego, który powiedział panu, że nie wiadomo, czy ta Gersdorf to jest autorytet. Pan Kaczyński powinien wiedzieć, kim jest ta Gersdorf, bo mieszkaliśmy na warszawskim Żoliborzu podwórko w podwórko. A jego brata znałam bardzo dobrze, bo był – tak jak ja – prawnikiem od prawa pracy. Jarosław to był zawsze polityk, który burzy. Nigdy nie miałam takiej oceny Lecha. Rzeczywiście, za swego życia Lech nie wykonał żadnego wrogiego gestu pod adresem Sądu Najwyższego. Ba, nie wykonał żadnego wrogiego gestu wobec Gersdorf — to on jako prezydent powołał ją na sędziego SN. Dziś jego brat chce ją z najważniejszego sądu w Polsce wyrugować. Metoda jest prosta. Obóz władzy obniżył wiek emerytalny sędziów Sądu Najwyższego z 70 lat do 65 lat. W ten sposób — zaczerpnięty z Węgier — można się pozbyć 27 z 74 sędziów. W ustawie zapisano, że sędzia, który osiągnął wiek emerytalny, może się ubiegać u prezydenta o przedłużenie pracy. Taki wniosek złożyło 16 sędziów. Większość z nich — 9 osób — pokazała w ten sposób, że honoruje ustawę obniżającą wiek emerytalny. Pozostali jednak wysłali prezydentowi pisma, że będą sędziami do ""70"", bo takie obowiązywało prawo, gdy składali przysięgę. I dodali, że zgodnie z konstytucją są nieusuwalni. Gersdorf już dawno zapowiedziała, że żadnego pisma nie wyśle. Powtórzyła to w rozmowie z Onetem kilka dni temu. — Jest w PiS spora grupa osób, która uważa, że usunięcie Gersdorf to błąd — mówi w rozmowie z Onetem wpływowy prawnik związany z PiS, który był zaangażowany w próby negocjacji ze środowiskiem sędziowskim. — Taka interpretacja, że można przepisami emerytalnymi sędziów skrócić jej kadencję zapisaną w konstytucji, to ogromne ryzyko prawne. Dlatego w ostatnich tygodniach pojawiały się w obozie władzy rozmaite pomysły, jak wybrnąć z tej sytuacji. Rozważana była nowelizacja ustawy o Sądzie Najwyższym, tak aby zachować Gersdorf. Pojawiały się pomysły wysłania jej do któregoś z zagranicznych sądów, w których Polska ma swego przedstawiciela. Finalnie liczono już tylko na to, że ulegnie i złoży podanie do prezydenta, by przedłużył jej misję ponad wiek emerytalny. Do żadnego kompromisu nie doszło, bo decydujący był upór Kaczyńskiego, by usunąć koleżankę brata z dawnych lat. Dziś sytuacja jest taka, że wojna jest już pewna, a obie strony okopują się na swych pozycjach, oczekując pierwszego strzału. Ów strzał padnie już dziś. Co prawda w rozmowie z Onetem prezydencki prawnik Paweł Mucha prostuje wcześniejsze zapowiedzi współpracowników Andrzeja Dudy, że wtorek prezydent wyda postanowienia o przejściu Gersdorf w stan spoczynku. Ale tłumaczy jednocześnie: — Nie ma potrzeby wydawania postanowienia. Pani prezes straci stanowisko z mocy prawa. To automatyczne, jako że nie złożyła wniosku o dalsze orzekanie. Wtorek jest ostatnim dniem jej kadencji — mówi. — Konstytucja w artykule 183 ust. 3 mówi wyraźnie: I prezesa Sądu Najwyższego prezydent powołuje na sześcioletnią kadencję. Prezes Gersdorf dostała nominację w 2014 r., więc kończy kadencję w 2020 r. — zauważamy. Mucha ma inny przepis: — W artykule 180 ust. 4 konstytucja mówi, że ""ustawa określa granicę wieku, po osiągnięciu której sędziowie przechodzą w stan spoczynku"". — To nie znaczy, że ustawowy wiek emerytalny sędziów jest ważniejszy od konstytucyjnej kadencji I prezes Sądu Najwyższego. Bo żadna ustawa od konstytucji ważniejsza nie jest. — Pani prezes jest sędzią. I podlega przepisom emerytalnym sędziów. A zatem w wieku 65 lat przechodzi w stan spoczynku. A skoro tak, to nie może dokończyć kadencji na stanowisku I prezesa, bo po prostu przestaje być czynnym sędzią. Sędzia w stanie spoczynku nie może być prezesem sądu. Do ogromnej większości środowisk prawniczych taka wykładnia nie trafia. We czwartek 63 sędziów uczestniczących w zgromadzeniu ogólnym Sądu Najwyższego jednogłośnie przyjęło uchwałę, że dla nich Gersdorf jest prezesem jeszcze przez 2 lata. Sama Gersdorf mówi w rozmowie z Onetem: — Według prawa jestem I prezesem do 2020 r. i żadna wykładnia tego nie zmieni. To wynika wprost z konstytucji. Na ostatniej prostej do sprawy włączyła się Komisja Europejska, która — ponaglana przez opozycję — wszczęła procedurę o naruszenie unijnego prawa poprzez próbę usunięcia sędziów SN przy użyciu wieku emerytalnego. Na krótką metę jednak nic to nie zmieni — Bruksela poprosiła rząd o wyjaśnienia, dając mu miesiąc na odpowiedź. Co zatem stanie się w środę? — Przyjdę normalnie do pracy — mówi Onetowi Gersdorf. Ale wypowiedzi ministra Muchy są jednoznaczne — przyjście Gersdorf do Sądu Najwyższego i próba wejścia do prezesowskiego gabinetu będzie wedle Pałacu Prezydenckiego złamaniem ustawy. — A przecież pani prezes uznaje ustawę. Wszak niedawno zwróciła się w oparciu o nią o zgodę prezydenta na prowadzenie zajęć na uczelni. I taką zgodę dostała — powtarza Mucha częsty w obozie władzy argument. Faktem jest jednak, że taki zapis — wymagana zgoda przełożonego na dodatkową pracę — jest częsty w ustawach dotyczących sędziów i urzędników. Podobny przepis był także w poprzedniej ustawie o Sądzie Najwyższym, choć dotyczył sędziów, a nie I prezesa SN. Mucha ma jeszcze jeden argument — że przecież Gersdorf nie zaskarżyła zapisów o wieku emerytalnym do Trybunału Konstytucyjnego, a w Polsce tylko TK może orzekać o konstytucyjności prawa. Wszystko to prawda, z taką tylko poprawką, że Trybunał jest kontrolowany przez PiS. A dopóki nie był, to obóz władzy jego orzeczenia o niekonstytucyjności ustaw PiS traktował nad wyraz swobodnie. W praktyce PiS i prezydent od środy nie będą uznawać Gersdorf za prawowitego I prezesa Sądu Najwyższego. Kto nim zatem będzie według obozu władzy? — Prezydent ma różne możliwości ustawowe i podejmie decyzję w tej kwestii — mówi Mucha. To robienie dobrej miny do złej gry, bo prezydent znalazł się w kropce. Wedle ustawy, którą pisał pod rękę z Kaczyńskim podczas niezliczonych konsultacji, nowego prezesa Sądu Najwyższego będzie można wybrać, dopiero kiedy liczba sędziów tego sądu osiągnie 110. Dziś sędziów jest 74. W dodatku część z nich — co najmniej 11 — Duda usunie ze względu na wiek, bo nie złożyli wniosków o dalsze orzekanie, bojkotując w ten sposób ustawę. A to znaczy, że prezydent nie jest w tej chwili w stanie wybrać nowego I prezesa. Władza sobie wyliczyła, że gdy rozszerzy skład SN do co najmniej 110 sędziów — w praktyce dołoży nowych, własnych sędziów — to osiągnie w ten sposób większość w Sądzie Najwyższym i obsadzi stanowisko jego prezesa. Ponieważ jednak cała machina została na kilka tygodni wstrzymana — głównie ze względu na naciski Brukseli — dziś prezydent ma za mało czasu, żeby szybko powołać nowych sędziów i wybrać z ich grona własnego prezesa. Oczywiście, w ustawie jest furtka. Prezydent mógłby powołać sędziego pełniącego obowiązki I prezesa Sądu Najwyższego. Ale musi to zrobić z grona osób, które są sędziami SN. A ponieważ — znów — Duda nie zdąży dokooptować swoich ludzi do SN, więc musiałby przekonać któregoś z obecnych sędziów, by wystąpił przeciwko większości swych kolegów z Sądu Najwyższego i wyłamał się z bojkotu ustawy. Takie próby były — według informacji Onetu sondowany był m.in. sędzia Dariusz Zawistowski, były szef Krajowej Rady Sądownictwa. To nie przypadek — w 2016 r. Zawistowski dzięki nominacji Dudy został prezesem Izby Cywilnej Sądu Najwyższego. Ale Zawistowski zdecydowanie odmówił. A publicznie oświadczył: — Nie mógłbym przyjąć takiej propozycji, bo uważam, że I prezes Sądu Najwyższego już jest. Czy PiS znajdzie łamistrajka? — Gersdorf poparła w uchwale ogromna większość sędziów. Paru jednak nie wzięło udziału w zgromadzeniu sędziów, twierdząc, że są chorzy albo musieli wyjechać. Nie wykluczam, że ktoś z tego grona się skusi na tę propozycję — mówi nam jeden z sędziów SN, gorący przeciwnik ustawy autorstwa PiS. Następcą Małgorzaty Gersdorf może zostać sędzia Krzysztof Staryk - poinformował dziś nieoficjalnie ""Dziennik Gazeta Prawna"". Nieprzejednana postawa Gersdorf jest niespodzianką dla obozu władzy. Bo też w ostatnim czasie pani prezes bywała chybotliwa w słowie i w czynie. Początkowo — choćby we wspomnianym wywiadzie dla Onetu — ostro krytykowała działania PiS wobec Trybunału Konstytucyjnego. Rok temu stała się też twarzą protestów przeciw radykalnym ustawom sądowym PiS, które ostatecznie zawetował prezydent (zakładały m.in. usunięcie wszystkich sędziów Sądu Najwyższego). Po tym wecie dokonała wolty — pojawiła się na zaprzysiężeniu sędziego TK wskazanego przez PiS, którego większość środowisk prawniczych uważa za tzw. dublera, czyli wybranego na miejsce zajęte już przez sędziego, którego nie chce zaprzysiąc prezydent. Potem poparła utworzenie w SN izby dyscyplinarnej — tak jak tego chciał PiS, wbrew protestom środowisk sędziowskich. Wreszcie ogłosiła własny projekt ustawy o SN, który momentami był groteskowy (zakładał choćby, że ławnikami w SN będą duchowni). Ale dziś Gersdorf nie ustąpi. Po pierwsze, jej wolta nic nie zmieniła, bo władza wzgardziła tak przez nią pojmowaną ofertą współpracy. W dodatku, zwłaszcza po tej próbie dogadania się z PiS, znalazła się pod dużą presją środowiska sędziowskiego, swych kolegów z Sądu Najwyższego, a także męża, byłego prezesa Trybunału Konstytucyjnego. Zatem przyjdzie do pracy w Sądzie Najwyższym w środę rano. W środowiskach sędziowskich trwają tylko spekulacje, kto wyjdzie ją przywitać w todze z fioletowym żabotem i biretem Sądu Najwyższego. Choć nawet bardziej — kto nie wyjdzie. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Gersdorf w czasie manifestacji w obronie sądów,
https://wiadomosci.onet.pl/kraj/policja-reaguje-na-wpis-lecha-walesy-dotyczacy-posiadanej-broni/wtqgflh,Policja reaguje na wpis Lecha Wałęsy dotyczący posiadanej broni,"""Przypominam, że mam broń i pozwolenie do obrony osobistej"" - poinformował wczoraj na Facebooku Lech Wałęsa we wpisie, który po kilku godzinach zniknął z serwisu. ""Informujemy, że Pomorska Policja zobowiązana jest w takim przypadku zweryfikować zasadność posiadania broni"" - czytamy na oficjalnym profilu Polskiej Policji na Twitterze.","Policja zareagowała dziś na wczorajszy wpis byłego prezydenta, który ostatecznie został usunięty z mediów społecznościowych. ""Wybraną władzę należy szanować. Tą władzę nie wolno szanować. Ta władza łamie konstytucję, niszczy dorobek i dobre imię Polski. Ja mówię zdecydowane już dość. Jeśli podniosą łapę na Sąd Najwyższy to jadę do Warszawy 4 lipca, by głównego sprawcę odsunąć od możliwości zniszczenia podstawowego strażnika Demokracji, jakim jest Sąd Najwyższy. Będę chciał zrobić to pokojowo, ale jeśli ktokolwiek w tym policja stanie mi na przeszkodzie, będę walczył i bronił się. Przypominam, że mam broń i pozwolenie do obrony osobistej. Policja nie może wykonywać rozkazów w obronie łamiących konstytucji. LW"" - napisał wczoraj na swoim profilu facebookowym były prezydent RP Lech Wałęsa. (pisownia oryginalna - red.). ""W związku z wpisem byłego Prezydenta RP Pana Lecha Wałęsy, w odpowiedzi na liczne zapytania informujemy, że Pomorska Policja zobowiązana jest w takim przypadku zweryfikować zasadność posiadania broni"" - czytamy dziś na profilu policji na Twitterze. Wcześniej rzecznik Lecha Wałęsy, Mirosław Szczerba, zwrócił się za pośrednictwem Twittera do rzecznika Komendanta Głównego Policji ws. groźby karalnej wobec byłego prezydenta. Szczerba wskazał na wpis anonimowego internauty, który napisał m.in.: ""Mam w domu broń i jak będziesz fikał to dostaniesz kulkę (...)"". Rzecznik Wałęsy pytał o możliwość zgłoszenia tweeta i reakcje służb na zawartą w nim groźbę. Wczoraj Lech Wałęsa oświadczył za pośrednictwem Twittera, że stanie na czele ""fizycznego odsunięcia głównego sprawcy wszystkich nieszczęść"" w przypadku, jeśli ""w jakikolwiek sposób obecna ekipa zaatakuje Sąd Najwyższy"". Według nowej ustawy o Sądzie Najwyższym, od 4 lipca automatycznie w stan spoczynku przejdą sędziowie tego sądu, którzy ukończyli 65. rok życia - w tym prezes Małgorzata Gersdorf. W czwartek Zgromadzenie Ogólne Sądu Najwyższego jednogłośnie przyjęło dwie uchwały. W pierwszej z nich zapisano, że sędzia Małgorzata Gersdorf pozostaje zgodnie z Konstytucją RP pierwszym prezesem SN do dnia 30 kwietnia 2020 r. W drugiej uchwale wskazano, że usunięcie ze składu Sądu Najwyższego znacznej liczby sędziów to naruszenie przez władzę ustawodawczą jednej z podstawowych gwarancji niezależności sądownictwa, które w najbliższym czasie istotnie zakłóci normalne funkcjonowanie sądów. Ustawa, na mocy której skrócono kadencję sędziów SN, jest krytykowana m.in. przez Komisję Europejską, która widzi w niej kolejne zagrożenie dla praworządności. Krytycy ustawy wskazują, że podobnie jak ustawa o ustroju sądów powszechnych i ustawa o KRS, niszczy ona trójpodział władzy w Polsce, a także bezpośrednio łamie zapisy Konstytucji RP. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Lech Wałęsa,
https://wiadomosci.onet.pl/kraj/sedziowie-po-ukonczeniu-65-roku-zycia-na-emeryture-sondaz/h1qzt07,Sędziowie po ukończeniu 65. roku życia na emeryturę? Sondaż,"Większość Polaków uważa, że sędziowie, którzy ukończyli 65. rok życia, nie powinni dalej orzekać w Sądzie Najwyższym. Tak wynika z sondażu SW Research dla serwisu rp.pl.","Zgodnie z ustawą o Sądzie Najwyższym, która weszła w życie 3 kwietnia, w trzy miesiące od tego terminu, czyli 3 lipca, w stan spoczynku przechodzą z mocy prawa sędziowie SN, którzy ukończyli 65. rok życia. Mogą oni dalej pełnić swoją funkcję, jeśli w ciągu miesiąca od wejścia w życie nowej ustawy, czyli do 2 maja, złożyli stosowne oświadczenie i przedstawili odpowiednie zaświadczenia lekarskie, a prezydent RP wyrazi zgodę na dalsze zajmowanie stanowiska sędziego SN. W SN orzeka obecnie 74 sędziów, spośród których 27 osiągnęło ten wiek. Co trzeci ankietowany (33 proc.) uważa, że sędziowie Sadu Najwyższego powinni móc orzekać po ukończeniu 65. roku życia. Jednak największa grupa badanych, bo 44 proc., jest przeciwnego zdania. 23 proc. respondentów nie potrafiło w tej sprawie zająć jednoznacznego stanowiska, wynika z sondażu dla ""Rzeczpospolitej"". - Częściej przeciwne temu pomysłowi są kobiety (47 proc.), osoby do 24 lat (49 proc.), o wykształceniu zasadniczym zawodowym (54 proc.), dochodzie netto poniżej 1000 zł (49 proc.) oraz badani z miast od 100 do 199 tys. mieszkańców (53 proc.) - zwraca uwagę Piotr Zimolzak z agencji badawczej SW Research. Chcesz być na bieżąco z najważniejszymi informacjami dnia? Polub Onet Wiadomości na Facebooku!","Małgorzata Gersdorf jest jedną z tych, która w lipcu według nowej ustawy powinna przejść na emeryturę",
https://wiadomosci.onet.pl/swiat/ke-potwierdzila-ze-uruchomila-procedure-naruszeniowa-wobec-polski-w-sprawie-sadu/fqlxqpl,"KE potwierdziła, że uruchomiła procedurę naruszeniową wobec Polski w sprawie Sądu Najwyższego","Pismo z informacją o rozpoczęciu procedury naruszeniowej już wpłynęło do polskich władz - tak podawały nieoficjalnie TVN24, Polska Agencja Prasowa oraz Polskie Radio. Komisja potwierdza już oficjalnie doniesienia. Polska ma miesiąc na udzielenie odpowiedzi. Głos w tej sprawie zabrał wiceszef MSZ Konrad Szymański.","- Komisja dzisiaj rozpoczęła procedurę naruszenia dotyczącą Polski i ustawy o Sądzie Najwyższym. Rząd Polski będzie miał miesiąc, aby odpowiedzieć na pismo Komisji. Ustawa była już omawiana w kontekście procedury praworządności; nie była satysfakcjonująco omówiona w ramach tego procesu - powiedział podczas konferencji prasowej Margaritis Schinas, rzecznik Komisji Europejskiej. - Jednocześnie KE jest gotowa do kontynuowania z Polską toczącego się dialogu dotyczącego praworządności - dodał. Rzecznik oświadczył ponadto, że dla KE jest to preferowana droga rozwiązania problemu systemowego zagrożenia praworządności w Polsce. Postępowanie obejmuje trzy przewidziane w traktatach etapy: KE początkowo zwraca się do rządów krajowych o usunięcie naruszenia prawa (""wezwanie do usunięcia uchybienia""), w kolejnym kroku daje krajom określony czas na zmiany (""uzasadniona opinia""), a w następnym etapie może pozwać kraj do Trybunału Sprawiedliwości UE w Luksemburgu. ""W dniu 3 lipca 27 sędziom Sądu Najwyższego spośród 72 – czyli więcej niż co trzeciemu – grozi przymusowe przejście w stan spoczynku ze względu na fakt, że nowa ustawa o Sądzie Najwyższym obniża wiek emerytalny sędziów Sądu Najwyższego z 70 do 65 lat. Przepis ten ma również zastosowanie do pierwszego prezesa Sądu Najwyższego, którego sześcioletnia kadencja zostałaby przedwcześnie zakończona. Zgodnie z ustawą obecni sędziowie mogą zadeklarować prezydentowi RP chęć dalszego zajmowania stanowiska. Prezydent może dwukrotnie przedłużyć mandat sędziego każdorazowo na okres trzech lat. Brak jest kryteriów, którymi ma się kierować Prezydent, podejmując decyzję o przedłużeniu; nie ma też możliwości przeprowadzenia kontroli sądowej takiej decyzji"" - napisała KE w komunikacie. ""Komisja jest zdania, że środki te naruszają zasadę niezależności sądownictwa, w tym zasadę nieusuwalności sędziów, a tym samym Polska nie wypełnia swoich zobowiązań wynikających z art. 19 ust. 1 Traktatu o Unii Europejskiej w związku z art. 47 Karty praw podstawowych Unii Europejskiej"" - dodała KE. Wiceszef KE Frans Timmermans zapowiadał już w czwartek w Parlamencie Europejskim, że jest świadomy, iż potrzebne są pilne działania w sprawie sędziów polskiego Sądu Najwyższego, którzy 3 lipca mają przejść na emeryturę. Wiceprzewodniczący Komisji Europejskiej mówił o tym podczas posiedzenia komisji prawnej PE, na której trwała debata na temat praworządności w Polsce. - Nie ma powodu, żeby KE zmieniła swoje stanowisko, dalej utrzymuje się systemowe zagrożenie dla praworządności w Polsce - podkreślał. Komisja długo nie podejmowała decyzji, choć zastrzeżenia do ustawy o Sądzie Najwyższym zgłaszała już w ubiegłym roku. To był jeden z powodów, dla którego KE w grudniu rozpoczęła przeciwko Polsce procedurę związaną z artykułem 7 unijnego traktatu. W Komisji można usłyszeć, że powodem zwłoki były różnice zdań między przewodniczącym Komisji a jego zastępcą, wątpliwości mieli także prawnicy. Wielu z nich uważało bowiem, że argumenty Komisji są nie do obrony w unijnym Trybunale Sprawiedliwości i przegra ona tę sprawę. Tłumaczyli, że skoro nie ma w unijnym prawie zapisów o Sądzie Najwyższym, to nie można rozpoczynać postępowania o jego naruszenie. Z kolei wiceszef Komisji Frans Timmermans uznał, że upolitycznienie Sądu Najwyższego wpływa na system sądownictwa w całej Unii Europejskiej. Komentując decyzję Komisji dla PAP, wiceminister spraw zagranicznych Konrad Szymański przekazał, że ""ustosunkujemy się dokładnie do przedstawionego rozumowania KE na piśmie we wskazanym 30-dniowym terminie"". Polityk zwrócił jednocześnie uwagę, że w skierowanym do Polski wezwaniu KE ""nie wskazuje naruszenia wtórnego prawa UE, powołując się bezpośrednio na traktat i kartę praw podstawowych"". - To bardzo precedensowe rozwiązanie - ocenił wiceszef MSZ. Dodał, że zarzuty wobec ustawy o SN oparte są o przepisy, ""które odnoszą się do skutecznej ochrony sądowej i prawa do sądu"". - Z tych powodów Trybunał będzie miał przed sobą trudne zadanie. To orzeczenie będzie bardzo ważne dla ustroju UE, ponieważ wskaże granice możliwej ingerencji prawa wspólnotowego w zakres autonomii państw członkowskich w dziedzinie organizacji wymiaru sprawiedliwości - mówił Szymański. - Będą to uważnie śledziły wszystkie państwa Unii, ponieważ wkraczamy na całkiem nieznany ląd - zaznaczył. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Wiceszef KE Frans Timmermans,
https://wiadomosci.onet.pl/kraj/jacek-dubois-cala-struktura-moze-za-chwile-runac/z6wpmp5,Jacek Dubois: cała struktura może za chwilę runąć,"Polacy powinni w najbliższych dniach bronić Sądu Najwyższego przed czystką wśród sędziów i przejęciem go przez partię rządzącą - powiedział mecenas Jacek Dubois, sędzia Trybunału Stanu, w programie Onet Rano.","- Cała struktura niezależnej władzy sądowniczej może za chwilę runąć. I już nie gwarancje ustawowe, ale tylko ludzie, który nie sprzeniewierzają się swoim przysięgom i sprawiają, że SN jeszcze bardzo dobrze działa - powiedział Dubois. To czy obywatele pojawią się 3 lipca i w następnych dniach przed gmachem SN, aby zaprotestować przeciw reformie oddającej sąd w ręce obecnej władzy ""pokaże Unii Europejskiej czy jesteśmy narodem, z którym warto rozmawiać, gdy koszmar polityczny, które się teraz dzieje się skończy - zaznaczył mecenas. Odpowiadając na pytanie, czy władza się przejmie protestami obywatelskimi i działaniami Unii, Dubois podkreślił, że najważniejsze jest, aby dzięki nim obywatele ""zdali sobie sprawę, że są właśnie pozbawiani gwarancji praworządności i sprawiedliwości"". Do tego, co robi władza powinniśmy ""ustosunkować się"" we wszystkich kolejnych głosowaniach, aby ""w wyborach samorządowych nie oddać miast"", a następnie w eurowyborach, ""aby nie reprezentowali nas ludzie niemądrzy i nieszanowani, pozbawieni jakiejkolwiek wizji"", powiedział Dubois w rozmowie z prowadzącą program Iwoną Kutyną. Przejęcie SN może spowodować, że władza nie uzna niekorzystnych dla niej wyników wyborów samorządowych. ""Dlatego musimy się mobilizować, bo im więcej osób patrzy na władzę, im więcej osób protestuje przeciwko łamaniu prawa, tym trudniej jest władzy manipulować"" - podkreślił Dubois. ""Walczymy o SN, bo po pierwsze, jest symbolem praworządności, po drugie, jest gwarantem, że wobec obywateli będzie stosowane prawo, a nie wola władcy, a po trzecie, sąd ten ma uprawnienia w zakresie kontroli wyborów"" - dodał. Oddając sąd w ręce władzy wykonawczej ""pozwalamy partii, która ma większość na całkowitą bezkarność"". Reforma SN przypomina czasy rewolucji bolszewickiej, gdzie ""półinteligencja chce zastąpić inteligencję"" - dodał Dubois. Świadczy o tym, na przykład, powołanie do SN ławników, ludzi bez przygotowania prawniczego, którzy w Izbie Dyscyplinarnej być może będą sądzić niepokornych sędziów i prokuratorów. Ma to być starszakiem dla sędziów, którzy orzekając niezgodne z oczekiwaniami rządzących muszą liczyć się z tym, że wyroki Izby wobec nich ""będą zgodne z wolą władzy"". - Każdy komu jest droga idea praworządności powinien przyjechać do Warszawy, przed SN, aby bronić niezależności. Swoją obecnością możemy położyć kres przejmowaniu sądu przez partię rządzącą - powiedział Dubois. - Nieszczęściem naszego kraju jest, że opozycja nie potrafi przekonać obywateli jak poważne jest zagrożenie - dodał.",Jacek Dubois,
https://wiadomosci.onet.pl/kraj/malgorzata-gersdorf-nie-chce-wystepowac-przeciw-swojemu-panstwu/r0fl4pm,Małgorzata Gersdorf: nie chcę występować przeciw swojemu państwu,"Trybunał Konstytucyjny nie spełnia swojej roli - ocenia I Prezes Sądu Najwyższego Małgorzata Gersdorf. Wspomina też swoje początki na tym stanowisku. - W życiu nie przypuszczałam, że to będzie tak ciężki kawałek chleba - opowiada i dodaje: według mnie będę pierwszą prezes SN do końca kadencji. W rozmowie z reporterem ""Dużego Formatu"" Gersdorf opowiada także, co zamierza zrobić po wygaszeniu jej kadencji.","Małgorzata Gersdorf została sędzią Sądu Najwyższego 10 lat temu. - Nominację wręczał mi Lech Kaczyński - wspomina - Zachował się bardzo przyjacielsko. Z Kaczyńskimi zresztą Gersdorf znała się już od dzieciństwa. - Tak się zdarzyło, że mieszkaliśmy podwórko w podwórko - opowiada. Jeśli zaś chodzi o objęcie stanowiska prezes Sądu Najwyższego, to Gersdorf mówi wprost: po prostu byłam najlepsza i zdecydowana w końcowej rywalizacji. I dodaje, że nie spodziewała się, że prezesura będzie tak trudna. Dlaczego? - (...) Pomyślałam, bo to był okres przedwyborczy, że jeśli wygra PiS, to może być trudniej. Przecież prezes Kaczyński nigdy nie krył swojej niechęci do środowisk prawniczych. Jednak moje wyobrażenia nie oddawały obecnej rzeczywistości - mówi. A co dalej z Gersdorf? W myśl nowych przepisów o Sądzie Najwyższym jej kadencja zostanie skrócona. Takie postanowienie ma wydać jutro prezydent. Wraz z prezes w stan spoczynku mają zostać przeniesieni sędziowie, którzy osiągnęli już wiek emerytalny, chyba że złożyliby oświadczenie o woli dalszego orzekania. Gersdorf oświadczenia nie złożyła, bo - jak podkreśla - długość jej kadencji określa konstytucja. - Według pana posła Asta i ministra Dery będą w stanie spoczynku. Według mnie będę pierwszą prezes SN do końca kadencji - mówi. - Ja mogę iść do Europejskiego Trybunału Praw Człowieka w Strasburgu. Tyle że nie mam żadnej procedury, którą mogłabym wyczerpać na poziomie krajowym, a do tego jeszcze mała pułapka - oświadczenie i wniosek do prezydenta, którego świadomie i celowo nie złożyłam. Więc nad skargą trzeba się spokojnie zastanowić - wyjaśnia. - Nie jestem też osobą, która chciałaby występować przeciwko swojemu państwu. Tak mnie wychowano - tata był wielkim patriotą. Tak więc to, czy w ogóle będę się skarżyć, zależy od odpowiedzi na pytanie, czy to, że tam pójdę, przyczyni się do poprawy losu mojej ojczyzny - zapewnia. Chcesz być na bieżąco z najważniejszymi informacjami dnia? Polub Onet Wiadomości na Facebooku!",,
https://wiadomosci.onet.pl/kraj/prezydent-wyda-jutro-postanowienie-o-przejsciu-i-prezes-sn-w-stan-spoczynku/zp2bzlz,Prezydent wyda jutro postanowienie o przejściu I prezes SN w stan spoczynku,"Andrzej Duda jutro wyda postanowienie o przejściu I prezes Sądu Najwyższego w stan spoczynku - powiedziała podsekretarz stanu w Kancelarii Prezydenta RP Anna Surówka-Pasek w rozmowie z ""Dziennikiem Gazetą Prawną"".","Czy istnieje ryzyko dwuwładzy w Sądzie Najwyższym? - Zgodnie z konstytucją sędzia nie może sobie wybierać, które przepisy go dotyczą - ustawy lub konstytucji - ale podlega i przepisom ustawy, i konstytucji - wyjaśnia Surówka-Pasek. Z kolei krytycy tej decyzji mówią wprost o łamaniu konstytucji. Tomasz Lis napisał na Twitterze, że skoro Andrzej Duda może przerwać kadencję, której długość jest określona przepisami w konstytucji, to naród równie dobrze może przestać uznawać Dudę za prezydenta. Zdaniem Surówki-Pasek, ustawa o Sądzie Najwyższym, która weszła w życie 3 kwietnia, funkcjonuje bez zakłóceń. To właśnie jej konsekwencją jest fakt, iż sędziowie, którzy nie ukończyli 65. roku życia, a którzy chcą dalej orzekać, muszą złożyć stosowne oświadczenia wraz z dokumentacją psychologiczną i lekarską. - Kolejną konsekwencją w odniesieniu do sędziów, którzy nie złożyli takiego oświadczenia, będzie ich przejście 4 lipca w stan spoczynku - mówi podsekretarz stanu w Kancelarii Prezydenta. - Mamy jednolity wiek nazwijmy umownie ""emerytalny"", który obowiązuje sędziów SN, ale też sędziów w sądach powszechnych i obowiązuje w powszechnym systemie emerytalnym - mówi prawniczka w rozmowie z ""DGP"", tłumacząc, że właśnie to pokazuje, iż obniżenie wieku przejścia w stan spoczynku w SN ""nie było oderwane od zmian"" w innych systemach emerytalnych. Surówka-Pasek przyznaje, że przeszłość sędziów SN, np. to, że byli byłymi członkami PZPR, będzie stanowiło okoliczność, której przyjrzy się prezydent przy rozpatrywaniu oświadczeń sędziowskich. W wywiadzie poruszono temat prof. Małgorzaty Gersdorf, która nie złożyła swojego oświadczenia, powołując się na konstytucyjną długość kadencji I prezesa SN. Dla rozmówczyni ""DGP"" zachowanie prezes SN jest paradoksem, bowiem z jednej strony Gersdorf nie uznaje nowej ustawy o SN, a z drugiej na jej mocy złożyła prośbę do Andrzeja Dudy o wyrażenie zgody na dodatkowe zatrudnienie. Rozmówczyni ""DGP"" nie obawia się chaosu, ani tego, że pomimo przejścia w stan spoczynku, prof. Małgorzata Gersdorf postanowi przyjść do pracy. Surówka-Pasek zapewnia, że nie będzie także problemu z obsadzeniem wakatów SN, które określiła cieszącymi się ""dużym prestiżem"". Działania ustawowe określane przez niektórych jako ""wymianę kadrową znacznej części SN"", Surówka-Pasek określiła ""dopowiedzeniem osób, które kontestuję tę ustawę"". - Nigdy zamiarem pana prezydenta nie było czyszczenie czy pozbywanie się kogokolwiek z SN. Wręcz przeciwnie - podkreśliła. Kiedy możemy spodziewać się postanowienia prezydenta odnośnie daty przejścia I prezes w stan spoczynku? - Terminem dla pana prezydenta jest 3 lipca. Wówczas będzie wydane oświadczenie - odpowiada podsekretarz stanu. Czy Komisja Europejska ma podstawy do zaskarżenia ustawy o SN do Trybunału Sprawiedliwości Unii Europejskiej? Zdaniem Surówki-Pasek taka reakcja byłaby nieadekwatna, a ustawa cieszy się domniemaniem konstytucyjności. Nie istnieje także zagrożenie, że prokurator generalny, który jednocześnie jest politykiem, wykorzysta SN do celów politycznych. - W SN orzekają niezależni i niezawiśli sędziowie. Nie ma więc takiego zagrożenia - zapewnia Anna Surówka-Pasek. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Andrzej Duda,
https://wiadomosci.onet.pl/kraj/apel-czesci-sedziow-i-prokuratorow-ws-sn/yvs6ttm,Apel części sędziów i prokuratorów ws. SN,"Kilka środowisk prawniczych zaapelowało o udzielenie wsparcia sędziom Sadu Najwyższego. ""Prosimy Was, abyście 3 i 4 lipca zjawili się na placu Krasińskich"" - napisali sygnatariusze listu, wśród których znajdują się m.in. przedstawiciele Stowarzyszania Sędziów Polskich Iustitia.","""Od momentu uchwalenia ustaw, władza polityczna chce, wbrew zapisom Konstytucji, za pomocą zwykłej ustawy wprowadzić zależnych od niej sędziów do składu sędziów Sądu Najwyższego. Nie godzimy się na to. Dotychczasowy skład, niezależnie od indywidualnych ocen, jest ostatnią ważną instytucją, która stoi na straży porządku prawnego w Polsce"" - czytamy w liście. Sygnatariusze apelu piszą, że w najbliższa środę chcą utworzyć symboliczny łańcuch wsparcia, który obejmie budynek Sądu Najwyższego, ""a samym sędziom da odwagę w zmierzeniu się z próbą bezprawnego odwołania ich"". ""Będą tam również media, spodziewamy się też tysięcy Polaków, nie może tam również zabraknąć sędziów z sądów różnych szczebli i przedstawicieli zawodów prawniczych"" - czytamy dalej. ""3 lipca o godzinie 20.00 spotykamy się na placu Krasińskich. 4 lipca o 8 rano chcemy być z nimi, pojawmy się, zabierzmy nasze togi, aby pokazać, że wszyscy prawnicy wspierają obronę prawa"" - zaznaczają. Apel podpisali, poza Stowarzyszaniem Sędziów Polskich Iustitia także Zarząd Stowarzyszenia Sędziów Themis, Zarząd Stowarzyszenia Sędziów Rodzinnych Pro Familia, Zarząd Stowarzyszenia Sędziów Rodzinnych w Polsce oraz Stowarzyszenie Prokuratorów ""Lex super omnia"". Zgodnie z ustawą o Sądzie Najwyższym, która weszła w życie 3 kwietnia, w trzy miesiące od tego terminu, czyli 3 lipca, w stan spoczynku przechodzą z mocy prawa sędziowie SN, którzy ukończyli 65. rok życia. Mogą oni dalej pełnić swoją funkcję, jeśli w ciągu miesiąca od wejścia w życie nowej ustawy, czyli do 2 maja, złożyli stosowne oświadczenie i przedstawili odpowiednie zaświadczenia lekarskie, a prezydent RP wyrazi zgodę na dalsze zajmowanie stanowiska sędziego SN. W SN orzeka obecnie 74 sędziów, spośród których 27 osiągnęło ten wiek. Część sędziów SN, którzy ukończyli 65. rok życia nie złożyło oświadczeń lub nie przedstawiło zaświadczeń lekarskich. I prezes SN Małgorzata Gersdorf, która już ukończyła 65. rok życia, powiedziała, że ""nie złożyła i nie złoży"" wniosku do prezydenta ws. dalszego zajmowania stanowiska sędziowskiego i funkcji prezesa SN. ""Konstytucja gwarantuje mi to stanowisko, bardzo zaszczytne, na sześć lat i nie widzę powodu, żebym miała zgłaszać się do władzy wykonawczej z prośbą, to w ogóle nie wchodzi w grę"" - podkreśliła Gersdorf. W czwartek Zgromadzenie Ogólne Sędziów SN jednogłośnie przyjęło uchwałę mówiącą, że sędzia Gersdorf pozostaje zgodnie z Konstytucją RP I prezesem SN do 30 kwietnia 2020 r. Zgodnie z nowelizacją nowej ustawy o SN, która weszła w życie w połowie czerwca, prezydent ma obowiązek zasięgnięcia opinii Krajowej Rady Sądownictwa przed wyrażeniem zgody na dalsze zajmowanie stanowiska przez sędziego SN, który osiągnął wiek przejścia w stan spoczynku - 65 lat. ""KRS przekazuje Prezydentowi RP opinię w terminie 30 dni od dnia wystąpienia przez Prezydenta RP o przedstawienie tej opinii. W przypadku nieprzekazania opinii w terminie, o którym mowa (...), uznaje się, że KRS wydała opinię pozytywną"" - głosi przepis. Chcesz być na bieżąco z najważniejszymi informacjami dnia? Polub Onet Wiadomości na Facebooku!",I prezes SN Małgorzata Gersdorf,
https://wiadomosci.onet.pl/kraj/ryszard-terlecki-wymiar-sprawiedliwosci-musi-podlegac-narodowi/w5l4j8z,Ryszard Terlecki: wymiar sprawiedliwości musi podlegać narodowi,"Wymiar sprawiedliwości jest jedyną częścią trójwładzy, która nie podlega kontroli narodu i to musi się zmienić - stwierdził dzisiaj wicemarszałek Sejmu Ryszard Terlecki podczas spotkania w Baligrodzie w Bieszczadach.","- Konstytucja Polski mówi, że władzę sprawuje naród. I sprawuje ją poprzez parlament, poprzez rząd, prezydenta, poprzez wymiar sprawiedliwości. Ten wymiar sprawiedliwości to jest jedyna część tej trójwładzy, która nie podlega kontroli, nie podlega narodowi. Działa jakby w pewnej próżni społecznej. To się musi zmienić - mówił dzisiaj wicemarszałek. Jego zdaniem ""tak nie może być"". - Tak nie jest też w Europie. To, że nas atakują, to dzieje się pod naciskiem opozycji, pod presją, czy na prośbę opozycji. Słyszycie jak jeżdżą do Brukseli, jak tam żebrzą, żeby Komisja Europejska postawiła się i w jakiś sposób zmusiła Polskę do ustępstw - powiedział Terlecki. - My nie ustąpimy - podkreślił. Stwierdził, że ""wymiar sprawiedliwości nie był reformowany od upadku komuny"". - Przez te lata, które spędziliśmy w opozycji, w naszych biurach poselskich, biurach naszej partii najczęściej były pretensje i skargi dotyczące wymiaru sprawiedliwości - mówił. Zwrócił uwagę, że celem Prawa i Sprawiedliwości było poddać wymiar sprawiedliwości ""społecznej kontroli"". - Nie może być sam (wymiar sprawiedliwości - red.) dla siebie władzą. Nie może być jakąś władzą zwierzchnią nad całym państwem. Prawnicy nie mogą rządzić, sędziowie nie mogą rządzić. Od tego jest rząd, od tego jest prezydent, a od powołania ich jest parlament - zaznaczył. W jego ocenie, ""elita prawnicza"" próbuje ""złamać prawo, które ustanowił parlament"". - To jest niedopuszczalne, niewyobrażalne. Oczywiście tu nie możemy ustąpić - oświadczył. Zdaniem Terleckiego, to, że ""Sąd Najwyższy nie uznaje ustaw sejmowych, nie uznaje reformy, którą przeprowadziliśmy, to jest właśnie przykład łamania prawa"". - Sąd Najwyższy nie jest od tego, żeby oceniać zgodność z konstytucją. Od tego jest Trybunał Konstytucyjny - mówił. Dodał, że przed ugrupowaniem rządzącym jest ""jeszcze ten ostatni krok, ostatni etap, który przeprowadzimy"". - I myślę, że będziemy mieli wreszcie zreformowane sądy - powiedział. Dzisiaj wicemarszałek Terlecki, w ramach spotkań polityków PiS z mieszkańcami, oprócz Baligrodu odwiedzi jeszcze Polańczyk. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Wicemarszałek Sejmu Ryszard Terlecki,
https://wiadomosci.onet.pl/kraj/lech-walesa-o-zmianach-w-sadzie-najwyzszym-pojade-do-warszawy-i-odsune-sprawce/c3qw3mh,Lech Wałęsa o zmianach w Sądzie Najwyższym: pojadę do Warszawy i odsunę sprawcę,"Jeśli władza podniesie rękę na Sąd Najwyższy, to pojadę do Warszawy i odsunę głównego sprawcę od możliwości jego zniszczenia - zadeklarował we wpisie na Facebooku Lech Wałęsa. Były prezydent przypomniał też, że posiada broń i zapowiedział, że jeśli policja stanie na jego drodze, ma zamiar ""walczyć i bronić się"". Kilka godzin później wpis zniknął z serwisu.","""Wybraną władzę należy szanować. Tą władzę nie wolno szanować. Ta władza łamie konstytucję, niszczy dorobek i dobre imię Polski. Ja mówię zdecydowane już dość. Jeśli podniosą łapę na Sąd Najwyższy to jadę do Warszawy 4 lipca, by głównego sprawcę odsunąć od możliwości zniszczenia podstawowego strażnika Demokracji, jakim jest Sąd Najwyższy. Będę chciał zrobić to pokojowo, ale jeśli ktokolwiek w tym policja stanie mi na przeszkodzie, będę walczył i bronił się. Przypominam, że mam broń i pozwolenie do obrony osobistej. Policja nie może wykonywać rozkazów w obronie łamiących konstytucji. LW"" - napisał dzisiaj na swoim profilu facebookowym były prezydent RP Lech Wałęsa. (pisownia oryginalna - red.). Wczoraj Lech Wałęsa pisał: ""Staję na czele fizycznego odsunięcia głównego sprawcy wszystkich nieszczęść. By tego dokonać musi być w Warszawie zgromadzone ponad 100 000 zdecydowanych i zdyscyplinowanych chętnych. Przy otwartej kurtynie, pokojowo i zdecydowanie musimy tego dokonać na oczach świata. Jestem w gotowości i wiem jak do tego doprowadzić"". Zgodnie z ustawą o Sądzie Najwyższym, która weszła w życie 3 kwietnia, w trzy miesiące od tego terminu, czyli 3 lipca, w stan spoczynku przechodzą z mocy prawa sędziowie SN, którzy ukończyli 65. rok życia. Mogą oni dalej pełnić swoją funkcję, jeśli w ciągu miesiąca od wejścia w życie nowej ustawy, czyli do 2 maja, złożyli stosowne oświadczenie i przedstawili odpowiednie zaświadczenia lekarskie, a prezydent RP wyrazi zgodę na dalsze zajmowanie stanowiska sędziego SN. W SN orzeka obecnie 74 sędziów, spośród których 27 osiągnęło ten wiek. Część sędziów SN, którzy ukończyli 65. rok życia nie złożyło oświadczeń lub nie przedstawiło zaświadczeń lekarskich. I prezes SN Małgorzata Gersdorf, która już ukończyła 65. rok życia, powiedziała, że ""nie złożyła i nie złoży"" wniosku do prezydenta ws. dalszego zajmowania stanowiska sędziowskiego i funkcji prezesa SN. - Konstytucja gwarantuje mi to stanowisko, bardzo zaszczytne, na sześć lat i nie widzę powodu, żebym miała zgłaszać się do władzy wykonawczej z prośbą, to w ogóle nie wchodzi w grę - podkreśliła Gersdorf. W czwartek Zgromadzenie Ogólne Sędziów SN jednogłośnie przyjęło uchwałę mówiącą, że sędzia Gersdorf pozostaje zgodnie z Konstytucją RP I prezesem SN do 30 kwietnia 2020 r. Zgodnie z nowelizacją nowej ustawy o SN, która weszła w życie w połowie czerwca, prezydent ma obowiązek zasięgnięcia opinii Krajowej Rady Sądownictwa przed wyrażeniem zgody na dalsze zajmowanie stanowiska przez sędziego SN, który osiągnął wiek przejścia w stan spoczynku - 65 lat. ""KRS przekazuje Prezydentowi RP opinię w terminie 30 dni od dnia wystąpienia przez Prezydenta RP o przedstawienie tej opinii. W przypadku nieprzekazania opinii w terminie, o którym mowa (...), uznaje się, że KRS wydała opinię pozytywną"" - głosi przepis. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Lech Wałęsa,
https://wiadomosci.onet.pl/kraj/lech-walesa-staje-na-czele-fizycznego-odsuniecia-glownego-sprawcy-wszystkich/vy90m8c,Lech Wałęsa: staję na czele fizycznego odsunięcia głównego sprawcy wszystkich nieszczęść,"Lech Wałęsa na Twitterze opublikował wpis, w którym zapowiada stanowczą reakcję w przypadku ataku na Sąd Najwyższy. ""Staję na czele fizycznego odsunięcia głównego sprawcy wszystkich nieszczęść"" - napisał były prezydent.","Według nowej ustawy o Sądzie Najwyższym, od 4 lipca automatycznie w stan spoczynku przejdą sędziowie tego sądu, którzy ukończyli 65. rok życia - w tym prezes Małgorzata Gersdorf. W czwartek Zgromadzenie Ogólne Sądu Najwyższego jednogłośnie przyjęło dwie uchwały. W pierwszej z nich zapisano, że sędzia Małgorzata Gersdorf pozostaje zgodnie z Konstytucją RP pierwszym prezesem SN do dnia 30 kwietnia 2020 r. W drugiej uchwale wskazano, że usunięcie ze składu Sądu Najwyższego znacznej liczby sędziów to naruszenie przez władzę ustawodawczą jednej z podstawowych gwarancji niezależności sądownictwa, które w najbliższym czasie istotnie zakłóci normalne funkcjonowanie sądów. Głos w całej sprawie postanowił zabrać na Twitterze Lech Wałęsa. ""Jeśli w jakikolwiek sposób obecna ekipa zaatakuje Sąd Najwyższy, 4 lipca to ja po godzinie 15:00 udaję się z Gdańska do Warszawy. »Dość niszczenia Polski«! Staję na czele fizycznego odsunięcia głównego sprawcy wszystkich nieszczęść"" - napisał były prezydent. ""By tego dokonać musi być w Warszawie zgromadzone ponad 100 000 zdecydowanych i zdyscyplinowanych chętnych. Przy otwartej kurtynie, pokojowo zdecydowanie musimy tego dokonać na oczach świata. Jestem w gotowości i wiem jak do tego doprowadzić - napisał w kolejnym wpisie Lech Wałęsa. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Lech Wałęsa,
https://wiadomosci.onet.pl/kraj/wybrano-13-lawnikow-sadu-najwyzszego/rw1hc34,Senat: wybrano 13 ławników Sądu Najwyższego,Dwie kandydatury nie uzyskały poparcia senatorów. Parlamentarzyści głosowali za pomocą kart wrzucanych do urny. W głosowaniu nie wzięli udziału przedstawiciele Platformy Obywatelskiej.,"Na ławników SN wybrano: Mariusza Kolankowskiego, Józefa Kowalskiego, Annę Kuć, Małgorzatę Kuśmierczyk-Balcerek, Jacka Leśniewskiego, Romana Markiewicza, Marka Molczyka, Agatę Pawlak, Aleksandra Popończyka, Bogusławę Rutkowską, Wojciecha Szczepka, Elizę Szepeluk i Agnieszkę Zielonkę. Senatorowie mieli wymienionych na kartach do głosowania 15 kandydatów - 13 zarekomendowanych przez senacką komisję i dwoje, wobec których komisja wydała opinię negatywną. Wobec każdego z kandydatów senator mógł oddać głos za, przeciw lub wstrzymujący. Wyniki głosowania marszałek Senatu Stanisław Karczewski odczytał po przeliczeniu głosów. Poparcia Senatu nie uzyskały dwie kandydatury, które komisja oceniła negatywnie - Mirosława Lasoty i Joanny Witkowskiej. Jak poinformowano, po obliczeniu wyników wydane zostały 84 karty do głosowania, natomiast do urny wrzuconych zostało 57. Senatorowie PO nie wzięli udziału w głosowaniu. Termin na wybór przez Senat ławników SN upływał 3 lipca. Termin na zgłaszanie kandydatur na ławników minął 24 maja. Spośród 19 kandydatur na ławników Sądu Najwyższego, które wpłynęły w terminie do Kancelarii Senatu, wymogi formalne spełniło 15. Ponieważ liczba ławników w SN określona została przez I prezes tego sądu na 36, to już wcześniej wskazywano, iż w późniejszym czasie potrzebny będzie wybór uzupełniający. Po dokonanym przez Izbę wyborze marszałek Senatu ma przesłać niezwłocznie I prezesowi SN uchwałę Senatu w sprawie wyboru ławników SN oraz dokumenty dotyczące osób wybranych na ławników. Ławnikiem SN może być osoba, która m.in. posiada wyłącznie obywatelstwo polskie i korzysta z pełni praw cywilnych i publicznych, jest nieskazitelnego charakteru, ukończyła 40 lat, w dniu wyboru nie ukończyła 60 lat, jest zdolna, ze względu na stan zdrowia, do pełnienia obowiązków ławnika, posiada co najmniej wykształcenie średnie. Nie może nim być osoba, która m.in.: jest zatrudniona w sądach, prokuraturze lub policji, pracuje w urzędach obsługujących centralne organy państwa, jest adwokatem, radcą prawnym, notariuszem, żołnierzem, duchownym albo należy do partii politycznej. Przed głosowaniem senatorowie zadawali pytania przedstawicielowi komisji praw człowieka, praworządności i petycji, która rekomendowała kandydatów. - Czy rzeczywiście było tak, że kilku kandydatów odpowiadało, iż nie ma najmniejszego doświadczenia prawniczego (...) mówili, że chcieliby ""zobaczyć jak to jest na sali rozpraw i zdobyć większe doświadczenie życiowe"", że ""mam czas i chęci i wiem co dobre i złe, bo nauczyły mnie tego dzieci w przedszkolu"". Czy to prawdziwe wypowiedzi? - pytał Mieczysław Augustyn z PO. Sprawozdawca komisji Łukasz Mikołajczyk z PiS odpowiedział, że nie pamięta ""aż tak dokładnie wszystkich wypowiedzi"". Zaznaczył, że posiedzenie komisji trwało ponad trzy godziny. Mówił, że jeden z kandydatów ukończył studia podyplomowe prawa dla doradców podatkowych, wśród innych były także osoby z doktoratami. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Senat RP,
https://wiadomosci.onet.pl/tylko-w-onecie/sad-najwyzszy-sedziowie-odchodza-nastepcow-nadal-nie-wybrano/sbmplhc,"Sąd Najwyższy: sędziowie odchodzą, następców nadal nie wybrano","Na początku lipca z 74 sędziów Sądu Najwyższego do pracy przyjdzie jedynie 55. Pozostali odejdą na emeryturę. Na razie nie wybrano ich następców, stanowiska pozostaną nieobsadzone. - Sytuacja Sądu Najwyższego będzie trudna, jeśli chodzi o normalne funkcjonowanie - mówi Dariusz Zawistowski, prezes SN.","Sędziowie, którzy skończyli 65 lat i nie zwrócili się z wnioskiem do prezydenta o utrzymanie etatów, odejdą na emeryturę. Dotyczy to również tych, którzy stosowny wniosek złożyli, ale powołali się w nim na zapisy konstytucji, a nie ustawy o SN. Po przeprowadzonych zmianach SN ma liczyć 120 sędziów. Nie można jednak wybrać nowych, dopóki nie zostanie opublikowane obwieszczenie prezydenta o wakatach. Kiedy do tego dojdzie - nie wiadomo.",,
https://wiadomosci.onet.pl/kraj/karczewski-nie-bylo-sygnalu-ze-senatorowie-po-nie-wezma-udzialu-w-glosowaniu-ws/zv5cl2v,"Karczewski: nie było sygnału, że senatorowie PO nie wezmą udziału w głosowaniu ws. ławników SN","Nie było sygnału, że senatorowie PO nie wezmą udziału w głosowaniu nad wyborem ławników SN - mówił dziś marszałek Senatu Stanisław Karczewski. Protest senatorów PO określił jako zachowanie ""nielicujące z godnością senatora"".","Senat w czwartek przeprowadził głosowanie dotyczące wyboru ławników do Sądu Najwyższego. Na kartach do głosowania było 15 kandydatur. Wcześniej po wysłuchaniu kandydatów, senacka komisja praw człowieka, praworządności i petycji zarekomendowała 13 kandydatur. Karczewski został zapytany przez dziennikarzy o to, że senatorowie PO nie wzięli udziału w głosowaniu ws. wyboru ławników SN uzasadniając swoją decyzję brakiem kwalifikacji kandydatów i niezgodnością z konstytucją przepisów ustawy o SN. Czytaj więcej: dwie ważne uchwały Sądu Najwyższego - Oni (senatorowie PO) nie są przecież Trybunałem Konstytucyjnym, wykraczają poza swoje kompetencje, a powinni jednak realizować to, co jest zapisane w ustawie o wykonywaniu posła i senatora i powinni wziąć udział w głosowaniu - powiedział marszałek Senatu. W jego ocenie zachowanie senatorów PO było ""nielicujące z godnością senatora"". - Uważam, że pobranie karty, niewypełnienie jej i wyniesienie poza salę obrad jest nagannym i niedopuszczalnym zachowaniem - powiedział Karczewski. Jak dodał, ""nie było takiego sygnału, że senatorowie nie zagłosują"". Marszałek Senatu zaznaczył ponadto, że o zgodności lub niezgodności z konstytucją decyduje tylko i wyłącznie Trybunał Konstytucyjny. - A na pewno nie senatorowie PO - dodał. Na uwagę, że jeśli chodzi o ławników SN to sam mówił, że czuje pewien niedosyt, Karczewski powiedział: Czuję niedosyt bo byłem przekonany, że będzie więcej chętnych. Jestem zresztą przekonany, że do następnego naboru zgłosi się dużo więcej chętnych. Według Karczewskiego, zbyt mało osób jest zainteresowanych funkcją ławnika SN. - Świadczy to o słabości naszego społeczeństwa obywatelskiego - ocenił. Dodał jednak, że jest nastawiony optymistycznie ""i przekonany, że w przyszłości będzie takich chętnych osób dużo więcej, bo zobaczą, że funkcja ławnika SN jest ważną funkcją i warto się o nią ubiegać"". Pytany, czy kwalifikacje tych, którzy zgłosili się obecnie do pełnienia tej są wystarczające, podkreślił, że po obejrzeniu relacji z wysłuchania ich przez komisję senacką miał jeszcze większy niedosyt. - No, ale my musimy podjąć decyzję wobec tych, którzy się zgłosili - dodał marszałek. Nowa ustawa o Sądzie Najwyższym, która weszła w życie 3 kwietnia, m.in. ustanowiła dwie nowe Izby Sądu Najwyższego: Izbę Kontroli Nadzwyczajnej i Spraw Publicznych oraz Izbę Dyscyplinarną, w których obok sędziów mają orzekać ławnicy. Termin na wybór przez Senat ławników SN upływa we wtorek, 3 lipca; termin na zgłaszanie kandydatur na ławników minął 24 maja. Spośród 19 kandydatur na ławników Sądu Najwyższego, które wpłynęły w terminie do Kancelarii Senatu, wymogi formalne spełniło 15. Ponieważ liczba ławników w SN określona została przez I prezes tego sądu na 36, to już wcześniej wskazywano, iż w późniejszym czasie potrzebny będzie wybór uzupełniający. Według ustawy ławnikiem SN może być osoba, która m.in. posiada wyłącznie obywatelstwo polskie i korzysta z pełni praw cywilnych i publicznych, jest nieskazitelnego charakteru, ukończyła 40 lat, w dniu wyboru nie ukończyła 60 lat, jest zdolna, ze względu na stan zdrowia, do pełnienia obowiązków ławnika, posiada co najmniej wykształcenie średnie. Nie może nim być osoba, która m.in.: jest zatrudniona w sądach, prokuraturze lub policji, pracuje w urzędach obsługujących centralne organy państwa, jest adwokatem, radcą prawnym, notariuszem, żołnierzem, duchownym albo należy do partii politycznej.",18627045 - WARSZAWA KARCZEWSKI MUCHA KONFERENCJA (Stanisław Karczewski),
https://wiadomosci.onet.pl/kraj/jest-obwieszczenie-prezydenta-o-wolnych-stanowiskach-sedziego-w-sn/c26e0kg,Jest obwieszczenie prezydenta o wolnych stanowiskach sędziego w SN,"Zgodnie z obwieszczeniem, które opublikowano w Monitorze Polskim, do objęcia są łącznie 44 wakaty sędziowskie. Dokument został podpisany przez prezydenta Andrzeja Dudę.","Jak wskazano, do objęcia jest siedem wolnych stanowisk w Izbie Cywilnej SN. W Izbie karnej SN wolne jest jedno stanowisko. W Izbie Kontroli Nadzwyczajnej i Spraw Publicznych przewidziano 20 stanowisk do obsadzenia, a w Izbie dyscyplinarnej 16 stanowisk. Również dziś w Monitorze Polskim opublikowane zostało obwieszczenie prezydenta o wolnych stanowiskach sędziego w Naczelnym Sądzie Administracyjnym. Zgodnie z nim przewidziano dwa stanowiska sędziowskie w Izbie Finansowej NSA. Wolne stanowiska sędziów w SN wynikają ze zmiani w strukturze Sądu Najwyższego, które zostały wprowadzone nową ustawą o SN. Zgodnie z tą ustawą obok funkcjonujących obecnie w SN Izb, powstają dwie nowe Izby: Kontroli Nadzwyczajnej i Spraw Publicznych oraz Dyscyplinarna. W związku z tą reformą w Izbie Kontroli Nadzwyczajnej i Spraw Publicznych przewidzianych jest 20 wakatów sędziowskich, a w Izbie Dyscyplinarnej 16. Tworzona od podstaw Izba Kontroli Nadzwyczajnej i Spraw Publicznych będzie rozstrzygać skargi nadzwyczajne oraz m.in. protesty wyborcze i sprawy koncesji wydawanych przez KRRiT. Z kolei Izba Dyscyplinarna będzie badać w I i II instancji sprawy dyscyplinarne sędziów SN i te ""dyscyplinarki"" sędziów sądów powszechnych i wojskowych - w których zarzucono by im przewinienie dyscyplinarne będące jednocześnie przestępstwem. Ma też ona badać odwołania od uchwał KRS. Izba ma też rozpatrywać odwołania od orzeczeń I instancji sędziowskich sądów dyscyplinarnych i sądów innych zawodów prawniczych. Z uwagi na ""społecznie ważne zadania"", Izba Dyscyplinarna uzyskała autonomiczny status wśród izb SN. Ma mieć odrębną kancelarię prezesa SN kierującego jej pracą. Jej sędziowie będą zarabiać o 40 proc. więcej niż sędziowie w innych izbach. Ponadto nowelizacja ustawy o SN z kwietnia br. wprowadziła zmiany w gospodarowaniu budżetem Izby Dyscyplinarnej SN. Przewidziano, że prezes SN, kierujący Izbą Dyscyplinarną, będzie samodzielnie - bez udziału czy upoważnienia I prezesa SN - dysponował budżetem związanym z funkcjonowaniem Izby Dyscyplinarnej. Ponadto bez zgody prezesa Izby Dyscyplinarnej nie będzie można w ramach SN zmniejszyć wydatków na tę Izbę. W jednym z przepisów przejściowych noweli przewidziano, że jeżeli przed jej wejściem w życie - doszłoby do zmniejszenia wydatków na Izbę Dyscyplinarną, to prezes Izby mógłby przywrócić poprzedni poziom budżetu Izby sprzed zmiany poziomu wydatków. Ponadto zgodnie z ustawą o SN, 3 lipca - w stan spoczynku przechodzą z mocy prawa sędziowie SN, którzy ukończyli 65. rok życia. Mogą oni dalej pełnić swoją funkcję, jeśli - w ciągu miesiąca od wejścia w życie nowej ustawy, czyli do 2 maja - złożyli stosowne oświadczenie i przedstawili odpowiednie zaświadczenia lekarskie, a prezydent wyrazi zgodę na dalsze zajmowanie stanowiska sędziego SN. Na dzień 3 lipca w SN będzie 73 sędziów, spośród których 27 osiągnęło ten wiek. Spośród tych 27 sędziów oświadczenia dotyczące woli pozostania na stanowisku z powołaniem na podstawę prawną nowej ustawy o SN złożyło dziewięciu sędziów. Z kolei w siedmiu kolejnych oświadczeniach sędziowie powołali się bezpośrednio na Konstytucję RP, nie dołączyli także zaświadczeń o stanie zdrowia. Chcesz być na bieżąco z najważniejszymi informacjami dnia? Polub Onet Wiadomości na Facebooku!",,
https://wiadomosci.onet.pl/kraj/sad-najwyzszy-zgoda-na-podsluch-wygaszona-uchwala/z6nbqs2,Sąd Najwyższy zdecydował w sprawie podsłuchów,"Sąd Najwyższy podjął uchwałę, która wygasza przepis dot. podsłuchów, który do prawa wprowadził resort Zbigniewa Ziobry. Wykorzystywanie dowodów uzyskanych ""przy okazji"" podsłuchu do ścigania innych przestępstw niż te, którymi uzasadniono konieczność tego podsłuchu, nie może być nieograniczone i dotyczyć wszystkich przestępstw ściganych z urzędu - wynika z uchwały Sądu Najwyższego.","- Niedopuszczalne jest domniemywanie kompetencji władz publicznych w zakresie ingerencji w wolność jednostki. (...) Aby można było mówić o zachowaniu standardu konstytucyjnego, ustawodawca powinien zdefiniować zamknięty i możliwie wąski katalog poważnych przestępstw uzasadniających ingerującą w status jednostki kontrolę operacyjną - mówił w uzasadnieniu uchwały sędzia SN Jerzy Grubba. Po raz pierwszy SN zajmował się sprawą w końcu marca. Wówczas trzech sędziów zdecydowało o przekazaniu sprawy do szerszego składu. ""Kwestia będąca przedmiotem pytania prawnego ma ogromną wagę i niezwykłą doniosłość społeczną i należy uznać, że jest to materia kwalifikująca się do tego, żeby rozstrzygnął o niej poszerzony skład SN"" - uzasadniał wtedy SN. Problem, który rozpoznał poszerzony skład siedmiu sędziów SN, wyłonił się podczas rozpoznawania w listopadzie zeszłego roku jednej z apelacji przez Sąd Apelacyjny w Poznaniu. W sprawie tej Sąd Okręgowy w Zielonej Górze wymierzył kary czterech i trzech lat więzienia dwóm oskarżonym. Uznał ich za winnych m.in. udziału w zorganizowanej grupie kradnącej samochody. Jednym z głównych dowodów w sprawie były materiały uzyskane na skutek kontroli operacyjnej, w tym stenogramy z zapisami rozmów telefonicznych i wysyłanych wiadomości tekstowych. Wśród czynów, za które skazano obu oskarżonych na podstawie dowodów z podsłuchów, znalazły się jednak także takie, których nie wymieniono w ustawie o policji w kontekście prawa do stosowania kontroli operacyjnej - przestępstwa kradzieży z włamaniem i paserstwa. SA w Poznaniu - jako II instancja - po zapoznaniu się ze sprawą sformułował pytanie do SN. Zagadnienie, które dostrzegł poznański sąd, jest związane z rozumieniem przepisu wprowadzonego do Kpk nowelizacją z marca 2016 r. Zgodnie z tym przepisem, jeżeli w wyniku kontroli operacyjnej, czyli np. podsłuchu, ""uzyskano dowód popełnienia przez osobę, wobec której kontrola operacyjna była stosowana, innego przestępstwa ściganego z urzędu lub przestępstwa skarbowego, niż przestępstwo objęte zarządzeniem kontroli operacyjnej lub przestępstwa ściganego z urzędu lub przestępstwa skarbowego popełnionego przez inną osobę niż objętą zarządzeniem kontroli operacyjnej, prokurator podejmuje decyzję w przedmiocie wykorzystania tego dowodu w postępowaniu karnym"". Jak wskazał sąd apelacyjny, nie istnieje jednak jednoznaczna wykładnia tego, jak rozumieć takie ""inne przestępstwo"" ujawnione ""przy okazji"" podsłuchu. Sąd ten zaznaczył, iż czytając przepis wprost ""należy dojść do wniosku, że możliwość wykorzystania materiałów uzyskanych »przy okazji« legalnie prowadzonej kontroli operacyjnej może (...) dotyczyć wszystkich przestępstw ściganych z urzędu lub wszystkich przestępstw skarbowych"". Jednocześnie jednak poznański sąd zwrócił uwagę, iż zgodnie z drugą koncepcją przepis należy czytać w powiązaniu z innymi regulacjami, a w szczególności z ustawą o policji. Ustawa ta natomiast wylicza w sposób ograniczony i zamknięty rodzaje najpoważniejszych przestępstw - m.in. przeciwko życiu i zdrowiu - w przypadku których sąd może zarządzić kontrolę operacyjną, gdy ""inne środki okazały się bezskuteczne, albo będą nieprzydatne"". SN w swojej uchwale wskazał, że pojęcie ""innego przestępstwa"" ze spornego przepisu ""obejmuje swym zakresem wyłącznie te przestępstwa, co do których sąd może wyrazić zgodę na zarządzenie kontroli operacyjnej"", czyli np. tylko te, o których mowa w ustawie o policji. - Skoro działanie ustawodawcy polega na tym, że z jednej strony precyzyjnie, w sposób wyważony buduje ten katalog przestępstw, co do których prowadzona jest ta kontrola operacyjna, elastycznie reaguje na to, co się dzieje i rozszerza ten katalog (..), to wydaje się, że nielogiczne jest, aby w ogóle znieść jakikolwiek katalog dla kontroli wtórnej. To pozostaje w jakiejś sprzeczności ze sobą - mówił sędzia Grubba. Jak dodał, ""w takim układzie (...) należałoby po prostu znieść katalog, uznając, że jest potrzeba takiej totalnej inwigilacji ze strony państwa"". Sędzia zaznaczył, że taka ""nieograniczona kontrola"" oznaczałaby na przykład, iż ""można prowadzić taką kontrolę operacyjną również do przestępstw z kategorii przestępstw przeciwko rodzinie"", gdy tymczasem obecnie z tej grupy katalog obejmuje tylko jedno - ""polegające na organizowaniu adopcji dzieci w celu osiągnięcia korzyści majątkowej"". W połowie maja Rzecznik Praw Obywatelskich wycofał z Trybunału Konstytucyjnego swój wniosek dotyczący kwestii wykorzystania podsłuchów w innej sprawie niż ta, którą uzasadniono konieczność tego podsłuchu. RPO uzasadnił decyzję o wycofaniu tym, że - w jego ocenie - w składzie mającym rozstrzygać sprawę w TK były ""dwie osoby nieuprawnione do orzekania w Trybunale"". Chcesz być na bieżąco z najważniejszymi informacjami dnia? Polub Onet Wiadomości na Facebooku!",Sąd Najwyższy - budynek,
https://wiadomosci.onet.pl/swiat/die-zeit-polski-rzad-demontuje-panstwo-prawa/knfdqzn,"""Die Zeit"": Polski rząd demontuje państwo prawa","Polski rząd po cichu likwiduje ustrój demokratyczny, dokonując od lat zmian w wymiarze sprawiedliwości - ostrzega tygodnik ""Die Zeit"" podkreślając, że nie jest to tylko polski problem, a stawką są europejskie wartości.","""Demontaż demokracji odbywa się dziś bez dramatycznego huku towarzyszącego dawniej puczom wojskowym ze strzelaniną i przelewem krwi, lecz w sposób pełzający, małymi kroczkami, które po krótkim czasie powodują zmęczenie publiczności. Tutaj przykręca się śrubkę, tam wymienia się osobę zajmującą odpowiedzialne stanowisko, aż instytucje stają się fasadami, a prawo ulega erozji"" - pisze Heinrich Wefing w komentarzu ""Ostatni sąd"", opublikowanym na łamach tygodnika ""Die Zeit"". ""Na oczach Europy, od lat proces ten ma miejsce właśnie w Polsce"" - zaznacza. ""Rządząca w Polsce prawicowo-narodowa partia PiS najpierw «ścięła głowę» Trybunałowi Konstytucyjnemu, potem podporządkowała prokuratury ministrowi sprawiedliwości, a następnie Krajową Radę Sądownictwa, która jest odpowiedzialna za powołanie nowych sędziów, poddała kontroli większości parlamentarnej"" – wylicza Wefing. Autor komentarza zwraca uwagę, że wszystkie protesty instytucji międzynarodowych zostały przez rząd w Warszawie ""zignorowane z lodowatym uśmiechem"", a obiecane zmiany mają jedynie ""kosmetyczne"" znaczenie. ""Publiczność przestała się przyglądać, europejscy partnerzy są najwidoczniej bezradni"" – stwierdza Wefing. ""Die Zeit"" podkreśla, że reforma polskiego wymiaru sprawiedliwości nie jest tylko wewnętrzną sprawą Polski. Autor zwraca uwagę na przypadek zatrzymanego w Irlandii Polaka i dylemat tamtejszego sądu najwyższego, czy można go deportować do Polski. Europejski Trybunał Sprawiedliwości ma teraz rozstrzygnąć, czy zatrzymany może liczyć w Polsce na uczciwy proces, a tym samym, czy Polska jest jeszcze częścią unijnej wspólnoty prawa. Wefing przypomina o postępowaniu wdrożonym przez KE przeciwko Polsce, zastrzega jednak, że gotowość do ostrego potraktowania Polski nie jest równie silna we wszystkich krajach Wspólnoty. ""Jedno musi być jasne: stawką jest istota Europy. Inaczej mówiąc: jeszcze gorsze od wyjścia jakiegoś kraju z UE jest pozostanie w Unii kraju, który przestał być krajem praworządnym"" – konkluduje Wefing w ""Die Zeit"". Chcesz być na bieżąco z najważniejszymi informacjami dnia? Polub Onet Wiadomości na Facebooku!","""Die Zeit"": Rząd Polski po cichu likwiduje ustrój demokratyczny. Zaczęło się od TK",
https://wiadomosci.onet.pl/kraj/uchwala-sn-malgorzata-gersdorf-pozostanie-prezesem/hg88l4l,Uchwała SN: Małgorzata Gersdorf pozostanie prezesem,"Zgromadzenie Ogólne Sądu Najwyższego jednogłośnie przyjęło dziś dwie uchwały. W pierwszej z nich zapisano, że sędzia Małgorzata Gersdorf pozostaje zgodnie z Konstytucją RP pierwszym prezesem SN do dnia 30 kwietnia 2020 r. Druga uchwała związana jest z usunięciem sędziów ze składu SN po 4 lipca.","Według nowej ustawy o Sądzie Najwyższym, od 4 lipca automatycznie w stan spoczynku przejdą sędziowie tego sądu, którzy ukończyli 65. rok życia - w tym prezes Gersdorf. Rzecznik SN Michał Laskowski oświadczył, że sędziowie SN w tym przypadku zastosowali bezpośrednio przepis konstytucji. ""My sędziowie Sądu Najwyższego uczestniczący w Zgromadzeniu Ogólnym SN w dniu 28 czerwca 2018 r., pamiętając o złożonym ślubowaniu sędziowskim i wierni Konstytucji RP, która jest najwyższym prawem RP, stwierdzamy, że sędzia SN prof. Małgorzata Gersdorf zgodnie z bezpośrednio stosowanym art. 183 ust 3 konstytucji pozostaje do dnia 30 kwietnia 2020 r. pierwszym prezesem SN, kierującym instytucją, w której pełnimy nasza służbę społeczeństwu"" - głosi pierwsza uchwała. W drugiej uchwale wskazano, że usunięcie ze składu Sądu Najwyższego znacznej liczby sędziów to naruszenie przez władzę ustawodawczą jednej z podstawowych gwarancji niezależności sądownictwa, które w najbliższym czasie istotnie zakłóci normalne funkcjonowanie sądów. - Uznajemy, że nie można, zgodnie z regułami obowiązującymi w prawie, nie można w trybie ustawy, zmieniać jasnej, kategorycznej i pełnej normy, wynikającej wprost z konstytucji. Tam kadencja I prezesa SN została uregulowana i zgodnie z zasadami prawodawstwa obowiązuje zakaz regulowania tej samej materii w drodze ustawy, a więc aktu, który zawsze powinien być zgodny z konstytucją - dodał rzecznik SN. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Małgorzata Gersdorf,
https://wiadomosci.onet.pl/kraj/komisja-chce-odejscia-od-wstepnej-kontroli-skarg-kasacyjnych-w-sn/75ytldt,Komisja chce odejścia od wstępnej kontroli skarg kasacyjnych w SN,"Najważniejszy jest sprawiedliwy wyrok, szybkość orzekania nie może przesłaniać jego przejrzystości - powiedział Grzegorz Wojciechowski (PiS) z sejmowej komisji ds. petycji. Komisja chce rezygnacji ze wstępnej kontroli skarg kasacyjnych w Sądzie Najwyższym.","Komisyjny projekt zmiany Kodeksu postępowania cywilnego w tej sprawie w ostatnich dniach został złożony w Sejmie. Trafił już do zaopiniowania przez Biuro Legislacyjne oraz skierowano go do konsultacji. Wojciechowski - który jest przedstawicielem wnioskodawców tego projektu - zaznaczył, że ""trzeba dołożyć wszelkich starań"", aby rozstrzygnięcia sądowe badane w ramach skarg kasacyjnych przez SN były sprawiedliwe i przejrzyste, ""sprawdzone pod każdym względem i z każdej strony"". Zgodnie z obecnymi przepisami SN ""przyjmuje skargę kasacyjną do rozpoznania, jeżeli: w sprawie występuje istotne zagadnienie prawne; istnieje potrzeba wykładni przepisów prawnych budzących poważne wątpliwości lub wywołujących rozbieżności w orzecznictwie sądów; zachodzi nieważność postępowania lub skarga kasacyjna jest oczywiście uzasadniona"". ""O przyjęciu lub odmowie przyjęcia skargi kasacyjnej do rozpoznania SN orzeka na posiedzeniu niejawnym"" - głosi Kpc. Procedura ta potocznie nazywana jest ""przedsądem"". Zgodnie z projektem komisji m.in. ten przepis miałby zostać uchylony. ""Spośród czterech przesłanek przyjęcia skargi kasacyjnej do rozpoznania, wymienionych w tym przepisie, aż trzy posługują się zwrotami o charakterze ocennym, a przez to stwarzającymi ogromne pole do swobodnej, a wręcz arbitralnej interpretacji"" - zaznaczono w uzasadnieniu projektu. Jak dodano o tym, czy te przesłanki są spełnione decyduje jednoosobowo sędzia SN na posiedzeniu niejawnym. ""Wydaje się, że we wskazanym zakresie ustawa przyznaje sędziemu nadmierne uprawnienia"" - oceniono. ""Istotą postępowania w wyższych instancjach jest kolegialność, natomiast w tym przypadku mamy wyjątek, bo kasacja najpierw jest rozpatrywana w jednoosobowym składzie, a jeśli przejdzie przez ten jednoosobowy skład, rozpatrywana jest kolegialnie. Myślę, że to powinno być rozpatrywane zawsze w składzie kolegialnym"" - ocenił Wojciechowski. Jak dodał, nie ma też uzasadnienia, aby dwa razy rozpatrywać tę samą skargę kasacyjną - najpierw w ramach jednoosobowego ""przedsądu"", a dopiero później w składzie trzech sędziów. Wojciechowski zaznaczył, że skarg kasacyjnych nie jest bardzo dużo. ""Przyjrzałem się, ile tych kasacji jest. To jest taki duży wydział sądu cywilnego, z tą różnicą, iż do SN kasacje trafiają już w sprawach osądzonych, nie trzeba przesłuchiwać świadków i stron"" - powiedział. Dlatego - jego zdaniem - ""nie ma obaw, że SN zostanie sparaliżowany, bo tych spraw nie jest dużo"". Jak wynika ze statystyk SN na przykład w zeszłym roku w Izbie Cywilnej załatwiono 3452 skargi kasacyjne, z czego w przypadku 2107 skarg doszło do odmowy ich przyjęcia do rozpoznania. Z kolei w 2016 r. takich skarg załatwiono 3695, z czego odmów było 2395. Rzecznik prasowy SN sędzia Michał Laskowski powiedział, że ""przedsąd"" jest ""rodzajem selekcji, analizy sprawy pod kątem tego, czy pojawił się w niej jakiś problem prawny tego kalibru, że należałoby go rozstrzygnąć na rozprawie"". - Możemy oczywiście powiedzieć, że każda sprawa powinna trafiać na rozprawę, jak chcą tego projektodawcy, tylko trzeba pamiętać, iż skutkiem tego będzie albo rozbudowanie Izby Cywilnej i dodanie tam kolejnych sędziów, albo konieczność czekania na rozstrzygnięcie w sprawie dłużej niż dotychczas, często z takim samym efektem końcowym - zaznaczył. Jak ocenił sędzia Laskowski jest to ""kwestia pewnego wyboru pomiędzy wartościami maksymalnie rzetelnego rozpoznania sprawy, a sprawności postępowania"". Dodał, że instytucję ""przedsądu"" wprowadzono, żeby ""nie było trzy lub czteroletniego oczekiwania na rozpoznanie sprawy"". Ponadto projekt nowelizacji przewiduje uchylenie przepisów, zgodnie z którymi SN może przy rozpatrywaniu skargi orzec co do istoty sprawy lub umorzyć postępowanie. ""W przypadku uznania przez SN skargi za zasadną SN będzie mógł jedynie uchylić zaskarżone orzeczenie i przekazać sprawę do ponownego rozpoznania właściwemu sądowi"" - wskazano w uzasadnieniu. ""W instancjach, gdzie z natury rzeczy jest ograniczone postępowanie nie powinny zapadać wyroki, które zmieniają całkowicie istotę. W takim przypadku powinno być prowadzone postępowanie"" - powiedział Wojciechowski uzasadniając tę propozycję. Jak poinformowano w uzasadnieniu projekt jest efektem pozytywnego rozpatrzenia petycji, która wskazywała ""na brak przejrzystości w przepisach dotyczących rozpatrywania skarg kasacyjnych przez SN"". Propozycja wpłynęła do Sejmu w połowie czerwca. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Komisja chce odejścia od wstępnej kontroli skarg kasacyjnych w SN,
https://wiadomosci.onet.pl/swiat/sedzia-anthony-kennedy-odchodzi-na-emeryture/67mbq3l,USA: sędzia Anthony Kennedy ogłosił przejście na emeryturę,"Sędzia Sądu Najwyższego Anthony M. Kennedy ogłosił dziś, że przejdzie na emeryturę pod koniec przyszłego miesiąca - poinformowała amerykańska telewizja NBC News.","Odejście Kennedy'ego 31 lipca, o którym mówiono już od zeszłego roku, może oznaczać, że amerykański Sąd Najwyższy stanie się bardzo konserwatywnym organem. Jego rezygnacja podda również w wątpliwość przyszłość ogólnokrajowego prawa dostępu do aborcji - ocenia NBC News. - Sędzia Kennedy był najważniejszym członkiem Sądu Najwyższego od lat, może nawet najważniejszym w historii - komentuje Tom Goldstein, prawnik z Waszyngtonu. 26 czerwca 1987 roku, gdy na emeryturę przeszedł Lewis Franklin Powell, prezydent Ronald Reagan najpierw nominował Roberta Borka, jednak dla senatorów okazał się zbyt konserwatywny. Kolejny kandydat, Douglas H. Ginsburg, został wycofany po tym, gdy okazało się, że w młodości nadużywał marihuany. Wreszcie, Reagan zaproponował Kennedy'ego, który sędzią Sądu Najwyższego został wybrany 18 lutego 1988 r. przy 97 głosach za, bez sprzeciwu. Dziś 82-letni sędzia ogłosił, że przejdzie na emeryturę pod koniec przyszłego miesiąca.",Anthony Kennedy,
https://wiadomosci.onet.pl/kraj/bunt-w-sadzie-najwyzszym-sedziowie-odmawiaja-krs/7yc384k,Bunt w Sądzie Najwyższym? Sędziowie odmawiają KRS,"Prezes Izby Karnej Sądu Najwyższego Stanisław Zabłocki odmówił złożenia zaświadczeń lekarskich o zdolności do orzekania. Zabrakło ich również w kilku innych oświadczeniach o chęci pozostania w tym sądzie. Siedmiu sędziów wskazując na podstawę do orzekania, zamiast na ustawę o SN, odwołało się do konstytucji - poinformował zespół prasowy sądu.","Sąd Najwyższy opublikował na swoich stronach odpowiedź Stanisława Zabłockiego na apel przewodniczącego KRS Leszka Mazura dot. przedstawienia zaświadczeń lekarskich. Sędzia wolę dalszej pracy w sądzie opiera na konstytucji, gwarantującej nieusuwalność sędziów. Oświadczenia dotyczące woli pozostania na stanowisku złożyło 16 z 27 sędziów SN, którzy mieli taką możliwość ze względu na ukończenie 65. roku życia. Dla dziewięciu podstawę prawną stanowią regulacje ustawy o SN z dnia 8 grudnia 2017 r., natomiast w siedmiu oświadczeniach sędziowie powołali się bezpośrednio na Konstytucję RP. Zgodnie z najnowszą wersją ustawy o SN wszyscy sędziowie, którzy ukończyli 65 lat, przejdą w stan spoczynku z mocy prawa z dniem 3 lipca. Osoby, które nadal chciały pełnić obowiązku sędziego miały do 2 maja możliwość złożenia oświadczeń i przedstawienia odpowiednich zaświadczeń lekarskich. W ich przypadku zgodę na dalsze orzekanie wyrazi prezydent po zasięgnięciu opinii KRS. I prezes SN, która już ukończyła 65. rok życia, informowała już, że ""nie złożyła i nie złoży"" wniosku do prezydenta ws. dalszego zajmowania stanowiska sędziowskiego i funkcji I prezesa SN. - Konstytucja gwarantuje mi to stanowisko, bardzo zaszczytne, na sześć lat i nie widzę powodu, żebym miała zgłaszać się do władzy wykonawczej z prośbą, to w ogóle nie wchodzi w grę - podkreśliła Gersdorf. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Sędzia Stanisław Zabłocki,
https://wiadomosci.onet.pl/kraj/spor-miedzy-kancelariami-ws-wolnych-stanowisk-w-sn/5k9mnzz,Spór między kancelariami prezydenta i premiera ws. wolnych stanowisk w SN,"Spór między kancelariami prezydenta i premiera stał się przyczyną zwłoki w obsadzaniu stanowisk w Sądzie Najwyższym - czytamy na stronie RMF FM. Radio podaje, że kancelarie nie potrafią porozumieć się w sprawie tego, kto musi podpisać prezydenckie obwieszczenie o wakatach.","""Kancelaria premiera uznaje, że żeby obwieszczenie było ważne, powinien je także podpisać premier, dlatego, że takich obwieszczeń nie ma wśród wymienionych w Konstytucji aktów, o których prezydent decyduje sam"" - pisze Tomasz Skory. Z kolei kancelaria prezydenta uważa, że obwieszczenie o wakatach jest częścią zależącej tylko od prezydenta procedury powoływania sędziów, więc kontrasygnata premiera nie jest potrzebna. Andrzej Duda ma powoływać się na specjalnie przygotowaną w tej sprawie opinię prawną. Nowa ustawa o SN przewiduje, że 3 lipca - czyli w trzy miesiące od wejścia ustawy w życie - w stan spoczynku przechodzą z mocy prawa sędziowie SN, którzy ukończyli 65. rok życia (wiek ten ukończyła też już I prezes SN Małgorzata Gersdorf) - chyba że prezydent zgodziłby się na ich wniosek o przedłużenie. Przepisy te spowodują przejście na emeryturę 40 proc. sędziów. Nowa ustawa zakłada też wprowadzenie możliwości składania do SN skarg nadzwyczajnych na prawomocne wyroki polskich sądów i utworzenie dwóch nowych izb w SN. Dziś szef kancelarii premiera Michał Dworczyk był pytany w radiu TOK FM, kiedy, w związku z wejściem w życie nowych przepisów o Sądzie Najwyższym, Rządowe Centrum Legislacji opublikuje obwieszczanie prezydenta Andrzeja Dudy o wolnych stanowiskach w Sądzie Najwyższym. - Myślę, że w najbliższych dniach Rządowe Centrum Legislacji opublikuje obwieszczenie prezydenta Andrzeja Dudy o wolnych stanowiskach w Sądzie Najwyższym; trwa dialog między RCL a Kancelarią Prezydenta w tej sprawie - mówił w TOK FM. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Mateusz Morawiecki i Andrzej Duda,
https://wiadomosci.onet.pl/kraj/prof-marcin-matczak-3-lipca-pojdzmy-przed-sad-najwyzszy/g13rx7d,Prof. Marcin Matczak wzywa: 3 lipca pójdźmy przed Sąd Najwyższy,"Gośćmi Tomasza Lisa byli prof. Marcin Matczak, prof. Aleksander Smolar oraz Tomasz Zimoch. - Ja jako obywatel liczę, że ze strony sędziów pojawi się głos wielkiego sprzeciwu - powiedział prof. Marcin Matczak, który wzywa do tego, by ""pójść 3 lipca przed Sąd Najwyższy, by wesprzeć sędziów"".","Tomasz Lis rozmawiał z prof. Marcinem Matczakiem, polskim prawnikiem i doktorem habilitowanym nauk prawnych o zmianie składu Sądu Najwyższego, która ma nastąpić 3 lipca 2018 br. - Ja jako obywatel liczę, że ze strony sędziów pojawi się głos wielkiego sprzeciwu. To odejście nie może odbyć się po cichu - powiedział Matczak. Dodał, że Małgorzata Gersdorf, Pierwsza Prezes Sądu Najwyższego, powinna być pewnego rodzaju symbolem, słowem. - Myślę, że Gersdorf przygotuje się do tego dnia. Potrzebne jest wysłanie prostego sygnału do ludzi, że teraz to, co się dzieje w sprawie sądów, jest złem - wyjaśnił. Polski prawnik zaznaczył, że ""polskie społeczeństwo potrzebuje jakiegoś teatrum"", by ten dzień nie wyglądał jak zwykły codzienny dzień. - Musimy zrozumieć tę sytuację, a najlepiej pójść 3 lipca przed Sąd Najwyższy, by wesprzeć sędziów. Według niego ""to, co się dzieje jest złem, przestępstwem konstytucyjnym"". - Ulegamy sile, a nie prawu. Obywatele muszą mieć tego świadomość - podkreślał. Prowadzący zapytał prof. Aleksandra Smolara, prezesa zarządu Fundacji im. Stefana Batorego, o problem imigracyjny. - To jest dramatyczny problem. W tej kwestii PiS był w stanie zarazić strachem dużą część społeczeństwa - stwierdził Smolar - Jest to strach przed innymi. Strach niewynikający z rasizmu czy ksenofobii. Wziął się on z tego, że nasze społeczeństwo zostało zdestabilizowane przez historię - wyjaśnił. Na pytaniem, czy opozycja ma szanse wygrać w wyborach parlamentarne za rok, Smolar odpowiedział: ""Uważam, że tak"". - Opozycja musi dać społeczeństwu nadzieję, odwagę i determinację - zaznaczył. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Prof. Marcin Matczak,
https://wiadomosci.onet.pl/kraj/zbigniew-ziobro-getback-to-nie-jest-afera-pis-u-to-jest-afera-iii-rp/9vgywkx,"Zbigniew Ziobro: GetBack to nie jest afera PiS-u, to jest afera III RP","GetBack to nie jest afera PiS-u, to jest afera III RP; działamy razem jak jedna drużyna, żeby uchronić Polaków przed aferzystami - powiedział Zbigniew Ziobro. Minister sprawiedliwości odniósł się w ""Sygnałach dnia"" do artykułu ""Newsweeka"" dot. afery GetBacku i konfliktu z premierem Morawieckim w tle.","Zdaniem tygodnika szef resortu sprawiedliwości może wykorzystać śledztwo w sprawie firmy GetBack, aby osłabić pozycję Mateusza Morawieckiego. ""Zbigniew Ziobro osobiście kontroluje postępy prokuratorów pracujących przy śledztwie w sprawie GetBacku. Akta sprawy mają już 50 tomów i kilkanaście tomów załączników"" - pisze ""Newsweek"". Sprawa ma być kolejną odsłoną konfliktu na linii Morawiecki - Ziobro, który rozgorzał na nowo od czasu skandalu wokół ustawy o IPN. Według ""Newsweeka"" premier planował ""wysłać Ziobrę do Parlamentu Europejskiego, żeby się go pozbyć z rządu"", ale afera wokół upadającej firmy windykacyjnej staje się teraz ""gwarancją politycznej nietykalności"" prezesa Solidarnej Polski. - Jeśli Morawiecki zacznie wojować z Ziobrą, to Zbyszek pójdzie do prezesa i powie: proszę zobaczyć, premier chce się mnie pozbyć, bo się czegoś obawia. A śledztwo z pewnością potrwa do wyborów. Do których? Tych w 2019 roku - powiedział tygodnikowi jeden z polityków PiS. - GetBack to nie jest afera PiS-u, to jest afera III RP - oznajmił Zbigniew Ziobro w ""Sygnałach dnia"". Polityk stwierdził, że zanim prokuratura postawiła zarzuty byłemu prezesowi spółki Konradowi K., ""opozycja i media mainstreamowe w większości zarzucały nam, że ta rzekoma przewlekłość śledztwa świadczyła, że jest to afera PiS-u"". W rozmowie dowodził, że postępowanie prokuratury zostało podjęte szybciej, niż w przypadku podobnych afer w czasach rządów PO-PSL. Ziobro zaprzeczył też informacjom o konflikcie z Mateuszem Morawieckim: - Działamy razem jak jedna drużyna, żeby uchronić Polaków przed aferzystami. (...) Będziemy to robić jeszcze bardziej skutecznie i konsekwentnie, takie było nasze zobowiązanie - stwierdził. Zdaniem ministra sprawiedliwości ""chodzi o to, żeby polskie państwo nie było państwem, które działa teoretycznie, ale które działa praktycznie"". Polityk był pytany o słowa I prezes Sądu Najwyższego Małgorzaty Gersdorf, która oznajmiła, że ""konstytucja gwarantuje jej tę posadę"". - Konstytucja wymaga jednego na pewno, żeby I prezes Sądu Najwyższego przestrzegała prawa - odpowiedział Zbigniew Ziobro. W kontekście tych słów przypomniał, że w ramach reformy powołano izbę dyscyplinarną Sądu Najwyższego, ""w związku z tym każdy delikt będzie oceniany przez niezawisłych sędziów"". Według ministra wypowiedź Gersdorf wpisuje się w politykę ""totalnej opozycji na czele z Donaldem Tuskiem, Elżbietą Bieńkowską, Rafałem Trzaskowskim i Grzegorzem Schetyną"", która ""chce odebrać Polsce pieniądze"". Zbigniewowi Ziobrze chodziło o propozycję Komisji Europejskiej, by wypłatę unijnych funduszy dla krajów UE powiązać z przestrzeganiem zasad praworządności. - Gdyby można było wzywać jakieś siły interwencyjne w Unii Europejskiej, pewnie nie wahaliby się (opozycja - red.) tego zrobić, żeby tylko odzyskać władzę - powiedział Ziobro na zakończenie rozmowy.",Zbigniew Ziobro,
https://wiadomosci.onet.pl/kraj/koniec-przedsadow-w-sadzie-najwyzszym-jest-projekt/fp6t9pr,"Koniec ""przedsądów"" w Sądzie Najwyższym? Jest projekt","Sejmowa Komisja ds. Petycji chce usunięcia instytucji ""przedsądu"" z Sądu Najwyższego. W takim trybie odrzucana jest większość skarg, które do niego trafiają. Gdyby nowe prawo zostało uchwalone, oznaczałoby to rewolucyjne zmiany w postępowaniu przed najważniejszym polskim sądem, który musiałby rozpatrywać każdą skargę od razu merytorycznie - informuje ""Rzeczpospolita"".","Pomysł zniesienia tzw. przedsądu, krytykują praktycy. Boją się nawału pism, które nie powinny do sądu trafić. Celem noweli jest, aby Sąd Najwyższy rozpatrywał w pełni (merytorycznie) każdą skargę kasacyjną, bez wstępnej jej kontroli, tzw. przedsądu, sprawowanego przez jednego sędziego SN na podstawie, jak napisano w uzasadnieniu, bardzo ogólnych kryteriów. W instytucji przedsądu od początku budzi zastrzeżenia to, że tamuje ona dostęp do SN. Autorzy projektu wskazują, że spośród czterech przesłanek przyjęcia skargi kasacyjnej do pełnego rozpoznania (czyli prześlizgnięcia się przez przedsąd) aż trzy posługują się zwrotami ocennymi, stwarzającymi sędziemu ogromne pole do swobodnej, wręcz arbitralnej, interpretacji, dając mu nadmierne uprawnienia. Potwierdzają to np. przykłady, gdy ta sama skarga kasacyjna pozytywnie oceniona na przedsądzie jest potem oddalana przez pełny, trzyosobowy, skład SN. Formalne przesłanki dopuszczalności skargi kasacyjnej, które nie przysługują zresztą we wszystkich sprawach, są na tyle restrykcyjne, że nie ma uzasadnienia dodatkowa ich selekcja podczas przedsądu – wskazują autorzy projektu. Po zniesieniu przedsądu (ustawa miałaby wejść w życie po 30 dniach od głoszenia) skargi kasacyjne byłyby rozpatrywane przez SN w składzie trzyosobowym. Eliminacja przedsądu nie powinna poważnie zwiększyć obciążenia SN, gdyż wstępne rozpoznawanie też wymaga analizy sprawy przez sędziego, a później, podczas merytorycznego rozpoznania w trzyosobowym składzie, w 25–30 proc. spraw już tego sędziego nie ma i sprawę musi zgłębiać inny sędzia. Proponowana ustawa eliminuje zatem dublowanie pracy sędziów SN. Co równie ważne, zmiany te, w ocenie autorów, powinny zwiększyć zaufanie obywateli do sądownictwa. – Można sobie wyobrazić zniesienie przedsądu, ale nie obędzie się to bez kosztów – mówi ""Rzeczpospolitej"" Dariusz Zawistowski, prezes Izby Cywilnej Sądu Najwyższego. – Kosztem będzie dłuższe oczekiwanie na rozpoznanie skargi kasacyjnej, a musimy pamiętać, że w sprawie zawsze biorą udział dwie strony i ta druga, która ma już wyrok, będzie dłużej w niepewności, na czym stoi. Na ostateczny werdykt SN nie będzie bowiem czekać, jak teraz, kilka miesięcy, ale może trzy–cztery lata – podkreśla sędzia. Więcej na stronach ""Rzeczpospolitej"". Chcesz być na bieżąco z najważniejszymi informacjami dnia? Polub Onet Wiadomości na Facebooku!","Koniec ""przedsądów"" w Sądzie Najwyższym? Jest projekt",
https://wiadomosci.onet.pl/kraj/michal-dworczyk-licze-ze-sad-najwyzszy-bedzie-przestrzegal-prawa/cx7qsnk,"Michał Dworczyk: liczę, że Sąd Najwyższy będzie przestrzegał prawa","Szef Kancelarii Premiera Michał Dworczyk powiedział w Polskim Radiu, że zamieszanie wokół Sądu Najwyższego godzi w powagę tej instytucji. Wyraził też nadzieję, że wszyscy sędziowie SN, w tym jego I Prezes, zastosują się do nowej ustawy.","Dworczyk był pytany w radiowych Sygnałach Dnia o nową ustawę o SN. Przewiduje ona, że 3 lipca - czyli w trzy miesiące od wejścia ustawy w życie - w stan spoczynku przechodzą z mocy prawa sędziowie SN, którzy ukończyli 65. rok życia (wiek ten ukończyła też już I prezes SN Małgorzata Gersdorf) - chyba że prezydent zgodziłby się na ich wniosek o przedłużenie. I prezes SN, która już ukończyła 65. rok życia, zapowiedziała, że ""nie złożyła i nie złoży"" wniosku do prezydenta. - Konstytucja gwarantuje mi to stanowisko, bardzo zaszczytne, na sześć lat i nie widzę powodu, żebym miała zgłaszać się do władzy wykonawczej z prośbą, to w ogóle nie wchodzi w grę - podkreśliła Gersdorf. - Do lipca mamy jeszcze kilka dni, jest to czas na refleksję dla wszystkich, dla pani prezes Gersdorf również. Wierze, że wszyscy będą przestrzegać prawa - powiedział Dworczyk. Przypomniał ponadto, że zgodność przepisów prawa z ustawą zasadniczą bada w Polsce Trybunał Konstytucyjny. - To nie jest tak, że pojedynczy sędzia, czy kilku sędziów może się zebrać i powiedzieć: ""Nie, ten przepis jest niezgodny z Konstytucją"" - oświadczył. Szef Kancelarii Premiera wyraził też nadzieję, że wszyscy sędziowie, w tym I prezes SN, zastosują się do nowych przepisów o Sądzie Najwyższym ""i nie będzie wokół tego zamieszania"". Zamieszanie - mówił - ""podważa powagę państwa oraz instytucji, którą kieruje dzisiaj prezes Gersdorf"". Według niego, Małgorzata Gersdorf ""kilkukrotnie zmieniała zdanie w różnych sprawach"". - Zawsze warto być elastycznym, otwartym na dialog i w związku z tym mam nadzieję, że tutaj również nie dojdzie do żadnego złamania przepisów - powiedział Dworczyk. Nowa ustawa o Sądzie Najwyższym zakłada też wprowadzenie możliwości składania do SN skarg nadzwyczajnych na prawomocne wyroki polskich sądów i utworzenie dwóch nowych izb w SN. Przepisy te spowodują przejście na emeryturę 40 proc. sędziów. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Michał Dworczyk,
https://wiadomosci.onet.pl/kraj/sn-uchylil-decyzje-o-odrzuceniu-pozwu-roberta-kropiwnickiego-przeciwko-patrykowi/3g79q6k,SN uchylił decyzję o odrzuceniu pozwu Roberta Kropiwnickiego przeciwko Patrykowi Jakiemu,"Sąd Najwyższy uchylił postanowienie sądu o odrzuceniu pozwu posła PO Roberta Kropiwnickiego przeciw wiceministrowi sprawiedliwości Patrykowi Jakiemu ws. ochrony dóbr osobistych. Wcześniejsze odrzucenie pozwu było motywowane tym, że Jaki jest chroniony immunitetem.","Sprawa dotyczy wydarzeń ze stycznia 2016 r. Wówczas w Sejmie - podczas dyskusji na temat zmian w prokuraturze prowadzonej w trakcie głosowań - liczne pytania zadawał Robert Kropiwnicki (PO). W końcu głosowań głos zabrał wiceminister sprawiedliwości, poseł Patryk Jaki. - Sytuacja jest trudna, bo poseł Kropiwnicki wychodzi na mównicę i mówi wielokrotnie o standardach. Problem polega na tym, że mieszkańcy okręgu pana posła Kropiwnickiego skarżą się, że pan poseł Kropiwnicki w swoim mieszkaniu prowadzi agencję towarzyską - oświadczył Jaki. W związku z tą wypowiedzią Kropiwnicki pozwał Jakiego o ochronę dóbr osobistych domagając się przeprosin i zapłaty 20 tys. zł na rzecz szpitala w Legnicy. Podczas rozprawy we wrześniu 2016 r. Jaki m.in. wskazywał, że chroni go immunitet, a jego słowa padły z sejmowej mównicy, więc pozew powinien zostać odrzucony. SO nie uwzględnił jednak wniosku Jakiego i odmówił odrzucenia pozwu. - Przepisy konstytucji, na które wskazywała pełnomocnik posła Jakiego, nie stanowią przeszkody, żeby sprawa mogła być przedmiotem rozprawy sądu w trybie cywilnym - mówiła wtedy sędzia Alicja Fronczyk. Jak zaznaczyła, wypowiedź Jakiego nie miała związku z pracami Sejmu, które wtedy były prowadzone. Wiceminister ocenił wówczas, że postawa sędzi była stronnicza. - To jest pierwsza taka sytuacja, gdzie w orzeczeniu nie uznaje się immunitetu formalnego posła. Jestem przekonany, że jest to zemsta za krytykę sądów - mówił Jaki. Od postanowienia SO nieuwzględniającego jego wniosku poseł złożył zażalenie do Sądu Apelacyjnego w Warszawie. W kwietniu 2017 r. SA uwzględnił zażalenie Jakiego i odrzucił pozew Kropiwnickiego. ""Wypowiedź posła w czasie wystąpienia w Sejmie jest chroniona immunitetem"" - wskazywał wówczas w uzasadnieniu decyzji SA. Według sądu fakt, iż Jaki ""rzeczywiście posłużył się argumentem ad personam wobec swojego przedmówcy i to o treści wyraźnie odbiegającej od przedmiotu obrad Sejmu, nie może mieć decydującego znaczenia, gdyż ta część wypowiedzi nie nabrała z tej przyczyny autonomicznego charakteru względem wystąpienia sejmowego"". Od tego rozstrzygnięcia SA, które było decyzją kończącą sprawę, przysługiwała skarga kasacyjna. Skargę taką złożył Kropiwnicki. - Po rozpoznaniu na posiedzeniu niejawnym w Izbie Cywilnej skargi kasacyjnej powoda od postanowienia Sądu Apelacyjnego w Warszawie z 11 kwietnia 2017 r. SN uchylił zaskarżone postanowienie - powiedział Krzysztof Michałowski z zespołu prasowego SN. Tym samym SN oddalił wcześniejsze zażalenie Jakiego i utrzymał decyzję SO o nieodrzuceniu pozwu. Michałowski zaznaczył, że w związku z tym ""sąd okręgowy będzie zajmował się tą sprawą i merytorycznie będzie musiał ją rozpoznać"". Dodał, że uzasadnienie tego rozstrzygnięcia ma zostać sporządzone na piśmie. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Patryk Jaki został pozwany przez Roberta Kropiwnickiego z PO,
https://wiadomosci.onet.pl/kraj/rzecznik-krs-odpowiada-krakowskim-sedziom-ws-ustawy-o-sn/hrf3n5k,Rzecznik KRS odpowiada krakowskim sędziom ws. ustawy o SN,"Sędziowie są bardzo dobrymi prawnikami i jako legaliści powinni wiedzieć, że jedynym organem, który stwierdza niekonstytucyjność, jest Trybunał Konstytucyjny - ocenił rzecznik Krajowej Rady Sądownictwa Maciej Mitera, pytany o uchwały przedstawicieli krakowskich sędziów.","Wczoraj Zgromadzenie Przedstawicieli Sędziów Okręgu SO w Krakowie poparło apele wzywające Komisję Europejską do skierowania ustawy o Sądzie Najwyższym do Trybunału Sprawiedliwości Unii Europejskiej ""wraz z wnioskiem o zastosowanie środka tymczasowego wstrzymującego jej wykonywanie, zanim po 3 lipca dojdzie do zmian składu Sądu Najwyższego, które podporządkują go czynnikowi politycznemu, podobnie jak uprzednio stało się z Trybunałem Konstytucyjnym i Krajową Radą Sądownictwa"". Zgromadzenie poparło także m.in. wotum nieufności wobec Prezes Sądu Okręgowego w Krakowie Dagmary Pawełczyk-Woickiej, wyrażone przez Zebranie Sędziów Sądu Okręgowego w Krakowie 24 maja, wraz z wezwaniem jej do natychmiastowego ustąpienia ze sprawowanej funkcji. - Mnie nauczono raczej, że pewnych rzeczy raczej nie wynoszę z domu; mówiąc krótko, nie szkaluję swego kraju. Jedynym organem, który jest władny stwierdzić, czy coś jest konstytucyjne, czy nie w naszym kraju jest TK - powiedział dziś sędzia Mitera, pytany o te uchwały krakowskiego zgromadzenia. Jak dodał, Polska ma swoje organy, które ""są władne oceniać"" konstytucyjność i Trybunał UE nie musi oceniać naszych rozwiązań. Jak poinformował, jeszcze w tym tygodniu - zapewne w środę - zbierze się zespół KRS, który ""ma przyjrzeć się sytuacji na terenie sądu krakowskiego w kontekście tego, bądź co bądź, jakiegoś konfliktu, bo tutaj dwie strony zgłaszają całkiem sprzeczne informacje"". - Temu ma służyć powołanie zespołu, który chyba powinien zająć się wyjaśnieniem tej sytuacji, aby ta sytuacja wróciła do normy dla dobra obywateli - zaznaczył rzecznik KRS.",Maciej Mitera,
https://wiadomosci.onet.pl/kraj/andrzej-duda-o-nowych-sedziach-sadu-najwyzszego-wierze-ze-beda-elita/lzc5tjf,"Andrzej Duda o nowych sędziach Sądu Najwyższego: wierzę, że będą elitą","Głęboko wierzę, że nowi sędziowie Sądu Najwyższego będą elitą społeczeństwa - grzmiał dziś w Strzelinie prezydent Andrzej Duda.","- Wierzę, że nowy Sąd Najwyższy zostanie obsadzony przez sędziów, którzy będą elitą w oczach społeczeństwa; będą ludźmi, którzy na miano elity zasłużyli pracą dla Polski i społeczeństwa, a nie tym, że wysoko noszą głowę - mówił Duda. Zaznaczył jednocześnie, że obecnemu rządowi udaje się ""naprawiać państwo i przeprowadzać reformy"", w tym reformę wymiaru sprawiedliwości, ""która także jest niezbędna"". - Sędziowie mają być elitą w rozumieniu społeczeństwa, a nie tylko we własnym rozumieniu - podkreślił prezydent. W przemówieniu prezydenta nie zabrakło też wątku referendum konstytucyjnego. - Dziś potrzebujemy zrobić to, co zrobili twórcy pierwszej polskiej konstytucji. Wpisali do niej, że co 25 lat będą dokonywać jej przeglądu konstytucji - powiedział Duda. - Chcę żebyśmy o konstytucji rozmawiali normalnym językiem. Dlatego wyszedłem z inicjatywą przeprowadzenia referendum - dodał. Państwo nowoczesne to nie państwo liberalne, w którym człowiek jest gnębiony, tylko państwo, które myśli o zwykłym człowieku - przekonywał w poniedziałek prezydent Andrzej Duda podczas spotkania z mieszkańcami Strzelina (woj. dolnośląskie). Prezydent wyraził pogląd, że Polska cały czas jeszcze goni zachód, ale - jak dowodził - dzięki zmianom, które mają w kraju miejsce na przestrzeni ostatnich lat, wielu ludzi odzyskało wiarę w to, że także u nas może być godne i zamożne życie i nie trzeba wyjeżdżać za granicę. Przekonywał, że państwo zaczęło wreszcie myśleć o polskiej rodzinie, a politycy - spełniać obietnice wyborcze. W tym kontekście wspomniał m.in. o przywróceniu wieku emerytalnego - 60 lat dla kobiet i 65 lat dla mężczyzn. - Państwo nowoczesne to nie jest państwo liberalne, w którym człowiek jest gnębiony, tylko to jest państwo, które myśli o zwykłym człowieku. To jest najistotniejsze, bo podstawą państwa jest ten zwykły człowiek - wskazywał prezydent. Jak dodał, państwo nie może dopuszczać do rozwarstwienia społecznego, by ""była kasta bogaczy ponad wszystkimi i cała reszta"". - Tego nigdy nie wolno zrobić; takie państwo to nie jest państwo nowoczesne - ocenił Duda. Czytaj więcej: Nowy sondaż. Druga kadencja dla Dudy? Dlatego też - podkreślił - dwa lata temu, bardziej niż oczekiwały tego związki zawodowe, podniesiona została płaca minimalna - po to, ""żeby starać się wszelkimi możliwymi sposobami podnosić poziom życia w Polsce - tego zwykłego, przeciętnego człowieka i nasz wszystkich"". Po to także - przekonywał - wprowadzono minimalną stawkę godzinową. ""To właśnie takie państwo jest państwem nowoczesnym, które przyjmuje takie rozwiązania. To właśnie po to program 500 plus - żeby wydobyć z biedy te dzieci, które się w niej znalazły, żeby dać rodzicom lepsze możliwości zapewnienia dzieciom godziwego bytu. To po to jest program 500 Plus, żeby rodziny, które do tej pory nie mogły, wreszcie mogły pojechać na wakacje"" - podkreślał prezydent. Andrzej Duda powiedział też, że ""niedobrze"" mu się robi, kiedy czyta ""artykuły w gazetach z wypowiedziami różnego rodzaju osób, które są niezadowolone z tego, że nagle pojawiły się tłumy ludzi nad Bałtykiem"". - Znalazły się tam wreszcie zwykłe polskie rodziny, nareszcie. Wraca normalność - dodał.",Andrzej Duda,
https://wiadomosci.onet.pl/kraj/proces-marcina-dubienieckiego-sn-nie-zgadza-sie-na-przeniesienie/lp7ff8g,Sąd Najwyższy nie zgodził się na przeniesienie procesu Marcina Dubienieckiego,"Proces Marcina Dubieckiego i ośmiorga innych oskarżonych w sprawie m.in. wyłudzenia 14,5 mln zł z PFRON nie zostanie przeniesiony z Krakowa do Warszawy. To już druga decyzja odmowna wobec postulatu Sądu Okręgowego w Krakowie. Wcześniej w marcu na przeniesienie nie zgodził się Sąd Apelacyjny w Krakowie.","W maju krakowski SO z urzędu przekazał do SN wniosek dwojga niepełnosprawnych współoskarżonych o przeniesienie procesu do Warszawy. - Sąd Najwyższy 6 czerwca postanowił wniosku nie uwzględniać - powiedział dziś Krzysztof Michałowski z zespołu prasowego SN. Jak poinformował, w argumentacji wniosku - jako przesłanki, które ""ze względu na dobro wymiaru sprawiedliwości"" miałyby przemawiać za przekazaniem sprawy innemu sądowi równorzędnemu - krakowski sąd wskazał, że spośród dziewięciorga oskarżonych, dwoje jest osobami całkowicie niewidomymi. Niewidomi oskarżeni opowiadali się za przekazaniem sprawy do Warszawy argumentując, że znają topografię stolicy, natomiast Krakowa nie znają wcale. SN uznał jednak, iż stan zdrowia obojga oskarżonych nie uniemożliwia im udziału w rozprawie, a Kodeks postępowania karnego, z wyjątkiem obligatoryjnej obrony, nie przewiduje innych specjalnych uprawnień dla niewidomych oskarżonych. Jak wskazał SN, jeżeli rzeczywiście ci oskarżeni chcą brać udział w rozprawach, a oczywiście leży to w ich interesie, winni zapewnić sobie pomoc w przybyciu do sądu ze strony innych osób, chociażby innej współoskarżonej - odpowiednio ich córki i siostry. W ocenie SN uwzględnienie wniosku SO w Krakowie ""naruszyłoby interes wymiaru sprawiedliwości"". ""Ze względu na szczególną zawiłość sprawy, zaangażowanych zostało do jej rozpoznania trzech sędziów Sądu Okręgowego w Krakowie. Omawiana sprawa jest bardzo obszerna przedmiotowo i podmiotowo, kolejne występowanie przez sąd właściwy o jej przekazanie innemu sądowi (...) wywołuje wrażenie chęci uchylenia się od jej rozpoznania"" - zaznaczono w uzasadnieniu decyzji SN nieuwzględniającej wniosku o przekazanie sprawy. W marcu Sąd Apelacyjny nie uwzględnił argumentów o ekonomice procesowej, przemawiającej – zdaniem SO - za przeniesieniem procesu. Uznał, że liczba świadków spoza okręgu krakowskiego nie jest przeważająca. Marcin Dubieniecki (wyraził zgodę na podawanie nazwiska - PAP) został oskarżony przez Prokuraturę Regionalną w Krakowie wraz z ośmioma innymi osobami m.in. o wyłudzenia 14,5 mln zł z Państwowego Funduszu Rehabilitacji Osób Niepełnosprawnych i pranie pieniędzy. Zdaniem prokuratury Marcin Dubieniecki i Wiktor D. kierowali zorganizowaną grupą przestępczą, a pozostałe osoby uczestniczyły w niej w różnych aspektach i w różnym zakresie. Grupa działała od 1 maja 2012 r. do 23 sierpnia 2015 r. i wyłudziła 14,5 mln zł z PFRON oraz usiłowała wyłudzić kolejne 500 tys. zł. Dwaj główni oskarżeni mają również zarzuty udziału w procederze prania pieniędzy. Jak informowała krakowska prokuratura, śledztwo w tej sprawie zostało zainicjowane zawiadomieniem inspektora pracy i dotyczyło na początkowym etapie działalności krakowskiej spółki z o.o. Jednak gromadzone kolejno dowody: dokumenty z akt rejestrowych, rachunków bankowych, kontroli inspekcji pracy, organów finansowych i PFRON oraz zeznań świadków wykazały powiązania z innymi podmiotami gospodarczymi i osobami. Dowody te wykazały, że adwokat Marcin Dubieniecki i jego kuzyn Wiktor D. byli twórcami zorganizowanej grupy przestępczej, która pod pozorem prowadzenia działalności gospodarczej spółek prawa handlowego i zatrudniania osób niewidomych dokonywała oszustw na szkodę PFRON i innych przestępstw - stwierdziła prokuratura. Mechanizm przestępstwa polegał na pozorowaniu zatrudnienia osób niepełnosprawnych i wyłudzaniu dofinansowania do ich wynagrodzenia. Odzyskiwanie środków z dofinansowania od niepełnosprawnych zatrudnionych polegało z kolei na sprzedaży niepełnosprawnym akcji seszelskiej spółki. Należność za akcje potrącano im z wynagrodzenia. Warunkiem podpisania umowy o pracę było posiadanie orzeczenia o znacznym stopniu niepełnosprawności z powodu dysfunkcji wzroku, co umożliwiało również uzyskanie dodatku w wysokości 600 zł miesięcznie. Kolejnym warunkiem zawarcia umowy o pracę było podpisanie umowy kupna akcji zagranicznej spółki. Należność za akcje spłacana była w 12 miesięcznych ratach po 1,3 tys. zł; zatrudniany pracownik musiał także podpisać zgodę na potrącanie mu pensji tej kwoty. Faktyczne wynagrodzenie pracownika wynosiło ok. 400 - 500 zł miesięcznie. Osoby niepełnosprawne były informowane, że ich jedynym obowiązkiem jest zgłoszenie gotowości pracy i wykonywanie dużej liczby połączeń telefonicznych, bez względu na rodzaj połączenia, a wynagrodzenie jest adekwatne do ich pracy. Zdaniem prokuratury, wykorzystywane w procederze spółki nie spełniały wymogów do uzyskania dofinansowania, a kierujący grupą podejrzani instrumentalnie wykorzystali niepełnosprawność zatrudnianych osób do wyłudzenia środków z PFRON. Zaspokajali z nich własne, typowo konsumpcyjne potrzeby, jak płatności w lokalach gastronomicznych, usługi kosmetyczne lub bilety na turnieje tenisowe; a także inwestycyjne, jak płatności za usługi lub pozorowanie działalności gospodarczej - wskazuje prokuratura.",SN nie zgadza się na przeniesienie procesu Dubienieckiego,
https://wiadomosci.onet.pl/swiat/sad-najwyzszy-ostatni-bastion-trojpodzialu-wladzy-wkrotce-padnie-chyba-ze-europa-sie/y3qqg9t,"Sąd Najwyższy, ostatni bastion trójpodziału władzy - wkrótce padnie, chyba że Europa się obudzi","Gdyby jakikolwiek amerykański prezydent pomyślał o przejęciu kontroli nad Sądem Najwyższym, a zwłaszcza o odesłaniu w stan spoczynku sędziów wybranych przez poprzedników z innej opcji politycznej, śmiech traperów znad Jukonu słyszeliby rentierzy na Florydzie i odwrotnie, piszą mecenasi Jacek Dubois i Krzysztof Stępiński dla POLITICO.","Sąd Najwyższy Stanów Zjednoczonych od niepamiętnych czasów składa się z dziewięciu sędziów powoływanych bezterminowo przez prezydenta z udziałem Kongresu, który zatwierdza kandydatury. Zwykle prezydenci powołują na sędziów prawników o zbliżonym światopoglądzie, jednak żaden z nich na przestrzeni ostatnich osiemdziesięciu lat nie kombinował ze składem sądu (Franklin D. Roosevelt chciał zapewnić sobie większość wymaganą podczas wyrokowania, powiększając liczbę sędziów Sądu Najwyższego, ale poniósł porażkę). Średnia wieku obecnego składu Sądu Najwyższego USA wynosi ponad 69 lat, ale gdyby nie nagła śmierć Antonina Scalii, byłaby o prawie trzy lata wyższa. W Polsce, zgodnie z ostatnią nowelizacją ustawy o Sądzie Najwyższym większość ""amerykańskich"" sędziów musiałaby przejść w stan spoczynku albo prosić prezydenta o możliwość dalszego orzekania. I choć w USA stabilność składu Sądu Najwyższego sprawdziła się, nasza władza wykonawcza właśnie przejmuje nasz rodzimy sąd, pomimo że to my pobieramy lekcje demokracji od Amerykanów, a nie odwrotnie. Różnice pomiędzy Sądami Najwyższymi USA i Polski są istotne, ale oba rozstrzygają np. o wynikach wyborów (w 2000 r. George W. Bush został ogłoszony zwycięzcą wyborów prezydenckich decyzją Sądu Najwyższego USA). A Polskę, w ciągu dwóch najbliższych lat, czeka serial wyborczy. Może to uzasadnia pospiech i determinację rządzących, bo dla nich ważne jest, jak zachowa się SN na wypadek przegranej? Czyli, jak zachowają się tworzący ten sąd sędziowie? Dlatego obsada SN ma kluczowe znaczenie, bo obecna nowelizacja umożliwia wymianę prawie 40 proc. sędziów. SN składa się (jeszcze!) z czterech Izb: Cywilnej, Karnej i Wojskowej oraz Pracy, Ubezpieczeń Społecznych i Spraw Publicznych. Łącznie orzeka w nim około 90 sędziów powoływanych przez Prezydenta RP na wniosek Krajowej Rady Sądownictwa. Zgodnie z nowym Regulaminem SN z kwietnia 2018r ilość sędziów zwiększono do 120 osób. Sędziowie SN przechodzą w stan spoczynku z dniem ukończenia 70 roku życia. Jak na elitę praktykujących prawników, bardzo wcześnie. Kadencja Prezesa SN trwa sześć lat i nie może być skrócona ani ustawą, ani decyzją władzy wykonawczej. Jednak wiele wskazuje na to, że I Prezes SN Profesor Małgorzata Gersdorf już niedługo wyląduje na zielonej trawce. Wielka wymiana składu SN dokonała się na początku lat dziewięćdziesiątych XX wieku, kiedy to powołano od nowa cały skład sądu (ze starego składu, który liczył niespełna 60 osób, pozostali nieliczni), a Izbę Karną, w której – w okresie, ancien régime – wydano niemało wstydliwych wyroków, zbudowano od podstaw. Zabieg był konieczny, bo zmianie uległ ustrój państwa, w którym trzecia władza musiała zacząć funkcjonować w ramach trójpodziału władz. Pierwszym Prezesem nowego Sądu Najwyższego został profesor Adam Strzembosz, filar Solidarności sądowej z okresu stanu wojennego, uczestnik obrad Okrągłego Stołu z kwietnia 1989 r., wielki autorytet moralny. Człowiek równie mądry, co przyzwoity, który kierując pracami Sądu Najwyższego, nigdy nie ujawniał swojego światopoglądu. Ale to już historia. Śladem bohaterów pamiętnej komedii ""Sami swoi"", politycy, który od października 2015r sprawują władzę wykonawczą, powiedzieli ""sąd sądem, ale sprawiedliwość musi być po naszej stronie"". I przy pomocy prezydenta, bez którego nowelizacja wielu niekonstytucyjnych ustaw nie byłaby możliwa, postanowili przejąć kontrolę nad SN. Cel zapewne osiągną ponieważ przejęcie SN nie wymaga zmiany Konstytucji RP. Kombinować ze składem Sądu Najwyższego można za pomocą ustaw! Od początku stycznia 2016 r. trwa nieustanne zawłaszczanie przez władzę wykonawczą instytucji, które muszą sprawnie działać, by państwo mogło zostać uznane za państwo prawa. Pierwszym łupem władzy wykonawczej była służba cywilna, rdzeń każdej normalnej władzy państwowej, która musi bazować na doświadczeniu i wiedzy rzeszy apolitycznych urzędników, którzy stanowiska państwowe zdobywają, wygrywając konkursy. Potem poszło jak z płatka. Zmieniono ustawy: (i) o tzw. służbach siłowych (np. Policja, Centralne Biuro Antykorupcyjne), (ii) o prokuraturze, którą ponownie podporządkowano politykowi, czyli Ministrowi Sprawiedliwości, który z urzędu stał się Prokuratorem Generalnym, (iii) kodeks postępowania karnego, który wrócił do modelu sowieckiego, w którym sędzia – dążący do ustalenia prawdy materialnej – z bezstronnego obserwatora procesu, wszedł ponownie w buty śledczego (przy okazji skasowano zasadę owoców zatrutego drzewa, a prokurator, który działając w obronie interesu społecznego naruszy zasady etyki zawodowej, nie poniesie odpowiedzialności dyscyplinarnej itd.). W zmienionej ustawie o ustroju sądów powszechnych Minister Sprawiedliwości (czyli Prokurator Generalny, dzięki unii personalnej) uzyskał prawo wymiany prezesów i wiceprezesów sądów (w ciągu pół roku wymienił niemal dwustu). W tym miejscu warto przypomnieć, że nawet w przeddzień stanu wojennego sędziowie sądów wojewódzkich mogli wskazywać Ministrowi Sprawiedliwości namaszczonemu przez Komitet Centralny rządzącej partii, kandydatów na prezesów, których wybierali w demokratycznych wyborach! Przy okazji zmiany ustawy o zgromadzeniach obywateli podzielono na lepszych (tym przyznano prawo odbywania uprzywilejowanych zgromadzeń cyklicznych) i gorszych, którzy muszą dostosowywać się do planów obywateli lepszego sortu. Aby wyżej wymienione zmiany prawa – niekonstytucyjne w powszechnej ocenie znawców prawa konstytucyjnego – mogły wejść w życie, władza wykonawcza musiała przejąć kontrolę nad Trybunałem Konstytucyjnym (TK). Proces przejmowania TK trwał kilka miesięcy. Zapoczątkował go prezydent odmawiając zaprzysiężenia trzech prawidłowo wybranych sędziów, a następnie zaprzysięgając trzech tzw. dublerów. Później prezydent zaprzysiągł Prezesa TK, choć tryb jego wyboru autorytety prawne uznają za wadliwy. W międzyczasie Prezes Rady Ministrów odmówił publikacji kilku ważnych orzeczeń TK (odstąpienie od obowiązku niezwłocznej publikacji takiego wyroku jest przestępstwem z art. 231 § 1 kodeksu karnego!). Obecnie, w wyniku zmiany ustawy o TK sąd konstytucyjny sądzi sprawy zgodnie z datą wpływu, co oznacza, że nawet największe buble prawne korzystają z czasowej ochrony, którą zapewnia zasada domniemania konstytucyjności ustaw. Aby przejąć SN, należało pierwej zmienić ustawę o Krajowej Radzie Sądownictwa (KRS). Dzięki prezydentowi powstało ciało kompletnie niereprezentatywne dla środowiska sędziów, które składa się z ponad 10.000 prawników wykonujących zawód sędziego. Członków nowej KRS wybrał Sejm głosami większości sejmowej na którą głosy oddało 19 proc. osób uprawnionych do głosowania! Wśród 15 nowych członków KRS będących sędziami, nie ma ani jednego sędziego Sądu Najwyższego i Naczelnego Sądu Administracyjnego, jest natomiast wielu sędziów, którzy pracują i/lub pracowali w Ministerstwie Sprawiedliwości (czyli współpracowników Prokuratora Generalnego!), którzy w swoim środowisku nie cieszą się odpowiednią renomą. Poparcia udzieliło im niespełna pięciuset sędziów, których nazwiska nie zostały ujawnione. To grono, zgodnie ze znowelizowaną ustawą o Sądzie Najwyższym, zdecyduje o nowym kształcie tego sądu. Jeśli nie zdarzy się cud, na początku lipca zacznie się wymiana sędziów SN, która zostanie przeprowadzona w myśl zasady: zwycięzca bierze wszystko. Skład nowego SN zostanie powiększony do 120 osób. Jest mało prawdopodobne, by trafili do niego sędziowie, którzy sprawdzili się, orzekając w SN w ramach delegacji. Izbę Wojskową zastąpi Izba Kontroli Nadzwyczajnej i Spraw Publicznych. Przede wszystkim powstanie nowa Izba Dyscyplinarna, a zrzeszeni w niej sędziowie, za wynagrodzenie wyższe niż sędziowie orzekający w pozostałych izbach, będą sądzić sprawy dyscyplinarne m.in. sędziów i prokuratorów oraz prawników wykonujących wolne zawody np. adwokatów, radców prawnych i notariuszy. Sędziowie tej izby będą klientami władzy wykonawczej, której – poprzez nową KRS i prezydenta – będą zawdzięczać stanowisko i dobrobyt. Oczywiście brak jest podstaw, by z góry zakładać, że będą dyspozycyjni, ale doświadczenie uczy, że takiej postawy – przynajmniej u części wybrańców – wykluczyć nie można. Zwłaszcza jeśli do tej Izby trafią ludzie aktywni politycznie. Tacy sędziowie będą sądzić niepokornych sędziów i prokuratorów oraz obrońców tych obywateli, którzy z determinacją będą przeciwstawiać się władzy ograniczającej prawa i wolności obywatelskie. Wymianę sędziów w pozostałych izbach władza wykonawcza zapewniła sobie, obniżając do 65 lat wiek, w którym sędzia SN przechodzi w stan spoczynku. Chyba że poprosi prezydenta o dalsze zajmowanie stanowiska i udokumentuje, że jest zdrowy. Sześćdziesięciopięcioletni sędzia Sądu Najwyższego Stanów Zjednoczonych to młodzieniaszek, przed nim cała kariera. Już choćby z tego powodu dalsze komentarze są zbyteczne.",Demonstracja przeciwko zmianom w ustawach sądowniczych,
https://wiadomosci.onet.pl/tylko-w-onecie/podsumowanie-tygodnia-najwazniejsze-wydarzenia-w-polsce/3j3b6bb,Podsumowanie tygodnia: najważniejsze wydarzenia w Polsce,"Studenci protestują przeciwko projektowi reformy ministra Gowina. Uważają, że ogranicza ona niezależność szkół wyższych. Sąd Najwyższy odrzucił kasację ministra Ziobry ws. drukarza, który odmówił wykonania zlecenia dla organizacji LGBT. Kamil Glik jednak jedzie na mundial - kontuzja barku nie powstrzymała piłkarza, co wywołało radość kibiców. Co jeszcze wydarzyło się w Polsce w mijającym tygodniu?",,,
https://wiadomosci.onet.pl/kraj/reforma-sadownictwa-nowelizacja-ustaw-weszla-w-zycie/nmk8y3g,Reforma sądownictwa: nowelizacja ustaw weszła w życie,Nowelizacja ustaw o ustroju sądów powszechnych i Sądzie Najwyższym weszła dziś w życie. Zmieni się liczba podmiotów mogących złożyć skargę nadzwyczajną oraz tryb mianowania asesorów w sądach powszechnych.,"Nowelizacja, autorstwa posłów PiS, została przyjęta przez Sejm i Senat w połowie maja. Prezydent Andrzej Duda podpisał nowelę 22 maja, zaś 1 czerwca opublikowano ją w Dzienniku Ustaw. Wiceminister sprawiedliwości Łukasz Piebiak oceniając założenia nowelizacji, zwrócił uwagę, że została ona wprowadzona pod wpływem rozmów z Komisją Europejską. - Nowelizacja miała pomóc w zamknięciu niepotrzebnego, sztucznego i bezsensownego sporu z Komisją Europejską i postępowania związanego z uruchomieniem art. 7 Traktatu o Unii Europejskiej. Miała nam pomóc ten problem wyeliminować. Niestety ten problem nadal istnieje - stwierdził Piebiak. Dodał, że wpływ noweli na polskie sądownictwo jest ""ograniczony"". - Asesorzy są bardzo ważni dla polskiego sądownictwa, ale na razie jest ich kropla w morzu i z punktu widzenia polskiego sądownictwa nie jest najważniejsze, kto powołuje asesora. To realnie żadnych problemów sądownictwa nie rozwiązuje - zaznaczył wiceminister. Piebiak wskazał też, że nowe prawo zawęża krąg podmiotów uprawnionych do wniesienia skargi nadzwyczajnej, ograniczając stosowanie tego instrumentu. - To rozwiązanie kontrowersyjne. Wadą jest to, że ogranicza się możliwość złożenia tej skargi. Natomiast zaletą jest to, że ponieważ tych skarg będzie mniej, będą one szybciej rozpatrywane - stwierdził. Nowelizacja przewiduje m.in., że skarga nadzwyczajna do SN na prawomocne wyroki polskich sądów, które uprawomocniły się przed jej wejściem w życie, będzie mogła zostać złożona wyłącznie przez Prokuratora Generalnego lub Rzecznika Praw Obywatelskich. Do tej pory złożyć ją mogło - także w odniesieniu do wyroków uprawomocnionych przed wprowadzeniem nowych przepisów - osiem podmiotów m.in. RPO, Rzecznik Praw Dziecka, Rzecznik Finansowy i prezes UOKiK. Do zbioru przesłanek uzasadniających złożenie skargi nadzwyczajnej, dodano ""wstępny warunek"". Jak pisano w uzasadnieniu, ""w myśl zmienionego przepisu, skargę nadzwyczajną będzie można wnieść niezależnie od zaistnienia bardziej szczegółowych przesłanek (...) tylko wtedy, gdy będzie to absolutnie niezbędne z punktu widzenia zasady demokratycznego państwa prawnego urzeczywistniającego zasady sprawiedliwości społecznej"". Jak jednak zastrzeżono w przepisie przejściowym, do skarg nadzwyczajnych wniesionych przed dniem wejścia w życie nowelizacji stosuje się przepisy w brzmieniu dotychczasowym. Nowela wprowadza też zmiany w Prawie o ustroju sądów powszechnych dotyczące mianowania asesorów sądowych. Zgodnie z nowelą, miałby dokonywać tego nie - jak obecnie - minister sprawiedliwości, lecz prezydent. Zgodnie z nowelizacją, Krajowa Rada Sądownictwa będzie mogła wyrazić sprzeciw wobec kandydata na stanowisko asesorskie na etapie procedury poprzedzającej mianowanie asesora sądowego przez prezydenta. ""Asesor sądowy pełni obowiązki sędziego przez okres czterech lat od dnia objęcia stanowiska asesorskiego"" - napisano w nowelizacji. Prezydent - zgodnie z nowelizacją - miałby także obowiązek zasięgnięcia opinii Krajowej Rady Sądownictwa przed wyrażeniem zgody na dalsze zajmowanie stanowiska przez sędziego Sądu Najwyższego, który osiągnął wiek przejścia w stan spoczynku - 65 lat. ""KRS przekazuje Prezydentowi RP opinię w terminie 30 dni od dnia wystąpienia przez Prezydenta RP o przedstawienie tej opinii. W przypadku nieprzekazania opinii w terminie, o którym mowa (...), uznaje się, że KRS wydała opinię pozytywną"" - głosi nowelizacja. W związku z wprowadzanymi zmianami nowelizacja modyfikuje też zapisy ustaw o Krajowej Szkole Sądownictwa i Prokuratury oraz o Krajowej Radzie Sądownictwa. Komisja Europejska uruchomiła wobec Polski formalne postępowanie w grudniu ub.r., zarzucając władzom w Warszawie naruszenie zasad praworządności w zapisach ustaw reformujących sądownictwo. Część spornych kwestii została już przedyskutowana przez obie strony, jednak wiceszef KE Frans Timmermans domaga się od Warszawy dalszych ustępstw. W środę odbyła się kolejna debata w Parlamencie Europejskim na temat stanu praworządności w Polsce. Timmermans potwierdził podczas swego wystąpienia w PE, że Komisja wystąpiła w ubiegłym tygodniu do Rady UE (zasiadają w niej przedstawiciele państw członkowskich UE) o zorganizowanie formalnego wysłuchania Polski. To część procedury ochrony praworządności w państwie członkowskim UE, opisanej w art. 7 unijnego traktatu. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Sąd Najwyższy,
https://wiadomosci.onet.pl/kraj/antoni-macierewicz-oskarza-sygnatariuszy-listu-do-ke-o-zdrade-narodowa/nxtwc70,Antoni Macierewicz oskarża sygnatariuszy listu do KE o zdradę narodową,"- Ten list jest zdradą narodową - powiedział były szef MON na antenie Radia Maryja i TV Trwam. - To jest takie samo działanie jak to, które przed kilkuset laty było udziałem targowiczan - uznał Macierewicz. Przedwczoraj byli premierzy i prezydenci wysłali list do szefa Komisji Europejskiej, w którym piszą, że ustawa o Sądzie Najwyższym łamie zapisy polskiej konstytucji.","- To jest takie samo działanie jak to, które przed kilkuset laty było udziałem targowiczan - ocenił Macierewicz. - Wskazywanie, że działania, które dzisiaj są podejmowane przez jakichkolwiek polityków jako analogiczne do tamtych, jest najgorszym możliwym oskarżeniem - przyznał. - Ale jak inaczej nazwać ludzi, którzy w ostatnim czasie napisali list do Komisji Europejskiej, żeby wdrożyła przeciwko Polsce postępowanie mające skutkować sankcjami przeciwko naszemu krajowi, mające uderzać w suwerenność Polski i ją zniszczyć? Ci ludzie zrobili to w pełni świadomie - stwierdził przewodniczący podkomisji smoleńskiej. W felietonie ""Głos Polski"" Macierewicz odniósł się również do pytań referendum konstytucyjnego, przedstawionych w tym tygodniu przez kancelarię prezydenta. Wśród 15 pytań znalazło się również jedno mówiące o zapisaniu w konstytucji członkostwa Polski w Unii Europejskiej. Poseł PiS poradził prezydentowi przemyślenie tej kwestii. - Dzisiaj wrogowie Polski wzywają Unie Europejską do działania przeciwko Polsce - mówił były szef MON. -Zaczyna się to stawać - jak wtedy przed rozbiorami - synonimem zdrady narodowej. Nie chciałbym, aby pan prezydent Andrzej Duda znalazł się kiedykolwiek w takim kontekście, dlatego apeluję, żeby wycofał to pytanie - powiedział. Macierewicz stwierdził, że to jest ""dzień próby"" i wyraził nadzieję, że ""współcześni targowiczanie"" wylądują na ""marginesie polskiej historii"". ""3 lipca w Polsce wejdzie w życie ustawa o Sądzie Najwyższym, która ostatecznie zniesie w Polsce zasadę trójpodziału władzy i istotę demokratycznego państwa prawa"" - napisali do Komisji Europejskiej byli prezydenci, premierzy, szefowie MSZ i opozycjoniści. Sygnatariusze listu zaznaczają, że ""mechanizmy obrony państwa prawa w Polsce okazały się zbyt słabe"". Jak dodają, pomimo protestów ""partia rządząca kończy dzieło demontażu systemu trójpodziału władz, łamiąc wprost zapisy polskiej konstytucji"". ""Będąc obywatelami Polski, czujemy się również obywatelami Europy, dlatego świadomi znaczenia wolnej, demokratycznej i praworządnej Polski w Unii Europejskiej, apelujemy do Komisji Europejskiej oraz do Rady Unii Europejskiej o pozostanie wiernymi podstawowym wartościom zapisanym w artykule 2 traktatu o Unii Europejskiej"" - czytamy w liście. Pod listem podpisali się Lech Wałęsa, Aleksander Kwaśniewski, Bronisław Komorowski, Włodzimierz Cimoszewicz, Leszek Miller, Marek Belka, Kazimierz Marcinkiewicz, Andrzej Olechowski, Dariusz Rosati, Adam Rotfeld, Radosław Sikorski, Władysław Frasyniuk, Bogdan Lis oraz Zbigniew Bujak.",Antoni Macierewicz,
https://wiadomosci.onet.pl/kraj/kiedy-sedziowie-sn-powinni-przechodzic-na-emeryture/xvsmyzt,Kiedy sędziowie SN powinni przechodzić na emeryturę?,"Czy sędziowie Sadu Najwyższego powinni móc orzekać po ukończeniu 65. roku życia? - takie pytanie zadała Polakom ""Rzeczpospolita"" w sondażu SW Research.","Liczba sędziów, którzy wystąpili do prezydenta o zgodę na orzekanie po przekroczeniu 65 lat, wzrosła do 14. Do piątku prezydent sam może ich zatrzymać lub zwolnić, a po tej dacie musiałby jeszcze wystąpić do Krajowej Rady Sądownictwa o opinię. Co trzeci ankietowany uważa, że sędziowie Sadu Najwyższego powinni móc orzekać po ukończeniu 65. roku życia. Jednak największa grupa badanych, bo 44 proc., jest przeciwnego zdania. 23 proc. respondentów nie potrafiło w tej sprawie zająć jednoznacznego stanowiska. - Częściej przeciwne temu pomysłowi są kobiety (47 proc.), osoby do 24 lat (49 proc.), o wykształceniu zasadniczym zawodowym (54 proc.), dochodzie netto poniżej 1000 zł (49 proc.) oraz badani z miast od 100 do 199 tys. mieszkańców (53 proc.) - zwraca uwagę Piotr Zimolzak z agencji badawczej SW Research. Chcesz być na bieżąco z najważniejszymi informacjami dnia? Polub Onet Wiadomości na Facebooku!",,
https://wiadomosci.onet.pl/kraj/piotr-glinski-o-wyroku-sn-ws-drukarza-to-kwestia-czysto-polityczna/7jlfgxk,Piotr Gliński o wyroku SN ws. drukarza: to kwestia czysto polityczna,"Wyrok Sądu Najwyższego ws. drukarza, który odmówił wydrukowania plakatów fundacji LGBT to kwestia czysto polityczna - ocenił dziś wicepremier Piotr Gliński w audycji ""Sygnały Dnia"" na antenie Polskiego Radia. Jego zdaniem jest to próba wymuszenia równego traktowania kogoś, kto jest już równo traktowany.","- To nie do końca jest tak, że każdy, kto oferuje jakąś usługę, w każdych warunkach musi ją wykonać, bo przecież są tysiące różnych okoliczności, które mogą zdecydować, że w danej chwili ktoś czegoś nie wykona - stwierdził minister kultury. Wicepremier wskazał, że wielokrotnie spotykała go sytuacja, gdy szewc odmawiał mu usługi twierdząc, że ""coś jest nie do zrobienia"", kiedy on sam sądził, że ""da się to zrobić"". - Sąd uznał, że ważniejsze jest prawo do równego traktowania wszystkich, przy czym wyróżnił specyficzną mniejszość, która się opiera o kryteria współcześnie budzące dużo emocji, ale moim zdaniem nie są pierwszoplanowymi kryteriami różnicującymi ludzi. Tym bardziej w kraju wolnym, demokratycznym - dodał. Sąd Najwyższy oddalił wczoraj kasację prokuratora generalnego w głośnej sprawie drukarza, który odmówił wydrukowania plakatów fundacji LGBT. W mocy pozostaje wyrok, w którym Adama J. uznano za winnego wykroczenia, choć odstąpiono od kary.",Wicepremier Piotr Gliński,
https://wiadomosci.onet.pl/kraj/pis-nie-ustapi-brukseli-malgorzata-gersdorf-odejdzie/9627wth,PiS nie ustąpi Brukseli co najmniej do odejścia Małgorzaty Gersdorf z SN,Nie będzie kolejnych ustępstw rządu wobec Brukseli w sprawie ustaw sądowych co najmniej do czasu przejścia Małgorzaty Gersdorf w stan spoczynku - wynika z nieoficjalnych informacji reportera RMF FM.,"Na mocy nowelizacji ustawy o Sądzie Najwyższym wraz z I prezes SN Małgorzatą Gersdorf z pracy odejdzie ponad połowa sędziów. Jednym z warunków Brukseli dot. polskiej reformy sądownictwa było utrzymanie sędziów na obecnych stanowiskach. Z informacji zebranych przez RMF FM wynika jednak, że ta propozycja została definitywnie odrzucona przez rząd. - Jesteśmy gotowi pójść na zwarcie z Brukselą - mówią RMF FM nieoficjalnie ważni politycy PiS.  Jak informuje radiostacja, szansa na porozumienie z Komisją Europejską w najbliższych tygodniach jest znikoma. W obozie władzy skończyła się cierpliwość do Fransa Timmermansa, upominającego Warszawę mimo korekt wprowadzonych do ustaw sądowych. W środę w Parlamencie Europejskim odbyła się kolejna debata na temat stanu praworządności w Polsce. Timmermans potwierdził podczas swego wystąpienia w PE, że Komisja wystąpiła w ubiegłym tygodniu do Rady UE (zasiadają w niej przedstawiciele państw członkowskich UE) o zorganizowanie formalnego wysłuchania Polski. To część procedury ochrony praworządności w państwie członkowskim UE, opisanej w art. 7 unijnego traktatu. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Małgorzata Gersdorf,
https://wiadomosci.onet.pl/kraj/zbigniew-ziobro-o-decyzji-sn-ws-drukarza/fbq1lk2,Zbigniew Ziobro o decyzji SN ws. drukarza,"Dziś Sąd Najwyższy podjął decyzję ws. drukarza, który odmówił usługi fundacji LGBT. SN oddalił kasację ministra sprawiedliwości Zbigniewa Ziobry. - Sąd Najwyższy wypowiedział się przeciwko wolności - powiedział Zbigniew Ziobro. - Stanął po stronie przemocy państwa w służbie ideologii aktywistów homoseksualnych - dodał. Wyraził tez nadzieję, że Trybunał Konstytucyjny zmieni orzeczenie. - Jeśli się tak nie stanie, będę dążył do wyeliminowania przepisu, który stał się podstawą wydania wyroku - stwierdził.","- Tu mieliśmy do czynienia z odmową, bo treści były sprzeczne z wartościami, które wyznawał drukarz. Mam nadzieję, że TK wypowie się co do wniosku, jaki skierowałem. Mam nadzieję, że wolność w Polsce nie będzie ograniczana - mówił minister sprawiedliwości, wyliczając artykuły, które gwarantują w Polsce wolność wiary i światopoglądu. - Uważam ten wyrok za zły znak i sygnał i mam nadzieję, że zostanie on zniwelowany przez TK. Jeśli to się nie stanie, to będę działał w celu eliminacji tego przepisu z prawa - podkreślił Zbigniew Ziobro. Dziś Sąd Najwyższy - po tygodniu odroczenia - podjął decyzję w sprawie drukarza, który odmówił usługi fundacji LGBT. SN oddalił kasację ministra sprawiedliwości Zbigniewa Ziobry. - To historyczne zwycięstwo równości - tak dzisiejszą decyzję Sądu Najwyższego skomentowała Kampania Przeciw Homofobii. To właśnie prawnicy organizacji od początku tej sprawy walczyli o to, by - jak twierdzili - homofobiczne uprzedzenie, którymi kierował się drukarz, zostały ocenione przez sąd. Dziś kończy się dwuletnia sądowa batalia. - Decyzja Sądu Najwyższego potwierdza, że art. 138 Kodeksu wykroczeń, zakazujący nieuzasadnionej odmowy świadczenia usługi chroni również przed przypadkami dyskryminowania osób z uwagi na orientację seksualną czy tożsamość płciową - podkreślają działacze KPH. O ocenę decyzji SN dziennikarka Onetu Magdalena Gałczyńska poprosiła prof. Mirosława Wyrzykowskiego, sędziego Trybunału Konstytucyjnego w stanie spoczynku i wykładowcę na Uniwersytecie Warszawskim. W jego ocenie, dzisiejsza decyzja SN oznacza, że sfera potencjalnej dyskryminacji ze względu na orientację seksualną została znacząco zawężona. - Decyzja SN skutkuje tym, że wyrok łódzkiego sądu II instancji jest prawomocny i obowiązują reguły, dotyczące zakazu dyskryminacji w zakresie świadczenia usług - wyjaśnia prof. Wyrzykowski. - Zaś zawężenie sfery dyskryminacji oznacza, że znacząco poszerzona została wolna przestrzeń dla osób LGBT oraz organizacji, które takie osoby zrzeszają - mówi prawnik. Jak dodaje prof. Wyrzykowski, decyzja SN ma pełne oparcie w obowiązującym prawie. - Zawsze jest dobrze, gdy prawo jest właściwie stosowane. A tu mamy właśnie przykład właściwego stosowania prawa antydyskryminacyjnego - podkreśla. - Kwestie dyskryminacji to jest bardzo trudna, złożona dziedzina, zwłaszcza gdy ta dyskryminacja oparta jest o czynniki światopoglądowo-religijne - mówi. - Wyrok tego rodzaju ma szczególne znaczenie, dlatego brawo dla Sądu Najwyższego! - kwituje prof. Wyrzykowski. Wyrok w II instancji, uznający drukarza winnym zapadł w maju zeszłego roku w łódzkim Sądzie Okręgowym. Sąd stwierdził, że drukarz - odmawiając wykonania usługi - dopuścił się dyskryminacji na tle orientacji seksualnej. Minister Ziobro uznał ten wyrok za błędny i złożył kasację. Jak argumentował, staje po stronie wolności. Cała sprawa zaczęła się w 2016 roku. Wtedy to sąd wyrokiem nakazowym, czyli bez rozprawy, polecił drukarzowi zapłacić dwieście złotych grzywny na rzecz skarbu państwa za ""umyślną, bez uzasadnionej przyczyny odmowę świadczenia, do którego był zobowiązany"". Tym świadczeniem miało być wydrukowanie bannera reklamowego dla Fundacji LGBT Business Forum. Drukarz odmówił, bo - jak napisał w mailu do Fundacji - ""nie przyczynia się swoją pracą do promocji ruchów LGBT"". Drukarz od wyroku się odwołał, doszło do dwóch rozpraw. W I i II instancji sądy uznawały drukarza winnym, choć odstępowały od wymierzania kary - mężczyzna nie musiał płacić grzywny. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Zbigniew Ziobro,
https://wiadomosci.onet.pl/kraj/ryszard-bogucki-otrzyma-zadoscuczynienie-decyzja-sn/21fyflm,Czy Ryszard Bogucki otrzyma 264 tys. zł zadośćuczynienia? Sprawa wraca do sądu II instancji,"Ryszard Bogucki domaga się zadośćuczynienia za pobyt w areszcie w związku z zarzutem i oskarżeniem o nakłanianie do zabójstwa gen. Marka Papały. Sąd Najwyższy uwzględnił jego kasację i orzekł, że sprawa powróci do sądu II instancji.","- Ta kwota 30 tys. zł, jeśli chodzi o jej wysokość, właściwie nie została uzasadniona przez SA - uzasadnił dzisiejszy wyrok sędzia SN Krzysztof Cesarz. Jak dodał, jeśli ""obniża się tak drastycznie wysokość zadośćuczynienia, to trzeba wskazać przesłanki"". Sąd Apelacyjny obniżając zadośćuczynienie przychylił się w lipcu 2017 r. do apelacji Prokuratury Okręgowej w Warszawie, która odwołała się do drugiej instancji, bowiem wysokość zasądzonego dla Boguckiego zadośćuczynienia - w jej ocenie - ""nie była uzasadniona realiami sprawy"". Adwokat Boguckiego zapowiedział wówczas kasację. W lutym 2017 r. Sąd Okręgowy w Warszawie w części uwzględnił wniosek Boguckiego, który żądał 9 mln zł zadośćuczynienia za to, że w związku ze sprawą Papały przesiedział ponad 9 lat w areszcie i był kwalifikowany jako więzień niebezpieczny. SO przyznał mu 264 tys. zł zadośćuczynienia. Sędzia SO Igor Tuleya mówił wtedy, że osadzenie Boguckiego - już wcześniej skazanego ws. zabójstwa Andrzeja K., ps. ""Pershing"" - w warunkach tymczasowego aresztu i obostrzenia ""nierzadko na pograniczu tortur"", związane z przyznaniem mu statusu więźnia niebezpiecznego były dolegliwościami, których nie powinien on doznać. - Wyrok z pewnością spotka się z falą krytyki, natomiast sąd nie może ulegać presji, bo gdyby do tego doszło, skończyłaby się jego niezależność i niezawisłość sędziów - dodawał Tuleya. - Decyzja sądu, który orzekł na rzecz sprawcy zabójstwa ponad ćwierć miliona zł zadośćuczynienia, a jeszcze bardziej motywy, którymi sąd się kierował, nie spotkają się ze zrozumieniem obywateli i ich poczuciem sprawiedliwości. Taki wyrok i jego uzasadnienie wzmocnią poparcie dla reformy polskiego wymiaru sprawiedliwości - komentował wtedy minister sprawiedliwości, prokurator generalny Zbigniew Ziobro. Ryszard Bogucki został prawomocnie uniewinniony w 2013 r. od zarzutu nakłaniania do zabójstwa Papały. Obecnie trwa kolejny proces ws. zabójstwa Papały, o co łódzka prokuratura oskarżyła Igora M. ps. ""Patyk"". Według prokuratury, miał on zastrzelić Papałę w trakcie próby kradzieży jego auta, a b. szef policji był przypadkową ofiarą złodziei samochodów. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Ryszard Bogucki,
https://wiadomosci.onet.pl/kraj/list-bylych-prezydentow-i-premierow-do-komisji-europejskiej/69h8pqs,List byłych prezydentów i premierów do Komisji Europejskiej,"""3 lipca w Polsce wejdzie w życie ustawa o Sądzie Najwyższym, która ostatecznie zniesie w Polsce zasadę trójpodziału władzy i istotę demokratycznego państwa prawa"" - piszą do Komisji Europejskiej byli prezydenci, premierzy, szefowie MSZ i opozycjoniści.","Sygnatariusze listu zaznaczają, że ""mechanizmy obrony państwa prawa w Polsce okazały się zbyt słabe"". Jak dodają, pomimo protestów ""partia rządząca kończy dzieło demontażu systemu trójpodziału władz, łamiąc wprost zapisy polskiej konstytucji"". ""Będąc obywatelami Polski, czujemy się również obywatelami Europy, dlatego świadomi znaczenia wolnej, demokratycznej i praworządnej Polski w Unii Europejskiej, apelujemy do Komisji Europejskiej oraz do Rady Unii Europejskiej o pozostanie wiernymi podstawowym wartościom zapisanym w artykule 2 traktatu o Unii Europejskiej"" - czytamy w liście, przytoczonym przez serwis wyborcza.pl. Jak kontynuują autorzy tekstu ""ostatnią instancją, która może obronić polską praworządność, jest Unia Europejska"". Pod listem podpisali się Lech Wałęsa, Aleksander Kwaśniewski, Bronisław Komorowski, Włodzimierz Cimoszewicz, Leszek Miller, Marek Belka, Kazimierz Marcinkiewicz, Andrzej Olechowski, Dariusz Rosati, Adam Rotfeld, Radosław Sikorski, Władysław Frasyniuk, Bogdan Lis oraz Zbigniew Bujak. Chcesz być na bieżąco z najważniejszymi informacjami dnia? Polub Onet Wiadomości na Facebooku!",,
https://wiadomosci.onet.pl/kraj/decyzja-sadu-najwyzszego-ws-bylego-prezydenta-tarnowa/bxb380e,Decyzja Sądu Najwyższego ws. byłego prezydenta Tarnowa,11 czerwca były prezydent Tarnowa Ryszard Ścigała musi stawić się w więzieniu. Tak zdecydował dziś Sąd Najwyższy.,"Były prezydent Tarnowa, Ryszard Ścigała, 11 czerwca trafi do więzienia. To już ostateczna decyzja - podjął ją na dzisiejszym posiedzeniu Sąd Najwyższy. Były prezydent Tarnowa wyczerpał w tym zakresie wszystkie możliwości odwoławcze. A to oznacza, że w najbliższy poniedziałek będzie się musiał stawić w Zakładzie Karnym w Tarnowie. Tam specjalna komisja ostatecznie zdecyduje, w jakim zakładzie karnym będzie odbywał karę. Przypomnijmy, Ryszard Ścigała został w listopadzie ubiegłego roku prawomocnie skazany na trzy lata więzienia za korupcję. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Ryszard Ścigała,
https://wiadomosci.onet.pl/kraj/zmiany-w-przepisach-o-sadzie-najwyzszym-i-ustroju-sadow-powszechnych-nowelizacja/72n8fx6,Zmiany w przepisach o Sądzie Najwyższym i ustroju sądów powszechnych. Nowelizacja weszła w życie,Nowelizacja ustawy o Sądzie Najwyższym i ustroju sądów powszechnych została dziś opublikowana w Dzienniku Ustaw. Zmienia ona przepisy dotyczące m.in. skargi nadzwyczajnej i asesorów sądowych.,"Wejście w życie nowelizacji oznacza modyfikacje w składaniu skargi nadzwyczajnej do Sądu Najwyższego. Od tej pory wyłącznie Prokurator Generalny lub Rzecznik Praw Obywatelskich będą mogli złożyć skargę na prawomocne wyroki polskich sądów, które uprawomocniły się przed jej wejściem w życie. Dotychczas taką możliwość miały też inne podmioty - Prezes Prokuratorii Generalnej Rzeczypospolitej Polskiej, Rzecznik Praw Dziecka, Rzecznik Praw Pacjenta, Przewodniczący Komisji Nadzoru Finansowego, Rzecznik Finansowy i Prezes Urzędu Ochrony Konkurencji i Konsumentów. Złożenie skargi także mogło dotyczyć wyroków uprawomocnionych przed wprowadzeniem nowych przepisów. Zmiany dot. ustroju sądów powszechnych obejmą natomiast sposób mianowania asesorów sądowych. Kompetencje ministra w tej sprawie przejmie prezydent. Krajowa Rada Sądownictwa będzie mogła wyrazić sprzeciw wobec kandydata na etapie poprzedzającym mianowanie asesora. Prezydent musiałby również zasięgnąć opinii KRS, zanim wyrazi zgodę na dalsze piastowanie stanowiska przez sędziego SN, który osiągnął już 65 lat - a zatem wiek przejścia w stan spoczynku. Opublikowana nowelizacja modyfikuje również zapisy innych ustaw. Chodzi o ustawy o Krajowej Szkole Sądownictwa i Prokuratury oraz ustawy o Krajowej Radzie Sądownictwa. Niektóre rozwiązania w ramach reformy sądownictwa proponowanej przez rząd spotkały się z negatywną opinią Komisji Europejskiej. W grudniu 2017 roku uruchomiła ona wobec Polski procedurę z artykułu 7 Traktatu o Unii Europejskiej. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Budynek Sądu Najwyższego,
https://wiadomosci.onet.pl/kraj/przedstawiciel-prezydenta-prof-gersdorf-powinna-pozostac-w-sn/yrr21jz,Przedstawiciel prezydenta: prof. Gersdorf powinna pozostać w SN,"- Uważam, że dobrze by było dla Sądu Najwyższego, gdyby prof. Gersdorf pozostała jego prezesem - powiedział w programie ""Onet Rano"" Wiesław Johann, przedstawiciel prezydenta w Krajowej Radzie Sądownictwa.","Johann, były sędzia Trybunału Konstytucyjnego, a obecnie wiceprzewodniczący KRS był dzisiaj rano gościem Andrzeja Stankiewicza. W rozmowie odniósł się do kontrowersyjnej reformy sądownictwa. - Szanuję każdą ustawę uchwaloną przez parlament i podpisaną przez prezydenta. Tylko TK może uznać ustawę za niezgodną z konstytucją. - powiedział sędzia. Johann odpowiadał także na pytania dotyczące krytyki sędziego Igora Tulei i jego ewentualnej odpowiedzialności przed komisją etyki KRS. - Wymieniłem Tuleyę jako przykład sędziego, który wprowadza do orzecznictwa politykę. Uważam, że zachowanie Tulei naruszyło zasady etyki zawodowej. Nie można w dzisiejszych czasach mówić o metodach stalinowskich - skomentował wyrok. Wiceprzewodniczący KRS wyraził również opinię, że prof. Małgorzata Gersdorf powinna pozostać I Prezesem SN. - Bardzo szanuję prof. Gersdorf. Ma duży temperament i zdarzało nam się różnić politycznie, ale jest świetna merytorycznie - powiedział Wiesław Johann w programie, w którym zasugerował też, że według niego ustawa o IPN nie powinna w całości zostać wyrzucona do kosza przez Trybunał Konstytucyjny. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Wiesław Johann,
https://wiadomosci.onet.pl/kraj/apel-nowoczesnej-do-opozycji-trzeba-zatrzymac-ustawe-o-sadzie-najwyzszym/8sq4b14,Apel Nowoczesnej do opozycji: trzeba zatrzymać ustawę o Sądzie Najwyższym,"Nowoczesna przyłącza się do apelu prawników i politologów, którzy chcą działań Komisji Europejskiej ws. ustawy o Sądzie Najwyższym. Chodzi o zaskarżenie ustawy do Trybunału Sprawiedliwości jako niezgodnej z prawem europejskim.","Szefowa Nowoczesnej przypomina, że Trybunał Sprawiedliwości skutecznie zareagował w przypadku Puszczy Białowieskiej, aczkolwiek działania podjęto zbyt późno. Uważa, że w wyniku nowego prawa Sąd Najwyższy w Polsce może przestać funkcjonować. - Już 3 lipca nawet 40 proc. sędziów SN przestanie być sędziami z uwagi na wiek emerytalny - mówi Katarzyna Lubnauer, przewodnicząca Nowoczesnej. Komisja Europejska zwracała już uwagę, że te rozwiązania są niezgodne z prawem europejskim. Lubnauer dodaje, że była podobna sytuacja z prawem emerytalnym na Węgrzech. Wówczas decyzja Trybunału sprawiła, że rząd węgierski musiał się cofnąć. Posłanka obawia się, że Polska mogłaby stracić środki europejskie w następnej perspektywie budżetowej. - W tej chwili chodzi o to, by wstrzymać wszystkie rozwiązania związane z Sądem Najwyższym, ponieważ Trybunał Sprawiedliwości może zatrzymać bieg ustawy. Uważamy, że jest to taki moment, w którym Komisja Europejska nie powinna ograniczać się jedynie do uruchomienia 7 artykułu, tylko działać prewencyjnie - wyjaśnia Lubnauer. Jej zdaniem takie działania pozwolą na zatrzymanie procesu, który doprowadziłby do pogwałcenia kolejnych zasad praworządności w Polsce. Nowoczesna apeluje do wszystkich ugrupowań opozycyjnych, by przyłączyły się do ich starań. - Być może trzeba będzie przygotować taki apel w postaci formalnej - dodaje Lubnauer. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Katarzyna Lubnauer,
https://wiadomosci.onet.pl/kraj/dobrowolski-i-tyrmand-o-reformie-sadow-polska-widzi-swiat-tak-jak-amerykanie/pt8rrrz,"Dobrowolski i Tyrmand o reformie sądów: Polska widzi świat tak, jak Amerykanie","""Prawdopodobnie najlepszym przyjacielem Ameryki w Europie jest Polska, ponieważ Polska widzi świat tak jak Amerykanie"" - piszą Paweł Dobrowolski i Matthew Tyrmand w internetowym magazynie ""American Thinker"".","W swoim tekście na łamach amerykańskiego magazynu, Dobrowolski i Tyrmand stwierdzają, że ""dla globalistów wolna, niepodległa Polska jest w Europie znakiem nadziei, którą muszą ugasić"". Autorzy w tym kontekście oceniają obecny system sądowniczy nad Wisłą, który chce zreformować Prawo i Sprawiedliwość. ""Polska ma doświadczenie w demokracji od ponad 800 lat, a jej pierwszy parlament został zwołany w 1182 roku. Kraj jest teraz na etapie, na którym stara się uzyskać właściwy system sądowniczy"". Dodają też, że obecny system powoduje, że sędziowe sami rekrutują nowych sędziów, a także sami zajmują się ich osądzaniem. ""Zwykle są zbyt miłosierni w wypełnianiu tego szczególnego obowiązku"" - oceniają i przypominają: ""W tym miesiącu Sąd Najwyższy uznał, że usunięcie z zawodu sędziego, który został przyłapany na kradzieży w sklepach, jest zbyt surową karą i zamiast tego zasądził mu dwuletnią obniżkę pensji"". Ponadto w artykule magazynu ""American Thinker"" czytamy: ""Polska nie ma żadnych procedur impeachmentowych dla sędziów. (...) Polscy sędziowie i partie zjednoczone z elitami tego kraju mówią nam, że politycy absolutnie nie powinni mieć żadnej roli w nominacjach i nadzorze sądowym. Stanowi to wyraźny kontrast z amerykańskim systemem, w którym prezydent wybiera kandydatów do federalnego sądownictwa, a Senat radzi i zgadza się (lub nie) z tymi nominacjami"". ""Nie doprowadziło to do powstania autorytarnej Ameryki"" - podsumowują. Autorzy podkreślają również, że kontrole i równowaga w amerykańskim systemie zapewniają utrzymywanie na dystans widma nadużywania władzy. Dlatego też - uznają Dobrowolski i Tyrmand - w Polsce ""proces reform musi być kontynuowany"", a ""naród polski coraz bardziej pragnie skutecznego, uczciwego i odpowiedzialnego sądownictwa"". Autorzy przyznali też, że obecny rząd obsadził media ""swoimi ludźmi"", ale nie odbiega w tym od wszystkich poprzednich rządów oraz przypominają, że prezydent w kwestii sądownictwa toczył spór z własną partią, wetując dwie z trzech ustaw reformujących system. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Matthew Tyrmand,
https://wiadomosci.onet.pl/kraj/senat-przyjal-trzy-ustawy-w-tym-nowelizacje-o-sadzie-najwyzszym/3r99cj2,"Senat przyjął trzy ustawy, w tym nowelizację o Sądzie Najwyższym",Dzisiaj Senat zaakceptował nowelizację o Sądzie Najwyższym oraz dwie ustawy: o Centralnym Porcie Komunikacyjnym oraz objęciu Polski specjalną strefą ekonomiczną. Senatorowie nie zgłosili do nich żadnych poprawek.,"Senat nie zaproponował dzisiaj wieczorem poprawek do nowelizacji ustawy o Sądzie Najwyższym i sądach powszechnych, która zmienia przepisy dot. skargi nadzwyczajnej i mianowania asesorów. Ustawa trafi teraz do podpisu prezydenta. Za nowelizacją - bez poprawek - opowiedziało się 54 senatorów, 18 było przeciw, nikt nie wstrzymał się od głosu. Uchwalona przez Sejm 10 maja nowelizacja - autorstwa posłów PiS - przewiduje m.in., że skarga nadzwyczajna do SN na prawomocne wyroki polskich sądów, które uprawomocniły się przed jej wejściem w życie, będzie mogła zostać złożona wyłącznie przez Prokuratora Generalnego lub Rzecznika Praw Obywatelskich. Obecnie złożyć może ją - także w odniesieniu do wyroków uprawomocnionych przed wprowadzeniem nowych przepisów - osiem podmiotów m.in. RPO, Rzecznik Praw Dziecka, Rzecznik Finansowy i prezes UOKiK. Nowela wprowadza też zmiany w Prawie o ustroju sądów powszechnych dotyczące mianowania asesorów sądowych. Senatorowie również nie zgłosili żadnych poprawek do specustawy dot. budowy Centralnego Portu Komunikacyjnego (CPK). Nowe lotnisko ma docelowo obsługiwać nawet 100 mln pasażerów rocznie. Za podjęciem uchwały bez poprawek głosowało 54 senatorów, 19 było przeciw, a jeden wstrzymał się od głosu. Teraz ustawa trafi do podpisu prezydenta. Specustawa określa m.in. zasady i warunki przygotowania, finansowania i realizacji inwestycji w zakresie budowy CPK oraz infrastruktury mu towarzyszącej. W tym również zasady i warunki rezerwacji terenu, wydania decyzji lokalizacyjnej oraz nabywania nieruchomości, a także organów właściwych w tych sprawach. Ponadto, ma on określać umocowania pełnomocnika rządu ds. CPK oraz ustroju korporacyjnego spółek realizujących inwestycje. Nowy międzykontynentalny port lotniczy ma być jednym z największych lotnisk w Europie. Cała Polska stanie się specjalną strefą ekonomiczną - zakłada ustawa, do której dzisiaj Senat nie zaproponował poprawek. Nowe przepisy umożliwią zwolnienia podatkowe dla inwestorów na 10-15 lat na terenie całego kraju. Z zachęt będą mogły korzystać nie tylko duże, ale i mniejsze firmy. Za podjęciem uchwały bez poprawek głosowało 53 senatorów, 17 było przeciw, a jeden wstrzymał się od głosu. Teraz ustawa o wspieraniu nowych inwestycji trafi do podpisu prezydenta. Przygotowana przez rząd ustawa ma zastąpić system zwolnień podatkowych i ulg, działający obecnie w 14 specjalnych strefach ekonomicznych - obejmujących obszar 25 tys. ha, czyli 0,08 proc. powierzchni kraju. Zakłada ona preferencje podatkowe uzależnione od miejsca inwestycji, jej charakteru i jakości tworzonych miejsc pracy. Premiowane mają być inwestycje w miastach średnich, tracących funkcje gospodarcze i społeczne. Wsparcie byłych uczestników warsztatów terapii zajęciowej, wydłużenie z 14 do 30 dni prawa do zasiłku opiekuńczego oraz wsparcie zatrudnienia osób niepełnosprawnych - zakłada nowelizacja ustawy, którą przyjął dzisiaj Senat. Ustawa jest elementem realizacji programu ""Za życiem"". Chodzi o nowelizację ustawy o rehabilitacji zawodowej i społecznej oraz zatrudnianiu osób niepełnosprawnych. Za ustawą zagłosowało 54 senatorów, trzech było przeciw, czternastu wstrzymało się od głosu. Zaproponowane rozwiązania mają m.in. pomóc byłym uczestnikom warsztatów terapii zajęciowej (WTZ). W praktyce ma to zapewnić prowadzenie zajęć klubowych w warsztacie terapii zajęciowej dla osób, które zakończyły uczestnictwo w WTZ w związku z podjęciem zatrudnienia. W nowelizacji przewidziano również wydłużenie dla rodziców - z 14 do 30 dni - prawa do zasiłku opiekuńczego w przypadku chorych dzieci niepełnosprawnych między 14., a 18. rokiem życia. Chcesz być na bieżąco z najważniejszymi informacjami dnia? Polub Onet Wiadomości na Facebooku!",,
https://wiadomosci.onet.pl/tylko-w-onecie/zbigniew-cwiakalski-komenda-byl-traktowany-jak-smiec/6c8c78x,Zbigniew Ćwiąkalski: Komenda był traktowany jak śmieć,- Komenda był traktowany jak śmieć. Szczegóły są drastyczne. Należy mu się nie mniej niż 10 mln zł odszkodowania od państwa - mówi mecenas Zbigniew Ćwiąkalski. Tomasz Komenda został uniewinniony po spędzeniu 18 lat w więzieniu za gwałt i morderstwo nieletniej.,"- On chciałby, żeby teraz te osoby, które go doprowadziły do ławy oskarżonych i do więzienia same usiadły na ławie oskarżonych, żeby poczuły ten ciężar, to brzemię. Tym się zajmuje prokuratura okręgowa w Łodzi, która ustala kto i dlaczego doprowadził do takiej sytuacji, czy były to działania świadome i specjalne, czy też była to zwykła, tragiczna, ale pomyłka sądowa - tłumaczy adwokat.",,
https://wiadomosci.onet.pl/tylko-w-onecie/tomasz-komenda-jest-zlosc-i-chyba-bedzie-jeszcze-troche-trwala/l0jvbk1,Tomasz Komenda: jest złość i chyba będzie jeszcze trochę trwała,"- W nocy w celi kładłem się ostatni, żeby wiedzieć, że dożyję następnego dnia - mówi Tomasz Komenda, uniewinniony po spędzeniu 18 lat w więzieniu za gwałt i morderstwo nieletniej. - Jest złość i chyba będzie jeszcze trochę trwała. Mam bardzo dużo żalu również do dziennikarzy, którzy mnie w tamtym czasie oczerniali - dodaje. - Teraz jestem szczęśliwą osobą, bo jestem po tej stronie, jestem osobą uniewinnioną i mam całą rodzinę przy sobie - stwierdza.","Tomasz Komenda został dziś uniewinniony prawomocnym wyrokiem przez Sąd Najwyższy po spędzeniu 18 lat w więzieniu za zbrodnię, której nie popełnił.",,
https://wiadomosci.onet.pl/kraj/minister-ziobro-bede-domagal-sie-zeby-ta-sprawa-byla-dokladnie-przeswietlona/xc3yjfd,"Minister Ziobro: będę domagał się, żeby ta sprawa była dokładnie prześwietlona","- Zleciłem postępowanie, którego celem jest wyjaśnienie wszystkich nieprawidłowości ws. Tomasza Komendy - powiedział minister Zbigniew Ziobro. - Prokurator będzie musiał stwierdzić, czy błędy były zawinione. Nie da się postawić zarzutu prokuratorowi, który przyjął opinię biegłego za prawdziwą - komentował dzisiejsze uniewinnienie Komendy.","Zbigniew Ziobro podkreślił, że sprawa Komendy będzie dokładnie zbadana pod względem niedopełnienia obowiązków i przekroczenia uprawnień przez organy ścigania. - Będę domagał się, żeby ta sprawa była dokładnie prześwietlona, nie bacząc na środowisko prokuratorskie - stwierdził. - Przynajmniej to orzeczenie przywraca mu poczucie godności - powiedział Zbigniew Ziobro, komentując wyrok Sądu Najwyższego, który uchylił Tomaszowi Komendzie wyrok 25 lat więzienia. Niewinny mężczyzna spędził w celi 18 lat. Decyzja sądu jest ostateczna. - To orzeczenie było możliwe dzięki pracy prokuratorów, policjantów, którzy zgodzili się podjąć ponownie tej sprawy - powiedział prokurator generalny. - Sprawca, co jest dobrą informacją, jest w rękach służb - dodał. - Ta sprawa też pokazuje, że zmiana ustawy o prokuraturze i wprowadzenie realnego dystansu kierownictwa prokuratury do korporacji, że ta zmiana była zasadna, celna i trafna. Gdyby nie doszło do zmian ustawy o prokuraturze, to pan Komenda niemal na pewno nadal siedziałby w więzieniu i w oczach swojego środowiska nadal uważany byłby za winnego - stwierdził minister. - To pokazuje, że prokuratura, którą kieruję zawsze sposób rzetelny, będzie podchodzić do takich przypadków - dodał. - W sprawie odszkodowania to nie moja rola, moja rolą było zainicjowanie postępowania - odpowiedział minister pytany o to, na jakie odszkodowanie może liczyć Komenda. Komendę skazano prawomocnie za zabójstwo, do którego doszło 31 grudnia 1996 r. Odsiadywał on wyrok 25 lat więzienia w Zakładzie Karnym w Strzelinie. W marcu został przez sąd penitencjarny przy Sądzie Okręgowym we Wrocławiu warunkowo zwolniony z odbywania kary i wyszedł na wolność po 18 latach pozbawienia wolności. Według prokuratury, która zgromadziła nowe dowody w tej sprawie, mężczyzna nie popełnił zbrodni, za którą został skazany. Z prośbą o ponowne zajęcie się sprawą Komendy do ministra sprawiedliwości-prokuratora generalnego zwrócili się w zeszłym roku rodzice ofiary - Małgorzaty K. Śledztwo zostało wznowione w 2017 r., a prokuratura poinformowała, że w sprawie zbrodni zatrzymano Ireneusza M. Prokurator przedstawił mu zarzut popełnienia przestępstwa zgwałcenia ze szczególnym okrucieństwem i zabójstwa piętnastoletniej Małgorzaty K. Od tego czas M. przebywa w areszcie. Śledztwo w sprawie przekroczenia uprawnień i niedopełnienia obowiązków przez funkcjonariuszy publicznych prowadzących postępowanie dotyczące zabójstwa i zgwałcenia Małgorzaty K. prowadzi natomiast Prokuratura Okręgowa w Łodzi. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Zbigniew Ziobro,
https://wiadomosci.onet.pl/kraj/sad-najwyzszy-zdecydowal-ws-tomasza-komendy/hkm0bmn,Sąd Najwyższy zdecydował ws. Tomasza Komendy,"Sąd Najwyższy uniewinnił Tomasza Komendę, który przez 18 lat odsiadywał wyrok za gwałt i zabójstwo 15-letniej Małgosi Kwiatkowskiej.","– To jest najważniejszy dzień w życiu Tomasz Komenda – mówił tuż przed posiedzeniem Sądu Najwyższego Zbigniew Ćwiąkalski, pełnomocnik Tomasza Komendy, były minister sprawiedliwości. Sąd Najwyższy mógł sam uniewinnić Komendę, ale mógł też uchylić wyrok sprzed lat i przekazać sprawę do wrocławskiego sądu, do ponownego rozpoznania. Ostatecznie tuż przed godz. 12.50 SN postanowił wznowić postępowanie, uchylić wyroki sprzed lat, a następnie uniewinnić Komendę i oczyścić go ze wszystkich zarzutów – gwałtu i zabójstwa 15-letniej Małgosi Kwiatkowskiej. – W sprawie zbrodni jest podejrzana zupełnie inna osoba. Nie jest to Tomasz Komenda – powiedzieli sędziowie SN po ogłoszeniu decyzji. – Ślady zapachowe wskazujące na Tomasza Komendę zostały pobrane bez udziału biegłego – dodali. W badaniach czapki pozostawionej na miejscu zbrodni przez jednego ze sprawców wykluczono ślady, które mogłyby być pozostawione przez Tomasza Komendę. – Brak DNA Komendy w tych śladach jednoznacznie wyklucza go, że mógł je pozostawić – mówił sędzia SN uzasadniając orzeczenie. We wniosku skierowanym do SN prokuratorzy z Wrocławia na 90 stronach opisali 18 nowych dowodów, które świadczyły o niewinności Komendy. Dziś przed SN śledczy także przekonywali, że Tomasz Komenda nie miał ze zbrodnią miłoszycką nic wspólnego, że to nie on był sprawcą. Rodzina Komendy w jego niewinność nigdy nie zwątpiła. Tuż po wysłuchaniu orzeczenia SN, Tomasz Komenda podszedł podziękować prokuratorom obecnym na sali. – Sprawiedliwości stało się zadość – mówił po wyjściu z sali prokurator Robert Tomankiewicz z Wydziału Zamiejscowego Prokuratury Krajowej we Wrocławiu. 15 marca wrocławski sąd penitencjarny warunkowo zwolnił 42-letniego Tomasza Komendę z dalszego odbywania kary 25 lat więzienia za gwałt i zabójstwo 15-letniej Małgosi Kwiatkowskiej. W 2003 roku Komenda został skazany na 15 lat więzienia. Rok później sąd drugiej instancji zaostrzył mu karę do 25 lat więzienia. Później sprawa otarła się o Sąd Najwyższy, ale wyrok już się nie zmienił. Za kratami Komenda spędził całą młodość. Wyrok odsiadywał w Zakładzie Karnym w Strzelinie. Więzienie opuścił po 18 latach. Teraz, po uniewinnieniu przez Sąd Najwyższy, Tomasza Komenda może się domagać wielomilionowego odszkodowania i zadośćuczynienia. – Tomasz Komenda może liczyć na najwyższe odszkodowanie w historii prawa karnego. Zniszczono mu życie. Młodości, którą stracił, siedząc w więzieniu, nikt mu już nie zwróci. W pewnym sensie jest to człowiek przegrany, dlatego trzeba mu pomóc wrócić do w miarę normalnego życia. Państwo musi ponieść tego ciężar i konsekwencje – mówił już w kwietniu w wywiadzie dla Onetu Zbigniew Ćwiąkalski, pełnomocnik Tomasza Komendy, były minister sprawiedliwości. Do tej pory najwyższe wypłacone odszkodowanie i rekompensata za 12 lat spędzonych w więzieniu, wyniosło 2,8 mln zł. Zdaniem Ćwiąkalskiego Komenda, który spędził w więzieniu 18 lat, może liczyć na więcej. – W Stanach Zjednoczonych Tomasz Komenda zapewne mógłby się ubiegać nawet o kilkadziesiąt milionów dolarów odszkodowania. Ale nie jesteśmy w USA. Na pewno jednak w przypadku Komendy zadośćuczynienie za krzywdy doznane przez 18 lat spędzonych w więzieniu powinno być o wiele wyższe niż samo odszkodowanie – mówił Zbigniew Ćwiąkalski. Prokuratorzy z Wrocławia cały czas prowadzą postępowanie, które ma na celu ustalić i zatrzymać współsprawców lub współsprawcę zbrodni miłoszyckiej. W czerwcu zeszłego roku do aresztu trafił już Ireneusz M. Śledczy nie mają żadnych wątpliwości, że M. jest jednym z co najmniej dwóch sprawców okrutnej zbrodni. Śledczy przesłuchiwali już Ireneusza M. cztery dni po zabójstwie dziewczyny. Ze szczegółami opisał wówczas skarpetki, jakie 15-latka miała na sobie, gdy znaleziono ją martwą. Taki szczegół mógł znać tylko sprawca. – Czynności wówczas dokonane nie doprowadziły do przedstawienia Ireneuszowi M. zarzutu dokonania tej zbrodni – mówił Onetowi prokurator Robert Tomankiewicz z Wydziału Zamiejscowego Prokuratury Krajowej we Wrocławiu. W osobnym postępowaniu Prokuratura Okręgowa w Łodzi ma wyjaśnić sprawę skazania Tomasza Komendy. – Postępowanie to dotyczy przekroczenia uprawnień przez prowadzących tę sprawę funkcjonariuszy publicznych i tworzenia fałszywych dowodów, które doprowadziły do skazania Tomasza Komendy na 25 lat pozbawienia wolności – mówiła Onetowi prokurator Ewa Bialik, rzeczniczka Prokuratury Krajowej. – W toku postępowania zostanie zweryfikowane, czy dowody, które były podstawą skazania Tomasz Komendy, nie zostały zmanipulowane, w ten sposób, aby wskazywały sprawstwo Tomasza Komendy – dodała. W łódzkim śledztwie przesłuchano już m.in. Tomasza Komendę oraz jego rodzinę, a także policjantów, którzy pracowali przy sprawie zabójstwa 15-latki. Przesłuchany został także prokurator Bartosz Biernat, który przed laty pracował we wrocławskiej prokuraturze i informował o swoich wątpliwościach co do słuszności skazania Tomasza Komendy. Z ustaleń ""Gazety Wyborczej"" wynika, że świadkowie, którzy widzieli dwóch mężczyzn, którzy prowadzili Małgosię w noc sylwestrową, byli zastraszani m.in. przez policjantów oraz przez osoby, które podawały się za funkcjonariuszy. Dlatego też wycofywali się lub zmieniali zeznania. W czasie śledztwa Tomasz Komenda przekonywał, że noc sylwestrową, gdy doszło do zbrodni, spędził we Wrocławiu. Jego wersję potwierdziło 12 osób. Nikt jednak nie dał im wiary. Później – zeznania te, jak twierdzi Komenda, zostały wymuszone siłą przez policjantów – przyznał, że był w Miłoszycach i odbył stosunek z nieznajomą dziewczyną. Dowody, które zaważyły o jego skazaniu, wskazywały na to, że to on był sprawcą. Był to kod DNA zabezpieczony z włosa znalezionego na czapce pozostawionej na miejscu zbrodni, który był zbieżny z kodem Komendy, ślad zapachowy z czapki oraz odcisk uzębienia. Na ciele 15-latki były ślady ugryzień, które pasowały do uzębienia Komendy. We wniosku do SN prokuratorzy z Wrocławia podważyli wszystkie dowody, na podstawie których Komenda został skazany. Przez trzy lata od zabójstwa 15-latki śledczy nie potrafili wytypować sprawcy. Przełomem okazały się zeznania Doroty P., która niegdyś była sąsiadką Komendy. Kobieta twierdziła, że Komenda pożyczał od niej pieniądze na benzynę, żeby dojechać na imprezę w Miłoszycach. Zeznała też, że Komenda wyznał jej, że jego dziewczyna ma na imię Małgosia i pochodzi z Jelcza-Laskowic. P. miała też rozpoznać Komendę na jednym z portretów pamięciowych, który został opublikowany w programie ""997"". Po uwolnieniu Tomasza Komendy wyszło na jaw, że kobieta w przeszłości kilka razy składała fałszywe oskarżenia. Wcześniej jednak nikt tego nie sprawdził. Do zbrodni doszło w nocy z 31 grudnia 1996 roku na 1 stycznia 1997 roku. W jednej z dyskotek w Miłoszycach odbywała się wówczas zabawa sylwestrowa, na którą wybrała się 15-letnia Małgosia Kwiatkowska. Wiadomo, że tuż po północy do Małgosi, która stała na zewnątrz podszedł chłopak. Powiedział, że ma na imię Irek i jest bratem dziewczyny (Małgosia nie miała brata). 15-latka poszła z nim. Do domu jednak nigdy nie wróciła. Ciało dziewczyny znaleziono następnego dnia na podwórku jednej z posesji. Małgosia zmarła wskutek wyziębienia organizmu i odniesionych ran. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Tomasz Komenda,
https://wiadomosci.onet.pl/kraj/tomasz-komenda-juz-dzis-moze-zostac-uniewinniony/p9jmpc7,Tomasz Komenda już dziś może zostać uniewinniony,"Sąd Najwyższy zajmuje się dziś sprawą Tomasza Komendy, który przez 18 lat odsiadywał wyrok za gwałt i zabójstwo 15-letniej Małgosi Kwiatkowskiej. Niewykluczone, że jeszcze dziś Komenda zostanie oczyszczony ze wszystkich zarzutów.","15 marca, dwa miesiące temu, wrocławski sąd penitencjarny warunkowo zwolnił 42-letniego Tomasza Komendę z dalszego odbywania kary 25 lat więzienia za gwałt i zabójstwo 15-letniej Małgosi Kwiatkowskiej. W 2003 roku Komenda został skazany na 15 lat więzienia. Rok później sąd drugiej instancji zaostrzył mu karę do 25 lat więzienia. Później sprawa otarła się o Sąd Najwyższy, ale wyrok już się nie zmienił. Za kratami Komenda spędził całą młodość. Wyrok odsiadywał w Zakładzie Karnym w Strzelinie. Więzienie opuścił po 18 latach. Przypomnijmy, tuż po wyjściu na wolność, Komenda przytulił mamę, a następnie rodzina zabrała go do domu. – Jestem gotowy na wolność. Nie może być gorzej niż przez te 18 lat w więzieniu – mówił w rozmowie z ""Uwagą"" TVN Tomasz Komenda. Dziś sprawą Tomasza Komendy zajmie się Sąd Najwyższy. Posiedzenie SN rozpocznie się o godz. 9.20. Niezależnie od decyzji SN, Komenda do więzienia już nie wróci. We wniosku skierowanym do SN prokuratorzy z Wrocławia na 90 stronach opisali 18 nowych dowodów, które mają świadczyć o niewinności Komendy. Oni sami są w 100 proc. przekonani, że Komenda nie miał ze zbrodnią miłoszycką nic wspólnego. – Sąd Najwyższy może sam uniewinnić Tomasza Komendę, ale może też uchylić wyrok i przekazać sprawę do wrocławskiego sądu, do ponownego rozpoznania – mówi Onetowi Zbigniew Ćwiąkalski, pełnomocnik Tomasza Komendy, były minister sprawiedliwości. Ćwiąkalski ma nadzieję, że SN sam uniewinni Komendę. – Będę o to wnioskował. Dowody przygotowane przez prokuraturę są bardzo mocne – podkreśla Zbigniew Ćwiąkalski. Jeśli sąd oczyści Tomasza Komendę ze wszystkich zarzutów, będzie on mógł domagać się wielomilionowego odszkodowania i zadośćuczynienia. – Tomasz Komenda może liczyć na najwyższe odszkodowanie w historii prawa karnego. Zniszczono mu życie. Młodości, którą stracił, siedząc w więzieniu, nikt mu już nie zwróci. W pewnym sensie jest to człowiek przegrany, dlatego trzeba mu pomóc wrócić do w miarę normalnego życia. Państwo musi ponieść tego ciężar i konsekwencje – mówił już w kwietniu w wywiadzie dla Onetu Zbigniew Ćwiąkalski. Do tej pory najwyższe wypłacone odszkodowanie i rekompensata za 12 lat spędzonych w więzieniu wyniosło 2,8 mln zł. Zdaniem Ćwiąkalskiego Komenda, który spędził w więzieniu 18 lat, może liczyć na więcej. – W Stanach Zjednoczonych Tomasz Komenda zapewne mógłby się ubiegać nawet o kilkadziesiąt milionów dolarów odszkodowania. Ale nie jesteśmy w USA. Na pewno jednak w przypadku Komendy zadośćuczynienie za krzywdy doznane przez 18 lat spędzonych w więzieniu powinno być o wiele wyższe niż samo odszkodowanie – mówił Zbigniew Ćwiąkalski. Prokuratorzy z Wrocławia cały czas prowadzą postępowanie, które ma na celu ustalić i zatrzymać współsprawców lub współsprawcę zbrodni miłoszyckiej. W czerwcu zeszłego roku do aresztu trafił już Ireneusz M. Śledczy nie mają żadnych wątpliwości, że M. jest jednym z co najmniej dwóch sprawców okrutnej zbrodni. Śledczy przesłuchiwali już Ireneusza M. cztery dni po zabójstwie dziewczyny. Ze szczegółami opisał wówczas skarpetki, jakie 15-latka miała na sobie, gdy znaleziono ją martwą. Taki szczegół mógł znać tylko sprawca. – Czynności wówczas dokonane nie doprowadziły do przedstawienia Ireneuszowi M. zarzutu dokonania tej zbrodni – mówił Onetowi prokurator Robert Tomankiewicz z Wydziału Zamiejscowego Prokuratury Krajowej we Wrocławiu. W osobnym postępowaniu Prokuratura Okręgowa w Łodzi ma wyjaśnić sprawę skazania Tomasza Komendy. – Postępowanie to dotyczy przekroczenia uprawnień przez prowadzących tę sprawę funkcjonariuszy publicznych i tworzenia fałszywych dowodów, które doprowadziły do skazania Tomasza Komendy na 25 lat pozbawienia wolności – mówiła Onetowi prokurator Ewa Bialik, rzeczniczka Prokuratury Krajowej. – W toku postępowania zostanie zweryfikowane, czy dowody, które były podstawą skazania Tomasz Komendy, nie zostały zmanipulowane w ten sposób, aby wskazywały sprawstwo Tomasza Komendy – dodała. W łódzkim śledztwie przesłuchano już m.in. Tomasza Komendę oraz jego rodzinę, a także policjantów, którzy pracowali przy sprawie zabójstwa 15-latki. Przesłuchany został także prokurator Bartosz Biernat, który przed laty pracował we wrocławskiej prokuraturze i informował o swoich wątpliwościach co do słuszności skazania Tomasza Komendy. Z ustaleń ""Gazety Wyborczej"" wynika, że świadkowie, którzy widzieli dwóch mężczyzn, którzy prowadzili Małgosię w noc sylwestrową, byli zastraszani m.in. przez policjantów oraz przez osoby, które podawały się za funkcjonariuszy. Dlatego też wycofywali się lub zmieniali zeznania. W czasie śledztwa Tomasz Komenda przekonywał, że noc sylwestrową, gdy doszło do zbrodni, spędził we Wrocławiu. Jego wersję potwierdziło 12 osób. Nikt jednak nie dał im wiary. Później – zeznania te, jak twierdzi Komenda, zostały wymuszone siłą przez policjantów – przyznał, że był w Miłoszycach i odbył stosunek z nieznajomą dziewczyną. Dowody, które zaważyły o jego skazaniu, wskazywały na to, że to on był sprawcą. Był to kod DNA zabezpieczony z włosa znalezionego na czapce pozostawionej na miejscu zbrodni, który był zbieżny z kodem Komendy, ślad zapachowy z czapki oraz odcisk uzębienia. Na ciele 15-latki były ślady ugryzień, które pasowały do uzębienia Komendy. We wniosku do SN prokuratorzy z Wrocławia podważyli wszystkie dowody, na podstawie których Komenda został skazany. Są pewni, że mężczyzna jest niewinny. Przez trzy lata od zabójstwa 15-latki śledczy nie potrafili wytypować sprawcy. Przełomem okazały się zeznania Doroty P., która niegdyś była sąsiadką Komendy. Kobieta twierdziła, że Komenda pożyczał od niej pieniądze na benzynę, żeby dojechać na imprezę w Miłoszycach. Zeznała też, że Komenda wyznał jej, że jego dziewczyna ma na imię Małgosia i pochodzi z Jelcza-Laskowic. P. miała też rozpoznać Komendę na jednym z portretów pamięciowych, który został opublikowany w programie ""997"". Po uwolnieniu Tomasza Komendy wyszło na jaw, że kobieta w przeszłości kilka razy składała fałszywe oskarżenia. Wcześniej jednak nikt tego nie sprawdził. Do zbrodni doszło w nocy z 31 grudnia 1996 roku na 1 stycznia 1997 roku. W jednej z dyskotek w Miłoszycach odbywała się wówczas zabawa sylwestrowa, na którą wybrała się 15-letnia Małgosia Kwiatkowska. Wiadomo, że tuż po północy do Małgosi, która stała na zewnątrz, podszedł chłopak. Powiedział, że ma na imię Irek i jest bratem dziewczyny (Małgosia nie miała brata). 15-latka poszła z nim. Do domu jednak nigdy nie wróciła. Ciało dziewczyny znaleziono następnego dnia na podwórku jednej z posesji. Małgosia zmarła wskutek wyziębienia organizmu i odniesionych ran. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Tomasz Komenda,
https://wiadomosci.onet.pl/kraj/sad-najwyzszy-uchylil-zaskarzony-przez-pll-lot-wyrok-sadu-okregowego/4mgbjnc,Sąd Najwyższy uchylił zaskarżony przez PLL LOT wyrok Sądu Okręgowego,Sąd Najwyższy uchylił zaskarżony przez PLL LOT wyrok sądu II instancji ws. jednostronnego wprowadzenia regulaminu wynagradzania w firmie; SN przekazał sprawę Sądowi Okręgowemu do ponownego rozpoznania - poinformowało biuro prasowe SN.,"Zgodnie z uchylonym wczoraj przez SN wyrokiem, LOT nie miał prawa wprowadzać jednostronnego regulaminu wynagradzania. ""Sąd Najwyższy po rozpoznaniu skargi kasacyjnej wniesionej przez pełnomocnika PLL LOT S.A. wydał wyrok, którym uchylił zaskarżony wyrok sądu drugiej instancji i sprawę przekazał Sądowi Okręgowemu w Warszawie do ponownego rozpoznania i orzeczenia o kosztach postępowania kasacyjnego"" - poinformował w dziś Krzysztof Michałowski z zespołu prasowego Sądu Najwyższego. Jak dodał, w skardze kasacyjnej, która została wczoraj uwzględniona przez SN, ""podniesiono liczne zarzuty naruszenia m.in. przepisów Kodeksu pracy w związku z Konstytucją RP"". ""Spółka LOT wskazała w skardze m.in., że sądy dokonały błędnej wykładni przepisów polegającej na nieprawidłowym przyjęciu, iż regulamin wynagradzania nie może utracić mocy obowiązującej, bez zgody organizacji związkowych działających w zakładzie pracy. Sąd Najwyższy podzielił argumenty skarżącej spółki i uchylił zaskarżony wyrok oraz przekazał sprawę do ponownego rozpoznania przez Sąd Okręgowy"" - poinformował Michałowski. Dodał, że szczegółowe motywy rozstrzygnięcia SN będą znane po sporządzeniu pisemnego uzasadnienia. Uchylony wyrok zapadł w sprawie z powództwa jednej ze stewardes o przywrócenie poprzednich warunków pracy i płacy. Wydał go Sąd Okręgowy w Warszawie 6 października 2016 r. ""Powódka w pozwie skierowanym przeciwko PLL LOT S.A. wniosła o uznanie za bezskuteczne oświadczenia pozwanej spółki o wypowiedzeniu jej warunków pracy i płacy, dokonanego pismem 17 lutego 2014 r., doręczonym powódce 4 marca 2014 r. i przywrócenie dotychczasowych warunków pracy i płacy, wynikających z umowy o pracę z 11 maja 2010 r."" - przekazał Michałowski. Ponadto w powództwie wskazała, że w LOT pracowała od 1996 r., a ostatnio jako stewardesa. Wskazała, że pracodawca 4 marca 2014 r. wypowiedział jej warunki pracy i płacy wynikające z regulaminu wynagradzania oraz regulaminu premiowania. ""LOT wniósł o oddalenie powództwa, uzasadniając to faktem podjęcia przez zarząd spółki uchwał w listopadzie 2013 r., na podstawie których doszło do uchylenia m.in. regulaminu wynagradzania i regulaminów premiowania"" - przekazał Michałowski. Jednak sąd rejonowy 1 grudnia 2015 r. przywrócił powódce poprzednie warunki pracy i płacy. LOT wniósł wówczas apelację od tego wyroku. Sąd Okręgowy skargę LOT oddalił - przypomniał Michałowski. Jak dodał, Sąd Najwyższy w ubiegłym roku rozstrzygnął analogiczną sprawę innych pracowników LOT, którym zmieniono warunki pracy i płacy, i którzy pozwali spółkę do sądu. Sądy pierwszej i drugiej instancji przyznały rację pracownikom i przywróciły im dotychczasowe warunki pracy i płacy. Prawomocny wyrok Sądu Okręgowego został zaskarżony do Sądu Najwyższego, który 12 października 2017 r. uchylił go i przekazał sprawę do ponownego rozpoznania. W orzeczeniu tym Sąd Najwyższy wskazał, że ""w świetle aktualnego na dzień orzekania przez Sąd Najwyższy standardu konstytucyjnego, wieczysty charakter postanowień, takich źródeł prawa pracy, jak układy zbiorowe stanowi nieproporcjonalne ograniczenie wolności prowadzenia działalności gospodarczej, ogranicza zasadę dobrowolności rokowań i narusza zasadę równości stron w rokowaniach"". Zdaniem SN przyznanie ""wieczystego"" charakteru regulaminowi wynagradzania narusza tak samo art. 20 Konstytucji RP oraz art. 59 ust. 2 Konstytucji RP. ""Strona związkowa, nie narażając się na żadne konsekwencje, mogłaby przedłużać stosowanie postanowień dotychczasowego regulaminu wynagradzania, co w skrajnym przypadku mogłoby prowadzić do upadłości pracodawcy"" - napisał SN w orzeczeniu. ""Zdaniem Sądu Najwyższego, pracodawca znajdujący się przez dłuższy okres czasu w trudnej sytuacji ekonomicznej (a zwłaszcza w sytuacji wymagającej wdrożenia programu restrukturyzacji w ramach pomocy publicznej), który podjął próbę uzgodnienia ze związkami zawodowymi zmiany regulaminu wynagradzania (wprowadzenia nowego regulaminu w miejsce dotychczasowego) celem obniżenia kosztów przedsiębiorstwa zagrożonego upadłością, nie nadużywa swego prawa, gdy uchyla dotychczasowy regulamin, po otrzymaniu wspólnego negatywnego stanowiska działających u niego organizacji związkowych, niezawierającego żadnych realnych propozycji dostosowywania treści aktu regulującego politykę płacową u tego pracodawcy do zmienionych realiów funkcjonowania przedsiębiorstwa"" - wskazał SN w orzeczeniu. Od pięciu lat w PLL LOT trwa spór zbiorowy między pracodawcą a związkami zawodowymi w sprawie wprowadzenia Ramowych Wytycznych dotyczących warunków wynagradzania pracowników narodowego przewoźnika. W 2013 roku wprowadził je ówczesny prezes PLL LOT Sebastian Mikosz, po tym jak w 2010 roku wypowiedział Zakładowy Układ Zbiorowy Pracy, dający pracownikom liczne przywileje w ramach prowadzonej w firmie restrukturyzacji. Przez ten czas trwały negocjacje w sprawie nowego ZUZP, ostatecznie jednak Mikosz w 2013 r. wprowadził Ramowe Wytyczne. Zdaniem związkowców zrobił to bezprawnie, a sami pracownicy stracili na tym finansowo. Mikosz zdecydował się na to w momencie, kiedy LOT miał ok. 400 mln zł długu i uzyskaną pomoc publiczną od rządu, badaną przez KE. Jak informowała wówczas spółka, restrukturyzacja warunków zatrudnienia była jednym z warunków koniecznych, by KE zaakceptowała pomoc publiczną dla LOT, która uchroniła spółkę przed bankructwem. W 2015 roku w grudniu ówczesny p.o. prezesa PLL LOT Marcin Celejewski w drodze negocjacji ze związkowcami podpisał porozumienie, które zawiesiło trwający wówczas od blisko dwóch lat spór zbiorowy w spółce. Porozumienie polegało na wprowadzeniu tymczasowego regulaminu wynagrodzenia, który miał obowiązywać w 2016 roku. Zakładał on podwyżki dla pracowników o łącznej wysokości 12 mln zł. Porozumienie spowodowało też, że odwołano planowany wówczas strajk ostrzegawczy. We wspólnym komunikacie napisano wówczas, że wypracowane porozumienie gwarantuje spokój społeczny na co najmniej rok. ""W tym czasie zarząd i związki zawodowe będą ustalać warunki docelowego regulaminu wynagradzania"" - informowano. Związki zawodowe walczyły o więcej, ale - jak podkreślały władze spółki - w związku z trudną sytuacją finansową, firmy nie stać było na zaproponowanie większej kwoty. Mimo zawarcia porozumienia w 2015 roku, kilku pracowników firmy poszło do sądu, zaskarżając decyzje Mikosza z 2013 roku. Domagali się wypłat na zasadach z 2010 roku. Ostatnio związki zawodowe działające w PLL LOT na 1 maja zapowiadały strajk, ostatecznie tego dnia zorganizowano pikietę przed siedzibą spółki. Powodem protestu był brak uregulowania przez LOT zasad wynagradzania pracowników. Przewodniczący Związku Zawodowego Pilotów Komunikacyjnych mówił pod koniec kwietnia, że spółka musi w końcu wprowadzić ""prawdziwy, a nie cząstkowy"" regulamin wynagradzania, najlepiej taki jak w 2010 roku. Nie wykluczył jednak zmian. Powinny być one oparte - jak podkreślił - na zasadzie ""partnerstwa i poszanowania wszystkich stron"", a nie być decyzją tylko zarządu. Związki, odwołując strajk, zapowiedziały jednocześnie, że w wypadku braku działań ze strony premiera Mateusza Morawieckiego, do połowy maja poinformują o decyzji w sprawie nowego terminu strajku pracowników PLL LOT. Zarząd LOT od początku uznawał strajk za nielegalny. Sąd Okręgowy w Warszawie przychylił się do wniosku spółki i zakazał przeprowadzenia strajku na podstawie referendum związków zawodowych. Udziałowcami PLL LOT są: Skarb Państwa (99,856 proc. akcji) oraz TFS Silesia (0,144 proc. akcji). Chcesz być na bieżąco z najważniejszymi informacjami dnia? Polub Onet Wiadomości na Facebooku!",,
https://wiadomosci.onet.pl/kraj/gersdorf-projekt-noweli-ws-sn-nie-uwzglednia-podstawowych-kwestii-z-zalecen-ke/n9xrwr2,Gersdorf: projekt noweli ws. SN nie uwzględnia podstawowych kwestii z zaleceń KE,"Projekt noweli ustawy o SN nie uwzględnia podstawowych kwestii z zaleceń Komisji Europejskiej, m.in. nie zawęża możliwości wnoszenia skargi nadzwyczajnej oraz orzekania o jej zasadności. Ponadto ograniczenie uprawnień ministra sprawiedliwości jest iluzoryczne - oceniła I prezes SN Małgorzata Gersdorf.","Wczoraj sejmowa komisja sprawiedliwości i praw człowieka ma zająć się złożonym przez posłów PiS projektem noweli ustawy o Sądzie Najwyższym i kilku innych ustaw. Zmiany proponowane do ustawy o SN przewidują m.in., że skarga nadzwyczajna na prawomocne wyroki polskich sądów będzie mogła zostać złożona wyłącznie przez Prokuratora Generalnego lub Rzecznika Praw Obywatelskich. Obecnie złożyć może ją osiem podmiotów m.in. RPO, Rzecznik Praw Dziecka, Rzecznik Finansowy i prezes UOKiK. Ponadto w projektowanej nowelizacji, do zbioru przesłanek uzasadniających złożenie skargi nadzwyczajnej, dodano ""wstępny warunek"". Jak napisano w uzasadnieniu, ""w myśl zmienionego przepisu, skargę nadzwyczajną będzie można wnieść niezależnie od zaistnienia bardziej szczegółowych przesłanek (...) tylko wtedy, gdy będzie to absolutnie niezbędne z punktu widzenia zasady demokratycznego państwa prawnego urzeczywistniającego zasady sprawiedliwości społecznej"". Projekt wprowadza też zmiany w Prawie o ustroju sądów powszechnych dotyczące mianowania asesorów sądowych. Zgodnie z propozycją PiS, miałby dokonywać tego nie - jak obecnie - minister sprawiedliwości, lecz prezydent. Zgodnie z proponowaną nowelizacją Krajowa Rada Sądownictwa będzie mogła wyrazić sprzeciw wobec kandydata na stanowisko asesorskie na etapie procedury poprzedzającym mianowanie asesora sądowego przez prezydenta. W upublicznionej wczoraj opinii do projektu, która została skierowana do komisji sprawiedliwości przedwczoraj, I prezes SN stwierdza, że projektowana nowelizacja nie uwzględnia ""podstawowych kwestii, które są przedmiotem zaleceń Komisji Europejskiej"", m.in. w zakresie skargi nadzwyczajnej. Jak wskazała Gersdorf, Komisja zaleciła Polsce m.in. usunięcie procedury dot. skargi nadzwyczajnej. Tymczasem - zaznaczyła - ""projektowana ustawa nie tylko nie usuwa skargi nadzwyczajnej, lecz poszerza zakres swobody w orzekaniu w sprawach nią zainicjowanych"". W ocenie I prezes SN projekt jest ponadto ""zaprzeczeniem wartości i zasad"", jakie dotychczas były powszechnie uznawane w procesie stanowienia prawa. Trudno bowiem nie dostrzec - jej zdaniem - że celem projektu jest ""przedłużenie dialogu z Komisją Europejską poza datę 3 lipca br., kiedy to sędziowie Sądu Najwyższego, którzy nie złożyli Prezydentowi RP oświadczenia o woli dalszego orzeczenia w trybie przewidzianym ustawą o SN, przejdą w stan spoczynku"", a po której to dacie ""kwestionowane z punktu widzenia prawa europejskiego rozwiązania wywołają skutki, których kolejne nowelizacje ustawy o SN nie będą mogły znieść bez naruszenia zasady niedziałania prawa wstecz"". ""Trudno też nie odnieść wrażenia, że kolejne zmiany ustawy o SN stanowią wyraz z góry przyjętej taktyki w toku prowadzonego z Komisją Europejską dialogu, nawiązującej w swych założeniach do niesławnej »taktyki salami« (...). Chodzi tu bowiem o wprowadzanie szeregu drobnych i niewiele znaczących w istocie zmian w celu wywołania wrażenia, że zmiana jest istotna i realizuje pokładane w niej oczekiwania, w istocie prowadząc do założonego od początku celu"" - czytamy w tekście opinii Gersdorf. I prezes SN zarzuciła też projektowanym przepisom dot. skargi nadzwyczajnej wyjątkowo małą przejrzystość. ""Jeśli jego celem miało być odstąpienie od formy rozstrzygnięcia, jakim jest uchylenie zaskarżonego wyroku, co ma uzasadniać wystąpienie nieodwracalnych skutków prawnych, w tym w szczególności upływ 5 lat bądź naruszenie międzynarodowych zobowiązań Rzeczypospolitej Polskiej, to wprowadzenie w końcowej części przepisu umożliwiającego odstąpienie od tej reguły (ze względu na konieczność poszanowania zasad i wolności i prawa człowieka i obywatela określonych w Konstytucji), przedmiotowy cel niweczy. Nie jest to zatem zawężenie możliwości orzekania w sprawie skargi, ale dodatkowe skomplikowanie stanu prawnego"" - oceniła Gersdorf. Według I prezes SN, projektowane nowela nie realizuje w pełni ""deklarowanego celu w postaci ograniczenia kręgu podmiotów uprawnionych do wniesienia skargi nadzwyczajnej"". Jak podkreśliła I prezes ograniczenie to odnosi się ""jedynie do spraw, w których orzeczenie uprawomocniło się po 17 października 1997 r., a przed 3 kwietnia 2018 r. (tj. przed wejściem w życie nowelizowanej ustawy)"", tymczasem w odniesieniu do spraw, w których orzeczenie uprawomocniło się po dniu 3 kwietnia 2018 r. ""projektodawca nie przewiduje żadnych zmian w zakresie dotyczącym podmiotów uprawnionych do wnoszenia skargi"". - W świetle powyższych rozważań trzeba zatem stwierdzić, że zmiany w zakresie skargi nadzwyczajnej wcale nie zawężają możliwości jej wnoszenia oraz orzekania o jej zasadności. Wręcz przeciwnie - sprawiają, że zakres swobody w orzekaniu w sprawach ze skargi staje się szerszy i bardziej arbitralny, dodatkowo stwarzając ryzyko wyeliminowania możliwości orzekania przez Sąd Najwyższy bezpośrednio na podstawie Konstytucji RP - oceniła Gersdorf. I prezes SN krytycznie odniosła się także do zapisów dot. mianowania asesorów sądowych. Choć - jak zastrzegła - ""przyznanie Prezydentowi RP uprawnienia do mianowania asesorów sądowych wydaje się zdecydowanie bardziej racjonalne z systemowego punktu widzenia niż przyznanie tego typu uprawnienia Ministrowi Sprawiedliwości"", to ""akt taki będzie wymagał kontrasygnaty Prezesa Rady Ministrów"". Gersdorf stwierdziła ponadto, że zgodnie z zaproponowanymi przepisami prezydent miałby nominować asesorów na wniosek Krajowej Rady Sądownictwa, która - w wyniku wejścia w życie grudniowej nowelizacji ustawy o KRS - skład osobowy tego organu ""został ukształtowany w sposób niezgody z Konstytucją RP (...), czyniąc go szczególnie podatnym na wpływy polityczne"". - Nie sposób także nie zauważyć, że w zakresie odnoszącym się do asesorów sądowych projektodawca przyznaje Prezydentowi RP kompetencje jedynie co do ich mianowania. Wszystkie inne kompetencje związane ze stosunkiem służbowym asesorów, takie jak ich przenoszenie na inne miejsce służbowe (...), przyznawanie zwrotu kosztów przeniesienia (...), czy udzielanie urlopu na poratowanie zdrowia (...) ma nadal wykonywać Minister Sprawiedliwości"" - wskazała. - Deklarowane w przestrzeni publicznej ograniczenie uprawnień Ministra Sprawiedliwości jest więc iluzoryczne - dodała I prezes. Obecną ustawę o Sądzie Najwyższym Sejm uchwalił 8 grudnia ub. r. Przepisy weszły w życie 3 kwietnia. Ustawa wprowadziła możliwość składania do SN skarg nadzwyczajnych na prawomocne wyroki polskich sądów, w tym z ostatnich 20 lat. Skargę nadzwyczajną można wnosić w pięć lat od uprawomocnienia się skarżonego orzeczenia. Zgodnie z przepisem przejściowym jednak przez trzy lata od wejścia w życie ustawy skargę tę można wnosić od orzeczeń, które uprawomocniły się po 17 października 1997 r. Przepisy dotyczące skargi nadzwyczajnej budzą wątpliwości Komisji Europejskiej, która rekomenduje Polsce rezygnację z tego instrumentu. W ubiegły czwartek szef MSZ Jacek Czaputowicz spotkał się w Brukseli z wiceszefem KE Fransem Timmermansem. Po spotkaniu Timmermans podkreślił, że porozumienie z Polską nie zostało jeszcze osiągnięte, ale rozmowy zmierzają w dobrym kierunku. Czaputowicz zapewnił z kolei w rozmowie z dziennikarzami w Brukseli, że Polska chce wykazać otwartość na postulaty KE, aby zamknąć spór i dodał, że Polska wychodzi naprzeciw oczekiwaniom Komisji. Teoretycznie porozumienie Polski i KE powinno być wypracowane przed 14 maja. Taką datę wskazał Timmermans - wówczas kolejny raz spotykają się też ministrowie ds. europejskich. Po ich ostatniej debacie na temat praworządności w Polsce, wiceszef KE mówił, że do 14 maja chciałby mieć wnioski z rozmów. W grudniu ub. roku KE uruchomiła wobec Polski formalne postępowanie, zarzucając władzom w Warszawie naruszenie zasad praworządności w zapisach ustaw reformujących sądownictwo. Część spornych kwestii została już przedyskutowana przez obydwie strony. Obecnie Komisja domaga się dalszych ustępstw ze strony Polski. Chcesz być na bieżąco z najważniejszymi informacjami dnia? Polub Onet Wiadomości na Facebooku!",I prezes Sądu Najwyższego Małgorzata Gersdorf,
https://wiadomosci.onet.pl/kraj/projekt-noweli-dot-skargi-nadzwyczajnej-i-asesorow-jutro-na-stronach-sejmu/vv5p421,Projekt noweli dot. skargi nadzwyczajnej i asesorów - jutro na stronach Sejmu,"Jutro na stronie Sejmu ma zostać opublikowany projekt nowelizacji ustawy o Sądzie Najwyższym i niektórych innych ustaw, ograniczający liczbę podmiotów uprawnionych do składania skargi nadzwyczajnej oraz dotyczący kwestii powoływania asesorów - poinformował poseł PiS Marek Ast","Zgodnie z obecnie obowiązującą ustawą, skargę nadzwyczajną złożyć może osiem podmiotów m.in. RPO, Rzecznik Praw Dziecka, Rzecznik Finansowy i prezes UOKiK. Zgodnie z projektem nowelizacji - jak poinformował Ast - skargę nadzwyczajną będzie mógł złożyć tylko prokurator generalny oraz RPO. Poseł PiS podkreślił, że nawet jeżeli SN rozpatrzy skargę nadzwyczajną, dotyczącą kwestii prawa międzynarodowego, i stwierdzi, że wyrok zapadł z naruszeniem prawa, to orzeczenie SN i tak nie będzie miało mocy sprawczej. - Jeśli chodzi o skargę nadzwyczajną to przesłanki pozostają niemalże te same - powiedział Ast. - Myślę, że zastrzeżenie KE dotyczyło skutków, które wyroki wywołały w zakresie prawa międzynarodowego i zobowiązań międzynarodowych i w takich sytuacjach, jeśli skarga nadzwyczajna zostanie rozpatrzona, to SN będzie mógł jedynie stwierdzić, że wyrok został wydany z rażącym naruszeniem prawa, ale nie będzie można doprowadzić do jakiejkolwiek zmiany stanu prawnego, nie będzie można cofnąć wydanego wyroku - dodał poseł PiS. Druga poprawka w projekcie nowelizacji będzie dotyczyć powoływania asesorów sądowych. - Druga poprawka będzie dotyczyć kwestii asesorów i tutaj też, jeśli chodzi o powołanie, to uprawnienie będzie miał wyłącznie prezydent, a nie tak jak w tej chwili w ustawie minister sprawiedliwości - zaznaczył Ast. Ustawę o SN Sejm uchwalił 8 grudnia ub. r., przepisy weszły w życie 3 kwietnia. Ustawa wprowadziła możliwość składania do SN skarg nadzwyczajnych na prawomocne wyroki polskich sądów, w tym z ostatnich 20 lat. Skargę nadzwyczajną można wnosić w pięć lat od uprawomocnienia się skarżonego orzeczenia. Jednak zgodnie z przepisem przejściowym przez trzy lata od wejścia w życie ustawy skargę tę można wnosić od orzeczeń, które uprawomocniły się po 17 października 1997 r. Do organów, które taką skargę będą mogły wnieść, ustawa zalicza Prokuratora Generalnego, Rzecznika Praw Obywatelskich, Prezesa Prokuratorii Generalnej RP, Rzecznika Praw Dziecka, Rzecznika Praw Pacjenta, Przewodniczącego Komisji Nadzoru Finansowego, Rzecznika Finansowy i Prezesa UOKiK. Ponadto obowiązujące przepisy zakładają, że minister sprawiedliwości mianuje asesorów sądowych, odbiera od nich ślubowanie i wyznacza im miejsce służbowe. Po wejściu w życie noweli ustawy wszystkie te kompetencje przejmie prezydent. Asesorzy sądowi, potocznie określani jako ""sędziowie na próbę"", to absolwenci aplikacji sędziowskiej. Asesorzy pełnią w sądach rejonowych obowiązki sędziego, z wyjątkiem: stosowania tymczasowego aresztowania, a także rozpoznawania zażaleń na postanowienia o odmowie wszczęcia śledztwa lub dochodzenia oraz postanowienia o umorzeniu śledztwa lub dochodzenia. Nie rozstrzygają oni też spraw z zakresu prawa rodzinnego i opiekuńczego. Dziś szef MSZ Jacek Czaputowicz spotkał się w Brukseli z wiceszefem KE Fransem Timmermansem. Po spotkaniu Timmermans podkreślił, że porozumienie z Polską nie zostało jeszcze osiągnięte, ale rozmowy zmierzają w dobrym kierunku. Z kolei Czaputowicz podkreślił w rozmowie z dziennikarzami w Brukseli, że Polska chce wykazać otwartość na postulaty KE, aby zamknąć spór i ocenił, że Polska wychodzi naprzeciw oczekiwaniom Komisji. KE liczy na dalsze ustępstwa ze strony Polski, m.in. dotyczące skargi nadzwyczajnej. Teoretycznie porozumienie Polski i KE powinno być wypracowane przed 14 maja. Taką datę wskazał Timmermans - wówczas kolejny raz spotykają się też ministrowie ds. europejskich. Po ich ostatniej debacie na temat praworządności w Polsce, wiceszef KE mówił, że do 14 maja chciałby mieć wnioski z rozmów W grudniu ub. roku KE uruchomiła wobec Polski formalne postępowanie, zarzucając władzom w Warszawie naruszenie zasad praworządności w zapisach ustaw reformujących sądownictwo. Część spornych kwestii została już przedyskutowana przez obydwie strony; obecnie Komisja domaga się dalszych ustępstw ze strony Polski. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Marek Ast,
https://wiadomosci.onet.pl/kraj/sedziowie-juz-odchodza-z-sadu-najwyzszego-reszta-czeka-na-decyzje-andrzeja-dudy/2q8bmj4,Sędziowie już odchodzą z Sądu Najwyższego. Reszta czeka na decyzję Andrzeja Dudy,"Troje sędziów już odeszło z Sądu Najwyższego. Sześcioro innych chce dalej orzekać, ale o tym zadecyduje dopiero prezydent Andrzej Duda - informuje ""Gazeta Wyborcza"".","Reforma Sądu Najwyższego weszła w życie na początku kwietnia. Wymiana personalna zaczyna się jednak teraz. Sędzia Bogusław Cudowski z Izby Pracy i Ubezpieczeń Społecznych 5 czerwca odejdzie w stan spoczynku. Tak samo uczyni dwójka sędziów z Izby Karnej: Roman Sądej i Dorota Rysińska. Ta ostatnia była w składzie Sądu Najwyższego, który stwierdził, że Andrzej Duda nie miał prawa ułaskawiać Mariusza Kamińskiego, byłego szefa CBA. Zgodnie z reformą 4 lipca przymusowo w stan spoczynku zostaną przeniesieni sędziowie, którzy ukończyli 65 lat i nie poprosili prezydenta o zgodę na dalsze orzekanie, albo jej nie uzyskali. Do piątku dowiemy się dokładnie, ilu sędziów podda się osądowi prezydenta. Jak czytamy w ""Gazecie Wyborczej"", część sędziów od jakiegoś czasu przyznawało, że nie podda się prezydenckiemu osądowi, bo nowa ustawa łamie konstytucję. Tak oświadczyła na przykład pierwsza prezes Małgorzata Gersdorf, która także ukończyła 65 lat. - Sędziowie twierdzą, że zostali powołani na określony czas. Nie widzą potrzeby zwracania się do prezydenta o zgodę. Mówią, że to upokarzające - wyjaśnia sędzia Michał Laskowski. - Powody są różne. Jeden sędzia powiedział, że on składał ślubowanie wobec Rzeczpospolitej Polskiej, a nie jakiejkolwiek siły politycznej. Dostaliśmy także listy Akcji Demokracja, apelują w nich do sędziów, aby nie odchodzili - dodaje. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Sąd Najwyższy,
https://wiadomosci.onet.pl/kraj/sn-oddalil-kasacje-ws-brunona-kwietnia/65yevye,SN oddalił kasacje ws. Brunona Kwietnia,- Sąd Najwyższy oddalił - jako oczywiście bezzasadne - kasacje ws. Brunona Kwietnia skazanego na dziewięć lat więzienia za przygotowywanie zamachu terrorystycznego na Sejm. Sprawa była rozpoznana we wtorek na posiedzeniu w składzie jednoosobowym - poinformował dziś SN.,"- W sytuacji, w której kasacja w pierwszym oglądzie nie ma żadnego punktu zaczepienia i w oczywisty sposób jej zarzuty są bezzasadne, to można sprawę rozpoznać na posiedzeniu, a nie na rozprawie - powiedział rzecznik prasowy SN sędzia Michał Laskowski. Dodał, że uzasadnienie pisemne takiej decyzji sporządzane jest na wniosek strony. Kasacje obrońców w tej sprawie wpłynęły do SN 23 lutego. Jedna z kasacji odnosiła się do niewłaściwej - zdaniem obrony - oceny argumentów i niewyłączenia sędzi przewodniczącej i ławnika sądu okręgowego od rozpoznawania sprawy. Kolejna dotyczyła m.in. kwestii niepodjęcia odpowiednich czynności i orzekania w sprawie zarzutu posiadania broni - mimo że broń nie została odnaleziona - oraz niepowołania psychologa do oceny zeznań jednego ze świadków. Trzecia kasacja dotyczyła kwestii poprawności formalno-prawnej zarządzenia kontroli operacyjnej ABW wobec Brunona Kwietnia, jak i sposobu jej przeprowadzenia. Jak zaznaczył sędzia Laskowski sprawę rozpoznano w trybie, który ""pozwala na rozpoznanie kasacji na posiedzeniu, bez udziału stron, wówczas kiedy ta kasacja jest w sposób oczywisty bezzasadna, czyli stopień bezzasadności każdego z zarzutów sformułowanych w kasacji jest widoczny na pierwszy rzut oka"". - Tryb ten został wprowadzony do Kodeksu postępowania karnego, po tym, jak kilkanaście lat temu SN został zakorkowany kasacjami i czas na rozpatrzenie kasacji wynosił około czterech lat - powiedział. - Rozpoznanie kasacji ws. Brunona Kwietnia odbyło się zgodnie z kolejnością wpływu. W trybie art. 535 par. 3 Kodeksu postępowania karnego kasacje rozpoznawane są z reguły szybciej niż na rozprawach. Na tym samym posiedzeniu rozpoznano w sumie 11 kasacji, które do SN wpłynęły w czasie od 22 lutego do 19 marca - powiedział z kolei Krzysztof Michałowski z zespołu prasowego SN. Brunon Kwiecień odpowiadał przed sądem za przygotowywanie od lipca do listopada 2012 r. ataku terrorystycznego na konstytucyjne organy RP, nakłanianie w 2011 r. dwóch studentów do przeprowadzenia zamachu oraz nielegalne posiadanie broni i handel nią. Wyraził zgodę na publikowanie jego wizerunku i pełnych danych osobowych. Według śledczych, Kwiecień - doktor chemii, ówczesny pracownik naukowy Uniwersytetu Rolniczego w Krakowie - zamierzał zdetonować w pobliżu Sejmu cztery tony materiałów wybuchowych na bazie saletry, umieszczonych w pojeździe SKOT. Do eksplozji miało dojść podczas posiedzenia z udziałem prezydenta, premiera i ministrów - w trakcie rozpatrywania w Sejmie projektu budżetu. W procesie, który przed sądem okręgowym rozpoczął się w styczniu 2014 r., Brunon Kwiecień przyznał się do tego, że przygotowywał i opracowywał zamach na gmach Sejmu, natomiast nie poczuwał się do winy i twierdził, że był inspirowany przez osobę współpracującą z ABW. W grudniu 2015 r. krakowski Sąd Okręgowy uznał Brunona Kwietnia za winnego przygotowywania od lipca do listopada 2012 r. zamachu terrorystycznego na konstytucyjne organy RP, usiłowania nakłaniania dwóch studentów do przeprowadzenia takiego zamachu oraz nielegalnego posiadania broni i handel nią. Skazał go za to na karę łączną 13 lat pozbawienia wolności. W apelacji od tego wyroku obrońcy oskarżonego domagali się uchylenia wyroku i ponownego procesu, podważając m.in. uczciwość procesu i krytykując rażąco wysoki - ich zdaniem - wymiar kary. Obrońcy powtórzyli również argumenty podnoszone przed sądem I instancji, że Brunon Kwiecień padł ofiarą nielegalnej gry operacyjnej ABW. Świadkami incognito w procesie byli m.in. agenci ABW pod przykryciem, którzy kontaktowali się z Kwietniem pod koniec jego działalności i doprowadzili do ujęcia go. O oddalenie apelacji obrońców wnosił prokurator wskazując, że są one bezzasadne i nie zasługują na uwzględnienie. W kwietniu sąd apelacyjny uznał winę Brunona Kwietnia i prawomocnie skazał go na karę dziewięciu lat pozbawienia wolności. Sąd apelacyjny stwierdził, że proces był rzetelny i został prawidłowo przeprowadzony przez bezstronny sąd pierwszej instancji. Dokonał jednak zmiany w zakresie części zarzutów - traktując jako jeden czyn poprzednie trzy: przygotowywanie do zamachu i usiłowanie nakłaniania dwóch studentów do udziału w nim. W ten sposób obniżył karę łączną z 13 do 9 lat pozbawienia wolności. Po oddaleniu kasacji wyrok jest już ostateczny. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Brunon Kwiecień na sali sądowej - 2017 r.,
https://wiadomosci.onet.pl/swiat/timmermans-do-ministrow-ue-polska-musi-zrobic-wiecej-w-sprawie-ustaw-sadowych/y2v5c8f,Timmermans do ministrów UE: Polska musi zrobić więcej w sprawie ustaw sądowych,"Wiceprzewodniczący KE Frans Timmermans oświadczył unijnym ministrom, że przyjęte przez polski parlament ustawy sądowe nie rozwiązują problemów, na jakie wskazała KE. Ostateczna ocena powinna odbyć się w maju.","Dzisiaj w Luksemburgu, jeszcze przed rozpoczęciem posiedzenia ministrów ds. europejskich odbył się organizowany przez Belgię obiad dla krajów ""przyjaciół praworządności"". Wśród zaproszonych państw były kraje Beneluksu, Francja oraz Niemcy. Rozmowa dotyczyła nie tylko Polski, ale też potrzeby utworzenia nowego mechanizmu badania praworządności. Już na samym posiedzeniu Rady wiele krajów UE wsparło Komisję, natomiast Węgry tradycyjnie - Polskę. Timmermans podkreślał, że cieszy się z trwającego prawdziwego dialogu z Polską. Zastrzegał, że nie pracuje z władzami w Warszawie nad kompromisem, ale nad rozwiązaniem, które zapewni, że nie będzie systemowego zagrożenia dla praworządności w Polsce. Wskazywał, że potrzebne jest ""solidne rozwiązanie"", a przyjęte przez polski parlament ustawy sądowe nie odpowiadają na obawy Komisji Europejskiej. Przypominał m.in. niedawny raport Grupy Państw Przeciwko Korupcji (GRECO), który wskazywał, że ustawy reformujące system sądownictwa w Polsce dotyczące Krajowej Rady Sądownictwa, Sądu Najwyższego i ustroju sądów powszechnych nie są zgodne ze standardami Rady Europy z zakresu walki z korupcją. Agencja PAP podała, że Timmermans chce, by w maju odbyła się pełna dyskusja na radzie ds. ogólnych dotycząca Polski, na której ""przedstawi on ostateczną ocenę"" całej sprawy. Rada ds. ogólnych zaplanowana jest na 14 maja.",Frans Timmermans,
https://wiadomosci.onet.pl/kraj/zofia-romaszewska-chapeaux-bas-przed-panem-ministrem-ziobro/g27sh5j,Zofia Romaszewska: chapeaux bas przed panem ministrem Ziobro,"- Sądownictwo należało naprawdę ruszyć i tutaj chapeaux bas przed panem ministerem Ziobro za to, że zdecydował się wsadzić kij w mrowisko - mówi w wywiadzie dla portalu Interia Zofia Romaszewska, doradczyni społeczna prezydenta Andrzeja Dudy. W trakcie rozmowy Romaszewska zaznaczyła również, że w obozie władzy nie ma, jej zdaniem, dobrego przepływu informacji.","Zdaniem Romaszewskiej zmiany w Sądzie Najwyższym są bardzo dobre, ponieważ pojawi się możliwość korzystania ze skargi nadzwyczajnej. Poza tym izba dyscyplinarna również przyda się sędziom. - Z niezawisłością to jest tak, że nie wiadomo, w którym miejscu ona jest - mówi Romaszewska. W swojej wypowiedzi dodała, że awans sędziów zależy od zewnętrznych czynników, więc zawsze będą awansować wtedy, kiedy się podobają zewnętrznym czynnikom. Doradczyni prezydenta Andrzeja Dudy uważa, że potrzebny jest porządny wgląd obywateli we władzę sadowniczą oraz dziennikarstwo sądowe, by wprowadzić kontrolę. - Dopóki rozprawy nie będą odbywać się dzień po dniu, dopóki nie będą ich obserwować, i nie będzie istniało dziennikarstwo sądowe, to nie będzie kontroli - tłumaczyła Romaszewska. Według niej brak kontroli wywoła następne koterie. Chapeaux bas przed panem ministerem Ziobro za to, że naprawdę zajął się wprowadzaniem zmian w sądownictwie. W opinii Romaszewskiej nie ma dobrego przepływu informacji w obozie władzy. - Jest za to ten negatywny przepływ. Jak komuś coś paskudnego trzeba powiedzieć, to nie ma żadnych zahamowań - zaznaczyła. Wszystkim zależy na tym, żeby było dobre sądownictwo, jak stwierdziła Romaszewska. Niemniej jednak do tego celu jeszcze daleka droga. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Zofia Romaszewska,
https://wiadomosci.onet.pl/kraj/senat-poparl-nowelizacje-ustawy-o-sadzie-najwyzszym-bez-poprawek/p80vz5m,Senat poparł nowelizację ustawy o Sądzie Najwyższym bez poprawek,Senat poparł dzisiaj - bez poprawek - nowelizację ustawy o Sądzie Najwyższym. Nowela zakłada m.in. wprowadzenie osobnego budżetu Izby Dyscyplinarnej SN. Ustawa trafi teraz do prezydenta.,"Za przyjęciem znowelizowanej ustawy bez poprawek głosowało 52 senatorów, 24 było przeciw, a dwie osoby wstrzymały się od głosu. Wcześniej Izba nie poparła wniosku mniejszości o odrzucenie ustawy w całości. Zgodnie z nową ustawą o SN, obowiązującą od 3 kwietnia, I prezes SN jest powoływany przez prezydenta RP na sześcioletnią kadencję, spośród pięciu kandydatów wybranych przez Zgromadzenie Ogólne Sędziów SN. Z kolei w przyjętej przez Senat nowelizacji zaznaczono, że ""postępowania w przedmiocie wyboru, przedstawienia Prezydentowi RP kandydatów na stanowisko I Prezesa SN lub Prezesa SN oraz powołania na te stanowiska wszczęte i niezakończone"" przed wejściem w życie nowelizacji podlegają umorzeniu. Jak wskazano w uzasadnieniu nowelizacji, przepis ten jest wprowadzony ""w celu zagwarantowania"", że obsadzenia stanowisk prezesów SN nastąpi w trybie nowej ustawy. Nowela doprecyzowuje też kwestie dotyczące zwolnienia stanowiska I prezesa SN i prezesa SN. Jak zaznaczono, obecny przepis reguluje bowiem jedynie przypadek, gdy do zwolnienia stanowiska I prezesa SN lub prezesa SN dojdzie wskutek przejścia - zajmującego je sędziego - w stan spoczynku w ciągu trzech miesięcy po wejściu w życie nowej ustawy o SN z powodu ukończenia 65. roku życia. ""Tymczasem do zwolnienia tych stanowisk może dojść również wskutek innych przyczyn, np. przeniesienia w stan spoczynku ze względu na stan zdrowia albo rezygnacji"" - wskazano w uzasadnieniu. Nowelizacja wprowadza ponadto zmiany w gospodarowaniu budżetem Izby Dyscyplinarnej SN. Przewidziano, że prezes SN, kierujący Izbą Dyscyplinarną, będzie samodzielnie - bez udziału czy upoważnienia I prezesa SN - dysponował budżetem związanym z funkcjonowaniem Izby Dyscyplinarnej. Ponadto bez zgody prezesa Izby Dyscyplinarnej nie będzie można w ramach SN zmniejszyć wydatków na tę Izbę. Natomiast - jak przewidziano w jednym z przepisów przejściowych noweli - jeżeli przed jej wejściem w życie - doszłoby do zmniejszenia wydatków na Izbę Dyscyplinarną, to prezes Izby mógłby przywrócić poprzedni poziom budżetu Izby sprzed zmiany poziomu wydatków. Zgodnie z obecną ustawą o SN, wybór ławników do tego sądu, Senat ma przeprowadzić w ciągu trzech miesięcy. W noweli przewidziano w związku z tym m.in. możliwość orzekania w SN w okresie przejściowym przez ławników z Sądu Okręgowego w Warszawie i Sądu Okręgowego Warszawa-Praga, nie tylko w sprawach dyscyplinarnych (co było już zapisane w nowej ustawie), lecz także w sprawach skarg nadzwyczajnych. Nowelizacja przewiduje też, że ławników do SN, Senat ma wybierać w głosowaniu jawnym, a nie - jak jest obecnie w ustawie - w tajnym.",Sala obrad Senatu RP,
https://wiadomosci.onet.pl/kraj/zo-sn-prace-w-parlamencie-ws-sadow-demonstracyjnie-sprzeczne-z-zasadami-legislacji/j9bn7lm,ZO SN: prace w parlamencie ws. sądów demonstracyjnie sprzeczne z zasadami legislacji,"Sposób rozpatrywania w parlamencie nowelizacji ustaw o sądach powszechnych, SN i KRS jest demonstracyjnie sprzeczny z elementarnymi zasadami przyzwoitej legislacji - uznało w podjętej dzisiaj uchwale Zgromadzenie Ogólne Sędziów Sądu Najwyższego.","""Stwierdzamy, że będące przedmiotem prac parlamentarnych nowelizacje wymienionych ustaw, przedstawiane jako »mające na celu udoskonalenie jakości polskiego sądownictwa«, nie usuwają powszechnie znanych wad tych ustaw"" - dodano w tej uchwale. Zaznaczono, iż nowelizacje te ""pogłębiają zależność władzy sądowniczej od organów władzy wykonawczej"". ""Wprowadzają przez to w błąd polską i międzynarodową opinię publiczną"" - podkreślono. I prezes SN Małgorzata Gersdorf podczas dzisiejszej konferencji prasowej powiedziała, że uchwalone wczoraj zmiany dotyczące sądów ""są iluzoryczne"". Potwierdziła, że nie złoży do prezydenta wniosku o pozostanie w stanie czynnym pomimo ukończenia 65. roku życia. - Pozostawiliśmy sędziom swobodną decyzję, co do tego, więc nie wiem - powiedziała pytana, czy inni sędziowie złożą takie wnioski. Dodała, że wie, iż był na razie jeden taki wniosek. - Zarówno co do tempa, jak i sposobu, to nie jest proces uchwalania, podczas którego można ważyć racje, wymieniać się argumentami, wysłuchiwać ekspertów, czy choćby zadawać pytania i postanowiliśmy wyraźnie wyrazić swoje stanowisko w tej materii - zaznaczył natomiast rzecznik prasowy SN sędzia Michał Laskowski mówiąc o pracach legislacyjnych w parlamencie. Wczoraj wieczorem Sejm przyjął nowelizację jednej z ustaw o TK, dotyczącą publikacji trzech ""rozstrzygnięć"" z 2016 r., nowelizację nowej ustawy o Sądzie Najwyższym, dotyczącą m.in. poszerzenia autonomii Izby Dyscyplinarnej SN i kwestii przejściowych związanych z reformą SN oraz nowelizację trzech ustaw - o ustroju sądów powszechnych, SN i Krajowej Radzie Sądownictwa. Ta ostatnia nowela dotyczy m.in. kwestii zwołania pierwszego posiedzenia KRS po zwolnieniu stanowiska przewodniczącego Rady oraz procedury konsultacji przy odwoływaniu prezesa lub wiceprezesa sądu. Nowelizacje trafiły do Senatu. Dziś przed południem przyjęcie tych nowelizacji bez poprawek zarekomendowały senackie komisje. Obecnie nad nowelizacjami debatuje Senat. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Prezes Sądu Najwyższego Małgorzata Gersdorf,
https://wiadomosci.onet.pl/kraj/sejm-uchwalil-nowelizacje-ustawy-o-sadzie-najwyzszym/020bclc,Sejm uchwalił nowelizację ustawy o Sądzie Najwyższym,"Sejm uchwalił dziś nowelizację ustawy o Sądzie Najwyższym autorstwa PiS, która zakłada wprowadzenie osobnego budżetu Izby Dyscyplinarnej SN.","Nowelizację ustawy poparło 238 posłów, 164 było przeciw, a 23 wstrzymało się od głosu. Teraz nowela trafi do Senatu. Do noweli przyjęto dwie poprawki. Jedna z nich, zaproponowana przez PO, przewiduje, że ławników do SN Senat ma wybierać w głosowaniu jawnym, a nie - jak przewiduje ustawa obecnie - tajnym. Druga poprawka - PiS - dotyczyła ewentualnego przechodzenia sędziów SN do Izby Dyscyplinarnej. Zgodnie z nową ustawą o SN obowiązującą od 3 kwietnia I prezes SN jest powoływany przez prezydenta RP na sześcioletnią kadencję, spośród pięciu kandydatów wybranych przez Zgromadzenie Ogólne Sędziów SN. W uchwalonej dziś nowelizacji zaznaczono, że ""postępowania w przedmiocie wyboru, przedstawienia Prezydentowi RP kandydatów na stanowisko I Prezesa SN lub Prezesa SN oraz powołania na te stanowiska wszczęte i niezakończone"" przed wejściem w życie nowelizacji podlegają umorzeniu. Jak wskazano w uzasadnieniu nowelizacji, przepis ten jest wprowadzony ""w celu zagwarantowania"", że obsadzenia stanowisk prezesów SN nastąpi w trybie nowej ustawy. Nowela doprecyzowuje też kwestie dotyczące zwolnienia stanowiska I prezesa SN i prezesa SN. Jak zaznaczono, obecny przepis reguluje bowiem jedynie przypadek, gdy do zwolnienia stanowiska I prezesa SN lub prezesa SN dojdzie wskutek przejścia zajmującego je sędziego w stan spoczynku w ciągu trzech miesięcy po wejściu w życie nowej ustawy o SN z powodu ukończenia 65. roku życia. ""Tymczasem do zwolnienia tych stanowisk może dojść również wskutek innych przyczyn, np. przeniesienia w stan spoczynku ze względu na stan zdrowia albo rezygnacji"" - wskazano w uzasadnieniu. Nowelizacja wprowadza ponadto zmiany w gospodarowaniu budżetem Izby Dyscyplinarnej SN. Przewidziano, że prezes SN kierujący Izbą Dyscyplinarną będzie samodzielnie - bez udziału czy upoważnienia I prezesa SN - dysponował budżetem związanym z funkcjonowaniem Izby Dyscyplinarnej. Ponadto bez zgody prezesa Izby Dyscyplinarnej nie będzie można w ramach SN zmniejszyć wydatków na tę Izbę. Natomiast - jak przewidziano w jednym z przepisów przejściowych noweli - jeżeli przed jej wejściem w życie - doszłoby do zmniejszenia wydatków na Izbę Dyscyplinarną, to prezes Izby mógłby przywrócić poprzedni poziom budżetu Izby sprzed zmiany poziomu wydatków. Zgodnie z obecną ustawą o SN, wybór ławników do tego sądu Senat ma przeprowadzić w ciągu trzech miesięcy. W noweli przewidziano w związku z tym m.in. możliwość orzekania w SN w okresie przejściowym przez ławników z Sądu Okręgowego w Warszawie i Sądu Okręgowego Warszawa-Praga, nie tylko w sprawach dyscyplinarnych (co było już zapisane w nowej ustawie), lecz także w sprawach skarg nadzwyczajnych. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Sejm uchwalił nowelizację ustawy,
https://wiadomosci.onet.pl/kraj/rzecznik-sn-rozwiazania-w-nowej-ustawie-niecodzienne-i-nieuzasadnione/ds2memf,Rzecznik SN: rozwiązania w nowej ustawie - niecodzienne i nieuzasadnione,"Rozwiązania zawarte w nowej ustawie o Sądzie Najwyższym są niecodzienne i nieuzasadnione. Stworzono odrębny sąd w sądzie - powiedział dziś rzecznik Sądu Najwyższego sędzia Michał Laskowski. Dodał, że nie wie, jak mają być zorganizowane dwie nowe izby SN.","Dziś weszła w życie nowa ustawa o SN. Wprowadza ona m.in. możliwość składania do SN skarg nadzwyczajnych na prawomocne wyroki polskich sądów, w tym z ostatnich 20 lat. W SN powstaną też dwie nowe Izby z udziałem ławników wybieranych przez Senat: Izba Dyscyplinarna i Izba Kontroli Nadzwyczajnej i Spraw Publicznych. Izba Dyscyplinarna ma mieć odrębną kancelarię prezesa SN kierującego jej pracą. Izba ta może też samodzielnie kształtować projekt swego budżetu. Jej sędziowie będą zarabiać o 40 proc. więcej niż sędziowie w innych izbach. Na dzisiejsze popołudnie I prezes SN prof. Małgorzata Gersdorf zwołała ""robocze"" Zgromadzenie Ogólne Sędziów SN. Tematem tego zgromadzenia - jak poinformował Krzysztof Michałowski z zespołu prasowego SN - ma być ""analiza sytuacji prawnej, w jakiej znalazł się SN w związku z wejściem w życie nowej ustawy"". Sędzia Laskowski pytany na konferencji prasowej przed rozpoczęciem Zgromadzenia Ogólnego Sędziów SN, o zasadność nowej ustawy stwierdził, że Sąd Najwyższy w ostatnich latach funkcjonował bardzo sprawnie. - Wyniki osiągane w ostatnich latach są bardzo dobre. Tutaj nie ma potrzeby poprawiania czegokolwiek. Oczywiście można rozważać, jak powinien być zbudowany model odpowiedzialności dyscyplinarnej sędziów. To jest rzecz, nad którą można dyskutować - zaznaczył. Wskazał jednak, że przyjęte w tej materii rozwiązania są ""niecodzienne"". - Stworzono odrębny sąd w sądzie. Stworzono sąd, który ma odrębny budżet, właściwie odrębnego prezesa, który nie podlega I prezesowi SN, własne finanse, kadry itd. Wydaje mi się, że takie rozwiązania nie są uzasadnione potrzebami sądownictwa dyscyplinarnego - ocenił. Jego zdaniem wejście w życie ustawy o SN powoduje ""całą masę problemów"". - Nie wiemy tak naprawdę, jak zorganizowane zostaną dwie nowe izby w Sądzie Najwyższym. Dotychczas takich informacji nie uzyskaliśmy. Te izby muszą gdzieś się mieścić. Trzeba im założyć urządzenia biurowe, trzeba mieć pracowników. A są już sprawy, które wpływają do tych izb - mówił rzecznik SN. Dodał, że w SN nie znajduje się odpowiednia liczba pomieszczeń, aby pomieścić pracowników nowych izb. - Nie mamy gdzie umieścić nowych pracowników, a nawet sędziów delegowanych, którzy mieliby trafić do Sądu Najwyższego. Dojdzie do nas do pracy łącznie ok. 100 osób. Ten gmach w obecnych granicach niewątpliwie tych osób nie pomieści - powiedział Laskowski. Zaznaczył, że I prezes SN zwróciła się do ministerstw: finansów i infrastruktury z pytaniami o sprawy finansowe, lokalowe i stan przygotowań związany z rozwiązaniami przewidzianymi w ustawie o SN. Podkreślił jednak, że nie uzyskano na te pytania odpowiedzi. - Tak naprawdę nie mamy, żadnych informacji, a przekracza to zdecydowanie możliwości organizacyjne SN w obecnym kształcie, żeby wynajmować pomieszczenia dla nowej Izby Dyscyplinarnej. Nawet zgodnie z przepisami ustawy nie możemy wynajmować pomieszczeń dla nowej izby. Nie wiemy, czy mają się te izby mieścić tu, czy w jakiś innych miejscach w Warszawie - dodał rzecznik SN. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Wchodzi w życie ustawa o SN,
https://wiadomosci.onet.pl/kraj/projekt-pis-prezes-izby-dyscyplinarnej-sn-samodzielny-ws-budzetu/670bk81,Projekt PiS: prezes Izby Dyscyplinarnej SN samodzielny ws. budżetu,Zmniejszenie budżetu Izby Dyscyplinarnej SN będzie niemożliwe bez zgody jej prezesa; będzie on mógł samodzielnie dysponować budżetem związanym z funkcjonowaniem tej Izby - przewiduje projekt nowelizacji ustawy o Sądzie Najwyższym autorstwa PiS.,"Poselski projekt ustawy o SN opublikowany na stronie Sejmu we wtorek wprowadza zmiany w gospodarowaniu budżetem Izby Dyscyplinarnej SN. W projekcie przewidziano, że prezes SN kierujący Izbą Dyscyplinarną będzie samodzielnie - bez udziału czy upoważnienia I prezesa SN - dysponował budżetem związanym z funkcjonowaniem Izby Dyscyplinarnej. Ponadto bez zgody prezesa Izby Dyscyplinarnej nie będzie można zmniejszyć wydatków na tą Izbę. Jak przewidziano w jednym z proponowanych przepisów przejściowych, jeżeli przed wejściem w życie planowanej nowelizacji, doszłoby do zmniejszenia wydatków na Izbę Dyscyplinarną, to prezes tej Izby mógłby przywrócić poprzedni poziom budżetu Izby sprzed zmiany. W projekcie przewidziano też m.in. objęcie przepisem przejściowym, dotyczącym możliwości orzekania w SN przez ławników z Sądu Okręgowego w Warszawie i Sądu Okręgowego Warszawa-Praga, nie tylko w sprawach dyscyplinarnych, lecz także w sprawach skarg nadzwyczajnych. Zgodnie z nową ustawą o SN, wybór ławników do tego sądu Senat ma przeprowadzić w ciągu trzech miesięcy. Projekt nowelizacji doprecyzowuje też kwestie dotyczące zwolnienia stanowiska I prezesa SN i prezesa SN. ""Projektowana nowelizacja ma na celu przede wszystkim wprowadzenie w tej ustawie zmian o charakterze doprecyzowującym, zapewniających sprawną realizację przewidzianych w niej procedur"" - zaznaczono na wstępie uzasadnienia projektu. ""Data wejścia w życie projektowanej ustawy została określona na dzień następujący po dniu ogłoszenia, w celu zapewnienia jak najszybszego obowiązywania skorygowanego brzmienia przepisów nowelizowanej ustawy z dnia 8 grudnia 2017 r. o Sądzie Najwyższym"" - zaznaczono w uzasadnieniu projektu. Nowa ustawa o SN z 8 grudnia ubiegłego roku weszła dziś w życie. - Bardzo pobieżnie zapoznałem się z treścią tego projektu i sądziłem, że jest to jakiś krok w kierunku kompromisu, i na arenie międzynarodowej i na arenie wewnętrznej. Z pobieżnej lektury wynika (jednak), że to żadna próba kompromisu nie jest i powstaje pytanie, jaki jest cel tego projektu - powiedział dziennikarzom rzecznik Sądu Najwyższego, sędzia Michał Laskowski. Dodał, że ""jest to chyba jakaś próba zablokowania pewnych rozwiązań, które być może są brane pod uwagę przez twórców projektu"". - Zastanawiają się twórcy tego projektu, co też może zrobić SN, jakie może podjąć kroki i jak to ewentualnie uniemożliwić i temu przeszkodzić. Wydaje się, że to rodzaj takiej gry, a nie próba szukania jakichś konstruktywnych rozwiązań - ocenił rzecznik SN. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Projekt PiS: prezes Izby Dyscyplinarnej SN samodzielny ws. budżetu,
https://wiadomosci.onet.pl/kraj/do-sejmu-wplynela-nowelizacja-ustawy-o-sn/2p76wfp,Do Sejmu wpłynęła nowelizacja ustawy o SN,"PiS przygotował projekt nowelizacji ustawy o Sądzie Najwyższym - dziś trafił on do Sejmu. Jak poinformował Andrzej Matusiewicz (PiS), projekt dotyczy m.in. kwestii budżetu Izby Dyscyplinarnej SN i powoływania sędziów - członków tej izby.","Na stronie Sejmu pojawiła się informacja o złożeniu takiego poselskiego projektu, ale dotychczas nie opublikowano jego treści. Poseł Matusiewicz - który jest przedstawicielem wnioskodawców - powiedział, że najważniejsze zmiany proponowane w projekcie noweli dotyczą Izby Dyscyplinarnej SN. - Najważniejsze zmiany, które proponujemy w projekcie, to doprecyzowanie przepisów, jeżeli chodzi o powoływanie sędziów SN członków Izby Dyscyplinarnej - zaznaczył. Matusiewicz dodał, że projekt przewiduje również modyfikacje przepisów dotyczących budżetu Izby Dyscyplinarnej SN. - Tu jest większa autonomia tej izby ze względu na to, żeby sędziowie tej izby byli też w zakresie finansowym niezależni - wyjaśnił. Matusiewicz powiedział też, że w projekcie ""dookreślane jest też, żeby najpierw był wyłoniony pełny skład sędziów SN, a potem następował wybór I prezesa Sądu Najwyższego"". To kolejny projekt zmieniający ustawę o Sądzie Najwyższym. Posłowie PiS zgłosili 22 marca nowelizację ustawy o SN i ustroju sądów powszechnych. Ta propozycja zakłada z kolei zmiany dot. m.in. procedury odwoływania prezesów i wiceprezesów sądów powszechnych. Dzisiaj weszła w życie nowa ustawa o SN. Wprowadza ona m.in. możliwość składania do SN skarg nadzwyczajnych na prawomocne wyroki polskich sądów, w tym z ostatnich 20 lat. W SN powstaną też dwie nowe izby z udziałem ławników wybieranych przez Senat. Ustawa zakłada wprowadzenie Izby Dyscyplinarnej i Izby Kontroli Nadzwyczajnej i Spraw Publicznych. Izba Dyscyplinarna - według przepisów, które weszły we wtorek w życie - ma mieć odrębną kancelarię prezesa SN kierującego jej pracą. Izba ta może samodzielnie kształtować projekt swego budżetu. Jej sędziowie będą zarabiać o 40 proc. więcej niż sędziowie w innych izbach. Ustawa przewiduje też przechodzenie sędziów SN w stan spoczynku po ukończeniu 65. roku życia, z możliwością przedłużania przez prezydenta RP (dotychczas ten wiek to 70 lat). Chcesz być na bieżąco z najważniejszymi informacjami dnia? Polub Onet Wiadomości na Facebooku!",Sala posiedzień Sejmu,
https://wiadomosci.onet.pl/kraj/najwazniejsze-zmiany-w-ustawie-o-sadzie-najwyzszym-od-dzis-wchodza-w-zycie/nhjvz4g,Najważniejsze zmiany w ustawie o Sądzie Najwyższym. Od dziś wchodzą w życie,"Reorganizacja struktury Sądu Najwyższego, przenoszenie sędziów SN w stan spoczynku, instytucja skargi nadzwyczajnej, nowości w postępowaniu dyscyplinarnym. To najważniejsze zmiany, jakie przewiduje nowa ustawa o Sądzie Najwyższym, która dzisiaj weszła w życie.","Po południu zaplanowano ""robocze"" Zgromadzenie Ogólne Sędziów SN zwołane przez I prezes SN prof. Małgorzatę Gersdorf. Tematem ma być ""analiza sytuacji prawnej, w jakiej znalazł się SN w związku z wejściem w życie nowej ustawy"". Prezydent w lipcu 2017 r. zawetował poprzednie nowe przepisy o SN i KRS, zarzucając im m.in. częściową niekonstytucyjność. Następnie Andrzej Duda złożył w Sejmie własne projekty ustaw. Sejm uchwalił je 8 grudnia ub.r. Następnie zostały podpisane przez prezydenta 20 grudnia 2017 r. Nowelizacja ustawy o KRS weszła w życie 17 stycznia; ustawa o SN - wchodzi w życie trzy miesiące od ogłoszenia. Termin ten wypada dziś - 3 kwietnia. Ustawa o SN wprowadza możliwość składania do SN skarg nadzwyczajnych na prawomocne wyroki polskich sądów. Przez pierwsze trzy lata będzie możliwe zaskarżanie orzeczeń, które uprawomocniły się po 17 października 1997 r. (orzeczeń z ostatnich 20 lat). Docelowo skargi nadzwyczajne będzie można wnosić w ciągu 5 lat od uprawomocnienia się wyroku wydanego po 1 kwietnia 2018 r. Do organów, które taką skargę będą mogły wnieść, ustawa zalicza: prokuratora generalnego, RPO, prezesa Prokuratorii Generalnej RP, rzeczników praw dziecka, pacjenta oraz finansowego, szefa KNF i prezesa UOKiK. Przepisy warunkują jednak, że wyrok kwestionowany w nowym trybie nie może być uchylony lub zmieniony za pomocą kasacji czy wznowienia postępowania. Skargi nadzwyczajnej nie można też opierać na zarzutach, które były już przedmiotem rozstrzygnięcia kasacji bądź skargi kasacyjnej. Na mocy nowej ustawy o Sądzie Najwyższym, obok funkcjonujących obecnie Izb: Cywilnej, Karnej oraz - zmodyfikowanej - Izby Pracy i Ubezpieczeń Społecznych, powstaną dwie nowe Izby: Kontroli Nadzwyczajnej i Spraw Publicznych oraz Dyscyplinarna. W obu, po raz pierwszy w SN, obok sędziów mają orzekać ławnicy. Zlikwidowana będzie Izba Wojskowa, której sprawy przejmie Izba Karna. Ławników do SN będzie wybierać na czteroletnią kadencję Senat w głosowaniu tajnym. Kandydatów będą zgłaszać stowarzyszenia, organizacje społeczne i zawodowe (z wyłączeniem partii politycznych) oraz grupa 100 obywateli. Wybór ławników SN pierwszej kadencji Senat ma przeprowadzić w ciągu trzech miesięcy od wejścia w życie nowej ustawy o SN. Tworzona od podstaw Izba Kontroli Nadzwyczajnej i Spraw Publicznych, oprócz skarg nadzwyczajnych, ma rozstrzygać m.in. protesty wyborcze i sprawy koncesji wydawanych przez KRRiT. Według projektu nowego regulaminu SN po reformie w Izbie Cywilnej miałoby być 35 stanowisk sędziowskich, w Izbie Karnej – 29, w Izbie Pracy i Ubezpieczeń Społecznych – 20, w Izbie Kontroli Nadzwyczajnej i Spraw Publicznych – 20, zaś w Izbie Dyscyplinarnej – 16. Ustawa przewiduje też przechodzenie sędziów SN w stan spoczynku po ukończeniu 65. roku życia, z możliwością przedłużenia przez Prezydenta RP (dotychczas ten wiek to 70 lat). W pół roku od wejścia ustawy w życie sędzia SN może sam przejść w stan spoczynku; w stan ten automatycznie przejdą też sędziowie likwidowanej Izby Wojskowej. Sędzia kobieta będzie mogła przejść w stan spoczynku po 60. roku życia. Jak już wcześniej informował Sąd Najwyższy, spośród obecnych 81 sędziów SN 65. rok życia ukończyło 31, w tym I prezes SN Małgorzata Gersdorf. Trzech spośród nich to sędziowie Izby Wojskowej, którzy od razu przejdą w stan spoczynku, podobnie jak czwarty z sędziów tej izby - mimo że nie ukończył on 65. roku życia. Izba Dyscyplinarna będzie badać w I i II instancji sprawy dyscyplinarne sędziów SN i te ""dyscyplinarki"" sędziów sądów powszechnych i wojskowych - w których zarzucono by im przewinienie dyscyplinarne będące jednocześnie przestępstwem. Ma też ona badać odwołania od uchwał KRS. Izba ma również rozpatrywać odwołania od orzeczeń I instancji sędziowskich sądów dyscyplinarnych i sądów innych zawodów prawniczych. Z uwagi na ""społecznie ważne zadania"", Izba Dyscyplinarna uzyskała autonomiczny status wśród izb SN. Ma mieć odrębną kancelarię prezesa SN kierującego jej pracą. Izba ta może samodzielnie kształtować projekt swego budżetu. Jej sędziowie będą zarabiać o 40 proc. więcej niż sędziowie w innych izbach. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Zgromadzenie Ogólne Sędziów SN - 21 marca,
https://wiadomosci.onet.pl/kraj/jutro-wejdzie-w-zycie-nowa-ustawa-o-sadzie-najwyzszym/dv4p6r3,Jutro wejdzie w życie nowa ustawa o Sądzie Najwyższym,"Reorganizację struktury Sądu Najwyższego oraz możliwość składania skarg nadzwyczajnych na prawomocne wyroki sądów od 1997 r. przewiduje nowa ustawa o SN, która jutro wejdzie w życie. SN wskazuje na możliwe komplikacje organizacyjne związane z reformą.","Na jutrzejsze popołudnie zaplanowane zostało ""robocze"" Zgromadzenie Ogólne Sędziów SN zwołane przez I prezes SN prof. Małgorzatę Gersdorf. Tematem tego zgromadzenia - jak poinformował PAP Krzysztof Michałowski z zespołu prasowego SN - ma być ""analiza sytuacji prawnej, w jakiej znalazł się SN w związku z wejściem w życie nowej ustawy"". Ustawę o SN - oraz nowelizację ustawy o Krajowej Radzie Sądownictwa - Sejm uchwalił 8 grudnia ub. r. Obie ustawy były inicjatywą prezydenta Andrzeja Dudy. Prezydent w lipcu ub.r. zawetował poprzednie nowe przepisy o SN i KRS - ich projekty były autorstwa PiS - wytykając im m.in. częściową niekonstytucyjność. Następnie prezydent złożył w Sejmie własne projekty: nowej ustawy o SN i nowelizacji ustawy o KRS. 15 grudnia przyjął je Senat - bez wprowadzania do nich poprawek. 20 grudnia 2017 r. zostały podpisane przez prezydenta. W Dzienniku Ustaw ogłoszone zostały 2 stycznia tego roku. Nowelizacja ustawy o KRS weszła w życie 17 stycznia; ustawa o SN - zgodnie z jej zapisem - wchodzi w życie trzy miesiące od ogłoszenia, czyli 3 kwietnia. Andrzej Duda mówił, że wprowadzane zmiany to bardzo dobre rozwiązania, które będą służyły usprawnieniu wymiaru sprawiedliwości; przekonywał, że dzięki wprowadzonym ustawom o SN i noweli ustawy o KRS ""ludzie wreszcie odzyskają wiarę w sprawiedliwość, wiarę w polskie sądy, wiarę w wymiar sprawiedliwości"". Ustawa o SN wprowadza możliwość składania do SN skarg nadzwyczajnych na prawomocne wyroki polskich sądów, w tym z ostatnich 20 lat. W SN powstaną dwie nowe Izby z udziałem ławników wybieranych przez Senat. Ustawa przewiduje też przechodzenie sędziów SN w stan spoczynku po ukończeniu 65. roku życia, z możliwością przedłużania tego przez prezydenta RP (dotychczas ten wiek to 70 lat). Skargę nadzwyczajną można będzie wnosić w pięć lat od uprawomocnienia się skarżonego orzeczenia. Jeżeli od uprawomocnienia się orzeczenia upłynęło 5 lat, a wywołało nieodwracalne skutki prawne lub przemawiają za tym wolności i prawa człowieka i obywatela z konstytucji, SN może ograniczyć się do stwierdzenia, że wydano je z naruszeniem prawa. Przez 3 lata skargę można wnosić od orzeczeń, które uprawomocniły się po 17 października 1997 r. Do organów, które taką skargę będą mogły wnieść, ustawa zalicza: Prokuratora Generalnego, RPO, prezesa Prokuratorii Generalnej RP, rzeczników praw dziecka, pacjenta oraz finansowego, szefa KNF i prezesa UOKiK. Już wcześniej SN wskazywał, odnosząc się do wpływu spraw w ramach skargi nadzwyczajnej, że ""teoretycznie może to dotyczyć weryfikacji około 60 mln postępowań zakończonych od 1997 r."". - Od wtorku będą mogły wpływać skargi nadzwyczajne, one będą rejestrowane i gromadzone do czasu aż Izba mająca je rozpatrywać nie zacznie formalnie działać. Korespondencja skierowana do nowych Izb będzie oczekiwała na podjęcie czynności w tych Izbach - powiedział Michałowski. Na mocy nowej ustawy bowiem, obok funkcjonujących obecnie w SN Izb: Cywilnej, Karnej oraz - zmodyfikowanej - Izby Pracy i Ubezpieczeń Społecznych, powstaną dwie nowe Izby: Kontroli Nadzwyczajnej i Spraw Publicznych oraz Dyscyplinarna. W obu, po raz pierwszy w SN, obok sędziów mają orzekać ławnicy. Zlikwidowana będzie Izba Wojskowa, której sprawy przejmie Izba Karna. Ławników do SN będzie wybierać na czteroletnią kadencję Senat w głosowaniu tajnym. Kandydatów będą zgłaszać stowarzyszenia, organizacje społeczne i zawodowe (z wyłączeniem partii politycznych) oraz grupa 100 obywateli. Wybór ławników SN pierwszej kadencji Senat ma przeprowadzić w ciągu trzech miesięcy od wejścia w życie nowej ustawy o SN. Tworzona od podstaw Izba Kontroli Nadzwyczajnej i Spraw Publicznych, oprócz skarg nadzwyczajnych, ma rozstrzygać m.in. protesty wyborcze i sprawy koncesji wydawanych przez KRRiT. Z kolei Izba Dyscyplinarna będzie badać w I i II instancji sprawy dyscyplinarne sędziów SN i te ""dyscyplinarki"" sędziów sądów powszechnych i wojskowych - w których zarzucono by im przewinienie dyscyplinarne będące jednocześnie przestępstwem. Ma też ona badać odwołania od uchwał KRS. Izba ma też rozpatrywać odwołania od orzeczeń I instancji sędziowskich sądów dyscyplinarnych i sądów innych zawodów prawniczych. Z uwagi na ""społecznie ważne zadania"", Izba Dyscyplinarna uzyskała autonomiczny status wśród izb SN. Ma mieć odrębną kancelarię prezesa SN kierującego jej pracą. Izba ta może samodzielnie kształtować projekt swego budżetu. Jej sędziowie będą zarabiać o 40 proc. więcej niż sędziowie w innych izbach. Według projektu nowego regulaminu SN po reformie w Izbie Cywilnej miałoby być 35 stanowisk sędziowskich, w Izbie Karnej – 29, w Izbie Pracy i Ubezpieczeń Społecznych – 20, w Izbie Kontroli Nadzwyczajnej i Spraw Publicznych – 20, zaś w Izbie Dyscyplinarnej – 16. Resort sprawiedliwości przygotował projekt rozporządzenia, które przewiduje przeznaczenie środków na powołanie i funkcjonowanie nowych Izb. Proponowane zmiany zakładają przeniesienie planowanych wydatków budżetowych w kwocie niemal 32 mln zł z części przewidzianej dla sądów powszechnych do części SN. Kwota przeniesionych funduszy obejmuje ponad 12 mln zł wydatków na wynagrodzenia. Rozporządzenie ma wejść w życie także 3 kwietnia. SN w uwagach do tego projektu rozporządzenia negatywnie ocenił jego założenia. Podkreślił, że wielkość środków przenoszonych między sądami powszechnymi a SN ""wydaje się wysoce niewystarczająca"" dla sfinansowania skutków wejścia w życie nowej ustawy o SN. Jak ocenił, nie uwzględniono szeregu kosztów, jakie wiążą się z powstaniem i funkcjonowaniem nowych izb SN. - W gmachu SN przy Placu Krasińskich nie ma pomieszczeń, w których mogłyby funkcjonować nowe Izby. Przestrzeń w budynku jest niewystarczająca na bieżące potrzeby i już teraz, na potrzeby dodatkowych pomieszczeń, sukcesywnie zabudowywane są wolne miejsca na korytarzach, czy też pod schodami - zaznaczył Michałowski. Jak dodał ""zostały podjęte działania zmierzające do zapewnienia przestrzeni biurowej na potrzebę Izby Kontroli Nadzwyczajnej i Spraw Publicznych poprzez zewnętrzy najem pomieszczeń"". - SN jest już też gotowy na przyjęcie nowych sędziów spoza Warszawy, jeśli chodzi o zapewnienie im przestrzeni w mieszkaniach sądowych. Natomiast nabór sędziów do nowych Izb jeszcze się oczywiście nie rozpoczął. Będzie on się odbywał, zgodnie z zapisami nowej ustawy o SN, przez Krajową Radę Sądownictwa - powiedział Michałowski. Nadal jednak nie jest znany termin pierwszego posiedzenia KRS po wyborze 6 marca przez Sejm - na mocy uchwalonej równocześnie z ustawą o SN nowelizacji przepisów o KRS - 15 nowych sędziowskich członków Rady. Po wyborze nowych członków Rady Małgorzata Gersdorf złożyła rezygnację z funkcji przewodniczącej KRS. Zgodnie z ustawą, to do niej jako I prezes SN, należy teraz zwołanie pierwszego posiedzenia Rady po zwolnieniu stanowiska przewodniczącego. Trzy tygodnie temu minister sprawiedliwości Zbigniew Ziobro zwrócił się do Gersdorf o niezwłoczne zwołanie posiedzenia KRS. W odpowiedzi Gersdorf napisała, że zobowiązanie ""do zwołania posiedzenia instytucji mającej pełnić funkcję KRS"" jest jej znane i zostanie zrealizowane zgodnie z prawem. Przed tygodniem - na polecenie sędziego TK w stanie spoczynku i przedstawiciela prezydenta w KRS Wiesława Johanna - biuro KRS wysłało do członków Rady zaproszenia na spotkanie, które ma się odbyć 4 kwietnia. Według członka Rady posła Borysa Budki (PO), będzie to nieformalne spotkanie, na którym nie mogą zapaść żadne wiążące decyzje. Tymczasem zgodnie z zapisami nowej ustawy o SN w trzy miesiące od wejścia w życie ustawy o SN, w stan spoczynku przechodzą z mocy prawa sędziowie SN, którzy ukończyli 65. rok życia (wiek ten ukończyła już prezes Gersdorf) - chyba, że prezydent zgodziłby się na ich wniosek o przedłużenie. W pół roku od wejścia ustawy w życie sędzia SN może sam przejść w stan spoczynku; w stan ten automatycznie przejdą też sędziowie likwidowanej Izby Wojskowej. Sędzia-kobieta będzie mogła przejść w stan spoczynku po 60. roku życia. Jak już wcześniej informował SN spośród obecnych 81 sędziów SN 65. rok życia ukończyło 31. Trzech spośród nich to sędziowie Izby Wojskowej, którzy od razu przejdą w stan spoczynku, podobnie jak czwarty z sędziów tej Izby - mimo że nie ukończył on 65. roku życia. - Należy się spodziewać, że Izba Cywilna, która rozpoznaje rocznie najwięcej spraw, odczuje najdotkliwiej zmianę przepisów, ponieważ odejdzie z niej największa liczba sędziów, więc może pojawić się zagrożenie narastania zaległości. Już teraz czas oczekiwania na merytoryczne rozpoznanie sprawy wynosi w tej Izbie około dziewięciu miesięcy, a na rozpoznanie czeka około 1800 spraw - ocenił Michałowski. Zgodnie z nową ustawą I prezes SN jest powoływany przez prezydenta RP na sześcioletnią kadencję, spośród pięciu kandydatów wybranych przez Zgromadzenie Ogólne Sędziów SN i może zostać ponownie powołany tylko raz - głosi ustawa. ""Osoba powołana na stanowisko I prezesa SN może zajmować to stanowisko tylko do czasu przejścia w stan spoczynku, przeniesienia w stan spoczynku albo wygaśnięcia stosunku służbowego sędziego SN"" - stanowi ustawa. Ponadto zgodnie z przepisami o ustroju sądów zmienianymi wraz z nową ustawą o SN kadencje rzeczników dyscyplinarnych sędziów sądów powszechnych i rzeczników dyscyplinarnych sędziów sądów wojskowych oraz ich zastępców, powołanych na podstawie przepisów dotychczasowych, mają wygasnąć po upływie 30 dni od dnia wejścia w życie ustawy. Według nowych przepisów każdy polski sędzia musi mieć wyłącznie polskie obywatelstwo. Sędziowie z podwójnym obywatelstwem będą mieli pół roku albo na zrzeczenie się ewentualnego obcego obywatelstwa, albo na odejście z zawodu. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Gmach Sądu Najwyższego w Warszawie,
https://wiadomosci.onet.pl/kraj/malgorzata-gersdorf-zapowiedziala-zwolanie-posiedzenia-krs/ylw5xw5,Małgorzata Gersdorf zapowiedziała zwołanie posiedzenia KRS,"""Art. 20 ust. 3 ustawy o KRS jest w swej treści jednoznaczny, a spoczywający na mnie obowiązek zwołania posiedzenia Krajowej Rady Sądownictwa - bezwarunkowy. Dlatego też zamierzam go wykonać"" - napisała w liście do marszałka Sejmu I prezes Sądu Najwyższego. Wcześniej w piśmie Gersdorf wymieniła zastrzeżenia, jakie budzi nowa ustawa o KRS i sposób wyboru jej nowego składu.","""Odpowiedzialność za nieprawidłowości powstałe w związku z wyborem członków Krajowej Rady Sądownictwa spoczywa jednak na przedstawicielach większości parlamentarnej oraz na Panu Marszałku"" - dodała Gersdorf. Pismo, datowane na 29 marca, miało być odpowiedzią na list od Szefa Kancelarii Sejmu z 22 marca. I prezes SN zaznaczyła, że zawarte w nim wyjaśnienia marszałka dotyczące wyboru nowego składu KRS ""nie usuwają wszystkich wątpliwości sygnalizowanych w piśmie Pierwszego Prezesa Sądu Najwyższego z dnia 19 marca"". Na początku marca Małgorzata Gersdorf złożyła rezygnację z funkcji przewodniczącej Krajowej Rady Sądownictwa. Zgodnie z obecnym przepisem ustawy o KRS, to do niej jako I prezes Sądu Najwyższego należy zwołanie pierwszego posiedzenia Rady po zwolnieniu stanowiska przewodniczącego. Według ustawy o KRS posiedzenie w takiej sytuacji zwołuje bowiem ""Pierwszy Prezes Sądu Najwyższego, który przewodniczy obradom do czasu wyboru nowego przewodniczącego"". 13 marca minister sprawiedliwości Zbigniew Ziobro zwrócił się do I prezes SN o niezwłoczne zwołanie pierwszego posiedzenia KRS z udziałem sędziów wybranych na członków Rady uchwałą Sejmu z 6 marca. W odpowiedzi Gersdorf napisała, że zobowiązanie ""do zwołania posiedzenia instytucji mającej pełnić funkcję Krajowej Rady Sądownictwa"" jest jej znane i zostanie zrealizowane zgodnie z prawem. Kilka dni później na konferencji prasowej minister Ziobro mówił, że ""pierwsza prezes Sądu Najwyższego Małgorzata Gersdorf powinna działać w sposób odpowiedzialny, a odpowiedzialność nakazuje, aby nie zwlekać ze zwołaniem Krajowej Rady Sądownictwa"". PiS przygotował również projekt nowelizacji ustawy o KRS, który przewidywał, że pierwsze posiedzenie rady będzie zwoływać prezes Trybunału Konstytucyjnego - w tym wypadku sędzia Julia Przyłębska. 19 marca partia rządząca wycofała jednak projekt z Sejmu. Tego samego dnia rzecznik SN poinformował, że Gersdorf zwróciła się do marszałka Sejmu Marka Kuchcińskiegoo z prośbą o wyjaśnienie wątpliwości dot. wskazywania kandydatów do KRS. - Chodzi o uniknięcie zarzutów nieprawidłowego wyłonienia członków Krajowej Rady Sądownictwa - zaznaczył rzecznik. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Małgorzata Gersdorf,
https://wiadomosci.onet.pl/kraj/zbigniew-ziobro-i-prezes-sn-powinna-zwolac-posiedzenie-krs-niezwlocznie/t2zvwl7,Zbigniew Ziobro: I Prezes SN powinna zwołać posiedzenie KRS niezwłocznie,"Biorąc pod uwagę realne potrzeby sądownictwa i wniosek, jaki został złożony przeze mnie jako ministra sprawiedliwości, I Prezes SN Małgorzata Gersdorf powinna zwołać posiedzenie KRS niezwłocznie, w ciągu tygodnia, najwyżej dwóch - podkreślił szef MS Zbigniew Ziobro.","- W tej chwili niestety pani I prezes Sądu Najwyższego Małgorzata Gersdorf blokuje powołanie Krajowej Rady Sądownictwa, narażając się na odpowiedzialność dyscyplinarną z tego powodu - w mojej ocenie - bo to są określone konsekwencje dla polskiego sądownictwa. I nie może pani prezes abstrahować od tego, że może to jej zachowanie być przedmiotem oceny - powiedział Ziobro w TV Trwam. Jego zdaniem postawa I prezes SN ""pokazuje brak takiej woli dążenia do rozwiązania problemu związanego z wymiarem sprawiedliwości"". Ziobro podkreślił, że rozumie, iż Małgorzata Gersdorf ""może mieć inną opinię, z czymś się zgadzać, albo nie"". - Ale przecież jest osobą pełniącą ważne funkcje publiczne i jej prywatne poglądy nie powinny rzutować na jej działanie - przekonywał minister. Pytany, jak długo może trwać stan, w którym I prezes SN nie zwołuje pierwszego posiedzenia nowo wybranej KRS, Ziobro ocenił, że ""formalnie rzecz biorąc"" Małgorzata Gersdorf ""powinna zwołać posiedzenie KRS w ciągu miesiąca najpóźniej, ponieważ tak mówi regulamin KRS"". - Natomiast powinna w rzeczywistości, biorąc pod uwagę realne potrzeby sądownictwa i wniosek, jaki został złożony przeze mnie jako ministra sprawiedliwości, zwołać je niezwłocznie, w ciągu tygodnia, najwyżej dwóch. Po to by można było realizować ustawę o Sądzie Najwyższym, która została przecież uchwalona przez Sejm - mówił szef MS. Na początku marca I prezes SN Małgorzata Gersdorf złożyła rezygnację z funkcji przewodniczącej Krajowej Rady Sądownictwa. Zgodnie z obecnym przepisem ustawy o KRS, to do niej jako I prezes Sądu Najwyższego należy teraz zwołanie pierwszego posiedzenia Rady po zwolnieniu stanowiska przewodniczącego. Według ustawy o KRS, posiedzenie w takiej sytuacji zwołuje bowiem ""Pierwszy Prezes Sądu Najwyższego, który przewodniczy obradom do czasu wyboru nowego przewodniczącego"". Dwa tygodnie temu minister sprawiedliwości Zbigniew Ziobro zwrócił się do I prezes SN o niezwłoczne zwołanie pierwszego posiedzenia KRS z udziałem sędziów wybranych na członków Rady uchwałą Sejmu z 6 marca. W odpowiedzi Gersdorf napisała, że zobowiązanie ""do zwołania posiedzenia instytucji mającej pełnić funkcję Krajowej Rady Sądownictwa"" jest jej znane i zostanie zrealizowane zgodnie z prawem. Sejm wybrał na początku marca 15 sędziów na członków Krajowej Rady Sądownictwa. Dziewięć kandydatur wskazał klub PiS, sześć - klub Kukiz'15. Pozostałe kluby nie skorzystały z prawa wskazania kandydatur. Kluby: PO, Nowoczesna i PSL-UED nie wzięły udziału w głosowaniu. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Zbigniew Ziobro,
https://wiadomosci.onet.pl/kraj/sn-mozliwe-zadoscuczynienie-za-naruszenie-wiezi-rodzinnej-dla-bliskich/lj2fpwz,SN: możliwe zadośćuczynienie za naruszenie więzi rodzinnej dla bliskich niepełnosprawnego,"Sąd może przyznać zadośćuczynienie za naruszenie więzi rodzinnej bliskim nie tylko osoby zmarłej, ale też bliskim osoby trwale niepełnosprawnej - wynika z uchwały Sądu Najwyższego. Sprawa dotyczyła rodziców dziecka poszkodowanego w wyniku błędu lekarskiego.","""Sąd może przyznać zadośćuczynienie za krzywdę osobom najbliższym poszkodowanego, który na skutek czynu niedozwolonego doznał ciężkiego i trwałego uszczerbku na zdrowiu"" - głosi uchwała SN podjęta w składzie siedmiu sędziów. Uzasadnienie uchwały ma zostać sporządzone w terminie późniejszym. Sprawa wynikła na kanwie skargi kasacyjnej od wyroku zasądzającego zadośćuczynienie dla dziecka, które w wyniku błędów lekarskich podczas odbierania porodu stało się trwale niepełnosprawne. Sądy obu instancji przyznały dziecku zadośćuczynienie - łącznie 1,2 mln zł - oraz 4,4 tys. zł miesięcznej renty. Jednocześnie sądy zdecydowały o wypłacie zadośćuczynienia dla rodziców dziecka - 300 tys. zł dla matki i 200 tys. zł dla ojca - za ""naruszenie więzi rodzinnych"". Właśnie ta ostatnia kwestia zadośćuczynienia dla rodziców znalazła się u podstaw problemu prawnego, który w kwietniu zeszłego roku dostrzegł trzyosobowy skład Izby Cywilnej SN, kierując sprawę do składu siedmiu sędziów. Przyjęte bowiem jest w orzecznictwie, iż zadośćuczynienie przysługuje w przypadku śmierci osoby bliskiej - następuje wtedy naruszenie dobra w postaci ""zerwania więzi rodzinnej"". Trzyosobowy skład SN zapytał jednak, czy roszczenie o zadośćuczynienie na podstawie przepisów Kodeksu cywilnego o ochronie dóbr osobistych ""przysługuje osobom bliskim poszkodowanego także wtedy, gdy na skutek czynu niedozwolonego poszkodowany doznał poważnego uszczerbku na zdrowiu"". ""Więź rodzinna między osobami żyjącymi, jako dobro, nie podlega ochronie"" - wskazywała przed SN reprezentująca szpital mec. Anna Płatkowska. Dodała, że w przypadku uznania takiej ochrony sąd musiałby na przykład oceniać jakość tej więzi przed i po powstaniu niepełnosprawności, co - w jej ocenie - jest niemożliwe. Ponadto inna wykładnia - jak zaznaczyła - ""może utrwalać niebezpieczny obraz niepełnosprawnych, jako osób niepełnowartościowych"". Reprezentująca rodziców dziecka mec. Karolina Kolary wskazywała zaś, że ""dla nowoczesnego społeczeństwa więzi rodzinne to wartość fundamentalna"". - Naruszone zostało dobro rodziców w postaci prawa do ukształtowania więzi z własnym dzieckiem - dodała. W jej ocenie doszło do poważnego zaburzenia tego dobra, w postaci ""prawa do cieszenia się macierzyństwem i ojcostwem"". Poród, którego sprawa dotyczyła, miał miejsce w 2008 r. Obecnie 10-letnia Samira nie mówi, nie chodzi, cierpi na padaczkę lekoodporną i nie ma z nią kontaktu intelektualnego. Dziecko wymaga stałej opieki. Chcesz być na bieżąco z najważniejszymi informacjami dnia? Polub Onet Wiadomości na Facebooku!",,
https://wiadomosci.onet.pl/kraj/projekty-pis-dot-sadow-powszechnych-sn-tk-teksty-ustaw/q6lryb4,"Opublikowano projekty PiS dot. sądów powszechnych, SN oraz TK",Projekty PiS dot. zmian w ustawach o ustroju sądów powszechnych i Sądzie Najwyższym oraz projekt nowelizacji przepisów ustaw o organizacji Trybunału Konstytucyjnego i statusu jego sędziów - zostały opublikowane na stronie sejmowej. Poniżej przedstawiamy w załącznikach opublikowane projekty.,"Dwustopniową procedurę konsultacji przy odwołaniu prezesa lub wiceprezesa sądu - przewiduje projekt PiS dot. zmian w ustawach o ustroju sądów powszechnych i o Sądzie Najwyższym. Według projektu, minister sprawiedliwości najpierw zasięga opinii kolegium sądu, a jeżeli ta jest negatywna - zwraca się do KRS. Z kolei Krajowa Rada Sądownictwa będzie mogła większością dwóch trzecich głosów odmówić zgody na odwołanie prezesa sądu - co jest wiążące dla ministra. Jeśli KRS nie zajmie stanowiska w tej sprawie w terminie 30 dni, to - jak dodano w przepisie - brak tego stanowiska nie będzie stał na przeszkodzie odwołaniu prezesa sądu przez ministra. Opublikowany projekt noweli zakłada też zrównanie wieku przejścia w stan spoczynku kobiet i mężczyzn sędziów do 65 lat. Jednocześnie pozostawiona została kobietom sędziom możliwość przejścia w stan spoczynku w wieku 60 lat. Propozycja PiS stanowi również przyznanie prezydentowi w miejsce ministra sprawiedliwości kompetencji do mianowania asesorów. Prezydent ma uzyskać również uprawnienie do wyrażenia zgody na dalsze orzekanie przez sędziego po osiągnięciu przez niego wieku 65 lat. Drugi projekt zakłada, że Prezes Trybunału Konstytucyjnego zarządzi ogłoszenie nieopublikowanych wyroków TK w terminie siedmiu dni od wejścia w życie nowelizacji. Jak podkreślono nowela powinna przyczynić się do ""poprawy sytuacji Polski w sporze z KE"". Projekt składa się z trzech artykułów. Zgodnie z pierwszym z artykułów projektu do ustawy ma zostać dodany przepis mówiący, że wyroki TK ""podjęte z naruszeniem przepisów"" poprzednich ustaw o Trybunale ""podlegają ogłoszeniu w odpowiednich dziennikach urzędowych po zarządzeniu ich ogłoszenia przez Prezesa Trybunału Konstytucyjnego lub sędziego pełniącego obowiązki Prezesa Trybunału"". ""Jeżeli orzeczenia podjęte z naruszeniem przepisów, o których mowa w zdaniu poprzednim, dotyczyły aktów normatywnych, które utraciły moc obowiązującą, publikuje się je w odpowiednich dziennikach urzędowych z zaznaczeniem tych okoliczności"" - przewiduje projekt. Drugi z artykułów stanowi, że prezes TK zarządza ogłoszenie wyroków w odpowiednim dzienniku urzędowym w terminie siedmiu dni od wejścia w życie proponowanej nowelizacji. Według trzeciego artykułu nowela wchodzi w życie po upływie 14 dni od dnia ogłoszenia. ""Rozwiązanie to powinno przyczynić się do zakończenia sporu o Trybunał Konstytucyjny i wzmocnienia jego pozycji ustrojowej, a także poprawy sytuacji Polski w sporze z Komisją Europejską"" - podkreślono w uzasadnieniu projektu. Nowelizacja odnosi się do publikacji dotychczas nieopublikowanych rozstrzygnięć Trybunału Konstytucyjnego z 9 marca, 11 sierpnia i 7 listopada 2016 r. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Projekty opublikowano na stronach Sejmu,
https://wiadomosci.onet.pl/tylko-w-onecie/poslowie-komentuja-nowy-projekt-nowelizacji-o-sn-i-ustroju-sadow-powszechnych/36v6g39,Posłowie komentują nowy projekt nowelizacji o SN i ustroju sądów powszechnych,"Do Sejmu wpłynął projekt PiS zmian w ustawach o ustroju sądów powszechnych i o SN. Przewiduje on m.in., że bez opinii kolegium sądu oraz KRS minister sprawiedliwości nie będzie mógł podjąć decyzji o odwołaniu prezesa lub wiceprezesa sądu. Decyzję o zmianie ustawy komentują dla Onetu posłowie: Tadeusz Cymański, Arkadiusz Myrcha oraz Kamila Gasiuk-Pihowicz.",,,
https://wiadomosci.onet.pl/kraj/malgorzata-gersdorf-prawie-pewne-ze-to-ostatnie-takie-zgromadzenie-sedziow-sn/36m005n,"Małgorzata Gersdorf: prawie pewne, że to ostatnie takie Zgromadzenie Sędziów SN","Jest prawie pewne, że to ostatnie takie Zgromadzenie Sędziów Sądu Najwyższego. Wejście w życie nowej ustawy o SN doprowadzi do niekonstytucyjnego ukształtowania ustroju SN - powiedziała I prezes Sądu Najwyższego Małgorzata Gersdorf.","W największej sali SN - im. Stanisława Dąbrowskiego - odbyło się doroczne uroczyste Zgromadzenie Ogólne Sędziów Sądu Najwyższego, na którym I prezes SN przedstawiła sprawozdanie z działalności za poprzedni rok i dzieliła się z przedstawicielami najwyższych władz oraz środowisk prawniczych uwagami o stanie prawa. Gersdorf, otwierając zgromadzenie, oceniła, że ""kolejne Zgromadzenie Sędziów SN będzie już inne, będzie ono odbywało się już w innym składzie"". - Dziś nie pozostaje nam nic innego jak czynić swoją powinność i złożyć sprawozdanie z działalności SN za rok 2017 - dodała. Jak zaznaczyła Gersdorf, działalność SN w zeszłym roku ocenia bardzo pozytywnie, co ""jest zasługą osobistego zaangażowania sędziów oraz wyrazem dbałości o zapewnienie obywatelom najskuteczniejszej ochrony sądowej"". - Warunki, w jakich funkcjonował SN w okresie sprawozdawczym, istotnie różniły się od tych, jakie występowały w latach poprzednich. Wynika to faktu, że w 2017 r. rozpoczęły się intensywne i niekonsultowane ze środowiskiem sędziowskim prace nad zmianą ustawy o SN. Ich efektem było spowolnienie w działalności orzeczniczej. Nie było to jednak wynikiem zaniedbań ze strony SN - mówiła, cytując wnioski ""Informacji o działalności SN w roku 2017"". 3 kwietnia ma wejść w życie - uchwalona 8 grudnia zeszłego roku - nowa ustawa o SN. Wprowadza ona m.in. możliwość składania do SN skarg nadzwyczajnych na prawomocne wyroki polskich sądów. W SN powstaną dwie nowe izby - Kontroli Nadzwyczajnej i Spraw Publicznych oraz Dyscyplinarna - z udziałem ławników wybieranych przez Senat. Ustawa przewiduje też m.in. przechodzenie sędziów SN w stan spoczynku po ukończeniu 65. roku życia, z możliwością przedłużania tego przez prezydenta RP (dziś ten wiek to 70 lat). W trzy miesiące od wejścia ustawy w życie, w stan spoczynku przechodzą z mocy prawa sędziowie SN, którzy ukończyli 65. rok życia (wiek ten ukończyła już prezes Gersdorf) - chyba że prezydent zgodziłby się na ich wniosek o przedłużenie. Do mających wkrótce nastąpić zmian w funkcjonowaniu SN nawiązał w swym liście skierowanym do sędziów SN z okazji zgromadzenia prezydent Andrzej Duda. ""Nie mam wątpliwości, że już w niedługiej perspektywie to nowe prawo przyczyni się do przywrócenia autorytetu Sądu Najwyższego"" - napisał prezydent w liście odczytanym przez ministra w Kancelarii Prezydenta Andrzeja Derę. ""Nowe akty prawne regulujące funkcjonowanie polskich sądów, w tym SN, niosą ze sobą istotne szanse i możliwości. Jestem przekonany, że przepisy te pomogą spełnić powszechne społeczne oczekiwania dotyczące polskich sądów"" - wskazał prezydent. Dodał, że ""obywatele sprawujący władzę zwierzchnią w demokratycznym państwie prawnym, jakim jest Rzeczpospolita Polska nie tylko podlegają władzy Sądu Najwyższego, ale również mają prawo oceniać sposób, w jaki organ ten realizuje stawiane przed nim zadania"". ""Jak każda rzeczywistość kształtowana przez ludzi, tak również organizacja i praktyka działania SN mogą i powinny być tematem dyskusji na temat ewentualnych usprawnień"" - zaznaczył prezydent. Krytycznie do mających wkrótce wejść w życie zmian odniósł się w swym wystąpieniu Rzecznik Praw Obywatelskich Adam Bodnar, który powiedział, że jego zdaniem ""chwieją się obecnie niemal wszystkie filary demokratycznego systemu, zagrożona jest w naszym kraju praworządność, krok po kroku oddalamy się od konstytucji"". - Wszyscy mamy poczucie, że nasze dzisiejsze spotkanie może mieć charakter historyczny, że kończy się pewna epoka przemian w historii SN. Dominującą pozycję w państwie zdobywają przeciwnicy dotychczasowego porządku demokratycznego opartego na konstytucji i trójpodziale władzy - powiedział Bodnar. Jak podkreślił RPO, zwracając się do sędziów SN, ""nie dajcie się zwieść, że wasza legitymacja jest gorsza niż legitymacja polityków, że skoro ich wybrano w wyborach, to oni mogą wszystko, nie oglądając się na resztę obywateli"". ""Otóż nie - nie mogą wszystkiego, bo nowoczesne państwo to coś więcej niż władza wykonawcza i ustawodawcza wyłoniona w drodze decyzji wyborców raz na kilka lat. To także prawo każdego obywatela do kontrolowania władzy wykonawczej, do uczestniczenia w debacie publicznej, do wolnych wyborów i wolnych mediów, do niezależnych, sprawiedliwych i bezstronnych sądów"" - zaznaczył. ""Dlatego sędziowie, niezależnie od wszystkich oskarżeń, kłamstw i kalumnii, którymi są dziś obrzucani, są pełnoprawnymi uczestnikami demokratycznego procesu, są strażnikami konstytucji, a nie żadnymi klientami polityków"" - mówił Rzecznik. Dodał, że ""przypuszczać należy, iż w związku ze zmianami ustawowymi część sędziów wkrótce odejdzie z SN; ubolewam nad tym, ale niestety znam przepisy"". ""Powinniśmy pamiętać, że istota tego zawodu się nie zmienia (...) pozostaje w ludziach i każdy będzie musiał ją rozstrzygać w swoim sumieniu"" - zaznaczył RPO. Także prezes Naczelnej Rady Adwokackiej mec. Jacek Trela wskazał, że w obecnej sytuacji sędziów ""należy odwołać się do niezawisłości wewnętrznej"". - Należy przypomnieć zasadę, że żaden minister, żaden prezes, żaden inny sędzia, jednym słowem nikt nie ma prawa nakazywać sędziemu, żeby tak czy inaczej, orzekał. Sędziowie i sądy w ogólności są obserwowani przez obywateli (...) i ci obserwatorzy oddadzą kiedyś sprawiedliwość tym, którzy nie porzucają ideałów - mówił. Dodał - w imieniu adwokatury - że rozumie i szanuje ""decyzję każdego z sędziów SN co do dalszych losów zawodowych po 2 kwietnia tego roku"". Jak wskazał SN w informacji za ubiegły rok, ""ogółem w 2017 r. rozpoznano 11 tys. 373 spraw, w tym 8 tys. 34 skarg kasacyjnych i kasacji (w 2016 r. – 7 tys. 859), 1 tys. 146 zażaleń (w 2016 r. – 1 tys. 151) oraz 147 kwestii prawnych (w 2016 r. – 165). ""W 2017 r. odnotowano nieznacznie mniejszy wpływ spraw aniżeli w poprzednim roku sprawozdawczym. Łącznie wpłynęło 10 tys. 996 spraw (w 2016 r. – 11 tys. 102). Jak co roku przeważały skargi kasacyjne i kasacje – 7 tys. 568 (w 2016 r. – 7 tys. 886), z czego 3 tys. 236 wniesiono do Izby Cywilnej (w 2016 r. – 3 tys. 492), 2 tys. 164 do Izby Pracy, Ubezpieczeń Społecznych i Spraw Publicznych (w 2016 r. – 2 tys. 567), 2 tys. 163 do Izby Karnej (w 2016 r. – 1 tys. 821) i 5 do Izby Wojskowej (w 2016 r. – 6)"" - podsumował SN. Niezależnie od tej informacji, SN przygotował także odrębne opracowanie - ""Uwagi o stwierdzonych nieprawidłowościach i lukach w prawie"". Łącznie w tym liczącym ponad sto stron opracowaniu poruszono ponad 70 zagadnień i problemów z różnych dziedzin prawa. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Małgorzata Gersdorf,
https://wiadomosci.onet.pl/kraj/sn-prezes-gersdorf-zna-swoj-obowiazek-i-deklaruje-ze-zwola-posiedzenie-krs/gyxkf2z,"SN: prezes Gersdorf zna swój obowiązek i deklaruje, że zwoła posiedzenie KRS","Pierwsza prezes Sądu Najwyższego Małgorzata Gersdorf zna swój ustawowy obowiązek i konsekwentnie deklaruje, że zwoła pierwsze posiedzenie Krajowej Rady Sądownictwa - podkreślił dziś w komunikacie rzecznik SN sędzia Michał Laskowski.","Rzecznik poinformował też, że I prezes SN zwróciła się też w poniedziałek do marszałka Sejmu Marka Kuchcińskiegoo z prośbą o wyjaśnienie wątpliwości dot. wskazywania kandydatów do KRS. - Chodzi o uniknięcie zarzutów nieprawidłowego wyłonienia członków Krajowej Rady Sądownictwa - zaznaczył. ""W związku z publicznymi wypowiedziami prominentnych przedstawicieli rządu (Ministra Sprawiedliwości Zbigniewa Ziobry i wiceministra Patryka Jakiego) oraz sejmu (Pani poseł Krystyny Pawłowicz) dotyczącymi zwołania pierwszego posiedzenia Krajowej Rady Sądownictwa, które odczytać można nie tylko jako wywieranie presji na Pierwszego Prezesa Sądu Najwyższego, ale wręcz jako grożenie inicjowaniem co najmniej postępowania dyscyplinarnego, należy przypomnieć, że Pierwszy Prezes SN Małgorzata Gersdorf zna swój ustawowy obowiązek i konsekwentnie deklaruje, że zwoła pierwsze posiedzenie Krajowej Rady Sądownictwa"" - napisał w komunikacie rzecznik SN. Dwa tygodnie temu Małgorzata Gersdorf złożyła rezygnację z funkcji przewodniczącej Krajowej Rady Sądownictwa. Zgodnie z obecnym przepisem ustawy o KRS, to do niej jako I prezes Sądu Najwyższego należy teraz zwołanie pierwszego posiedzenia Rady po zwolnieniu stanowiska przewodniczącego. Według ustawy o KRS posiedzenie w takiej sytuacji zwołuje bowiem ""Pierwszy Prezes Sądu Najwyższego, który przewodniczy obradom do czasu wyboru nowego przewodniczącego"". W ubiegły wtorek minister sprawiedliwości Zbigniew Ziobro zwrócił się do I prezes SN o niezwłoczne zwołanie pierwszego posiedzenia KRS z udziałem sędziów wybranych na członków Rady uchwałą Sejmu z 6 marca. W odpowiedzi Gersdorf napisała, że zobowiązanie ""do zwołania posiedzenia instytucji mającej pełnić funkcję Krajowej Rady Sądownictwa"" jest jej znane i zostanie zrealizowane zgodnie z prawem. W ostatnią sobotę na konferencji prasowej minister Ziobro mówił, że ""pierwsza prezes Sądu Najwyższego Małgorzata Gersdorf powinna działać w sposób odpowiedzialny, a odpowiedzialność nakazuje, aby nie zwlekać ze zwołaniem Krajowej Rady Sądownictwa"". Rzecznik SN poinformował dziś ponadto, że I prezes SN wystąpiła do marszałka Sejmu m.in. o udostępnienie w formie informacji publicznej dokumentów, na podstawie których dokonano wskazania kandydatów do KRS. Prezes SN zaznaczyła, że zgodnie z ustawą o Krajowej Radzie Sądownictwa, kandydatów do KRS może wskazywać wyłącznie klub poselski. Zaznaczyła też, że jak wynika z treści druku sejmowego, kandydaci do KRS zostali wskazani przez posłów Klubu Parlamentarnego PiS i posłów Klubu Poselskiego Kukiz'15. - Posłużenie się wyrażeniem ""kandydat wskazany przez posłów Klubu Parlamentarnego"" (...) wywołuje istotne wątpliwości co do tego, czy dochowana została przewidziana w art. 11d ust. 2 ustawy o KRS procedura wyborów członków Rady i to niezależnie od zastrzeżeń natury konstytucyjnej, co do sposobu jej ukształtowania - wyjaśniła Gersdorf. Dodała, ""że skoro przepisy ustawy o KRS wymagają, aby wskazania kandydatów na członków Rady dokonywał klub poselski to prima facie nie może tego dokonać ani koło poselskie ani klub parlamentarny"". Zatem - zaznaczyła - pojawia się problem, czy klub parlamentarny PiS mógł dokonać skutecznego zgłoszenia dziewięciu kandydatów na sędziów KRS. ""Mając na uwadze powyższe, Pierwszy Prezes Sądu najwyższego powział istotne wątpliwości co do prawidłowości wskazania kandydatów do Krajowej Rady Sądownictwa. W przypadku przyjęcia, że doszło do niego nieprawidłowo - zgodnie z dotychczasowym stanowiskiem obecnej większości paralamentarnej co do skuteczności uchwał Sejmu podejmowanych w wyniku niezgodnego z prawem wskazania kandydatów na stanowiska, których obsady dokonuje Sejm - należałoby uznać, że wybór członków Krajowej Rady Sądownictwa przeprowadzony w dniu 6 marca jest pozbawiony mocy prawnej"" - napisała Gersdorf. Jak dodała, ""z perspektywy obowiązków ciążących na Pierwszym Prezesie Sądu Najwyższego, konsekwencją powyższych wątpliwości jest brak pewności co do prawidłowości wyboru członków Krajowej Rady Sądownictwa, których należy powiadomić o zwołaniu pierwszego posiedzenia po zwolnieniu stanwiska Przewodniczącego Rady"". Gersdorf podkreśliła, że wniosek do marszałka Sejmu służy zweryfikowaniu tych wątpliwości. Sejm wybrał na początku marca 15 sędziów na członków Krajowej Rady Sądownictwa. Dziewięć kandydatur wskazał klub PiS, sześć - klub Kukiz'15. Pozostałe kluby nie skorzystały z prawa wskazania kandydatur. Kluby: PO, Nowoczesna i PSL-UED nie wzięły udziału w głosowaniu. Głosowanie odbyło się nad ustaloną przez sejmową komisję listę 15 kandydatów - wyłonieni zostali oni spośród 18 zgłoszeń kandydatów do KRS. Podmiotami uprawnionymi do zgłoszenia propozycji kandydatów do KRS były grupy 25 sędziów oraz grupy co najmniej dwóch tysięcy obywateli. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Małgorzata Gersdorf,
https://wiadomosci.onet.pl/kraj/sedzia-przylapany-na-kradziezy-decyzja-sadu-najwyzszego-bedzie-dalej-orzekal-ale/vwket91,Sędzia przyłapany na kradzieży. Decyzją Sądu Najwyższego będzie dalej orzekał. Ale gdzie? Nie wiadomo,"Za dwa tygodnie, po urlopie, do pracy w szczecińskim Sądzie Okręgowym wróci Paweł M., sędzia specjalizujący się w sprawach karnych. Sędzia został przyłapany na kradzieży. Sąd Najwyższy uchylił jednak decyzję niższej instancji, która Pawła M. wykluczyła z zawodu. - Sąd Najwyższy, jak sama nazwa wskazuje, jest Sądem Najwyższym, jego wiedza i mądrość mogą być przekraczające mój zakres myślenia - komentuje prezes Sądu Okręgowego w Szczecinie.","Wiadomo, że sędzia Paweł M. wkrótce wróci do pracy. Taką decyzję w piątek podjął Sąd Najwyższy. Wcześniej sąd pierwszej instancji był bardziej krytyczny. Stwierdził, że Paweł M. uchylił godności urzędu sędziego i wydalił go z zawodu. Z tą decyzją nie zgodził się jednak Sąd Najwyższy. Sędziego przyłapanego na kradzieży ukarał... obniżeniem wynagrodzenia przez najbliższe dwa lata o 20 proc. - Przy ocenie według aktualnych stawek wynagrodzenia obwiniony za ten czyn, za który każdy inny obywatel zapłaciłby 100 zł mandatu, zapłaci około 50 tys. zł - uzasadniała w piątek decyzję sędzia SN Katarzyna Tyczka-Rote. To obrona podniosła do SN argument dotyczący ""rażącej niewspółmierności wymierzonej kary"", który został przez Sąd Najwyższy uwzględniony. Oznacza to, że sędzia Paweł M. wkrótce wróci do pracy. Najpierw muszą zostać jednak dopełnione formalności. Jak tłumaczył dziś prezes Sądu Okręgowego w Szczecinie Maciej Strączyński, do SO nie wpłynęła jeszcze drogą oficjalną decyzja SN w sprawie sędziego. Tymczasem sędzia Paweł M. poprosił właśnie o dwutygodniowy urlop. Nie wiadomo jeszcze także, gdzie będzie pracował. Dotąd specjalizował się w sprawach karnych, jednak w nieoficjalnej rozmowie sędziowie przyznają, że jego powrót do Wydziału Karnego byłby niestosowny. Sam prezes SO mówi z kolei, że o skierowaniu Pawła M. do konkretnego wydziały zadecyduje kolegium. - Sędzia się ze mną skontaktował i poinformował, że składa oświadczenie, że jest w stanie orzekać w każdym wydziale, do którego zostanie skierowany - mówi prezes SO, sędzia Maciej Strączyński. - Na decyzję jest zbyt wcześnie. Nie podejmuję jej sam, a w udziale Kolegium Sądu Okręgowego. Nie jest jednak wykluczone, że zostanie skierowany do innego wydziału - dodaje. Do samej decyzji Sądu Najwyższego, sędzia Maciej Strączyński niechętnie się odnosił. - Nie jestem powołany do oceniania decyzji Sądu Najwyższego. Jestem przedstawicielem wymiaru sprawiedliwości, który ma obowiązek do tego wyroku się zastosować i go wykonać - mówi. - Sąd Najwyższy, jak sama nazwa wskazuje, jest Sądem Najwyższym. Jego wiedza i mądrość mogą być dla mnie przekraczające mój sposób myślenia, zatem nie jestem od oceniania tego - dodaje. Nieoficjalnie w środowisku sędziowskim mówi się jednak, że to ""kolejna woda na młyn dla zwolenników zmian w sądownictwie"", o których się wciąż mówi. Sam Zbigniew Ziobro odniósł się do sprawy sędziego ze Szczecina, mówiąc, że ""nie ma miejsca dla sędziów złodziei w polskim sądownictwie"" i zapowiedział projekt nowelizacji ustawy o sądownictwie, która zakładałaby wyższe kary dla sędziów. Przypomnijmy, że sędzia Paweł M. został przyłapany w czerwcu 2016 roku w jednym ze sklepów budowlanych w Szczecinie na kradzieży elementu do wiertarki. Według oskarżyciela, część była warta ok. 95 zł. Zdaniem obrońcy, zaledwie osiem złotych. Kradzież na taką sumę jest traktowana jako wykroczenie. Decyzją Sądu Najwyższego, karą dla sędziego będzie niższe o 20 proc. wynagrodzenie przez okres dwóch lat. Daje to ok. 50 tysięcy złotych. Chcesz być na bieżąco z najważniejszymi informacjami dnia? Polub Onet Wiadomości na Facebooku!",,
https://wiadomosci.onet.pl/kraj/wiceszef-ms-uniewinnienie-sedziego-m-topyly-zdumiewajace/bgljqhd,Wiceszef MS: uniewinnienie sędziego M. Topyły - zdumiewające,"Uniewinnienie sędziego M. Topyły od zarzutu kradzieży 50 zł jest zdumiewające i zasmucające – ocenił we wtorek wiceminister sprawiedliwości Michał Woś. Dodał, że ta sytuacja pokazuje, iż reforma wymiaru sprawiedliwości jest konieczna.","Sąd Najwyższy uniewinnił dziś w sprawie dyscyplinarnej sędziego Mirosława Topyłę od zarzutu kradzieży 50 zł. Tym samym SN zmienił wyrok sądu dyscyplinarnego I instancji, który usunął Topyłę ze stanu sędziowskiego w związku z tym zarzutem. Wiceminister Woś odnosząc się do wyroku SN, ocenił, że ""jest to zdumiewające i zasmucające"". – Każdy może zobaczyć na filmiku z monitoringu, czy rzeczywiście mamy do czynienia z roztargnieniem, jeżeli ktoś w jednej ręce trzyma portfel, a drugą ręką do kieszeni chowa nie swoje pieniądze – zaznaczył. Według Wosia ""ta sytuacja pokazuje, że reforma wymiaru sprawiedliwości, zwłaszcza powstanie niezależnej izby dyscyplinarnej przy Sądzie Najwyższym, jest potrzebna i konieczna"". Wiceszef resortu dodał, że środowisko (sędziowskie – red.) samo w sobie nie jest w stanie się sprawiedliwe sądzić, a izba dyscyplinarna ma to właśnie zagwarantować. Wiceminister wyraził rozczarowanie, że SN nie zastosował wobec sędziego Topyły żadnej kary. ""Uniewinnienie sędziego Topyły jest tym bardziej zaskakujące, że w postępowaniach dyscyplinarnych są możliwe trzy rodzaje wyroków. Najsurowszy to jest zniesienie z urzędu, a Sąd Najwyższy nawet nie zastosował tych najłagodniejszych form, tylko go uniewinnił"". Woś przypomniał też, że do łagodniejszych form kar zalicza się upomnienie, naganę, usunięcie z obejmowanej funkcji, przeniesienie na inne stanowisko służbowe i zniesienie z urzędu. W marcu zeszłego roku sędzia Topyła, ówczesny wiceprezes Sądu Rejonowego w Żyrardowie, zabrał banknot położony na ladę stacji paliw pod Sochaczewem przez starszą kobietę, która na chwilę odwróciła się od kasy. Zdarzenie nagrał system monitoringu; widać też było na nim numery jego auta, co pozwoliło na zidentyfikowanie go przez policję. Minister sprawiedliwości zdecydował o odsunięciu sędziego od obowiązków służbowych i zażądał podjęcia wobec niego czynności dyscyplinarnych. Rzecznik dyscyplinarny Sądu Okręgowego w Płocku, któremu podlega żyrardowski sąd, wniósł o ukaranie Topyły do sędziowskiego sądu dyscyplinarnego za przewinienie służbowe uchybiające godności urzędu. Sam sędzia twierdził, że zrobił to ""nieświadomie"" i że nie była to kradzież, lecz ""fatalna pomyłka"". W lipcu 2017 r. Sąd Apelacyjny w Łodzi, jako sąd dyscyplinarny I instancji, ukarał Topyłę usunięciem ze stanu sędziowskiego, czyli najwyższą karą dyscyplinarną. Uznał, że sędzia dokonujący zaboru cudzych pieniędzy traci nieodwołalnie i na zawsze moralne prawo osądzania cudzych uczynków. Sędzia i jego obrońcy odwołali się do SN jako sądu dyscyplinarnego II instancji. SN rozpoczął rozpoznawanie tej sprawy w październiku zeszłego roku, ale wówczas odroczył rozprawę. Powodem odroczenia było uwzględnienie przez SN wniosku obrońców o przeprowadzenie badań psychologicznych, które miały ustalić profil psychologiczny obwinionego, cechy osobowości i stan emocjonalny na dzień popełnienia zarzucanego mu czynu. W związku z tym sprawa wróciła na wokandę po przeprowadzeniu tych badań. Z kolei 13 lutego SN – z wyłączeniem jawności – m.in. przesłuchał tego biegłego, zapoznał się również z zapisem monitoringu obrazującym zdarzenie na stacji benzynowej. Przed tygodniem o zmianę wyroku pierwszej instancji i uniewinnienie sędziego wnieśli przed SN obrońcy sędziego oraz – modyfikując stanowisko – zastępca rzecznika dyscyplinarnego płockiego sądu okręgowego. Wskazywali m.in., że z całkowitą pewnością nie da się wykluczyć tezy o ""automatyzmie działania"" i ""roztargnieniu"" obwinionego sędziego, a w związku z tym wątpliwości w sprawie muszą przemawiać na korzyść obwinionego. Za wykroczenie, bo tym, a nie przestępstwem, była zarzucana kradzież 50 zł – sędzia może odpowiadać tylko dyscyplinarnie. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Michał Woś,
https://wiadomosci.onet.pl/kraj/pijany-rowerzysta-moze-dostac-zakaz-prowadzenia-samochodu-jest-wyrok-sadu-najwyzszego/wdlw7rg,Pijany rowerzysta może dostać zakaz prowadzenia samochodu? Jest wyrok Sądu Najwyższego,Sądy nie mogą orzekać zakazu prowadzenia wszelkich pojazdów mechanicznych wobec osób kierujących rowerem w stanie nietrzeźwości - wskazał dziś Sąd Najwyższy uznając kasację Rzecznika Praw Obywatelskich od wyroku skazującego nietrzeźwego rowerzystę.,"- Kasacja okazała się w pełni uzasadniona. SN uchylił zaskarżony wyrok w punkcie zawierającym rozstrzygnięcie o środku karnym w postaci zakazu prowadzenia wszelkich pojazdów mechanicznych i w tym zakresie przekazał sprawę do ponownego rozpoznania - poinformował Krzysztof Michałowski z zespołu prasowego SN. W grudniu 2016 r. Sąd Rejonowy dla Warszawy Pragi-Północ wyrokiem nakazowym ukarał mężczyznę za kierowanie rowerem na drodze publicznej w stanie nietrzeźwości grzywną 300 zł. Ponadto orzekł też wobec niego półroczny zakazu prowadzenia wszelkich pojazdów mechanicznych. Wyrok ten uprawomocnił się wobec niewniesienia przez ukaranego sprzeciwu. Kasację od tego wyroku wniósł jednak RPO. Wskazał w niej, że SR niewłaściwie zastosował przepisy Kodeksu wykroczeń. Zastępca RPO Stanisław Trociuk zaznaczył w tej kasacji, że obecnie obowiązujące regulacje wskazują ""jednoznacznie, iż w przypadku ukarania za wykroczenie polegające na prowadzeniu w stanie nietrzeźwości pojazdu innego niż mechaniczny, zakaz prowadzenia pojazdów, jaki może być orzeczony, nie dotyczy pojazdów mechanicznych"". ""Treść środka karnego orzeczono zatem w sposób sprzeczny ze wskazanym przepisem, co stanowiło jego rażące naruszenie, które miało istotny wpływ na treść orzeczenia"" - podkreślono w kasacji. SN podzielił argumentację RPO. Uznał, że kasacja wniesiona na korzyść rowerzysty ""była oczywiście zasadna i w związku z tym podlegała rozpoznaniu na posiedzeniu bez udziału stron"". W związku z tym SN uwzględnił ją w całości i uchylił zaskarżony wyrok w części, w której orzeczono wobec mężczyzny zakaz prowadzenia wszelkich pojazdów mechanicznych. Uzasadniając dzisiejszy wyrok SN uznał, że rację ma skarżący, gdy twierdzi, że zgodnie z zapisami Kodeksu wykroczeń, w wypadku ukarania za wykroczenie polegające na prowadzeniu w stanie nietrzeźwości pojazdu innego niż mechaniczny, można orzec tylko zakaz prowadzenia pojazdów innych niż mechaniczne. - W obowiązującym stanie prawnym sąd rejonowy skazując rowerzystę za wykroczenie polegające na kierowaniu rowerem w stanie nietrzeźwości i orzekając wobec obwinionego środek karny w postaci zakazu prowadzenia wszelkich pojazdów mechanicznych, dopuścił się rażącej obrazy przepisów prawa materialnego - wskazał w uzasadnieniu dzisiejszego orzeczenia SN sędzia Henryk Gradzik, który był sprawozdawcą sprawy. RPO wnosił o uchylenie wyroku w zaskarżonej części i zwrot sprawy w tym zakresie do ponownego rozpoznania. SN zaznaczył zaś, że rozpoznając sprawę ponownie sąd rejonowy powinien orzec w kwestii zakazu prowadzenia pojazdów zgodnie z Kodeksem wykroczeń. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Jest wyrok Sądu Najwyższego,
https://wiadomosci.onet.pl/kraj/dozywocie-dla-samira-s-mordercy-trzyosobowej-rodziny-sad-najwyzszy-oddalil-kasacje/730hwb6,"Dożywocie dla Samira S., mordercy trzyosobowej rodziny. Sąd Najwyższy oddalił kasację","Samir S. został skazany na dożywocie. W więzieniu spędzi minimum 35 lat, bo dopiero po tym czasie będzie mógł ubiegać się o przedterminowe zwolnienie. Wyrok, który został zasądzony w marcu 2016 roku, a później był przedmiotem kolejnych apelacji, jest ostateczny.","W marcu 2013 roku w jednym z mieszkań na ulicy Długiej w Gdańsku zamordowana została cała rodzina. Od strzałów z broni palnej zginął 33-letni mężczyzna, jego 30-letnia żona i 16-miesięczna córka. Wszyscy zginęli od strzału w głowę. – Dziewczynka została postrzelona raz, jej rodzice – dwukrotnie. Śledczy oskarżyli o tę zbrodnię obywatela rosyjskiego Samira S., który od kilku lat mieszkał w Elblągu. W jego mieszkaniu znaleziono przedmioty zrabowane z mieszkania zamordowanej rodziny. Policjanci odnaleźli też narzędzie zbrodni, pistolet, którym według śledczych 35-latek zastrzelił trzy osoby. Samir S. znał się z zamordowanym Adamem K. Obaj mężczyźni kolekcjonowali zabytkowe militaria, którymi również handlowali. Jak ustalili prokuratorzy, na krótko przed zabójstwem między mężczyznami doszło do gwałtownej kłótni. W marcu 2016 roku sąd skazał Samira S. na dożywocie, a w styczniu 2017 roku Sąd Apelacyjny podtrzymał ten wyrok. Podejmujący taką decyzję sędzia komentował wówczas: ""podejście oskarżonego świadczy o istnieniu najgorszych instynktów, nie można mówić tutaj nawet o zezwierzęceniu, bo w przyrodzie takie zachowania do częstych nie należą"". Adwokaci zapowiadali dalszą walkę w sądzie. Przekonywali, że istnieją dowody (informacje na temat logowania z telefonu), które mogą świadczyć, że ich klient w chwili kiedy popełniono morderstwo, przebywał w innym miejscu. Sprawa trafiła do Sądu Najwyższego, a ten odrzucił kasację. Oznacza to, że wyrok dożywocia jest ostateczny. Samirowi S. będzie przysługiwać warunkowe zwolnienie po 35 latach. Chcesz być na bieżąco z najważniejszymi informacjami dnia? Polub Onet Wiadomości na Facebooku!",,
https://wiadomosci.onet.pl/kraj/sn-nie-rozpoznal-wniosku-o-odwieszenie-postepowania-kasacyjnego-ws-kaminskiego-i/6gmbh4d,SN nie rozpoznał wniosku o odwieszenie postępowania kasacyjnego ws. Kamińskiego i innych b. szefów CBA,"Sąd Najwyższy nie rozpoznał wniosku o odwieszenie postępowania kasacyjnego ws. Mariusza Kamińskiego i innych b. szefów CBA; sprawa została zwrócona do przewodniczącego Wydziału II Izby Karnej SN, bo jak oceniono, powinien zająć się nią skład wyznaczony do rozpoznania tej kasacji.","Postępowanie kasacyjne ws. Mariusza Kamińskiego i innych b. szefów CBA zostało zawieszone 1 sierpnia 2016 r. Sąd Najwyższy uzasadnił swoją decyzję wszczęciem przez Trybunał Konstytucyjny sprawy sporu kompetencyjnego między SN a prezydentem ws. prawa łaski. Sprawa obecnie oczekuje w Trybunale na wyznaczenie terminu. Wniosek o podjęcie postępowania złożył pełnomocnik oskarżycielek posiłkowych, uzasadniając, że ""brak dążenia do realizacji celów postępowania karnego wymienionych w art. 2 kpk podważa sens procesu karnego, niszczy poczucie równości prawa, zagrażając w ten sposób podstawom funkcjonowania wymiaru sprawiedliwości"". Wniosek do TK o zbadanie sporu kompetencyjnego pomiędzy prezydentem a SN ws. prawa łaski, skierował w czerwcu ub.r. marszałek Sejmu Marek Kuchciński. Stało się to po tym, jak 31 maja ub.r. siedmioro sędziów SN – w odpowiedzi na pytanie sędziów SN rozpatrujących kasację ws. b. szefów CBA – uznało w uchwale, że prawo łaski może być stosowane wyłącznie wobec prawomocnie skazanych. W marcu 2015 r. Sąd Rejonowy Warszawa-Śródmieście skazał w I instancji b. szefa CBA Kamińskiego (dziś – koordynatora służb specjalnych) i Macieja Wąsika (zastępcę Kamińskiego w CBA; obecnie zastępcę koordynatora) na 3 lata więzienia, m.in. za przekroczenie uprawnień i nielegalne działania operacyjne CBA podczas ""afery gruntowej"" w 2007 r. Na kary po 2,5 roku skazano dwóch innych b. członków kierownictwa CBA. Zanim Sąd Okręgowy w Warszawie zbadał ich apelację, w listopadzie 2015 r. prezydent Andrzej Duda ułaskawił wszystkich czterech, umarzając postępowanie sądowe. Był to precedens – nigdy wcześniej prezydent nie ułaskawił nikogo przed prawomocnym wyrokiem sądu. ""Prezydent Rzeczypospolitej stosuje prawo łaski. Prawa łaski nie stosuje się do osób skazanych przez Trybunał Stanu"" – głosi art. 139 konstytucji. W marcu 2016 r. SO uchylił wyrok SR i wobec aktu łaski prawomocnie umorzył sprawę. Od tego kasacje do SN złożyli oskarżyciele posiłkowi (m.in. oskarżony o łapówkę Piotr Ryba oraz rodzina Andrzeja Leppera). Część kasacji wnosiła o zwrot sprawy SO. Prokuratura wniosła o oddalenie kasacji jako ""oczywiście bezzasadnych"", a adwokaci ułaskawionych – o pozostawienie ich bez rozpatrzenia. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Sąd Najwyższy nie rozpoznał wniosku o odwieszenie postępowania kasacyjnego ws. Mariusza Kamińskiego,
https://wiadomosci.onet.pl/kraj/morawiecki-w-sn-kilkunastu-sedziow-stanu-wojennego/mxbdh6g,Morawiecki: w SN kilkunastu sędziów stanu wojennego,"W Sądzie Najwyższym orzeka ""co najmniej 10, a raczej parunastu"" sędziów, którzy w stanie wojennym wydawali wyroki na działaczy ""S"" - powiedział dziś premier Mateusz Morawiecki. Dodał, że reforma wymiaru sprawiedliwości ma służyć temu, by był on bardziej niezawisły i transparentny.","Szef rządu został we wtorek zapytany o poniedziałkowe oświadczenie rzecznika Sądu Najwyższego Michała Laskowskiego wydane w związku z zamieszczoną przez ""Gazetę Wyborczą"" informacją o ""treści dokumentu przekazanego 10 stycznia 2018 r. przez Premiera Mateusza Morawieckiego zagranicznym dziennikarzom w Brukseli"". Jak podała ""GW"" premier Morawiecki napisał w dokumencie m.in., że ""w Sądzie Najwyższym wciąż zasiadają sędziowie, którzy byli zaangażowani w fetowanie surowych wyroków, w czasie stanu wojennego w latach 80. Inni byli poufnymi informatorami komunistycznego aparatu bezpieczeństwa. Ich ciągła obecność w najwyższym sądzie państwowym oraz wpływ, jaki na niego mają, odbiły piętno zarówno na poziomie społecznego zaufania do władzy sądowniczej, jak także na postępowaniu młodszych sędziów"". Rzecznik SN napisał w oświadczeniu m.in., że nieprawdą jest, że w Sądzie Najwyższym orzekają poufni informatorzy komunistycznego aparatu bezpieczeństwa i że nieprawdą jest, że SN nietknięty przeszedł z ery totalitarnego komunizmu w nowoczesną demokrację, bo w 1990 r. w SN nastąpiła weryfikacja ówczesnych sędziów"" i ""większość (80 proc.) weryfikacji tej nie przeszła"". - Informacje, które się pojawiły ze strony tego szacownego środowiska, są niestety zupełnie nieprawdziwe. W dzisiejszym SN jest co najmniej dziesięciu, a raczej parunastu sędziów ze stanu wojennego, którzy wydawali wyroki na działaczy +Solidarności+ i to wyroki haniebne - powiedział premier odpowiadając na pytanie o oświadczenie rzecznika SN. Morawiecki powiedział, że czytał o dziewięciu sędziach, którzy skazywali działaczy ""S"". - I nasza walka z patologiami, walka o większą niezawisłość w wymiarze sprawiedliwości, o większą obiektywność wymiaru sprawiedliwości, o większą sprawiedliwość, także o większą efektywność wiąże się również z tym, że uważamy, że nie może być żadnej grupy społecznej, instytucji publicznej, która jest zamknięta na kontrolę, na działania dyscyplinujące, ponieważ wtedy taka hermetyczna grupa rzeczywiście zmierza w kierunku wsobnym, działa bardzo mocno w obronie swojego środowiska i tutaj dokładnie mamy tego wyraz - dodał. - Jest to też oczywiście coś, co uwłacza elementarnej sprawiedliwości dzisiejszej społecznej, politycznej, że musimy w ogóle debatować na takie rzeczy. To jest pokłosie niestety tego, że w 89 i 90 roku nie zrobiliśmy lustracji, dekomunizacji nie zrobiliśmy lustracji środowiska sędziowskiego - ocenił, przywołując przykład dawnej NRD, gdzie, jak powiedział w zawodzie zostało 30 proc. sędziów. - Dzisiaj, niestety późno, ale lepiej późno niż wcale, staramy się zreformować wymiar sprawiedliwości tak żeby on był bardziej niezawisły, bardziej transparentny - oświadczył. Za przykład takich działań podał wprowadzenie zasady losowego przydzielania spraw sędziom. Rzecznik SN napisał w swym oświadczeniu, że ""nieprawdą jest, że w Sądzie Najwyższym orzekają poufni informatorzy (agenci) komunistycznego aparatu bezpieczeństwa"". - W SN zasiadają wprawdzie sędziowie, którzy orzekali w czasie stanu wojennego, ale nieprawdą jest, że wydawali wówczas politycznie umotywowane wyroki. Każdemu należy w sposób niewątpliwy wykazać jego winy, inaczej traktować go należy jak osobę niewinną. Jeśli Pan Premier dysponuje konkretnymi informacjami, proszę je publicznie zaprezentować - oświadczył rzecznik SN. Podkreślił także, że ""nieprawdą jest, że Sąd Najwyższy nietknięty przeszedł z ery totalitarnego komunizmu w nowoczesną demokrację"". Podkreślił, że ""w roku 1990 w Sądzie Najwyższym nastąpiła weryfikacja ówczesnych sędziów"" i ""większość (80 proc.) weryfikacji tej nie przeszła"". Rzecznik SN w swym oświadczeniu napisał, że ""stwierdzić trzeba, że premier polskiego rządu prowadzi opartą na nieprawdzie kampanię przeciwko konstytucyjnemu organowi Rzeczypospolitej Polskiej, jakim jest Sąd Najwyższy"". Wezwał ""do zaprzestania posługiwania się, zwłaszcza za granicą, niepotwierdzonymi uogólnieniami i nieprawdą"". - Godzi to w dobre imię poszczególnych sędziów Sądu Najwyższego oraz w dobre imię organu, który jest częścią tego samego państwa, co Rada Ministrów - podkreślił rzecznik SN. W grudniu ub.r. Kolegium SN podjęło uchwałę w związku z wypowiedziami Morawieckiego dotyczącymi polskich sądów, m. in. w publikacji zamieszczonej na portalu tygodnika ""Washington Examiner"". W artykule tym premier opisał polski wymiar sprawiedliwości jako ""głęboko wadliwy"", sprzyjający nepotyzmowi i korupcji. Dodał, że rząd PiS został wybrany, by go naprawić. Kolegium zaprzeczyło wtedy, by dotychczasowy system obsady stanowisk sędziowskich opierał się na nepotyzmie i korupcji, a ""w sądownictwie przy przydziale spraw lub ich rozpoznawaniu rozpowszechnione jest zjawisko korupcji lub kumoterstwa"". - Rozpowszechnianie w mediach, w tym w prasie zagranicznej, nieprawdziwych stwierdzeń podważających autorytet organów państwa nie przystoi szefowi rządu, szkodzi wizerunkowi kraju i krzywdzi tysiące uczciwych sędziów - głosiła uchwała Kolegium SN. W ubiegłym tygodniu Zgromadzenie Ogólne Sędziów SN za bezprawne i bezzasadne uznało usunięcie z urzędu blisko połowy doświadczonych sędziów, co wiąże się z prezydenckimi ustawami o SN i Krajowej Radzie Sądownictwa uchwalonymi przez Sejm w grudniu. ZO zwróciło uwagę, że wiele przepisów jest sprzecznych z konstytucją, łamie zasady trójpodziału władz, niezależności sądów, niezawisłości sędziów oraz ich nieusuwalności. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Mateusz Morawiecki,
https://wiadomosci.onet.pl/kraj/malgorzata-gersdorf-wybrana-na-przewodniczaca-krs/66z6lb0,Małgorzata Gersdorf wybrana na przewodniczącą Krajowej Rady Sądownictwa,Małgorzata Gersdorf została wybrana na przewodniczącą Krajowej Rady Sądownictwa – poinformował rzecznik KRS sędzia Waldemar Żurek. – Przypadła mi rola grabarza – skomentowała po wyborze Gersdorf.,"Żurek przekazał, że nową przewodnicząca KRS wybrano 14 głosami za, przy trzech głosach przeciw i jednym wstrzymującym się. – Wynik głosowania był bardzo dobry – ocenił Żurek. Rzecznik KRS komentując wyniki głosowania, podkreślił, że prof. Gersdorf podjęła się ""trudnej roli, za co na pewno należą się jej wyrazy szacunku"". – Przypadła mi rola grabarza – skomentowała Gersdorf. – Trudna decyzja, trudna rola, ale Rada ma trwać do ostatniego możliwego dnia. Zmienia się konstytucję zwykłą ustawą, łamiąc tym samym konstytucję, ale my w poczuciu obowiązku za państwo będziemy trwać do ostatniego możliwego dnia – zadeklarował Żurek. Dziś odbyło się pierwsze posiedzenie Krajowej Rady Sądownictwa po rezygnacji sędziego Dariusza Zawistowskiego ze stanowiska przewodniczącego KRS. ""Rada zajmie się wyborem nowego przewodniczącego i rozpatrzeniem spraw bieżących"" – poinformował PAP rzecznik KRS Waldemar Żurek. Zgodnie z ustawą o KRS pierwsze posiedzenie Rady po zwolnieniu stanowiska przewodniczącego, zwołuje I prezes Sadu Najwyższego, który przewodniczy obradom do czasu wyboru nowego przewodniczącego. Zaplanowane na dziś obrady będą jednocześnie pierwszym posiedzeniem KRS po wejściu w życie 17 stycznia nowelizacji ustawy o KRS. Zgodnie z wymogiem nowelizacji, obrady po raz pierwszy będę transmitowane w internecie. Jak poinformowało PAP Biuro KRS, wczoraj na stronie internetowej Rady utworzono specjalną zakładkę umożliwiająca obserwowanie posiedzenia. – Kwestia transmisji będzie pewnym novum, ale ja sam byłem zwolennikiem tego rozwiązania. To ma pokazać, że nie mamy nic do ukrycia i to jest akurat jedyne rozwiązanie z tej ustawy, pod którym podpisałbym się – mówił w zeszłym tygodniu PAP sędzia Żurek. Dodał, że ""transparentność nie zaszkodzi obradom KRS"". W połowie stycznia – na krótko przed wejściem w życie nowelizacji – ze stanowiska przewodniczącego KRS zrezygnował sędzia Dariusz Zawistowski. – To znak protestu w związku z ustawami o KRS i SN – oceniał wówczas sędzia Żurek. – Mamy już wyznaczone pewne terminy w lutym, czekamy teraz na decyzję I prezes SN. Mamy jeszcze kilka decyzji ważnych do podjęcia, więc być może w lutym jeszcze te posiedzenia KRS się odbędą – mówił rzecznik Rady. Rzecznik KRS zaznaczył, że członkowie KRS ze zrozumieniem odebrali decyzję przewodniczącego. – Sędziowie nie rozważali rezygnacji z uczestnictwa w KRS. Uznaliśmy, że musimy trwać do samego końca, ale nie wykluczamy takiej rezygnacji. Jednocześnie ze zrozumieniem, ogromnym szacunkiem i powagą odebraliśmy decyzję przewodniczącego. Sędziowie obecni na sali wstali, wyrazili swój szacunek i podziękowanie – dodawał sędzia Żurek. Nowelizacja ustawy o KRS opublikowana 2 stycznia w Dzienniku Ustaw wprowadza wybór 15 członków KRS-sędziów na wspólną czteroletnią kadencję przez Sejm – dotychczas wybierały ich środowiska sędziowskie. Każdy klub poselski ma wskazywać nie więcej niż 9 możliwych kandydatów. Izba ma ich wybierać co do zasady większością 3/5 głosów, głosując na ustaloną przez sejmową komisję listę 15 kandydatów, na której musi być co najmniej jeden kandydat wskazany przez każdy klub. W przypadku niemożności wyboru większością 3/5 głosowano by na tę samą listę, ale o wyborze decydowałaby bezwzględna większość głosów. Nowelizacja ustawy o KRS weszła w życie 17 stycznia. Według przepisu przejściowego, który wcześniej wszedł w życie, propozycje kandydatów na członków Rady zgłasza się marszałkowi Sejmu w terminie 21 dni od dnia obwieszczenia w ""Monitorze Polskim"". Obwieszczenie ws. rozpoczęcia procedury zgłaszania kandydatów na członków KRS ukazało się 4 stycznia. Podmiotami uprawnionymi do zgłoszenia propozycji kandydatów są grupy 25 sędziów oraz grupy co najmniej dwóch tys. obywateli. Mandat obecnych sędziów-członków KRS trwa do dnia poprzedzającego rozpoczęcie kadencji nowych członków Rady, ""nie dłużej jednak niż przez 90 dni"" od dnia wejścia nowelizacji w życie. Główne zapisy nowelizacji KRS konsekwentnie krytykuje. ""Rada przypomina, że przepisy przyznające Sejmowi RP kompetencję do wyboru sędziów w skład Rady zostały ocenione jako naruszające Konstytucję RP przez KRS, Rzecznika Praw Obywatelskich, organy prawniczych samorządów zawodowych, stowarzyszenia zrzeszające sędziów oraz licznych przedstawicieli polskiej nauki prawa"" – głosi podjęte w zeszłym tygodniu stanowisko Rady. W styczniu Rada zaapelowała do sędziów o niewyrażanie zgody na kandydowanie w wyborach nowych członków KRS. Dodała, że żaden sędzia nie powinien wziąć udziału w tych wyborach, aby ""dochować wierności ślubowaniu sędziowskiemu"". Wiceminister sprawiedliwości Łukasz Piebiak oceniał wówczas, że apel Rady trafia w próżnię. ""To jest taka próba pokazania, że środowisko sędziowskie jest jednością, kiedy te zmiany się dokonują, podczas gdy tu nie ma jedności"" – wskazywał. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Małgorzata Gersdorf,
https://wiadomosci.onet.pl/kraj/sn-pytania-na-kanwie-kontrmanifestacji-smolenskich-dla-7-sedziow/yyp40dg,SN: pytania na kanwie kontrmanifestacji smoleńskich - dla 7 sędziów,Do szerszego składu siedmiu sędziów Sądu Najwyższego trafiły pytania prawne sformułowane przez stołeczny sąd apelacyjny w związku z rozpatrywaniem zażaleń na wydane przez wojewodę zakazy organizacji tzw. kontrmanifestacji smoleńskich - zdecydował SN.,"- Oprócz przedstawionych przez sąd pytający i strony wątpliwości prawnych, trzeba też wskazać na powagę przedstawionych zagadnień. Prawo do organizowania i uczestniczenia w zgromadzeniach należy do podstawowych uprawnień obywateli, niezbędnych do funkcjonowania demokratycznego państwa prawnego - uzasadnił decyzję skierowania zagadnień do poszerzonego skład sędziowskiego sędzia SN Krzysztof Staryk. Troje sędziów Izby Pracy, Ubezpieczeń Społecznych i Spraw Publicznych SN rozstrzygnąć miało kwestie przedstawione przez Sąd Apelacyjny. Sąd ten zapytał SN, czy po upływie terminu zakazanego zgromadzenia możliwe jest rozpoznanie ""odwołania od zarządzenia zastępczego wojewody"" o zakazie tego zgromadzenia oraz czy organ gminy - w tym przypadku prezydent m.st. Warszawy - jest uprawniony do wniesienia odwołania od takiego zarządzenia zastępczego wojewody zakazującego zgromadzenia. Od kwietnia zeszłego roku obowiązują zmiany w Prawie o zgromadzeniach, które m.in. dały pierwszeństwo tzw. zgromadzeniom cyklicznym, czyli np. organizowanym każdego 10 dnia miesiąca zgromadzeniom mającym na celu oddanie hołdu ofiarom katastrofy w Smoleńsku. Ustawa daje możliwość otrzymania na trzy lata zgody władz na cykliczne organizowanie zgromadzeń i brak możliwości organizacji konkurencyjnego zgromadzenia w tym samym miejscu i czasie. Zgodnie z zapisami Prawa o zgromadzeniach jeżeli wojewoda wydał zgodę na odbycie zgromadzenia cyklicznego w miejscu i czasie, w których miało się odbyć inne zgromadzenie, organ gminy wydaje decyzję o zakazie takiego innego zgromadzenia. Zaś w przypadku niewykonania przez organ gminy tego obowiązku, wojewoda wydaje niezwłocznie tzw. zarządzenie zastępcze o zakazie zgromadzenia. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Sąd Najwyższy,
https://wiadomosci.onet.pl/kraj/rzecznik-sn-odpowiada-morawieckiemu-prowadzi-oparta-na-nieprawdzie-kampanie-przeciwko/16xq0cc,Rzecznik SN odpowiada Morawieckiemu: prowadzi opartą na nieprawdzie kampanię przeciwko Sądowi Najwyższemu,"""Premier polskiego rządu prowadzi opartą na nieprawdzie kampanię przeciwko konstytucyjnemu organowi Rzeczpospolitej Polskiej, jakim jest Sąd Najwyższy"" – napisał w oświadczeniu rzecznik SN Michał Laskowski. Jest to reakcja na dzisiejszy tekst w ""Gazecie Wyborczej"", która opublikowała fragment dokumentu, który polski premier przekazał zagranicznym dziennikarzom.","Dzisiejsza ""Gazeta Wyborcza"" opublikowała fragment siedmiostronicowego dokumentu, który 10 stycznia Mateusz Morawiecki rozdawał zagranicznym dziennikarzom. Możemy w nim przeczytać, że w ""Sądzie Najwyższym wciąż zasiadają sędziowie, którzy byli zaangażowani w ferowanie surowych, politycznie umotywowanych wyroków, w czasie stanu wojennego w latach 80."". ""Inni byli poufnymi informatorami komunistycznego aparatu bezpieczeństwa. Ich ciągła obecność w najwyższym sądzie państwowym oraz wpływ, jaki na niego mają, odbiły piętno zarówno na poziomie społecznego zaufania do władzy sądowniczej, jak także na postępowaniu młodszych sędziów"" – czytamy w dokumencie. Na stwierdzenie zawarte w dokumencie odpowiedział rzecznik SN. ""Nieprawdą jest, że w Sądzie Najwyższym orzekają poufni informatorzy (agenci) komunistycznego aparatu bezpieczeństwa. W SN zasiadają wprawdzie sędziowie, którzy orzekali w czasie stanu wojennego, ale nieprawdą jest, że wydawali wówczas politycznie umotywowane wyroki"" – wyjaśnia Michał Laskowski. Dodaje, że jeśli premier Morawiecki ma konkretne informacje, że jest inaczej, to powinien je publicznie zaprezentować. W oświadczeniu rzecznika czytamy również, że w roku 1990 w SN nastąpiła weryfikacja ówczesnych sędziów. ""Większość (80 proc.) weryfikacji tej nie przeszła"" – zwrócił uwagę Laskowski. Rzecznik SN wezwał premiera Morawieckiego do zaprzestania ""posługiwania się, zwłaszcza za granicą, niepotwierdzonymi uogólnieniami i nieprawdą"". Chcesz być na bieżąco z najważniejszymi informacjami dnia? Polub Onet Wiadomości na Facebooku!",Michał Laskowski,
https://wiadomosci.onet.pl/kraj/zgromadzenie-sadu-najwyzszego-usuniecie-okolo-polowy-sedziow-sadu-najwyzszego/5tlnvf6,Zgromadzenie Sądu Najwyższego: usunięcie około połowy sędziów Sądu Najwyższego - bezprawne,"Demonstracyjne okazywanie lekceważenia oraz szkalowanie sędziów przez najwyższych przedstawicieli władzy ustawodawczej i wykonawczej godzi w autorytet Państwa Polskiego, którego częścią jest wymiar sprawiedliwości - głosi podjęta uchwała Zgromadzenia Ogólnego Sędziów SN. W dokumencie podkreślono, że usunięcie sędziów SN jest ""bezprawne oraz bezzasadne"".","W uchwale podkreślono, że nowe ustawy dotyczące Sądu Najwyższego, Krajowej Rady Sądownictwa oraz sądów powszechnych ""zostały przygotowane z naruszeniem podstawowych reguł tworzenia prawa, bez należytych konsultacji, ze zlekceważeniem ujawnionych opinii naukowych oraz stanowisk organizacji prawniczych i akademickich"". ""Są one w wielu postanowieniach sprzeczne z normami obowiązującej Konstytucji RP i łamią zasady trójpodziału władz, niezależności sądów, niezawisłości sędziów oraz ich nieusuwalności"" - oceniło Zgromadzenie Ogólne. Jak podkreślili sędziowie SN ""trwająca do końca kwietnia 2020 r., określona konstytucyjnie, 6-letnia kadencja I prezesa SN nie może być skrócona ustawą zwykłą"". ""Bezprawne oraz bezzasadne usunięcie z urzędu blisko połowy doświadczonych sędziów Sądu Najwyższego w żadnej mierze nie usprawni funkcjonowania wymiaru sprawiedliwości"" - czytamy w uchwale. Jednocześnie sędziowie SN wyrazili uznanie ""wszystkim sędziom, osobom i instytucjom, które słowem i czynem poparły działania zmierzające do zachowania niezależności polskich sądów i niezawisłości sędziów"". Jak poinformował Krzysztof Michałowski z zespołu prasowego SN, w Zgromadzeniu Ogólnym uczestniczyło 75 sędziów SN na 81 obsadzonych stanowisk sędziowskich. Za przyjęciem uchwały głosowało 69 sędziów, przeciwko było trzech sędziów, a trzech innych wstrzymało się od głosu. Nowelizację ustawy o KRS i nową ustawę o SN - które były inicjatywą prezydenta Andrzeja Dudy - Sejm uchwalił 8 grudnia ub.r. 15 grudnia przyjął je Senat - bez wprowadzania do nich poprawek. Prezydent Andrzej Duda podpisał obie te ustawy 20 grudnia. 2 stycznia ustawy opublikowano w Dzienniku Ustaw. Ustawa o SN wprowadza m.in. możliwość składania do SN skarg nadzwyczajnych na prawomocne wyroki polskich sądów, w tym z ostatnich 20 lat. W SN powstaną dwie nowe izby - Kontroli Nadzwyczajnej i Spraw Publicznych oraz Dyscyplinarna - z udziałem ławników wybieranych przez Senat. Ta druga będzie prowadziła postępowania dyscyplinarne wobec sędziów i przedstawicieli innych zawodów prawniczych. Ustawa przewiduje też przechodzenie sędziów SN w stan spoczynku po ukończeniu 65. roku życia (wiek ten ukończyła już I prezes SN Małgorzata Gersdorf - PAP), z możliwością przedłużania tego przez prezydenta RP, dziś ten wiek to 70 lat). Jak wcześniej informował SN aktualnie w tym sądzie orzeka 81 sędziów – na 93 stanowiska sędziowskie. Na podstawie nowej ustawy w stan spoczynku przejdzie 34 sędziów SN - w tym trzech sędziów, którzy nie ukończyli 65 lat, lecz orzekają w likwidowanej Izbie Wojskowej. Stanowi to 42 proc. aktualnego składu SN, choć liczby te mogą ulec zmianie w zależności od tego, czy sędziowie będą składać stosowne oświadczenia prezydentowi, a prezydent wyrazi zgodę na dalsze zajmowanie przez nich stanowisk. Nowelizacja o KRS wprowadza wybór 15 członków KRS-sędziów na wspólną czteroletnią kadencję przez Sejm - dotychczas wybierały ich środowiska sędziowskie. Każdy klub poselski ma wskazywać nie więcej niż 9 możliwych kandydatów. Izba ma ich wybierać co do zasady większością 3/5 głosów - głosując na ustaloną przez sejmową komisję listę 15 kandydatów, na której musi być co najmniej jeden kandydat wskazany przez każdy klub. W przypadku niemożności wyboru większością 3/5, głosowano by na tę samą listę, ale o wyborze decydowałaby bezwzględna większość głosów. Nowelizacja ustawy o KRS częściowo już weszła w życie, zaś większość jej regulacji wejdzie w życie w środę. Z kolei nowa ustawa o SN wejdzie w życie po upływie trzech miesięcy od ogłoszenia. ""Apelujemy o uszanowanie decyzji każdego sędziego, który według nowej ustawy o SN zostaje zmuszony do podjęcia decyzji co do dalszego pozostania na stanowisku, przejścia w stan spoczynku albo ubiegania się o zgodę władzy wykonawczej na przedłużenie wykonywania sprawowanego urzędu"" - głosi uchwała Zgromadzenia Ogólnego. W sierpniu zeszłego roku w życie weszła nowelizacja Prawa o ustroju sądów powszechnych, która m.in. zwiększyła uprawnienia ministra sprawiedliwości przy powoływaniu i odwoływaniu prezesów sądów. Nowelizacja odstąpiła od modelu powoływania prezesów sądów apelacyjnych i okręgowych przez ministra sprawiedliwości po uzyskaniu opinii zgromadzeń ogólnych sądów. Przepis przejściowy przewidział, że prezesi i wiceprezesi sądów ""mogą zostać odwołani przez ministra sprawiedliwości, w okresie nie dłuższym niż 6 miesięcy od dnia wejścia w życie niniejszej ustawy"" - bez zachowania wymogów w niej określonych, czyli m.in. bez uzasadnienia. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Budynek Sądu Najwyższego w Warszawie,
https://wiadomosci.onet.pl/kraj/tworzy-i-publikuje-w-sieci-biogramy-sedziow-sadu-najwyzszego-sedzia-zabludowska-nie/yxygr1z,"Tworzy i publikuje w sieci biogramy sędziów Sądu Najwyższego. Sędzia Zabłudowska: nie pozwolę, by odeszli anonimowo","- Z negatywnym przekazem na temat sędziów nie należy polemizować, używając jeszcze bardziej negatywnego przekazu. Trzeba pokazywać prawdę, bo prawda sama się obroni – mówi nam gdańska sędzia Dorota Zabłudowska, członkini Stowarzyszenia Sędziów Polskich ""Iustitia"", która na Facebooku zapoczątkowała akcję #Nieodejdaanonimowo.","""Sędziowie Sądu Najwyższego, którzy automatycznie z mocy niekonstytucyjnej ustawy z 8 grudnia 2017 r. o Sądzie Najwyższym mają przejść w stan spoczynku, to wybitne autorytety prawnicze, osoby szczególnie zasłużone dla polskiego prawa i wymiaru sprawiedliwości. Nie pozwolę, by odeszły anonimowo. Wybitni prawnicy mają zostać usunięci z Sądu Najwyższego lub poddani arbitralnej decyzji Prezydenta, która nie będzie nawet wymagała uzasadnienia. Uważam, że to niepowetowana strata dla polskiego sądownictwa i obywateli, których sprawy sądy rozstrzygają. Dlatego od dziś będę codziennie zamieszczać biogram jednej z tych osób"" - na Facebooku napisała Dorota Zabłudowska, sędzia Sądu Rejonowego Gdańsk-Południe w Gdańsku. Od tego czasu w sieci można znaleźć już kilka biogramów sędziów SN. Posty cieszą się sporym zainteresowaniem, a wiele osób chwali pomysł. W tym momencie krytycy jeszcze się nie uaktywnili. - Jeżeli słyszę, że z chwilą wejścia ustawy o Sądzie Najwyższym kończy się w Polsce komunizm, to prezentując sylwetkę sędziego Sądu Najwyższego, który walczył z komunizmem, albo walczył w obronie praw obywatelskich, pokazuję, że taka teza nie odpowiada prawdzie. Jestem zdania, że tylko prawdą można walczyć z propagandą – przekonuje sędzia Zabłudowska. Rozmówczyni Onetu wie, że facebookowe akcje nie mają tutaj wielkiej mocy sprawczej. I że wprowadzone przez PiS zmiany w sądownictwie nadal będą obowiązywać. Jak przekonuje gdańska sędzia, akcja #Nieodejdaanonimowo ma jednak inny, ważny cel. - Chcemy uświadomić społeczeństwu, jakie realne straty my wszyscy jako obywatele poniesiemy z chwilą odejścia tych konkretnych sędziów. Bo to są naprawdę najbardziej doświadczeni i zasłużeni prawnicy – mówi. - Ta akcja ma też cel edukacyjny. Chodzi o to, by takimi akcjami budować społeczeństwo obywatelskie, i by w przyszłości jego członkowie dokonywali mądrych wyborów, wiedząc, jakie prawa i wolności nam przysługują. Pierwszy, pokazujący sylwetki sędziów Sądu Najwyższego biogram pojawił się w sieci kilka dni temu. Dotyczył prezesa Izby Karnej Stanisława Zabłockiego. Znalazł się tam m.in. i taki fragment: ""W 1990 występował w procesie rehabilitacyjnym rotmistrza Witolda Pileckiego w charakterze jego obrońcy. Po ogłoszeniu przez Sąd Najwyższy wyroku uniewinniającego przewodniczący składu sądzącego zakończył rozprawę słowami: Tak więc mec. Zabłocki będzie mógł złożyć swój ostatni meldunek rotmistrzowi Pileckiemu... Niech to będzie meldunek od wszystkich uczciwych żołnierzy. Było to nawiązanie do fragmentu mowy końcowej obrońcy"". I dalej: ""W 1996 delegowany przez pierwszego prezesa Sądu Najwyższego do prac w komisjach Senatu RP nad kodeksem postępowania karnego. W 1999 powołany przez ministra sprawiedliwości w skład kilkuosobowej komisji ds. nowelizacji procedury karnej, a następnie do komisji ds. reformy prawa karnego. W 2000 powołany przez prezydenta RP do zespołu ds. nowelizacji kodyfikacji karnych. Członek trzech kolejnych komisji kodyfikacyjnych prawa karnego"". - To są ludzie, którzy bardzo dużo zrobili dla państwa polskiego. Szkoda, że muszą odejść w taki sposób – komentuje sędzia Zabłudowska.","Pierwszy, pokazujący sylwetki sędziów Sądu Najwyższego biogram dotyczył prezesa Izby Karnej Stanisława Zabłockiego",
http://wiadomosci.onet.pl/tylko-w-onecie/sad-najwyzszy-bez-sedziow-rzecznik-sn-jest-pomysl-bysmy-wszyscy-odeszli/ve3qqx9,"Sąd Najwyższy bez sędziów? Rzecznik SN: jest pomysł, byśmy wszyscy odeszli","Kilka dni temu w Dzienniku Ustaw opublikowano ustawę o Sądzie Najwyższym. Wejdzie ona w życie za trzy miesiące. Przewiduje ona przejście w stan spoczynku sędziów SN, którzy ukończyli 65 lat, chyba że wystąpią oni do prezydenta z wnioskiem o umożliwienie dalszego sprawowania funkcji. W rozmowie z Onetem rzecznik sądu mówi o dyskusji, jaka toczy się wśród sędziów. On sam uważa, że ci, którzy mogą, powinni dalej orzekać. Sędzia Michał Laskowski ujawnił, że pojawiły się jednak także pomysły, by po wejściu w życie nowego prawa wszyscy solidarnie odeszli z Sądu Najwyższego.",,,
http://wiadomosci.onet.pl/kraj/onet24-gronkiewicz-waltz-vs-jaki/yh4q5rg,Onet24: Gronkiewicz-Waltz vs. Jaki,• Wymiana politycznych ciosów między Hanną Gronkiewicz - Waltz a Patrykiem Jakim. To wszystko po decyzji komisji weryfikacyjnej dotyczącej kamienicy na Noakowskiego 16,"• Pierwsza Prezes Sądu Najwyższego: ""nikomu nie wolno niszczyć struktur konstytucyjnych organów państwa. Tak postępuje tylko okupant"" • Prokuratura chce postawić senatorowi PO Maciejowi Grubskiemu cztery zarzuty • Wojska rosyjskie wycofały się z Syrii. Taką informację prezydentowi Władimirowi Putinowi przekazał rosyjski minister obrony Siergiej Szojgu",,
https://wiadomosci.onet.pl/kraj/onet24-prezydent-podpisze-ustawy-o-krs-i-sn/jdczpks,Onet24: prezydent podpisze ustawy o KRS i SN,• Prezydent Andrzej Duda podpisze ustawy o Sądzie Najwyższym i Krajowej Radzie Sądownictwa.,"• Senat ponownie zajmuje się projektem zmian w Kodeksie Wyborczym. • Kwestie europejskie, współpraca, bezpieczeństwo i gospodarka – to główne tematy polsko-brytyjskich konsultacji międzyrządowych w Warszawie.",,
https://wiadomosci.onet.pl/kraj/sondaz-dla-rz-wiekszosc-chciala-by-prezydent-zawetowal-ustawy-o-krs-i-sn/zrl7w44,"Sondaż dla ""Rz"": większość chciała, by prezydent zawetował ustawy o KRS i SN","53 proc. respondentów nie chciała, by prezydent złożył swój podpis pod ustawami o Krajowej Radzie Sądownictwa i Sądzie Najwyższym – wynika z sondażu IBRIS przeprowadzonego dla ""Rzeczpospolitej"". Wczoraj prezydent ogłosił, że podpisze ustawy zmieniające sądownictwo.","34 proc. badanych była za podpisaniem przez prezydenta ustaw o KRS i SN, a 13 proc. nie miało zdania na ten temat – czytamy w dzisiejszej ""Rzeczpospolitej"". – Nie było żadnego powodu, aby nie podpisywać ustaw o Sądzie Najwyższym oraz KRS, ani żeby te ustawy wetować, czy odsyłać do Trybunału Konstytucyjnego – powiedział wczoraj Andrzej Duda. Jak ocenił, to były projekty solidnie przygotowane przez ekspertów. Prezydent nie mógł efektowniej wrócić na łono PiS, niż zapowiadając podpisanie kontrowersyjnych ustaw sądowych w dniu, gdy Komisja Europejska z racji tych ustaw wdrożyła wobec Polski procedurę karną – ocenił dziennikarz Onetu Andrzej Stankiewicz. Cały komentarz można przeczytać tutaj. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Andrzej Duda,
https://wiadomosci.onet.pl/kraj/sad-najwyzszy-do-morawieckiego-oczekujemy-poslugiwania-sie-sprawdzonymi-faktami/sx9533w,Sąd Najwyższy do Morawieckiego: oczekujemy posługiwania się sprawdzonymi faktami,"Teza o dominacji w SN sędziów okresu komunizmu jest chybiona - pisze w oświadczeniu rzecznik prasowy Sądu Najwyższego i podkreśla, że od prezesa Rady Ministrów oczekuje ""rzeczowości i posługiwania się sprawdzonymi informacjami"".","- Wobec licznych wypowiedzi prezesa Rady Ministrów Mateusza Morawieckiego dotyczących sądów, w tym Sądu Najwyższego (m.in. w exposé, a zwłaszcza w artykule opublikowanym w ""Washington Examiner"" z 13 grudnia 2017 r.), stanowczo stwierdzić należy, że teza o dominacji w SN sędziów okresu komunizmu jest chybiona i nie może stanowić obiektywnej podstawy do grupowego przenoszenia w stan spoczynku 40 proc. sędziów - czytam w oświadczeniu. - Sam fakt orzekania w czasach PRL nie świadczy o tym, że dany sędzia sprzeniewierzył się niezawisłości i postępował niegodnie - czytamy w dalszej części. Podpisany pod oświadczeniem Michał Laskowski przekonuje, że jeśli premier wie o takich sytuacjach ""powinien przedstawić je publicznie, a nie posługiwać się krzywdzącymi uogólnieniami"". - Wiedza o takich sprawach powinna być udostępniona przez Pana Premiera organom ścigania - dodaje Laskowski. W oświadczeniu Laskowski odniósł się do zarzutów sprzyjania przestępcom wyłudzającym VAT. Jak pisze Laskowski, sędziowie wydali już na ten temat obszerne wyjaśnienia. Rzecznik sądu wskazał też, że zgadza się z pomysłem losowego przydzielania spraw. - System taki powinien jednak konsekwentnie działać także w Sądzie Najwyższym i Trybunale Konstytucyjnym, czego dotychczasowe reformy nie przewidziały - czytamy. Polski wymiar sprawiedliwości jest ""głęboko wadliwy"" oraz ""sprzyja nepotyzmowi i korupcji"" - pisał premier Mateusz Morawiecki w artykule opublikowanym na portalu tygodnika ""Washington Examiner"". Wyjaśnia, że rząd PiS został wybrany, by go naprawić. Jak pisze premier, ""żaden demokratyczny naród nie może długo akceptować, by któraś z gałęzi władzy była niezależna od systemu kontroli i równowagi oraz odpowiedzialności publicznej"". Zdaniem szefa rządu ""taki jest obecnie status polskiego wymiaru sprawiedliwości"". ""I ta bardzo osobliwa niedoskonałość organu władzy, jej przyczyny oraz konsekwencje rzadko są omawiane i rozumiane w Europie i Ameryce"" - wyjaśnia Morawiecki w artykule zatytułowanym ""Dlaczego mój rząd reformuje polskie sądownictwo"". Jak tłumaczy, w czasie obrad Okrągłego Stołu generałowi Wojciechowi Jaruzelskiemu pozwolono na obsadzenie w sądach postkomunistycznych sędziów z czasów komunizmu. ""Sędziowie ci dominowali w naszym wymiarze sprawiedliwości przez kolejne ćwierć wieku. Niektórzy z nich wciąż pracują"" - czytamy. ""Do dzisiaj elitarna rada złożona z 25 osób, zdominowana przez 15 sędziów szczebla apelacyjnego i wyższego, nominuje wszystkich sędziów, w tym ich własnych następców. Nie uczestniczy w tym procesie żaden sędzia pierwszej instancji czy wybierany (przez obywateli - PAP) urzędnik. Prezydent może nominacje zaakceptować lub odrzucić. System ten sam w sobie sprzyja nepotyzmowi i korupcji"" - pisze Morawiecki. ""Ponadto sędziowie przydzielani są do spraw przez swoich popleczników, bez publicznego nadzoru"" - dodaje. ""Korzyści dla przyjaciół; zemsta przeznaczona dla rywali. W przypadkach, gdy sprawa wygląda na najbardziej dochodową, wymagane są łapówki. Postępowania czasem przedłużają się w nieskończoność, działając na korzyść bogatych i wpływowych pozwanych. Wymiar sprawiedliwości zbyt często jest niedostępny dla tych, którym brak politycznych wpływów i pokaźnych kont bankowych"" - czytamy w artykule. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Mateusz Morawiecki,
https://wiadomosci.onet.pl/kraj/dera-dla-rmf-fm-jest-nadzieja-ze-duda-podpisze-ustawy-o-sn-i-krs-przed-swietami/yvbg0ec,"Dera dla RMF FM: jest nadzieja, że Duda podpisze ustawy o SN i KRS przed świętami","Według ministra w Kancelarii Prezydenta, ""jest taka nadzieja"", że prezydent podpisze ustawy o KRS i SN przed świętami - donosi RMF FM. - Nie ma powodów do tego, żeby pan prezydent nie podpisywał ustaw o KRS i Sądzie Najwyższym, są to projekty, które przygotował pan prezydent - powiedział Andrzej Dera.","- Nie musi się już konsultować, gdyż konsultacje odbywały się na etapie tworzenia przepisów. Poprawki przyjęte przez Sejm akceptują wszystko to, co pan prezydent uznał, że powinno się znaleźć w tych projektach - stwierdził Andrzej Dera na antenie RMF FM.",Andrzej Dera,
http://wiadomosci.onet.pl/kraj/onet24-zmiany-w-rzadzie-morawieckiego/4v6ps6t,Onet24: Zmiany w rządzie Morawieckiego,• Pierwsze zmiany w najbliższym otoczeniu Mateusza Morawieckiego.,• Warszawski sąd uchylił decyzję prokuratury o umorzeniu śledztwa ws. posiedzenia Sejmu z 16 grudnia 2016 r. • W ciągu kilku dni prezydent może podpisać ustawy o Sądzie Najwyższym i KRS. • Kanclerz Niemiec Angela Merkel ma nadzieję na zakończenie wstępnych koalicyjnych rozmów z SPD do połowy stycznia.,,
https://wiadomosci.onet.pl/kraj/onet24-ustawy-o-krs-i-sn-przyjete-przez-senat/fbgbwvx,Onet24: ustawy o KRS i SN przyjęte przez Senat,• Senat przyjął bez poprawek nowelizacje ustaw o Krajowej Radzie Sądownictwa i o Sądzie Najwyższym.,"• Dziś zbiera się Rada Krajowa Nowoczesnej, która ma wybrać skład nowego zarządu partii. • Niemcy i Francja chcą samodzielnie zreformować strefę euro. Piszą o tym hiszpańskie media.",,
https://wiadomosci.onet.pl/kraj/onet24-sejm-przeglosowal-ordynacje/3n37w7e,Onet24: Sejm przegłosował ordynację,• Sejm zmienił ordynację wyborczą. Posłowie rozpatrzyli ponad 300 poprawek.,"• Prezydent ""na dziś"" nie widzi przesłanek do wetowania ustaw o KRS i Sądzie Najwyższym. • Komisja Europejska jest bliska uruchomienia artykułu 7 przeciwko Polsce.",,
https://wiadomosci.onet.pl/tylko-w-onecie/lancuch-ludzi-protesty-w-obronie-wolnych-sadow-w-calej-polsce/lfyg01n,"""Łańcuch ludzi"" - protesty w obronie wolnych sądów w całej Polsce","Kolejne demonstracje w obronie wolnego sądownictwa odbywają się dziś w całym kraju. Akcja organizowana jest pod hasłem ""Łańcuch ludzi"". Protesty mają związek z trwającymi w Senacie pracami nad ustawami o reformie Sądu Najwyższego i Krajowej Rady Sądownictwa.",,"""Łańcuch ludzi"" - protesty w obronie wolnych sądów w całej Polsce",
https://wiadomosci.onet.pl/kraj/malgorzata-gersdorf-zal-mi-mojego-panstwa/ywgy4x1,Małgorzata Gersdorf: żal mi mojego państwa,"Rozwiązania, które dziś przyjmuje PiS wbrew konstytucji, mogą być atrakcyjne dla innych partii, które przejmą kiedyś władzę, bo dają polityczną siłę - powiedziała na łamach ""Rzeczpospolitej"" Małgorzata Gersdorf. I prezes Sądu Najwyższego oceniła, że uchwalenie ustaw o KRS i SN to ""koniec trójpodziału władzy w Polsce"".","- Nie będzie już mowy o niezależnym sprawowaniu wymiaru sprawiedliwości - ostrzegała Gersdorf. W jej opinii tak głębokie zmiany w sądach mogą odbywać się jedynie równocześnie ze zmianami w konstytucji, a PiS nie ma wystarczającej do tego większości. - PiS depcze porządek prawny. Nie ma tu dyskusji, że może tylko troszkę, malutko. Te reformy są wprost sprzeczne z konstytucją - mówiła. W rozmowie z Tomaszem Pietrygą podtrzymała swoją deklarację, że w przypadku uchwalenia ustaw o SN, nie będzie wnioskowała o dalsze pełnienie urzędu. - Jako obywatel nie mogę wdrażać niekonstytucyjnych ustaw - tłumaczyła. Na pytanie, czy jej decyzja nie zostanie odebrana w środowisku jako akt kapitulacji, odparła, że ""niezależnie od tego, co pomyśli środowisko, mam jeszcze własną godność"". Podkreśliła, że po zmianach Sąd Najwyższy nie będzie już spełniał swojej roli. Gersdorf mówiła na łamach ""Rzeczpospolitej"", że nie żałuje wejścia w konflikt pomiędzy Trybunałem Konstytucyjnym i rządem. - To był czas czynienia z TK instytucji fasadowej, którą jest obecnie - tłumaczyła. Pytana o możliwy dialog z władzą, podkreśliła, że z rządem nie można była rozmawiać, bo jego cel był jasny od samego początku. - Chodziło o to, aby (...) uzależnić od siebie sądownictwo. Nie łudziliśmy się ani przez chwilę, że nie trafimy na talerz pana Kaczyńskiego - mówiła. - Można nam zarzucać zamknięcie. Tyle że sędziowie nigdy nie byli uczeni tego, aby występować publicznie, tłumaczyć meandry ustroju państwa - mówiła. - Edukacja prawna jest ważna. Być może gdyby sędziowie brali w niej udział, byłoby inaczej - oceniła. Prawniczka podkreśliła, że do obecnego wizerunku sądów w społeczeństwie przyczyniły się również ""dwa lata nagonki na sędziów"". - Dwa lata mówienia, jak bardzo źle jest w sądownictwie, akcje billboardowe czy nagłaśnianie dziesięciu przypadków sprzeniewierzenia się sędziowskim zasadom, to kluczowe przyczyny kryzysu - oceniła Gersdorf. Podkreśliła, że mimo to, sędziowie wciąż mogą liczyć na dwukrotnie wyższe zaufanie społeczne niż parlament. Tomasz Pietryga mówił Gersdorf, że część środowiska sędziów uważała ją za osobę, która mogłaby przejąć ""pałeczkę po prof. Rzeplińskim"". - Nie aspiruję do bycia koryfeuszem środowiska prawniczego. Co więcej, nie mogę przejąć pałeczki po prof. Rzeplińskim, bo mam zupełnie inny charakter i inną energię życiową - tłumaczyła na łamach ""Rz"". - Nigdy nie byłam politykiem i nie będę - zadeklarowała. Zaprzeczyła, że może pogodzić się z porażką w kwestii zmian w sądach. - Nic z tych rzeczy! To, co się dzieje w kraju, bardzo mnie boli, nie mogę zrozumieć, jak można tak niszczyć więzi społeczne, obracać wniwecz prawo - podkreśliła Gersdorf. - Mam też poczucie, że zrobiłam wszystko, co można było uczynić - mówiła w rozmowie z ""Rz"". Małgorzata Gersdorf podkreśliła, że PiS nie przewidziało tego, że zmiany, które obecny rząd wprowadza w funkcjonowaniu sądów, mogą okazać się niezwykle atrakcyjne dla innych partii. - PiS przygotuje broń, ale kto inny z niej skorzysta. A cena będzie wysoka - ostrzegła. Pytana, czy ma wciąż nadzieję na drugie prezydenckie weto, zaprzeczyła i przyznała, że ""nic dwa razy się nie zdarza"". - Jest mi z tego powodu bardzo przykro. Po prostu żal mi mojego państwa - wyznała. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Małgorzata Gersdorf - pierwsza prezes Sądu Najwyższego,
https://wiadomosci.onet.pl/kraj/profesor-adam-strzembosz-apeluje-do-prezydenta-dudy-chodzi-o-krs-i-sn/jlvk5f4,Prof. Adam Strzembosz apeluje do prezydenta Dudy: może pan się stać negatywnym bohaterem historii,"- Panie prezydencie, ja wiem, jaka to jest trudna decyzja. Może najważniejsza w pana życiu i taka, która być może zadecyduje, czy będzie pan pozytywnym, czy negatywnym w historii naszego kraju - tymi słowami zwrócił się do prezydenta Andrzeja Dudy prof. Adam Strzembosz.","Przypomnijmy, że w piątek Sejm uchwalił dwie ustawy wprowadzające zmiany w funkcjonowaniu KRS i SN. Teraz projekt czeka na podpis prezydenta Dudy. Jednak coraz więcej osób apeluje do głowy państwa o niepodpisywanie ustaw o SN i KRS. - Panie prezydencie, zwracam się do pana nie tylko we własnym imieniu. W imieniu milionów Polaków, którzy oczekują od pana historycznej decyzji - zaczął profesor Strzembosz. - Przejdzie pan do kart historii albo jako człowiek, który stanął w obronie Konstytucji i prawdziwą demokrację w Polsce uratował, albo znajdzie się pan na kartach historii jako pierwszy prezydent w wolnej Polsce, który pozwolił na złamanie Konstytucji w wielu miejscach - zauważył b. prezes Trybunału Konstytucyjnego. W jego opinii w Polsce zmienia się system z ""systemu prawdziwej demokracji w kierunku demokracji policyjnej"". - Panie prezydencie, ja wiem, jaka to jest trudna decyzja. Może najważniejsza w pana życiu - dodał prof. Strzembosz. Wczoraj do projektów odniósł się wiceszef Kancelarii Prezydenta Paweł Mucha, który powiedział, że ""jesteśmy przekonani w 100 procentach, że w ustawie o Sadzie Najwyższym nie ma treści niekonstytucyjnych"". Pytany, czy po przyjętych poprawkach ustawy o KRS i SN wciąż są ustawami prezydenta, Mucha odparł, że są to ""ustawy, które są zgodne z tym, co pan prezydent przedłożył, jeżeli chodzi o te przepisy najważniejsze, merytoryczne"". "" Chcesz wiedzieć, co dzieje się teraz w Polsce i na świecie? Polub Onet Wiadomości na Facebooku!",Profesor Adam Strzembosz,
https://wiadomosci.onet.pl/tylko-w-onecie/pis-bierze-sady-pod-but-reka-w-reke-z-prezydentem/jgsbq29,PiS bierze sądy pod but. Ręka w rękę z prezydentem,"Każdy, kto liczy na to, że prezydent Andrzej Duda zawetuje ustawy dotyczące sądownictwa, które właśnie uchwalił Sejm, najpewniej srogo się zawiedzie. Przedstawiciele Kancelarii Prezydenta po piątkowych głosowaniach dawali do zrozumienia, że kształt prezydenckich projektów po sejmowej obróbce co do zasady nie wykracza poza graniczne linie wyznaczone przez Andrzeja Dudę. A to oznacza, że prezydent osiągnął swój cel – rozepchanie się w geografii obozu władzy. Sądy były do tego tylko narzędziem.","Już we wtorek Senat zajmie się dwiema kluczowymi dla polskiego sądownictwa ustawami, które przegłosował właśnie Sejm. Chodzi o ustawę o Krajowej Radzie Sądownictwa i ustawę o Sądzie Najwyższym. Obie – zdaniem opozycji i większości ekspertów – demolują trójpodział władzy w Polsce. Wystarczy spojrzeć na przepisy, jakie znalazły się w ustawie o KRS. Przede wszystkim zostanie przerwana kadencja obecnych jej członków. W skład rady, tak jak do tej pory będzie wchodzić 25 osób. 15 z nich to sędziowie. Do tej pory byli oni jednak wyznaczani wyłącznie przez samych sędziów. Teraz powoływać ich będzie Sejm. Wprawdzie sześciu z nich będzie mogło być zgłoszonych przez przedstawicieli klubów opozycyjnych, ale ustawa jest tak napisana, by kontrolę nad Krajową Radą Sądownictwa miała partia rządząca. A KRS to kluczowe dla sądów i sędziów ciało decyzyjne. To Rada wnioskuje np. do prezydenta o powołanie na urząd sędziego konkretnej osoby. - Nie będzie żadnej reformy, tylko sądy partyjne oddane jednej władzy. Ta ustawa to wielka manipulacja – mówił z trybuny sejmowej Borys Budka z PO. I dodał: - Łamiecie prawo międzynarodowe, łamiecie konstytucję, łamiecie dorobek Solidarności i z tym pozostaniecie w historii. Prawo i Sprawiedliwość ostro krytykował też Paweł Kukiz: - To jest upartyjnienie KRS – ocenił. Krzysztof Paszyk z PSL grzmiał z mównicy: - Proszę dać jeden dowód, że z wysadzenia w powietrze KRS będzie większe poczucie sprawiedliwości czy nastąpi obniżenie opłat sądowych, czy będzie lepszy dostęp do bezpłatnej pomocy prawnej? Wprawdzie PiS wprowadził do prezydenckich projektów poprawki, ale najczęściej miały one techniczny charakter. Jedna była istotna. Skreślono możliwość zgłaszania kandydatów na członków do KRS przez grupy 25 prokuratorów, adwokatów, radców prawnych i notariuszy. Będzie to mogło robić 25 sędziów (w samym Ministerstwie Sprawiedliwości kierowanym przez Zbigniewa Ziobrę pracuje obecnie ponad 160 sędziów delegowanych z ich macierzystych apelacji) i grupy 2 tys. obywateli. Ale i tak o wszystkim ostatecznie zdecyduje sejmowa większość. Niebezpieczne zapisy z punktu widzenia niezależności władzy sądowniczej i niezawisłości sędziów znalazły się również w ustawie o Sądzie Najwyższym. Przede wszystkim przerwana zostanie konstytucyjna kadencja I Prezes Sądu Najwyższego z powodu wpisania do ustawy wieku 65 lat jako momentu przejścia w stan spoczynku. Prezydent może wyrazić zgodę na dalsze pełnienie obowiązków sędziego już po osiągnięciu tego wieku, jednak prezes Małgorzata Gersdorf od dawna zapowiadała, że nie będzie chciała skorzystać z tej możliwości. Według opozycji ten przepis został stworzony specjalnie po to, by pozbyć się I Prezes SN. Prawo i Sprawiedliwość nie chciało uwzględnić argumentów przytaczanych także przez środowisko sędziowskie. Sędziowie przypomnieli, że podobna historia miała już miejsce kilka lat temu na Węgrzech, gdzie przed upływem kadencji odwołano prezesa Sądu Najwyższego Andrasa Bakę. Węgry przegrały potem sprawę przed Trybunałem Sprawiedliwości i Praw Człowieka w Strasburgu. Budapeszt musiał zapłacić 100 tys. euro kary. Jednak przepis w polskiej ustawie będzie miał konsekwencje nie tylko dla Małgorzaty Gersdorf. Obniżenie wieku przejścia w stan spoczynku wymusi odejście z Sądu Najwyższego około 40 procent sędziów. W Sądzie Najwyższym powstaną także dwie, zupełnie nowe izby. Kluczowa będzie ta dyscyplinarna. Opozycja uważa, że będzie to bat na niepokornych sędziów. Izba będzie praktycznie niezależna od I Prezesa SN, a sędziowie tam orzekający zarobią ok. 40 procent więcej, niż ich koledzy z innych izb sądu. Będą w niej orzekać ławnicy wybierani przez Senat, czyli znów decydować będzie większość parlamentarna. Pojawi się instytucja skargi nadzwyczajnej, którą będzie można składać w stosunku do wyroków zapadłych nawet w 1997 roku. Eksperci obawiają się, że doprowadzi to do paraliżu Sądu Najwyższego. Posłowie wprowadzili w piątek poprawkę, która pozwala na to, by Sąd Najwyższy w procedurze takiej skargi uchylił nie tylko całość, ale także część wyroku. Regulamin Sądu Najwyższego określi prezydent. Robert Kropiwnicki z PO alarmował: - Po zmianie SN będzie miał tyle wspólnego z sądem, co demokracja ludowa z demokracją. Ustawy po przejściu procedury w Senacie trafią na biurko prezydenta. Jeśli Andrzej Duda je podpisze, wejdą w życie trzy miesiące po ich ogłoszeniu. Komisja Wenecka uznała, że nowe prawo stanowi poważne zagrożenia dla sądownictwa i praworządności. Latem prezydent zawetował pierwotne ustawy o Sądzie Najwyższym i KRS, ale podpisał tę o sądach powszechnych. Umożliwia ona Ministrowi Sprawiedliwości odwoływanie przed końcem kadencji prezesów i wiceprezesów sądów wszystkich szczebli. Zbigniew Ziobro skorzystał z tej możliwości już w kilkudziesięciu przypadkach. Chcesz być na bieżąco z najważniejszymi informacjami dnia? Polub Onet Wiadomości na Facebooku!","Ryszard Terlecki, Jarosław Kaczyński i Mariusz Błaszczak",
https://wiadomosci.onet.pl/kraj/sejm-uchwalil-ustawy-o-sadzie-najwyzszym-i-krajowej-radzie-sadownictwa/wlf6jm3,Sejm uchwalił ustawy o Sądzie Najwyższym i Krajowej Radzie Sądownictwa,Sejm uchwalił dzisiaj nowe ustawy o Sądzie Najwyższym i KRS autorstwa prezydenta Andrzej Dudy. Przegłosowanie ustaw poprzedziła burzliwa debata w Sejmie.,"SN będzie z udziałem ławników badał skargi nadzwyczajne na prawomocne wyroki sądów od 1997 r. Powstanie w nim autonomiczna Izba Dyscyplinarna, w której też będą orzekać ławnicy. Uchwalenie ustawy PiS przyjął oklaskami. Za całością ustawy, wraz z przyjętymi poprawkami, głosowało 239 posłów, 171 było przeciw, a 24 wstrzymało się od głosu. Wcześniej przyjęto wszystkie poprawki PiS; odrzucono zaś poprawki opozycji, z jednym wyjątkiem, oraz wnioski mniejszości. Teraz ustawa trafi do Senatu. Nie znalazł większości wniosek opozycji o odrzucenie projektu. W głosowaniach odrzucano wnioski mniejszości i poprawki opozycji - z jednym wyjątkiem. Jednogłośnie przyjęto bowiem poprawkę PO, skreślającą przepis przejściowy odnoszący się do kwestii dodatkowego zatrudnienia sędziów SN i sądów powszechnych. Trwające ponad trzy godziny głosowania ws. SN miały burzliwy przebieg. Niemal przed każdym z głosowań posłowie opozycji zadawali pytania i krytykowali poszczególne zapisy projektu. Opozycja zarzucała m.in. prezydentowi, że ""oszukał Polaków ws. SN i KRS"". Marszałek Sejmu Marek Kuchciński wiele razy upominał posłów opozycji, że zakłócają obrady i mówią nie na temat oraz obrażają. Ustawa wprowadza możliwość składania do SN skarg nadzwyczajnych na prawomocne wyroki polskich sądów, w tym z ostatnich 20 lat. W SN powstaną dwie nowe izby - Kontroli Nadzwyczajnej i Spraw Publicznych oraz Dyscyplinarna - z udziałem ławników wybieranych przez Senat. Ta druga będzie prowadziła postępowania dyscyplinarne wobec sędziów i przedstawicieli innych zawodów prawniczych. Ustawa przewiduje również przechodzenie sędziów SN w stan spoczynku po ukończeniu 65. roku życia, z możliwością przedłużania tego przez prezydenta RP (dziś ten wiek to 70 lat). Przyjęte poprawki PiS stanowią, że przy badaniu skargi nadzwyczajnej SN mógłby zaskarżone orzeczenie sądu uchylić nie tylko w całości, ale i w części. Skargi nie można wnosić od orzeczeń sądów administracyjnych. Prezydent będzie określał regulamin SN, po zasięgnięciu opinii Kolegium SN - która nie byłaby potrzebna przy wydawaniu pierwszego regulaminu. Ławnicy będą dostawać nieco ponad 200 zł za dzień pełnienia obowiązków - stanowi inna przyjęta poprawka PiS. Sejm odrzucił wnioski opozycji, m.in. by prezydent powoływał nowego I prezesa SN spośród dwóch kandydatów zgłoszonych przez Zgromadzenie Ogólne SN - a nie pięciu; by skreślić zapisy o Izbie Dyscyplinarnej oraz o ławnikach; by przywrócić wiek 70 lat na odchodzenie sędziów SN w stan spoczynku; by sędziowie ponosili odpowiedzialność materialną za wyrządzoną szkodę czy krzywdę oraz by ławnicy w SN mieli ""co najmniej wykształcenie wyższe"". Prezentując sprawozdanie komisji, Daniel Milewski (PiS) mówił, że ""żyjemy w państwie prawa, ale o nie trzeba dbać i to wymaga dobrych rozwiązań ustawowych"". - Ustawa o SN w przedłożonym kształcie to jeden z filarów sprawiedliwej Polski - dodał poseł. Trwające ponad trzy godziny głosowania ws. SN miały burzliwy przebieg. Niemal przed każdym z głosowań posłowie opozycji zadawali pytania i krytykowali poszczególne zapisy projektu. Opozycja zarzucała m.in. prezydentowi, że ""oszukał Polaków ws. SN i KRS"". Marszałek Sejmu Marek Kuchciński wiele razy upominał posłów opozycji, że zakłócają obrady i mówią nie na temat oraz obrażają. - Chcecie podporządkować SN władzy partyjnej, chcecie zdominować ten sąd - mówił Robert Kropiwnicki (PO). Według niego po zmianie SN ""będzie miał tyle wspólnego z sądem, co demokracja ludowa z demokracją"". Barbara Dolniak (.N) oceniła, że ustawa narusza konstytucję, sądy przestaną być niezależne, a prezydent i minister sprawiedliwości uzyskają wpływ na sędziów. Mieczysław Kasprzak (PSL) pytał posłów PiS: ""o co chodzi w tym wszystkim, co macie do ukrycia?"". - To, co proponujecie, to proteza reformy, stracona szansa na głęboką reformę - mówił Paweł Grabowski (Kukiz'15). - Przytoczę państwu przed głosowaniem pewien cytat: ""Silne państwo musi mieć możliwość usuwania ze stanowisk nienadających się urzędników"". Cytat bardzo bliski waszemu sercu po wczorajszym Komitecie Politycznym, myślę, że respektujecie. Ale dalej jest już mniej ciekawie: ""Koncepcja nieusuwalności sędziów zrodziła się w obecnym świecie intelektualistów, w świecie wrogim narodowi"", tylko tam był dodatek ""niemieckiemu"". Rok 1934: Goebbels w wystąpieniu do sędziów niemieckich. Wy realizujecie właśnie taką doktrynę, doktrynę, która podpaliła Europę - mówił na koniec Borys Budka (PO). - Nie było nowych pytań, które odnosiłyby się do kwestii nieporuszonych podczas I lub II czytania. Realizujemy proces reformy wymiaru sprawiedliwości i elementem tego procesu jest reforma SN - odpowiadał prezydencki minister Paweł Mucha. Powtórzył, że prezydenckie propozycje są zgodne z konstytucją. Wiceszef Kancelarii Prezydenta podkreślał, że istotne novum projektu, to m.in. ""skarga nadzwyczajna, aby usunąć ewidentne błędy sądowe"". - Nie ulega też dla nas wątpliwości i to jest intencja prezydenta, że jest potrzeba wzmocnienia sądownictwa dyscyplinarnego. Jeśli sędzia dopuszcza się przestępstwa, to nie widzę podstaw, żebyśmy byli pobłażliwi - podkreślił Mucha. Prezydencka minister Anna Surówka-Pasek odniosła się do krytyki zapisów ws. ławników. - Przywołujecie instytucje ławników, mówiąc, że osoba z wykształceniem średnim nie ma kwalifikacji do tego, żeby orzekać. Macie wielkie lekceważenie dla osób, które mają tylko wykształcenie średnie - dodała. Zaznaczyła, że składy orzekające w SN są tak ukształtowane, że większość mają zawodowi sędziowie - na dwóch sędziów zawodowych przypada jeden ławnik. - Państwo macie jeszcze czas na to, aby sprzeciwić się Jarosławowi Kaczyńskiemu i wykazać się odwagą. Bo to, że Jarosław Kaczyński jest tchórzem, to wiemy. Nie został premierem. Jest pan tchórzem - zwracała się do PiS i lidera tej partii Joanna Scheuring-Wielgus (.N). - Pani poseł, obraża pani inne osoby, przywołuję panią do porządku - przerwał jej marszałek Kuchciński. Andrzej Duda za najważniejszy zapis w ustawie uznawał wprowadzenie tzw. skarg nadzwyczajnych na każde prawomocne orzeczenia każdego sądu (także w sprawach niepodlegających kasacji do SN). Można będzie ją wnosić w pięć lat od uprawomocnienia się skarżonego orzeczenia. Jeżeli od uprawomocnienia się orzeczenia upłynęło 5 lat, a wywołało nieodwracalne skutki prawne lub przemawiają za tym wolności i prawa człowieka i obywatela z konstytucji, SN może ograniczyć się do stwierdzenia, że wydano je z naruszeniem prawa. Przez 3 lata skargę można wnosić od orzeczeń, które uprawomocniły się po 17 października 1997 r. Skargi można by wnosić, jeśli dane orzeczenie narusza zasady albo wolności i prawa człowieka lub obywatela zapisane w konstytucji, albo ""w sposób rażący"" narusza prawo lub gdy jest ""oczywista sprzeczność"" ustaleń sądu z materiałem dowodowym"". Mogliby je wnosić m.in.: prokurator generalny, RPO, prezes Prokuratorii Generalnej RP, rzecznicy praw dziecka oraz pacjenta, szef KNF, szef UOKiK i Rzecznik Finansowy. Obok funkcjonujących obecnie w SN izb: Cywilnej, Karnej oraz - zmodyfikowanej - Izby Pracy i Ubezpieczeń Społecznych, powstaną dwie nowe izby: Kontroli Nadzwyczajnej i Spraw Publicznych oraz Dyscyplinarna. W obu, po raz pierwszy w SN, obok sędziów mają orzekać ławnicy. Zlikwidowana będzie Izba Wojskowa, której sprawy przejmie Izba Karna. Ławników do SN będzie wybierać na czteroletnią kadencję Senat w głosowaniu tajnym. Kandydatów będą zgłaszać stowarzyszenia, organizacje społeczne i zawodowe (z wyłączeniem partii politycznych) oraz grupa 100 obywateli. Tworzona od podstaw Izba Kontroli Nadzwyczajnej i Spraw Publicznych, oprócz skarg nadzwyczajnych, ma rozstrzygać m.in. protesty wyborcze i sprawy koncesji wydawanych przez KRRiT. Izba Dyscyplinarna będzie badać w I i II instancji sprawy dyscyplinarne sędziów SN i te ""dyscyplinarki"" sędziów sądów powszechnych i wojskowych - w których zarzucono by im przewinienie dyscyplinarne będące jednocześnie przestępstwem. Ma też ona badać odwołania od uchwał KRS. Izba ma też rozpatrywać odwołania od orzeczeń I instancji sędziowskich sądów dyscyplinarnych i sądów innych zawodów prawniczych. Chcesz być na bieżąco z najważniejszymi informacjami dnia? Polub Onet Wiadomości na Facebooku! Z uwagi na ""społecznie ważne zadania"", Izba uzyskała autonomiczny status wśród izb SN. Miałaby odrębną kancelarię prezesa SN kierującego jej pracą. Izba ta może samodzielnie kształtować projekt swego budżetu. Jej sędziowie będą zarabiać o 40 proc. więcej niż sędziowie w innych izbach. W trzy miesiące od wejścia ustawy w życie, w stan spoczynku przechodzą z mocy prawa sędziowie SN, którzy ukończyli 65. rok życia (wiek ten ukończyła już I prezes SN Małgorzata Gersdorf - PAP) - chyba że prezydent zgodziłby się na ich wniosek o przedłużenie. W pół roku od wejścia ustawy w życie sędzia SN może sam przejść w stan spoczynku; w stan ten automatycznie przejdą sędziowie likwidowanej Izby Wojskowej. Sędzia kobieta będzie mogła przejść w stan spoczynku po 60. roku życia. I prezes SN jest powoływany przez prezydenta RP na sześcioletnią kadencję, spośród pięciu kandydatów wybranych przez Zgromadzenie Ogólne sędziów SN i może zostać ponownie powołany tylko raz - głosi ustawa. ""Osoba powołana na stanowisko I prezesa SN może zajmować to stanowisko tylko do czasu przejścia w stan spoczynku, przeniesienia w stan spoczynku albo wygaśnięcia stosunku służbowego sędziego SN"" - stanowi ustawa. Według opozycji, ten zapis stanowi obejście konstytucji i zmierza do skrócenia kadencji Gersdorf. Jeśli doszłoby do konieczności wyboru nowego I prezesa SN lub prezesa SN, do czasu objęcia stanowiska przez wybranego sędziego prezydent powierzyłby kierowanie SN lub jego izbą ""wskazanemu przez siebie sędziemu SN"". Pięciu kandydatów na stanowisko nowego I prezesa SN wskazałoby prezydentowi Zgromadzenie Ogólne ""w odnowionym składzie"". Projekt wprowadza nowy, przyspieszony tryb uchylenia immunitetu w przypadku popełnienia ""najpoważniejszych przestępstw"" przez wszystkich sędziów oraz prokuratorów. Sąd dyscyplinarny rozpoznawałby wniosek o zezwolenie na to w 14 dni od wpłynięcia. Jeśli wniosek dotyczyłby ujętego na gorącym uczynku przestępstwa, za które grozi kara od 8 lat więzienia lub zatrzymanego podczas prowadzenia pojazdu pod wpływem alkoholu, sąd dyscyplinarny decydowałby w 24 godziny. Każdy sędzia musi mieć wyłącznie polskie obywatelstwo. Mieliby oni pół roku na zrzeczenie się ewentualnego obcego obywatelstwa. Ustawa ma wejść w życie w 3 miesiące od jej ogłoszenia. Przez kilka tygodni ws. projektów o SN i KRS trwały rozmowy między przedstawicielami PiS i Andrzeja Dudy. Były też spotkania prezydenta i prezesa PiS Jarosława Kaczyńskiego. Prezydent mówił, że nie wyobraża sobie, by przyjęte przez parlament ustawy zawierały rozwiązania, które poprzednio zawetował. Złożył on projekt ws. SN i KRS w końcu września br. W lipcu zawetował nową ustawę o SN i nowelę ustawy o KRS, wytykając im m.in. częściową niekonstytucyjność. Zapowiedział wtedy, że w dwa miesiące przedstawi własne projekty. Uzasadniając weto ws. SN, Duda wskazał, że ""wpływ Ministra Sprawiedliwości-Prokuratora Generalnego na działalność SN byłby ogromny; uprawniona jest obawa przed zagrożeniem dla niezależności tego sądu i jego autorytetu w społeczeństwie"".",Sejm uchwalił ustawę o Sądzie Najwyższym i KRS,
https://wiadomosci.onet.pl/kraj/sejm-uchwalil-ustawe-o-krs-i-sn/cyxvfxs,Sejm uchwalił ustawę o KRS i SN,Sejm uchwalił prezydenckie ustawy o Krajowej Radzie Sądownictwa i Sądzie Najwyższym. Przegłosowanie tych ustaw poprzedziła burzliwa debata.,"Kilka godzin trwało w Sejmie głosowanie nad ustawami o KRS i SN. Ostatecznie parlament przyjął w całości ustawy wraz z poprawkami. Projekt o KRS wprowadza wybór 15 członków KRS-sędziów na wspólną czteroletnią kadencję przez Sejm (dziś wybierają ich środowiska sędziowskie). Każdy klub poselski wskazywałby nie więcej niż 9 możliwych kandydatów. Izba ma ich wybierać co do zasady większością 3/5 głosów - głosując na ustaloną przez sejmową komisję listę 15 kandydatów, na której musi być co najmniej jeden kandydat wskazany przez każdy klub. W przypadku braku 3/5 głosów, głosowano by na tę samą listę, ale wtedy decydowałaby bezwzględna większość głosów. Najważniejsza poprawka PiS przewiduje wykreślenie zapisu, że możliwych kandydatów do KRS mogły zgłaszać grupy 25 prokuratorów, adwokatów, radców prawnych i notariuszy. Według innej poprawki PiS, kadencja nowych członków Rady-sędziów zaczyna się dzień po ich wyborze; wtedy też wygasają kadencje obecnych członków Rady-sędziów.",Sejm uchwalił ustawę o KRS,
http://wiadomosci.onet.pl/kraj/onet24-komisja-wenecka-o-polskim-sadownictwie/l4r15rj,Onet24: Komisja Wenecka o polskim sądownictwie,• Krytyczne opinie Komisji Weneckiej o reformie polskich sądów i prokuratury,"• Szydło przestaje być premierem, ale będzie w rządzie Morawieckiego • ""Solidarność"" nie jest zadowolona ze zmiany premiera",,
https://wiadomosci.onet.pl/tylko-w-onecie/komisja-sprawiedliwosci-ponownie-pracuje-nad-projektami-ustaw-o-sn-i-krs/g6xck8t,Komisja sprawiedliwości ponownie pracuje nad projektami ustaw o SN i KRS,"Sejmowa komisja sprawiedliwości pozytywnie zaopiniowała 10 poprawek PiS złożonych w II czytaniu do prezydenckiego projektu nowelizacji ustawy o Krajowej Radzie Sądownictwa. Negatywnie oceniła poprawki złożone przez kluby opozycyjne. Do projektu nowelizacji o KRS złożono łącznie 23 poprawki, w tym 11 PiS. Najważniejsza pozytywnie zarekomendowana poprawka PiS ws. KRS przewiduje wykreślenie wcześniejszej poprawki tego klubu, że kandydatów do KRS mogłyby zgłaszać m.in. grupy 25 prokuratorów, adwokatów, radców prawnych i notariuszy.",,Komisja sprawiedliwości przegłosowała dzisiaj poprawki zgłoszone przez klubu parlamentarne,
http://wiadomosci.onet.pl/tylko-w-onecie/bohdan-zdziennicki-o-oczyszczaniu-srodowiska-sedziowskiego/bmtxntd,Bohdan Zdziennicki o oczyszczaniu środowiska sędziowskiego,"Jednym z pomysłów zamieszczonych w projekcie ustawy o SN jest wprowadzenie izby dyscyplinarnej. - Nie bardzo rozumiem to samooczyszczanie - mówił w programie ""Onet Opinie"" dr Bohdan Zdziennicki. Były prezes TK podkreślił, że środowisko sędziowskie jest ""bardzo moralne"". - Wszędzie zdarzają się podobne [negatywne - red.] przypadki, które są nagłaśniane. Również w Kościele Katolickim czy wśród posłów. Nie oznacza to, że cały Kościół czy Sejm są do wymiany - tłumaczył gość Bartosza Węglarczyka.",,,
https://wiadomosci.onet.pl/kraj/zofia-romaszewska-podpis-pod-ustawami-jest-bardzo-prawdopodobny/gn8fnyp,Zofia Romaszewska: podpis pod ustawami jest bardzo prawdopodobny,"– Powiem prezydentowi, że jest dobrze – to, co nam się udało osiągnąć w tej atmosferze, powiedziała Zofia Romaszewska w rozmowie z RMF FM na temat przyjętych przez komisję sprawiedliwości projektów ustaw o KRS i Sądzie Najwyższym. Doradczyni Andrzeja Dudy zasugerowała, że podpis prezydenta pod ustawami jest bardzo prawdopodobny.","– Tę wersję to bym przyjęła, bo oni się już wszyscy poumawiali, to jest polityczny konsensus, więc co oni mają robić, to już jest, jak jest – oceniła Romaszewska. Dodał, że prezydent ""znacznie mniej ustąpił. – Myślałam, że będzie gorzej – powiedziała. – Myślę, że chyba już wszystko wszyscy grzecznie zrobią – stwierdziła doradczyni Andrzeja Dudy. Reporter RMF FM ustalił także, że poprawki rządzących, które pojawią się w dalszym toku prac nad ustawami, nie zmienią ich już w znaczący sposób. Sejmowa komisja sprawiedliwości skończyła wczoraj prace nad prezydenckim projektem o Sądzie Najwyższym. Przyjęła wszystkie poprawki PiS zgłoszone do projektu. W najbliższą środę Sejm ma dokonać II czytania tego projektu oraz przyjętego we wtorek projektu o Krajowej Radzie Sądownictwa. – Opracowane przez komisję projekty oceni teraz prezydent Andrzej Duda – zapowiedział wiceszef Kancelarii Prezydenta Paweł Mucha. – To jeszcze nie zwieńczenie całego procesu – podkreślił. Według PiS spełniono najważniejsze oczekiwania prezydenta – ""w kształcie, który powinien go satysfakcjonować"". Opozycja mówi o ""położeniu ręki przez polityków na niezależnych sądach"". Chcesz być na bieżąco z najważniejszymi informacjami dnia? Polub Onet Wiadomości na Facebooku!",Zofia Romaszewska,
https://wiadomosci.onet.pl/kraj/onet24-prezydent-andrzej-duda-komentuje-prace-komisji/0lz9z38,Onet24: prezydent komentuje prace komisji,Prezydent komentuje prace nad przygotowanym przez niego projektem ustawy o Sądzie Najwyższym.,PiS łagodzi stanowisko. Nawet dziesięć lat może wynieść vacatio legis przepisu zamykającego fermy norek. Uwaga na intensywne opady śniegu. IMGW wydał ostrzeżenia dla centralnej i południowej części kraju.,,
https://wiadomosci.onet.pl/kraj/sejmowa-komisja-pracowala-nad-projektem-ustawy-o-sadzie-najwyzszym/871ndwz,Sejmowa Komisja pracowała nad projektem ustawy o Sądzie Najwyższym,Czwartek będzie kolejnym dniem pracy komisji sprawiedliwości nad prezydenckim projektem ustawy o SN. Komisja przerwała prace po godz. pierwszej w nocy. Dotychczas opracowała 85 ze 132 artykułów projektu. Przyjęła też kilkanaście poprawek PiS.,"Komisja od wtorkowego wieczoru rozpatruje zgłoszony przez prezydenta Andrzeja Dudę projekt ustawy o SN. Obrady komisji wznowiono w środę o godz. 9.00. Ciąg dalszy prac - w czwartek o 9.00. - A jak będzie potrzeba, możemy pracować też w piątek, sobotę i w niedzielę - zapowiedział szef komisji Stanisław Piotrowicz (PiS). 74-stronicowy projekt o SN zakłada m.in. badanie przez SN skarg nadzwyczajnych na prawomocne wyroki sądów, w tym z ostatnich 20 lat; utworzenie Izby Dyscyplinarnej z udziałem ławników oraz przechodzenie sędziów SN w stan spoczynku po ukończeniu 65. roku życia, z możliwością przedłużania tego przez prezydenta. W środę posłowie PiS przedłożyli 35 poprawek do projektu - komisja przyjęła ich kilkanaście; wszystkie dotychczas omówione. Poszerzają one m.in. autonomię mającej powstać w SN Izby Dyscyplinarnej. W przerwie odbyło się spotkanie w sprawie poprawek. Uczestniczyli w nim m.in. szef komisji Stanisław Piotrowicz (PiS), doradczyni prezydenta Zofia Romaszewska, minister w Kancelarii Prezydenta RP Anna Surówka-Pasek oraz wiceszef Kancelarii Prezydenta RP Paweł Mucha. Romaszewska mówiła, że jeśli chodzi o zmiany, ""część jest uzgodnionych, a część nie"". Jako ""fatalne"" i ""nie do zaakceptowania"" oceniła poprawki ws. SN. Dodała, że poprawki ws. KRS są ""w porządku. Według niej na razie nie ma mowy o kolejnych wetach prezydenta do przepisów dot. sądownictwa; zależy co będzie się działo; a ""diabeł tkwi w szczegółach"". - Postępujemy w ramach warunków, które w negocjacjach wypracowaliśmy; jestem przekonany, że procedowanie skończy się sukcesem - mówił Piotrowicz. Na razie nie głosowano nad poprawkami PiS, ograniczającymi stosowanie skargi nadzwyczajnej przez wykreślenie zapisu o możliwości jej składania od orzeczeń z 20 lat wstecz. Poprawka przewiduje też, że skargę mógłby wnosić prezes UOKiK, ale nie grupy 30 posłów lub 20 senatorów - jak głosi projekt. Zgodnie z poprawką PiS, skargę można by wnosić w 5 lat od uprawomocnienia się skarżonego orzeczenia. Pierwotnie poprawka PiS zmierzała też do wykreślenia z projektu zapisu, że jeśli badając skargę, SN uzna, że przyczyną naruszenia przez dane orzeczenie zasad lub wolności i praw zapisanych w konstytucji jest niezgodność ustawy z konstytucją, to musi wystąpić z pytaniem prawnym do Trybunału Konstytucyjnego. Potem PiS wycofało się z zamiaru wykreślenia tego zapisu. Wiceminister sprawiedliwości Marcin Warchoł mówił, że resort przyjmuje to do wiadomości, ale się z tym ""fundamentalnie nie zgadza"". Instytucja skargi to jeden z najważniejszych zapisów - mówił prezydencki minister Paweł Mucha, dziękując za to, że PiS nie skreślił tego zapisu. Zgodnie z projektem, I prezes SN ""jest powoływany przez Prezydenta RP na sześcioletnią kadencję, spośród pięciu kandydatów wybranych przez Zgromadzenie Ogólne sędziów SN i może zostać ponownie powołany tylko raz"". ""Osoba powołana na stanowisko I prezesa SN może zajmować to stanowisko tylko do czasu przejścia w stan spoczynku, przeniesienia w stan spoczynku albo wygaśnięcia stosunku służbowego sędziego SN"" - głosi projekt. Posłowie opozycji wskazywali, że ten zapis stanowi ""obejście konstytucji"" i furtkę do skrócenia kadencji I prezes SN Małgorzaty Gersdorf. Krytykowali go też przedstawiciele RPO i Helsińskiej Fundacji Praw Człowieka. Surówka-Pasek broniła tych zapisów, przypominając, że według ekspertów I prezes SN nie tylko w momencie wyboru, ale też przez całą kadencję musi mieć pełnię praw sędziowskich. Burzliwe dyskusje wywołał zapis projektu o tym, że w stan spoczynku sędziowie SN przechodziliby po ukończeniu 65. roku życia (wiek ten skończyła niedawno Gersdorf) - chyba że prezydent zgodziłby się na ich wniosek o przedłużenie służby na 3 lata, poparty zaświadczeniem lekarskim o dobrym zdrowiu (dziś wiek stanu spoczynku w SN to 70 lat – PAP). Sędzia SN - kobieta mogłaby przejść w stan spoczynku po 60. roku życia. - Próbujecie skrócić kadencję konstytucyjnego organu - komentował Borys Budka (PO). Ironizował, czy byłby konstytucyjny zapis ustawy zwykłej, że prezydentem RP jest się do ukończenia 45. roku życia. - To faktyczne odwołania sędziów – mówił Krzysztof Brejza (PO), pytając, jakimi kryteriami będzie się kierować prezydent przy tym przedłużaniu. Według Kamili Gasiuk-Pihowicz (N) zapis ten daje prawo do usunięcia 40 proc. obecnego składu SN. - To wykonanie zapisu konstytucyjnego o stanie spoczynku sędziów - replikował Andrzej Matusiewicz (PiS). - Ktoś to musi wykonać; prezydent ma do tego prawo – dodał. - To ujednolicenie zapisów ogólnych o stanie spoczynku - mówiła Surówka-Pasek. Komisja oddaliła poprawkę PO, która likwidowałaby ten zapis. Zaakceptowano zapis projektu o wprowadzeniu do SN ławników, których wybierałby Senat. Przeciw była opozycja, która argumentowała, że ich wybór byłby polityczny, a SN to ""sąd prawa a nie faktu"". Odrzucono wniosek N o wykreślenie całego zapisu o ławnikach. Waldemar Buda (PiS) mówił, że SN po zmianach nie będzie już tylko sądem prawa, ale i faktu. Przyjęto poprawkę PiS, by co do zasady SN rozpoznawał sprawy w składzie dwóch sędziów i jednego ławnika. Inna przyjęta poprawka PiS dotyczyła określenia właściwości nowych izb w SN: Kontroli Nadzwyczajnej i Spraw Publicznych oraz Dyscyplinarnej. Zgodnie z poprawką, to druga z tych izb - a nie jak pierwotnie głosił projekt: pierwsza - miałaby rozpatrywać odwołania od uchwał KRS. Kolejna poprawka PiS przyznaje prezesowi Izby Dyscyplinarnej samodzielne uprawnienia do ustalenia wewnętrznych zasad organizacyjnych, procedowania i innych uprawnień przynależnych I prezesowi SN. Zdaniem Gersdorf projekt prezydencki i poprawki zgłaszane przez PiS tworzą z jednego organu konstytucyjnego, którym jest SN dwa, albo trzy osobne byty, z których jednym jest - w praktyce autonomiczna po nadaniu jej szefowi takich uprawnień - Izba Dyscyplinarna. - Nigdy nie byłam politykiem, nie mam swady politycznej, bronię niezależności sądów i niezawisłości sądownictwa - zaznaczyła Gersdorf. Komisja zaakceptowała poprawkę PiS o dodatku dla sędziów Izby Dyscyplinarnej w wysokości 40 proc. wynagrodzenia - w związku z zakazem ich pracy na uczelniach. Kolejna przyjęta poprawka PiS stanowi, że to prezes Izby Dyscyplinarnej SN - a nie I prezes SN - decydowałby o przekazaniu danej sprawy do tej Izby z innej lub z tej Izby do innej. - Ta poprawka obdziera I prezesa SN z jego kompetencji - mówił Arkadiusz Myrcha (PO). - Nie ufacie nawet I prezesowi SN, który wybierze wasz prezydent – dodał. Przyjęto też poprawkę PiS, dającą prezydentowi możliwość powoływania nadzwyczajnych rzeczników dyscyplinarnych do ""dyscyplinarki"" sędziego SN nie tylko spośród sędziów, jak głosi projekt, ale także - prokuratorów. Zgodnie z poprawką, prawo takie miałby także minister sprawiedliwości, w przypadku przewinień dyscyplinarnych sędziów spełniających zarazem znamiona umyślnych przestępstw - gdyby takiego rzecznika nie powołał prezydent. Powołanie takiego rzecznika wyłączałoby od czynności rzecznika dyscyplinarnego SN. Chcesz być na bieżąco z najważniejszymi informacjami dnia? Polub Onet Wiadomości na Facebooku!","Wojciech Wilk, Stanisław Piotrowicz, Andrzej Matusiewicz",
https://wiadomosci.onet.pl/kraj/sejmowa-komisja-pracowala-nad-projektem-ustawy-o-sn/p0pqzhg,Sejmowa komisja pracowała nad projektem ustawy o SN,Sejmowa komisja sprawiedliwości będzie w środę kontynuować prace nad prezydenckim projektem nowej ustawy o Sądzie Najwyższym. Kilka poprawek uściślających zapisy projektu złożyło PiS. Komisja odrzucała liczne poprawki opozycji.,"Komisja zaczęła prace nad projektem Andrzeja Dudy ws. SN we wtorek po 20.30, a przerwała po godz. 23.00. Dotychczas komisja opracowała osiem spośród 132 artykułów projektu. Projekt zakłada m.in. badanie przez SN skarg nadzwyczajnych na prawomocne wyroki sądów, w tym z ostatnich 20 lat; utworzenie Izby Dyscyplinarnej z udziałem ławników oraz przechodzenie sędziów SN w stan spoczynku po ukończeniu 65. roku życia, z możliwością przedłużania tego wieku przez prezydenta. PiS złożyło kilka poprawek. Według jednej z nieprzyjętych jeszcze poprawek, I prezes SN nie mógłby opiniować kandydatów na prezesów poszczególnych izb SN. Według PiS powinni oni być wyłaniani do wyboru przez prezydenta w sposób samorządny przez sędziów danej Izby. Komisja przyjęła poprawkę PiS określającą m.in. liczbę stanowisk sędziowskich w SN na co najmniej 120. Komisja odrzuciła zaś poprawkę PO, by to Zgromadzenie Ogólne SN nadawało Sądowi jego regulamin, a nie prezydent RP – jak przewiduje projekt. Biuro Legislacyjne miało uwagi co do przekazania w projekcie prezydentowi kompetencji do określania w drodze swego rozporządzenia regulaminu SN. Określałby on zasady wewnętrznego postępowania SN, wewnętrzną organizację SN i liczbę etatów, w tym w poszczególnych izbach. - Może istnieć ryzyko wkroczenia w ten sposób w zakres orzekania – uznało Biuro. Przed 2002 r. prezydent określał regulamin SN i nie było to kwestionowane – mówiła prezydencka minister Anna Surówka-Pasek. Dodała, że dziś prezydent określa regulamin sądów administracyjnych, czego nikt nie podważa. Podkreśliła, że takie rozporządzenie wymagać będzie kontrasygnaty premiera. Podczas obrad dochodziło do starć słownych. - Chcecie przekupić sędziów, aby byli wam posłuszni politycznie do skazywania waszych przeciwników – tak Robert Kropiwnicki (PO) komentował przepis o osobnym budżecie dla Izby Dyscyplinarnej SN. - Pana logika nie zna granic, jeśli wynagrodzenie sędziów jest korumpowaniem – replikował Waldemar Buda (PiS). - 40 proc. więcej dla tych, którzy mają wywalać z zawodu porządnych ludzi – wtórował Kropiwnickiemu Borys Budka (PO). Poprawkę opozycji znoszącą autonomię finansową Izby Dyscyplinarnej ostatecznie odrzucono. Kropiwnicki ocenił, że możliwość podważania prawomocnych orzeczeń z okresu 20 lat może doprowadzić do ""poważnych nieszczęść"", a w sprawach gospodarczych może mieć poważne skutki dla budżetu. Przestrzegł przed ""lawiną spraw"" w SN. Surówka-Pasek argumentowała, że SN nie zbada skargi nadzwyczajnej, jeśli dane orzeczenie wywołało nieodwracalne skutki prawne. Dodała, że SN może orzec, że dane orzeczenie zapadło z naruszeniem prawa. - SN błyszczy, jeśli chodzi o szybkość orzekania – podkreślał Krzysztof Brejza (PO). Pytał, na ile skarga wpłynie na to tempo. - Nie bójmy się, że to będzie lawina spraw – odpowiadał Andrzej Matusiewicz (PiS). Jak dodał, nie jest tak, że skarg nadzwyczajnych ""może być nie wiadomo ile"", bo są w nich pewne ograniczenia. Zaznaczył, że wiele skarg kasacyjnych jest dziś załatwianych w SN na etapie tzw. przedsądu. Surówka-Pasek podkreśliła zaś, że gdy do polskiego prawa wprowadzano skargę konstytucyjną (dla każdego obywatela), też były obawy, że Trybunał Konstytucyjny załamie się pod ich napływem, a nic takiego nie nastąpiło. Według Kamili Gasiuk-Pihowicz (N), przy badaniu skargi nadzwyczajnej oskarżony będzie pozbawiony swych praw, bo skargi te mają być w SN badane według procedury cywilnej, a nie karnej. - Nowa skarga jest potrzebna - przekonywał wiceminister sprawiedliwości Marcin Warchoł. Według niego, będzie to ważne narzędzie dla pokrzywdzonych obywateli. Wcześniej komisja sprzeciwiła się wnioskowi opozycji o odrzucenie prezydenckiego projektu nowej ustawy o Sądzie Najwyższym. W głosowaniach przepadły też inne wnioski formalne opozycji - o odroczenie prac nad projektem, o powołanie podkomisji w jego sprawie oraz o wysłuchanie publiczne. Borys Budka (PO) wniósł o odrzucenie projektu, który - jego zdaniem - oddaje zbyt dużą władzę nad SN władzy wykonawczej. Zapowiedział, że w przypadku nieodrzucenia projektu, PO zgłosi 25 poprawek. Według Brejzy, projekt jest niezgodny z wieloma zasadami konstytucji. - Wygaszenie kadencji I prezes SN jest rzeczą skandaliczną - dodał. Powołania podkomisji do prac nad tym projektem chciała Barbara Dolniak (N). - Nie możemy procedować pięć minut w porze nocnej nad tak ważną ustawą - argumentowała. Jej zdaniem, po zmianach SN stanie się ""sądem III instancji"". Według Gasiuk-Pihowicz, w projekcie chodzi o obsadzenie SN ""pisowskimi nominatami nowej KRS"". Złożyła ona wniosek o wysłuchanie publiczne. Chciała też informacji, kiedy Sejm rozpatrzy weta Andrzeja Dudy. Dopytywano też, dlaczego w obradach nie uczestniczy I prezes SN i inni przedstawiciele SN. - Zostali zaproszeni na posiedzenie - odpowiedział szef komisji Stanisław Piotrowicz (PiS). W odpowiedzi usłyszał od opozycji, że nikt nie przypuszczał, że we wtorek komisja zacznie prace nad projektem SN. - Nikt nie przypuszczał, że przez cztery godziny będziecie państwo blokować obrady - replikował Piotrowicz.",Obrady sejmowej Komisji Sprawiedliwości i Praw Człowieka,
https://wiadomosci.onet.pl/kraj/prof-gersdorf-w-tvn24-nie-wystapie-o-przedluzenie-kadencji-do-prezydenta/vz2z3th,Prof. Gersdorf w TVN24: nie wystąpię o przedłużenie kadencji do prezydenta,"Prof. Małgorzata Gersdorf, I prezes Sądu Najwyższego powiedziała dziś w ""Faktach po faktach"", że nie będzie występować o przedłużenie swojej kadencji do prezydenta Andrzeja Dudy.","Nowe ustawy o sądownictwie zakładają przenoszenie sędziów na emerytury po ukończeniu 65. roku życia. Przed kilkoma dniami prof. Gersdorf skończyła 65 lat. - Rozumiem, że pan prezydent mówi o jakichś nowych projektach, bo stary lipcowy projekt jest niekonstytucyjny - powiedziała Gersdorf pytana o słowa Andrzeja Dudy, który stwierdził że jego projekty ustaw są konstytucyjne. - Na razie projekt pana prezydenta został przekazany do Sejmu i rozumiem, że ten projekt będzie procedowany - powiedziała. Dodała, że myśli o ""pierwszym projekcie prezydenta, który był przedstawiony i przez dwa miesiące nie znalazł się pod obradami Sejmu."" - Pan prezydent obiecał dyskusję (nad projektami - red.), nawet obiecał mi, że prześle mi do opinii taki projekt - powiedziała. - Uważałam, że wcześniej niż to miało miejsce po przekazaniu do Sejmu, ale tego nie zrobił. Tak się stało, że debaty nie było - dodała. Podkreśliła, że ""dotychczasowe projekty są niekonstytucyjne"", a gdy zostaną uchwalone to ""wymiar sprawiedliwości będzie zdruzgotany"". Cała rozmowa na stronach TVN24. Chcesz wiedzieć, co dzieje się teraz w Polsce i na świecie? Polub Onet Wiadomości na Facebooku! (RC)",Prof. Małgorzata Gersdorf,
https://wiadomosci.onet.pl/kraj/seria-glosowan-w-sejmie-poslowie-decydowali-o-sadach-sluzbie-zdrowia-handlu-w/mek4w6t,"Seria głosowań w Sejmie. Posłowie decydowali o sądach, służbie zdrowia, handlu w niedzielę i wyborach","W dzisiejszym bloku głosowań posłowie skierowali do dalszych prac w komisji prezydenckie ustawy o Sądzie Najwyższym i KRS, jednocześnie odrzucając poselski projekt o samej KRS. Przyjęto też projekt ustawy o finansowaniu służby zdrowia oraz o ograniczaniu handlu w niedzielę oraz decydowano o prawie wyborczym. A cichym bohaterem posiedzenia był prezes Kaczyński, który na początku obrad pogrążył się w lekturze ""Atlasu kotów"".","Sejm nie zgodził się na odrzucenie w pierwszym czytaniu projektu PiS zmian m.in. w Kodeksie wyborczym; o odrzucenie projektu wnioskowały ugrupowania opozycyjne; projekt został następnie skierowany do dalszych prac w komisji nadzwyczajnej. Zaproponowane przez posłów PiS zmiany w Kodeksie wyborczym obejmują m.in. wprowadzenie dwukadencyjności wójtów, burmistrzów i prezydentów miast oraz likwidację jednomandatowych okręgów wyborczych w wyborach do rad gmin, a także powołanie komisarzy wyborczych wojewódzkich i powiatowych. Od 1 marca 2018 r. będą dwie niedziele handlowe w miesiącu: pierwsza i ostatnia; w 2019 r. handlowa będzie ostatnia niedziela każdego miesiąca, od 2020 r. ma obowiązywać zakaz handlu w niedziele – takie są postanowienia projektu ustawy o zakazie handlu w niedzielę. Za uchwaleniem ustawy głosowało 254 posłów, przeciwko było 156, 23 wstrzymało się od głosu. Teraz ustawą zajmie się Senat. Wcześniej posłowie zajmowali się prezydenckimi projektami ustaw o Sądzie Najwyższym i KRS – zostały one skierowane do dalszych prac w komisjach. Jednocześnie poselski projekt ws. KRS został odrzucony. Prezydencki projekt o Sądzie Najwyższym zakłada m.in. badanie przez SN skarg nadzwyczajnych na prawomocne wyroki sądów, w tym z ostatnich 20 lat; utworzenie Izby Dyscyplinarnej z udziałem ławników oraz przechodzenie sędziów SN w stan spoczynku po ukończeniu 65. roku życia, z możliwością przedłużania tego przez prezydenta. Jeśli zaś chodzi o projekt nowelizacji ustawy o KRS, to zakłada m.in. wybór przez Sejm 15 członków KRS-sędziów większością 3/5 głosów. W przypadku klinczu każdy poseł głosowałby tylko na jednego kandydata. Dotychczas członków KRS-sędziów wybierały środowiska sędziowskie. Co znajdowało się natomiast w projekcie poselskim? Według autorów projekt miał na celu zwiększenie transparentności i udziału społeczeństwa w wyborach członków Krajowej Rady. Zaproponowano poszerzenie kręgu podmiotów uprawnionych do zgłaszania kandydatów na członków KRS, a także zmianę sposobu przeprowadzania wyborów. Wyboru sędziów do KRS mieli dokonywać sędziowie w demokratycznych i bezpośrednich wyborach, poprzedzonych wysłuchaniem publicznym. W uzasadnieniu projektu jego autorzy wskazali, że ""wybór sędziów do rady sądownictwa powinien być dokonywany przez sędziów, gdyż jest to europejski standard"". Pierwszą ważną sprawą natomiast, jaką zajęli się posłowie, były wydatki na służbę zdrowia. Nakłady na ochronę zdrowia będą stopniowo wzrastać do poziomu 6 proc. PKB w 2025 r. – przewiduje nowelizacja ustawy o świadczeniach opieki zdrowotnej, którą w piątek uchwalił Sejm. W przyszłym roku na zdrowie ma być przeznaczone nie mniej niż 4,67 proc. PKB. Za nowelizacją głosowało 436 posłów, jeden był przeciw i jeden wstrzymał się od głosu. Sejm odrzucił wszystkie poprawki opozycji, z których większość miała przyspieszyć wzrost finansowania. Przyjęto natomiast poprawkę PiS, doprecyzowującą zapisy ustawy. Na samym początku obrad uwagę mediów i internautów zwrócił prezes Jarosław Kaczyńskim, który pogrążył się w lekturze ""Atlasu kotów"". Posłowie wytykali później Kaczyńskiemu, że zamiast brać udział w posiedzeniu – czyta o kotach, ale rzeczniczka partii broniła swojego lidera. Niech przedświąteczna lektura prezesa PiS Jarosława Kaczyńskiego nt. kotów zachęci nas do wsparcia schronisk i osób pomagających zwierzętom – napisała w piątek na Twitterze rzeczniczka PiS Beata Mazurek. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Seria głosowań w Sejmie,
https://wiadomosci.onet.pl/kraj/sejm-bedzie-nadal-pracowal-nad-ustawami-o-sn-i-krs/5dsp20p,Sejm będzie nadal pracował nad ustawami o SN i KRS,"Sejm opowiedział się za dalszymi pracami nad prezydenckimi projektem ustaw o Sądzie Najwyższym i Krajowej Radzie Sądownictwa. Projekty zostały skierowane do dalszych prac w komisji. Odrzucenia projektu o SN chciała PO, Nowoczesna oraz koło Unii Europejskich Demokratów.","W pierwszym czytaniu odrzucono również poselski projekt noweli ustawy o KRS. Projekt przygotowali posłowie PO. Za odrzuceniem projektu głosowało 255 posłów, przeciw było 173, wstrzymało się od głosu 5 posłów. Dziś w Sejmie odbyło się głosowanie wniosku o odrzucenie w pierwszym czytaniu prezydenckiego projektu ustawy o SN. Za wnioskiem opowiedziało się 173 posłów, przeciw było 256, 3 wstrzymało się od głosu. Przed głosowaniem głos zabrał poseł PO Robert Kropiwnicki, który przekonywał, że projekt ""zrujnuje"" Sąd Najwyższy. - Chcecie tam powołania swoich ludzi - zarzucił obozowi rządzącemu. Kropiwnicki pytał również o to, jakie poprawki do proponowanych przepisów zostały uzgodnione podczas konsultacji PiS z prezydentem. Z kolei Krzysztof Paszyk (PSL) oceniła, że obóz rządzący ""oszukuje"" Polaków, przekonując, że ""demolka"" SN, to ""cudowna recepta"" na poprawę sądownictwa. - Czy ta demolka przyśpieszy rozpatrywanie spraw w sądach? Nie. Czy ta demolka SN obniży opłaty sądowe? Nie. Czy ta demolka poprawi dostęp - wreszcie - do bezpłatnej opieki prawnej Polakom? Nie - mówił Paszyk. Według ludowca projekt wprowadza w wymiarze sprawiedliwości ""patologie do potęgi drugiej"". Wicemarszałek Sejmu Barbara Dolniak (Nowoczesna) oceniła, że proponowane przepisy są ""rażąco"" niekonstytucyjne. ""Gdy nie mamy wolnych, niezawisłych sądów, to nie mamy wolności"" - podkreśliła. Projekt dot. SN zakłada m.in. badanie przez SN skarg nadzwyczajnych na prawomocne wyroki sądów, w tym z ostatnich 20 lat; utworzenie Izby Dyscyplinarnej z udziałem ławników oraz przechodzenie sędziów SN w stan spoczynku po ukończeniu 65. roku życia, z możliwością przedłużania tego przez prezydenta.",Sejm będzie nadal pracował nad ustawami o SN i KRS,
https://wiadomosci.onet.pl/kraj/michal-laskowski-projekt-prezydencki-mniej-radykalny-co-nie-oznacza-ze-dobry/ypqe3b3,"Michał Laskowski: projekt prezydencki mniej radykalny, co nie oznacza, że dobry","Prezydencki projekt ustawy o Sądzie Najwyższym jest mniej radykalny niż projekt PiS; nie oznacza to jednak, że jest to projekt dobry - ocenił dzisiaj w Radiu Zet rzecznik SN sędzia Michał Laskowski.","Wczoraj późnym wieczorem Sejm przeprowadził I czytanie zgłoszonych we wrześniu przez prezydenta Andrzeja Dudę projektów ustaw o Sądzie Najwyższym i noweli ustawy o Krajowej Radzie Sądownictwa, w miejsce zawetowanych w lipcu ustaw autorstwa posłów PiS. PO i Nowoczesna chcą odrzucenia w I czytaniu projektu ustawy o Sądzie Najwyższym oraz projektu o KRS. Laskowski pytany o prezydencki projekt ustawy o Sądzie Najwyższym, odparł, że jest on ""zdecydowanie mniej radykalny, lepszy, w porównaniu do lipcowego"" (ustawy zawetowanej przez prezydenta). - Natomiast to nie znaczy, że to jest projekt dobry. To nie znaczy - zakładając, że projekt zostanie zrealizowany - że będzie lepszy Sąd Najwyższy. Ja tak nie uważam - powiedział sędzia. Jego zdaniem, jeśli ustawa wejdzie w życie w tym kształcie dojdzie do ""przejęcia Sądu Najwyższego"". Sędzia przyznał, że jest zawiedziony projektem prezydenckim. - Sądziłem - w momencie, gdy pan prezydent zgłosił weta - że (projekt) przybierze inny kształt. A tutaj, z zewnątrz wydaje się, że wiodącym wątkiem jest rywalizacja między prezydentem, a ministrem sprawiedliwości, kto ma mieć większy i jaki wpływ na sądownictwo, w tym na Sąd Najwyższy - powiedział rzecznik SN. Dopytywany przyznał, że ""z ustrojowego punktu widzenia jest lepiej, że prezydent, a nie minister sprawiedliwości"". Jednocześnie zaznaczył, że trzeba by najpierw zastanowić się, po co w ogóle ma być tak, że władza wykonawcza ma mieć większy wpływ, czy jest to w ogóle zgodne z konstytucją obecnie obowiązującą. Jak ocenił, należy zdiagnozować problemy, które funkcjonują w Sądzie Najwyższym, a potem znaleźć środki zaradcze. - Tymczasem te reformy, tej nazwy się używa, tych bolączek nie leczą - podkreślił. Chcesz być na bieżąco z najważniejszymi informacjami dnia? Polub Onet Wiadomości na Facebooku! Laskowski odniósł się też do poprawek do projektu zapowiedzianych przez PiS. - Nie sądzę, żeby poprawki PiS zmierzały do pełnej zgodności z konstytucją, albo jakiegoś złagodzenia pewnych rozwiązań, które znalazły się w projekcie prezydenckim - powiedział. Dopytywany, czy jego zdaniem prezydenckie projekty ustaw o KRS i Sądzie Najwyższym są niekonstytucyjne, odpowiedział, że tak sądzi. - Co do ustawy o KRS to uważam, że reprezentacja sędziów, która jest w KRS powinna być wybierana przez sędziów, bo to wynika z konstytucji - powiedział. - Natomiast co do Sądu Najwyższego to ciągle nie wiemy czego dotyczą uzgodnienia i poprawki; to jest ciągle tajemnica - dodał sędzia. Według niego problemem konstytucyjnym będzie kwestia kadencji I prezes SN. Jego zdaniem, jeśli będzie takie rozwiązanie jak było w projekcie PiS, będzie to sprzeczne z konstytucją. ""Jeśli założyć, że samo obniżenie wieku przechodzenia w stan spoczynku jest zgodne z konstytucją, to brak kryteriów ewentualnego przedłużania możliwości orzekania przez prezydenta to - w mojej ocenie - jest bardzo wątpliwe konstytucyjnie"" - zaznaczył. Rzecznik SN pytany był jak postąpią sędziowie, gdy ustawa wejdzie w życie. - Staniemy przed różnymi wyborami także z etycznego punktu widzenia, takimi pytaniami jak powinniśmy zachować się przyzwoicie - podkreślił. - Zarówno odchodzenie - tak jakby zabieram zabawki, odchodzę, nie podoba mi się ta ustawa, uważam, że jest niezgodna z konstytucją - to jest jakieś wyjście - mówił. - Ale wtedy pozostawia się wolne stanowisko sędziowskie i wiadomo, że obejmie je nowy sędzia. Z kolei pozostawanie, trwanie to jest chyba - w mojej ocenie - lepsze rozwiązanie, z ewentualnym protestowaniem, składaniem zdań odrębnych, jeśli taka będzie potrzeba. To jest drugie z rozwiązań, ono także nie jest idealne. Nie ma dobrego rozwiązania, przed nami dramatyczne wybory - podkreślił Laskowski. Rzecznik SN pytany był także, jak postąpi I prezes Sądu Najwyższego Małgorzata Gersdorf, czy przejdzie w stan spoczynku, czy wystąpi do prezydenta o przedłużenie mandatu do dalszego orzekania i dokończenie kadencji. - Tego oczywiście nie wiem, to jest osobista decyzja pani I prezes. Ona dopiero zapadnie, bo jeszcze ciągle ustawy nie ma, rozwiązań nie ma - zauważył. W ocenie sędziego w ustawie powinien być specjalny przepis dotyczący I prezes SN. - Jeśli pani prezes miałaby firmować te różne zmiany, które w Sądzie Najwyższym będą musiały nastąpić - trzeba będzie zorganizować izby, wprowadzić nowych sędziów, pojawią się zapewne w dużej części sędziowie delegowani - to można by powiedzieć, że w dużej mierze będzie akceptować te rozwiązania, będzie twarzą tych rozwiązań - zauważył sędzia. - Nie wiem, jak ona postąpi, ja na jej miejscu chyba bym się na to nie zdecydował - zaznaczył.",Rzecznik SN Michał Laskowski,
https://wiadomosci.onet.pl/kraj/prezydent-w-dgp-o-projektach-ws-sadownictwa-nie-zgodze-sie-na-to-przeciw-czemu/7ly66wv,"Prezydent w ""DGP"" o projektach ws. sądownictwa: nie zgodzę się na to, przeciw czemu protestowałem","Jeżeli idee, które przedstawiłem w projektach o SN i KRS zostaną wypaczone w taki sposób, że nie będę w stanie tego zaakceptować, to tego nie zrobię. Zawetuję i te przepisy - mówi prezydent Andrzej Duda w dzisiejszym wywiadzie dla ""Dziennika Gazety Prawnej"".","- Przecież nie po to zgłaszałem wcześniej weto, żeby zgodzić się na to, wobec czego wcześniej protestowałem - wyjaśnił prezydent. - Bardzo bym chciał, żeby te ustawy zostały jak najszybciej uchwalone. W takiej postaci, którą ja będę mógł zaakceptować. Ja swoje elementy brzegowe zawarłem w swoich projektach ustaw i wielokrotnie o nich mówiłem. Nie zgadzałem się na hegemonie prokuratora generalnego i ministra sprawiedliwości nad Sądem Najwyższym, nie zgadzałem się na to, żeby wszyscy sędziowie SN zostali eksmitowani de facto z Sądu Najwyższego i ewentualnie, jeśli prokurator generalny i minister sprawiedliwości wyraża zgodę, będą mogli dalej orzekać. Nie było wyznaczonych żadnych kryteriów. Nie zgadzałem się także na to, żeby sędziowie mogli być wybierani do Krajowej Rady Sądownictwa zwykłą większością głosów w parlamencie - powiedział Andrzej Duda. Jak dodał, chciał, by ten wybór był maksymalnie odpartyjniony. - Uważałem, że jeżeli różne obozy polityczne desygnują sędziów do KRS, to będzie ona lepiej postrzegana społecznie i będzie mogła tym samym lepiej funkcjonować. Także dla sędziów będzie to dodatkowa zachęta do tego, by być kandydatem do KRS, bo oni boją się tego, że będą mieć tę przysłowiową łatkę polityczną - dodał prezydent. Prezydent zawetował ustawy o KRS i SN 24 lipca. Dwa miesiące później zaprezentował swoje własne projekty, które zostały przekazane do Sejmu, a 3 października zostały skierowane do konsultacji. PiS przekazało prezydentowi swoje poprawki do ustaw dotyczące SN i KRS. Czterokrotnie w sprawie zmian w wymiarze sprawiedliwości spotykali się prezes PiS Jarosław Kaczyński i prezydent Andrzej Duda. Ostatnia rozmowa, do której doszło 20 października, dotyczyła poprawek zaproponowanych przez PiS. Prezydent przekazał wówczas liderowi PiS na piśmie swoje uwagi. Następnie ws. projektów spotykali się wiceszef Kancelarii Prezydenta Paweł Mucha i szef komisji sprawiedliwości Stanisław Piotrowicz (PiS). Podczas ostatniego spotkania Mucha i Piotrowicz po 5-godzinnym spotkaniu poinformowali, że zakończyli omawianie prezydenckich projektów ustaw ws. KRS i SN. Ocenili, że materiał umożliwia skierowanie ich do prac na najbliższym posiedzeniu Sejmu. Według prezydenckiego ministra, jeśli chodzi o wybór sędziów do KRS, podczas spotkania wypracowane zostało rozwiązanie, które jest ""satysfakcjonujące"". Wstępny kompromis zakłada, że w razie gdyby w Sejmie nie udało się zebrać potrzebnej do wyboru 3/5 głosów, wówczas - w drugim etapie - wystarczy większość bezwzględna. Prace nad projektami ustaw: o Krajowej Radzie Sądownictwa i Sądzie Najwyższym mają się rozpocząć na najbliższym - zaplanowanym na 22-24 listopada - posiedzeniu Sejmu. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Prezydent Andrzej Duda,
https://wiadomosci.onet.pl/kraj/prezydent-o-dzialaniach-szefa-mon-nie-pozwole-stosowac-takich-metod-wobec-moich/zq7ypnb,Prezydent o działaniach szefa MON: nie pozwolę stosować takich metod wobec moich współpracowników,"Nie pozwolę, żeby tego typu metody były stosowane wobec moich współpracowników; oni mają prawo mieć swoje zdanie, swoją ocenę, nawet krytyczną - tak Andrzej Duda skomentował działania szefa MON Antoniego Macierewicza wobec gen. Jarosława Kraszewskiego. Prezydent mówił też o swoim oczekiwaniu na możliwość podpisania ustaw o KRS I SN.","Gen. bryg. Jarosław Kraszewski to dyrektor Departamentu Zwierzchnictwa nad Siłami Zbrojnymi Biura Bezpieczeństwa Narodowego. W czerwcu Służba Kontrwywiadu Wojskowego wszczęła wobec. gen. Kraszewskiego postępowanie sprawdzające. Wszczęcie postępowania - które zgodnie z przepisami ustawy o ochronie informacji niejawnych może trwać do 12 miesięcy - oznacza czasowe odebranie dostępu do informacji niejawnych, a tym samym - jak stwierdziło BBN - uniemożliwienie generałowi wykonywania w pełnym zakresie obowiązków służbowych w BBN. Prezydent w wywiadzie dla RMF FM był pytany o swoją wypowiedź, nagraną podczas obchodów Święta Niepodległości. Prezydent pytany przez jednego z uczestników obchodów, czy ""dogada się"" z ministrem obrony Antonim Macierewiczem, odpowiedział, że ""pan minister musi sobie parę rzeczy przemyśleć"". Po chwili dodał: ""Jak będzie wobec uczciwych oficerów stosował takie ubeckie metody, jak Platforma stosowała wobec niego, to będzie kiepsko"". - Nie ukrywam, że wyraziłem i nadal wyrażam troskę, bo mnie ta sytuacja bardzo martwi. Mnie martwi to, że pan minister przez działania, jakie realizuje wobec jednego z moich ważnych współpracowników, myślę tutaj o panu generale Kraszewskim, któremu odebrano de facto dostęp do informacji niejawnych, wstrzymano mu go, bo jest prowadzone wobec niego jakieś postępowanie kontrolne do kilku miesięcy - oświadczył Andrzej Duda. - Problemów w relacjach (z szefem MON) jest szereg, bo my dyskutujemy na różne tematy związane z rozwojem i polityką, jaka powinna być realizowana wobec polskiej armii, natomiast ten problem jest rzeczywiście dla mnie jednym z najpoważniejszych - mówił prezydent. Andrzej Duda wskazywał, że przez odebranie dostępu do informacji niejawnych gen. Kraszewskiemu, nie jest on w stanie dla niego pracować. - To oznacza istotne ograniczenie moich możliwości działania, jako zwierzchnika sił zbrojnych - podkreślił prezydent. - To ma dla mnie, jako prezydenta, znaczenie absolutnie fundamentalne - dodał. Zdaniem prezydenta, stosowana przez szefa MON metoda, jest taka sama, jak ta, którą stosowała w 2008 r. Platforma Obywatelska. - To jest coś, czego nie mogę zaakceptować, bo tak, jak wtedy nie pozwalałem traktować w ten sposób ministra Macierewicza, tak samo, nie pozwolę, żeby pan minister traktował moich współpracowników w ten sposób. Po prostu się na to nie zgadzam. I się z tym nie pogodzę - oświadczył Andrzej Duda. - Nie pozwolę na to, żeby tego typu metody były stosowane wobec moich współpracowników. Moi współpracownicy mają prawo mieć swoje zdanie i mają prawo mieć swoją ocenę, również tego, jaka polityka jest realizowana względem bezpieczeństwa Rzeczypospolitej i względem polskiej armii - mówił prezydent. - Mam nadzieję, że nic takiego się nie stanie podczas prac w parlamencie, co uniemożliwi mi podpisanie ustaw o KRS i SN; bardzo zależy mi na tej reformie - powiedział prezydent Andrzej Duda. W ocenie prezydenta udało się osiągnąć porozumienie z PiS w kwestii projektów o SN i KRS. - Oczywiście, jest pytanie, co ostatecznie wyjdzie z Sejmu - mówił w radiu RMF FM. Przypomniał, że rozmawiał z prezesem PiS Jarosławem Kaczyńskim na temat ewentualnych poprawek, który PiS mogłoby wnieść i, na które on by się zgodził. - Doszliśmy do porozumienia, nasi współpracownicy szczegółowo nad tym pracowali. Mogę powiedzieć, że porozumienie zostało wypracowane - podkreślił Duda. - Dalej praca należy do parlamentu - dodał. - Będę mógł się wypowiedzieć na temat ustaw w momencie, gdy one przyjdą do mnie jako prezydenta po przegłosowaniu w Sejmie i Senacie. Wtedy jako prezydent będę mógł się wypowiedzieć, czy mogę je podpisać, czy też stało się coś takiego, co mi to umożliwia - powiedział. Jak dodał ma nadzieję, ""że nic takiego się nie stanie, bo bardzo mu zależy na tej reformie"". Prezydent pytany, czy w świetle słów Jarosława Kaczyńskiego ""hamuje dobrą zmianę"", odpowiedział, że ""dba o to, by była ona dobra"". - Podpisywałem się pod programem PiS - mówił. - Chciałbym, żeby ten program został zrealizowany i mam poczucie, że te projekty o KRS i SN, które złożyłem właśnie, w tej chwili ten program realizują"" - podkreślił prezydent. ""Ja jestem prezydentem RP i staram się swoje obowiązki, także z uwagi na charakter urzędu, wykonywać jak najlepiej - dodał Duda. Chodzi o wypowiedź prezes PiS podczas podsumowania, we wtorek, dwóch lat rządów PiS. Mówił on, że należy kontynuować proces zmian, choć jest on dzisiaj trudniejszy. ""Nieco zmieniły się okoliczności polityczne od 24 lipca tego roku, ale w dalszym ciągu jesteśmy całkowicie zdeterminowani, żeby go zrealizować do końca"" - podkreślił. Prezydent zawetował ustawy o KRS i SN 24 lipca. Dwa miesiące później zaprezentował swoje własne projekty, które zostały przekazane do Sejmu, a 3 października zostały skierowane do konsultacji. PiS przekazało prezydentowi swoje poprawki do ustaw dotyczące SN i KRS. Czterokrotnie w sprawie zmian w wymiarze sprawiedliwości spotykali się prezes PiS Jarosław Kaczyński i prezydent Andrzej Duda. Ostatnia rozmowa, do której doszło 20 października, dotyczyła poprawek zaproponowanych przez PiS. Prezydent, przekazał wówczas liderowi PiS na piśmie swoje uwagi. Następnie ws. projektów spotykali się wiceszef Kancelarii Prezydenta Paweł Mucha i szef komisji sprawiedliwości Stanisław Piotrowicz (PiS). W miniony piątek Mucha i Piotrowicz po 5-godzinnym spotkaniu poinformowali, że zakończyli omawianie prezydenckich projektów ustaw ws. KRS i SN. Ocenili, że materiał umożliwia skierowanie ich do prac na najbliższym posiedzeniu Sejmu. Według prezydenckiego ministra jeśli chodzi o wybór sędziów do KRS, podczas spotkania wypracowane zostało rozwiązanie, które jest ""satysfakcjonujące"". Wstępny kompromis zakłada, że w razie gdyby w Sejmie nie udało się zebrać potrzebnej do wyboru 3/5 głosów, wówczas - w drugim etapie - do wystarczy większość bezwzględna. Prace nad projektami ustaw: o Krajowej Radzie Sądownictwa i Sądzie Najwyższym mają się rozpocząć na najbliższym - zaplanowanym na 22-24 listopada - posiedzeniu Sejmu. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Prezydent Andrzej Duda,
https://wiadomosci.onet.pl/kraj/malgorzata-gersdorf-przedstawilam-projekt-o-sn-bo-sytuacja-jest-wyjatkowa/b4skq3d,"Małgorzata Gersdorf: przedstawiłam projekt o SN, bo sytuacja jest wyjątkowa","Przedstawiłam projekt nowelizacji ustawy o SN, bo sytuacja jest wyjątkowa; potrzebne jest pokazanie, że zamierzenia prezydenta i partii rządzącej można zrealizować w sposób konstytucyjny – powiedziała I prezes Sądu Najwyższego Małgorzata Gersdorf.","Wczoraj prezes Gersdorf wysłała swój datowany na 11 listopada projekt noweli ustawy o SN i kilku innych ustaw do prezydenta, marszałków Sejmu i Senatu oraz szefów klubów parlamentarnych. Również wczoraj wiceszef Kancelarii Prezydenta Paweł Mucha informował, że jest przekonany, iż na najbliższym posiedzeniu Sejmu (22–24 listopada), ruszą prace nad prezydenckimi projektami ustaw o KRS i SN. Prezydent zgłosił te projekty po zawetowaniu uchwalonych przez Sejm zmian w SN i KRS. – Nie zmieniam zdania, że zarówno ani projekt grupy posłów, a właściwie dowiedzieliśmy się, że był to projekt pisany w Ministerstwie Sprawiedliwości, ani projekt pana prezydenta nie spełniają oczekiwań związanych z tym, że ma być to projekt zgodny z ustawą zasadniczą. To jest dla mnie podstawa – powiedziała Gersdorf. Jak dodała, zadawane są pytania, dlaczego ""sędziowie milczeli przez 28 lat i nagle się uaktywnili"". – Chciałabym powiedzieć, że sędziowie milczeli, ponieważ nie mają inicjatywy ustawodawczej, a SN ma możliwość tylko i wyłącznie opiniowania aktów prawnych i tak to się działo – zaznaczyła. Wskazała, że przedstawiony przez nią projekt został zaprezentowany ""w ramach opiniowania aktów prawnych"". – To jest sposób ekstraordynaryjny, wyjątkowy – takie opiniowanie, że przedstawiamy pozytywny projekt. Ale i sytuacja jest ekstraordynaryjna i wyjątkowa – podkreśliła. – Najprawdopodobniej znajdujemy się w przededniu uchwalenia ustawy, która dokona czystek kadrowych w SN, tym razem nie kompletnych, ale ze względu na wiek, co znaczy wyrzucenie poza możliwości orzekania 40 proc. sędziów, a poza tym mamy do czynienia z projektem, który w wielu miejscach jest niekonstytucyjny – zaznaczyła. Dlatego – jak dodała – ""w obliczu takich zagrożeń i takich planów potrzebna jest nie tylko opinia negatywna, ale także pokazanie parlamentowi, że zamierzenia prezydenta oraz te, które wybrzmiewały w projektach wyborczych partii rządzącej, można zrealizować w sposób zgodny z konstytucją"". 30-stronicowy projekt SN przewiduje m.in. powołanie w SN Izby Dyscyplinarnej do prowadzenia ""dyscyplinarek"" sędziów. Sprawy te byłyby prowadzone w nowej Izbie z udziałem ławników wybieranych przez Sejm. Ławnikami mogłyby być osoby duchowne, nie mogliby zaś być nimi członkowie partii politycznych. Inne novum projektu to utworzenie przy SN urzędu Rzecznika Sprawiedliwości Społecznej, który mógłby m.in. w nadzwyczajnym trybie zaskarżać do SN prawomocne wyroki sądów. Chcesz być na bieżąco z najważniejszymi informacjami dnia? Polub Onet Wiadomości na Facebooku!",I prezes Sądu Najwyższego Małgorzata Gersdorf,
https://wiadomosci.onet.pl/kraj/smierc-corki-olimpijczyka-sad-oddalil-kasacje-zbigniewa-ziobry/vkc5qnd,Śmierć córki olimpijczyka. Sąd oddalił kasację Zbigniewa Ziobry,"Nie będzie ponownego procesu lekarki, która odbierała poród córek brązowego medalisty olimpijskiego w podnoszeniu ciężarów, Bartłomieja Bonka. Sąd Najwyższy kasację ministra sprawiedliwości i prokuratora generalnego Zbigniewa Ziobry uznał za bezzasadną. I oddalił wniosek.","Gdyby Sąd Najwyższy uwzględnił kasację Zbigniewa Ziobry, proces lekarki, która odbierała poród bliźniaczek państwa Bonków, ruszyłby od nowa. Tak się jednak nie stało. – Sąd Najwyższy postanowił oddalić kasację ministra sprawiedliwości – prokuratora generalnego, jako oczywiście bezzasadną – informuje Onet Agata Raczkowska z biura prasowego Sądu Najwyższego. Przypomnijmy, córki Bartłomieja Bonka i jego żony Barbary przyszły na świat w listopadzie 2012 roku – trzy miesiące po zdobyciu przez sztangistę brązowego medalu na igrzyskach w Londynie. Poród odbył się w szpitalu ginekologicznym w Opolu. Pierwsza dziewczynka, Maja, urodziła się zdrowa. Przy narodzinach Julii doszło jednak do komplikacji, przez co dziewczynka urodziła się z niedotlenieniem mózgu. Rodzice przez ponad rok walczyli o jej życie. Niestety, nie udało się, w lutym 2014 roku Julia zmarła. Lekarka Hanna Żwirska-Lembrych (podczas procesu zgodziła się na publikację danych osobowych) została oskarżona przez opolską prokuraturę o nieumyślne spowodowanie śmierci jednej z bliźniaczek. – Jako lekarz współprowadzący poród podjęła błędne decyzje co do sposobu rozwiązania ciąży bliźniaczej, skutkiem czego jedno z dzieci doznało ciężkich powikłań neurologicznych, a następnie zmarło – mówiła Onetowi w sierpniu Anna Zimoląg, ówczesna rzeczniczka Prokuratury Regionalnej we Wrocławiu. Barbara Bonk, choć powinna rodzić przez cesarskie cięcie, rodziła siłami natury. Taką decyzję podjął ordynator oddziału, który zmarł ponad dwa lata temu. Prokuratura oskarżyła lekarkę, bo to ona odbierała poród. Kobieta nie przyznawała się do winy. Pierwszy wyrok w tej sprawie zapadł we wrześniu 2015 roku. Wtedy też postępowanie karne wobec lekarki zostało warunkowo umorzone na okres dwóch lat próby. Po apelacji państwa Bonków i prokuratury sprawą zajął się Sąd Okręgowy w Opolu. W lipcu 2016 roku sąd nie uwzględnił jednak apelacji. Pod koniec sierpnia tego roku to właśnie na wniosek Prokuratury Regionalnej we Wrocławiu, kasację od wyroku opolskiego sądu, złożył prokurator generalny Zbigniew Ziobro. Wiadomo, że Prokuratura Regionalna we Wrocławiu zakwestionowała dokonaną przez opolski sąd ocenę materiału dowodowego. Jak tłumaczyła prokurator Anna Zimoląg, skutkowało to wysnuciem błędnego wniosku, że stopień zawinienia lekarki i stopień społecznej szkodliwości przypisanego jej czynu nie jest znaczny, co, zdaniem prokuratury, doprowadziło do niesłusznego warunkowego umorzenia prowadzonego przeciwko niej postępowania karnego. W marcu w procesie cywilnym opolski sąd przyznał rodzinie Bonków milion złotych zadośćuczynienia za cierpienia Julii. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Śmierć córki olimpijczyka. Sąd oddalił kasację Zbigniewa Ziobry,
https://wiadomosci.onet.pl/kraj/prezydenckim-projektom-ws-krs-i-sn-nadano-numery-drukow-sejmowych/61gp1hv,Prezydenckim projektom ws. KRS i SN nadano numery druków sejmowych,"Prezydenckim projektom ustaw o KRS i SN nadano numery druków sejmowych. Prace nad projektami mają się rozpocząć na najbliższym posiedzeniu Sejmu, które ma się odbyć 22-24 listopada.","Nadanie ""niedługo"" numerów prezydenckim projektom ws. zmian w sądownictwie, zapowiedział we wczorajszym wywiadzie dla TVP prezes PiS Jarosław Kaczyński. Powiedział też, że jest ""prawie pewien"", że będą one procedowane na najbliższym posiedzeniu Sejmu. W piątek doszło do trzeciego spotkania wiceszefa Kancelarii Prezydenta Pawła Muchy i szefa komisji sprawiedliwości Stanisława Piotrowicza (PiS), po którym poinformowali, że udało się wypracować satysfakcjonujące rozwiązanie. Obaj także zapowiedzieli, że prace nad projektami rozpoczną się na najbliższym posiedzeniu Sejmu. Uzgodnione zostało rozwiązanie dotyczące wyboru sędziów do Krajowej Rady Sądownictwa. Rzecznik prezydenta Krzysztof Łapiński dziś w TVN mówił, że zgodnie z uzgodnionym rozwiązaniem, jeżeli Sejmowi nie uda się wyłonić członków KRS większością 3/5, to kluby opozycyjne będą miały zagwarantowane co najmniej sześć osób, które mogą wskazać do KRS. Prezydent Andrzej Duda 25 września, po wcześniejszym zawetowaniu projektów ustaw o SN i KRS, zaprezentował swoje własne projekty. Następnie zostały one przekazane do Sejmu, a 3 października zostały skierowane do konsultacji. PiS przekazało prezydentowi swoje poprawki do ustaw dotyczące SN i KRS. Czterokrotnie w sprawie zmian w wymiarze sprawiedliwości spotykali się prezes PiS Jarosław Kaczyński i prezydent Andrzej Duda. Ostatnia rozmowa, do której doszło 20 października, dotyczyła poprawek zaproponowanych przez PiS. Prezydent, przekazał wówczas liderowi PiS na piśmie swoje uwagi. Następnie ws. projektów spotykali się Mucha i Piotrowicz. Prezydencki projekt ustawy o SN wprowadza m.in.: możliwość wniesienia do SN skargi na prawomocne orzeczenie każdego sądu, przepis by sędziowie SN przechodzili w stan spoczynku w wieku 65 lat z możliwością wystąpienia do prezydenta o przedłużenie orzekania oraz utworzenie Izby Dyscyplinarnej z udziałem ławników. Skargę nadzwyczajną do SN wnosiłoby się w terminie 5 lat od uprawomocnienia skarżonego orzeczenia; przez 3 lata mogłaby ona być też wnoszona w sprawach, które uprawomocniły się po 17 października 1997 r. Skargi nadzwyczajne miałyby być generalnie badane przez dwóch sędziów SN i jednego ławnika SN. Projekt nowelizacji ustawy o KRS zakłada m.in., że obecni członkowie KRS-sędziowie pełnią swe funkcje do dnia rozpoczęcia wspólnej kadencji wszystkich członków Rady-sędziów, wybranych na nowych zasadach przez Sejm (dotychczas wybierały ich środowiska sędziowskie - PAP). Sejm wybierałby nowych członków KRS-sędziów większością 3/5 głosów na wspólną czteroletnią kadencję; w przypadku klinczu każdy poseł mógłby głosować w imiennym głosowaniu tylko na jednego kandydata spośród zgłoszonych. Kandydatów na członków KRS-sędziów mogłyby zgłaszać Sejmowi tylko: grupa co najmniej 2 tys. obywateli oraz grupa co najmniej 25 czynnych sędziów. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Prezydenckim projektom ws. KRS i SN nadano numery druków sejmowych,
https://wiadomosci.onet.pl/kraj/andrzej-duda-probowano-mnie-ominac-jako-prezydenta-i-uwazano-ze-mozna-to-zrobic/mp4xnmw,"Andrzej Duda: Próbowano mnie ominąć jako prezydenta. I uważano, że można to zrobić","Prawie dwa lata czekaliśmy na projekty ustaw reformujących wymiar sprawiedliwości. PiS nie przedstawiło prezydentowi tych projektów. Nie było czasu, żeby im się przyjrzeć. W tydzień, w awanturze sejmowej, zostały one uchwalone. Nie mogłem zaakceptować tak wielkiej władzy prokuratora generalnego, jaką przewidział PiS – mówi w wywiadzie dla ""Naszego Dziennika"" Andrzej Duda.","Prezydent RP uważa, że w sprawie sposobu wyłaniania członków do KRS osiągnięto konsensus z PiS. Na sugestię dziennikarki ""Naszego Dziennika"", że poseł Stanisław Piotrowicz wypowiada się w odmiennym tonie, Duda odpowiedział: – Nie bardzo rozumiem dramatyzm tej wypowiedzi. Powiem szczerze, że jestem tym troszkę zaniepokojony. Skoro zarówno prezydent, jak i rząd PiS chcą doprowadzić do wprowadzenia reformy o KRS i SN, skąd zatem taki rodzaj klinczu – pyta ""Nasz Dziennik"". – Też tego nie rozumiem. Popatrzmy chłodno na sprawę. Prawie dwa lata czekaliśmy na projekty ustaw reformujących wymiar sprawiedliwości. PiS nie przedstawiło prezydentowi tych projektów. Nie było czasu, żeby im się przyjrzeć. W tydzień, w awanturze sejmowej, zostały one uchwalone. Nie mogłem zaakceptować tak wielkiej władzy prokuratora generalnego, jaką przewidział PiS – odpowiedział Andrzej Duda. Na pytanie o to, co spowodowało brak osiągnięcia porozumienia między prezydentem a PiS, Duda skwitował: – Też chciałbym usłyszeć odpowiedź, bo mam nieodparte wrażenie, że próbowano mnie ominąć jako prezydenta. I uważano, że można to zrobić. Chciano wymusić na mnie podpisanie ustaw – mówił. – A ja chcę rolę prezydenta wypełniać. To nie jest tak, że prezydent jest sługą większości parlamentarnej. Nie, prezydent jest sługą Rzeczypospolitej. Duda wyraził też zniecierpliwienie w sprawach związanych z MON. – Mamy niezakończone inne plany, jak proces modernizacji polskiej armii, który musi być prowadzony znacznie sprawniej niż do tej pory. Potrzeba, aby przetargi odbywały się szybciej, np. już dwa lata czekamy na śmigłowce – powiedział prezydent. Więcej w dzisiejszym ""Naszym Dzienniku"". Chcesz być na bieżąco z najważniejszymi informacjami dnia? Polub Onet Wiadomości na Facebooku!",Andrzej Duda,
https://wiadomosci.onet.pl/kraj/roman-giertych-dla-rzeczpospolitej-dla-sn-i-krs-jaroslaw-kaczynski-pozwoli-sie/r9bv6q0,"Roman Giertych dla ""Rzeczpospolitej"": dla SN i KRS Jarosław Kaczyński pozwoli się upokorzyć","Jeśli prezydent Duda pójdzie na kompromis z Jarosławem Kaczyńskim, będzie to koniec jego prezydentury - mówi Roman Giertych w wywiadzie dla ""Rzeczpospolitej"". - Ludzie nie wybiorą człowieka, który mówi, że jest niezłomny, a okazuje się bardzo łatwy do złamania - dodaje.","Jak przekonuje mec. Giertych, ""jedyną szansą Dudy na wystawienie w wyborach prezydenckich jest osłabienie Kaczyńskiego"". Stwierdza, że niepowodzenie prezesa PiS w wyborach parlamentarnych zmusiłoby go do przesunięcia ciężaru władzy na Andrzeja Dudę, który - jak stwierdza Giertych - cieszy się dużym poparciem społecznym. - Im słabszy Kaczyński, tym silniejszy prezydent Duda - mówi. Giertych nazywa spór o sądy ""sporem między panią prezydentową a Jarosławem Kaczyńskim"". Dodaje, że jeśli Andrzej Duda zgodzi się na oddanie KRS i SN Ziobrze, to ""nie tylko zasłuży na pogardę własnego środowiska naukowego, ale również na wzgardę najbliższych i wszystkich myślących niezależnie ludzi, w tym środowiska żony"". - Ostatecznie to pani Agata postawiła się prezesowi, bo nie podoba się jej pomiatanie małżonkiem przez PiS - mówi. Były wicepremier dodaje, że ew. kandydatura Andrzeja Dudy na prezydenta w drugiej kadencji może być utrudniona, jeśli PiS-owi uda się przejąć kontrolę nad SN. - Jeśli będzie on (Sąd Najwyższy - dop. red.) funkcjonował tak jak Trybunał Konstytucyjny, na gwizdek partyjny, może się okazać, że Duda nie zostanie zarejestrowany jako kandydat, albo tak mu się utrudni kandydowanie, że będzie ono niemożliwe bez poparcia PiS - stwierdza. - Szefowi PiS tak zależy na KRS i SN, że pozwoli się nawet upokorzyć, pielgrzymując do prezydenta, byle te instytucje przejąć - przekonuje. - Jeśli Duda ugnie się przed Kaczyńskim, ten się zaraz na nim zemści - kwituje. Cały wywiad jest dostępny w dzisiejszym wydaniu ""Rzeczpospolitej"". Chcesz być na bieżąco z najważniejszymi informacjami dnia? Polub Onet Wiadomości na Facebooku!",Roman Giertych,
https://wiadomosci.onet.pl/kraj/rmf-fm-poprawki-pis-do-ustaw-prezydenta-skupiaja-sie-na-zmianach-w-krs/qwyp1k1,RMF FM: poprawki PiS do ustaw prezydenta skupiają się na zmianach w KRS,"Co się znalazło w poprawkach PiS do prezydenckich projektów ustaw o SN i KRS? Według informacji RMF FM propozycja partii Jarosława Kaczyńskiego to głębsze zmiany dotyczące Krajowej Rady Sądownictwa, ale i mniejsza ingerencja w przepisy regulujące funkcjonowanie Sądu Najwyższego.","PiS za najistotniejszy uznaje mechanizm wyboru sędziów do KRS. Ma on bowiem zagwarantować większość rządzącym. A propozycje prezydenta Dudy – w tym wybór większością 3/5 głosów tego nie gwarantują. Według źródeł RMF FM politycy PiS uznali, że nie ma o co kruszyć kopii w sprawie wygaszenia kadencji wszystkich sędziów Sądu Najwyższego w sytuacji, gdy pojawi się tam nowa izba nadzwyczajna. Prawo i Sprawiedliwość nie wyznaczyło prezydentowi Andrzejowi Dudzie żadnego terminu na przeanalizowanie poprawek partii do prezydenckich projektów ustaw ws. SN i KRS – powiedziała dziennikarzom rzeczniczka PiS Beata Mazurek. Prezydent Andrzej Duda wczoraj wieczorem otrzymał poprawki PiS do projektów ustaw o Sądzie Najwyższym i Krajowej Radzie Sądownictwa. Ich złożenie prezes PiS Jarosław Kaczyński zapowiedział podczas trzeciego spotkania z prezydentem na temat zmian w wymiarze sprawiedliwości. Na razie nie są znane szczegóły dotyczące propozycji PiS. Rzeczniczka PiS pytana, czy to prawda, że prezydenta ma dwa tygodnie, żeby przeanalizować propozycje poprawek, odpowiedziała, że nic nie słyszała o takim terminie i nie jest on też wymagany ustawowo. My też, jako PiS, absolutnie żadnego terminu panu prezydentowi nie wyznaczyliśmy – zadeklarowała. Pytana, czy prezydenckie projekty ustaw ws. SN i KRS mogą być procedowane na kolejnym posiedzeniu Sejmu, odparła, że teoretycznie tak. – Natomiast wszystko zależy od tego, jak zostaną one ocenione przez pana prezydenta i jaki będzie efekt kolejnej rozmowy (prezydenta z prezesem PiS – red.), o której państwo wiecie – mówiła Mazurek. – Termin tej rozmowy, czy tego spotkania jeszcze nie został ustalony, więc mówiąc teoretycznie, jest to możliwe. Gdyby się okazało, że są jakieś wątpliwości, to będziemy dalej zastanawiać się jak je rozwiązać – dodała posłanka. Według niej termin spotkania prezydenta z prezesem PiS nie został jeszcze ustalony. Mazurek zdementowała jednocześnie doniesienia mediów, jakoby miał być on ustalony na piątek. Szef gabinetu prezydenta Krzysztof Szczerski powiedział wcześniej, że poprawki PiS do projektów ustaw o KRS i SN są ""spokojnie analizowane"" w Kancelarii Prezydenta. – Nie jest to bynajmniej jedna strona – dodał Szczerski. Z kolei wicemarszałek Sejmu, szef klubu PiS Ryszard Terlecki poinformował, że poprawki PiS do prezydenckich projektów będą oficjalnie upublicznione, kiedy projekty zostaną złożone w Sejmie, chyba że prezydent zdecyduje się je upublicznić. – My czekamy na ruch prezydenta. Jeżeli on nie nastąpi, to składamy je (poprawki – red.) za tydzień w Sejmie – powiedział Terlecki. Andrzej Duda pod koniec września zaprezentował swe projekty ustaw dotyczące Sądu Najwyższego i Krajowej Rady Sądownictwa. W miniony wtorek zostały one skierowane do konsultacji. W piątek odbyło się trzecie spotkanie prezydenta z prezesem PiS w sprawie zmian w wymiarze sprawiedliwości. Prezydencki projekt ustawy o SN wprowadza m.in.: możliwość wniesienia do SN skargi na prawomocne orzeczenie każdego sądu, przepis by sędziowie SN przechodzili w stan spoczynku w wieku 65 lat z możliwością wystąpienia do prezydenta o przedłużenie orzekania oraz utworzenie Izby Dyscyplinarnej z udziałem ławników. Skargę nadzwyczajną do SN wnosiłoby się w terminie 5 lat od uprawomocnienia skarżonego orzeczenia; przez 3 lata mogłaby ona być też wnoszona w sprawach, które uprawomocniły się po 17 października 1997 r. Skargi nadzwyczajne miałyby być zasadniczo badane przez dwóch sędziów SN i jednego ławnika SN. Natomiast projekt ustawy o KRS zakłada m.in., że obecni członkowie KRS-sędziowie pełnią swe funkcje do dnia rozpoczęcia wspólnej kadencji wszystkich członków Rady-sędziów, wybranych na nowych zasadach przez Sejm (dotychczas wybierały ich środowiska sędziowskie – red.). Sejm wybierałby nowych członków KRS-sędziów większością 3/5 głosów na wspólną czteroletnią kadencję; w przypadku klinczu każdy poseł mógłby głosować w imiennym głosowaniu tylko na jednego kandydata spośród zgłoszonych. Kandydatów na członków KRS-sędziów mogłyby zgłaszać Sejmowi tylko: grupa co najmniej 2 tys. obywateli oraz grupa co najmniej 25 czynnych sędziów.",Gmach Sądu Najwyższego w Warszawie,
https://wiadomosci.onet.pl/tylko-w-onecie/poprawki-pis-do-ustaw-sadowych-trafily-do-prezydenta-kompromis-nie-taki-oczywisty/hkqsn78,Poprawki PiS do ustaw sądowych trafiły do prezydenta. Kompromis nie taki oczywisty,"Poprawki złożone przez Prawo i Sprawiedliwość do prezydenckich ustaw sądowych trafiły na biurko Andrzeja Dudy. Jednak mimo podkreślanego na każdym kroku coraz lepszego klimatu między PiS a prezydentem, kompromis wcale nie jest z góry przesądzony. Z naszych źródeł wynika, że jeszcze w tym tygodniu ma dojść do kolejnego spotkania prezydenta z prezesem PiS.","Poprawki przygotowane przez PiS wciąż nie są znane opinii publicznej. Politycy PiS zapowiadali, że będą one daleko idącym kompromisem i ustępstwem ze strony partii rządzącej. Klika dni temu Onet pisał, że propozycja PiS dla prezydenta ma zakładać m.in. gwarancję miejsc dla opozycji w Krajowej Radzie Sądownictwa, jeśli Sejmowi nie udałoby się wybrać członków KRS w pierwszym kroku większością 3/5 głosów. W ten sposób udałoby się usunąć największe zastrzeżenia, jakie zgłaszał do reformy PiS prezydent Duda, który wielokrotnie na przestrzeni ostatnich tygodni zapewniał, że nie zgodzi się na uzależnienie od woli jednej partii politycznej KRS-u. Jak nieoficjalnie dowiedzieliśmy się, taka właśnie propozycja znalazła się w poprawkach przesłanych późnym popołudniem z Nowogrodzkiej do Pałacu Prezydenckiego. PiS - jak twierdzą nasze źródła – zrezygnował z prezydenckiej propozycji głosowania imiennego. Jednocześnie zaproponował gwarancje dla opozycji, która w tzw. drugim kroku będzie mogła wprowadzić do KRS kilka wskazanych przez siebie osób. Ostatecznie i tak niewielką, ale większość w KRS będzie miał PiS. Treść poprawek, które mają zakończyć największy dotychczasowy kryzys w obozie ""dobrej zmiany” były konsultowane z prezydentem osobiście przez prezesa PiS Jarosława Kaczyńskiego. Po ostatnim piątkowym spotkaniu między Dudą a Kaczyńskim politycy partii rządzącej otwarcie mówili, że do osiągnięcia kompromisu jest już bardzo blisko. – PiS poszedł na ogromne ustępstwa, jeśli chodzi o prezydenckie projekty dotyczące SN i KRS. Wydaje się, że jesteśmy blisko porozumienia – mówiła rzeczniczka PiS Beata Mazurek. Na czym miały polegać te ustępstwa? Partia rządząca - według Mazurek- zgodziła się, aby wybór członków KRS odbywał się na zasadzie 3/5 większości głosów w Sejmie, na wyeliminowaniu roli ministra sprawiedliwości oraz na to, że KRS będzie wybierana ponadpartyjnie. Jednocześnie Mazurek zapowiedziała, że PiS w najbliższym czasie przedstawi prezydentowi swoje poprawki do projektów. Z tym, że prezydent ustami swojego rzecznika Krzysztofa Łapińskiego oświadczył, że z warunków brzegowych - przechodzenie w stan spoczynku sędziów Sądu Najwyższego po osiągnięciu 65. roku życia oraz ponadpartyjny wybór członków KRS - nie zrezygnuje. A do poprawek przedstawionych mu przez samego Jarosława Kaczyńskiego podczas dwugodzinnej rozmowy odniesie się, jak PiS przedstawi mu je na piśmie. Dlaczego Andrzej Duda tak upierał się, aby zobaczyć poprawki PiS na piśmie? Aby nie było żadnych wątpliwości, o jakie zmiany w prezydenckim projekcie toczy się gra. Otoczenie prezydenta i on sam chce mieć pewność, na co tak naprawdę ma się zgodzić. - Nikt w tak ważnej sprawie, jak reforma sądów nie zgodzi się na żadnego kota w worku. Podczas rozmowy z prezesem Kaczyński pewne rozwiązanie dotyczącego tzw. drugiego kroku zostało zaakceptowane. Ale diabeł jak zwykle tkwi w szczegółach – mówi nam polityk znający kulisy negocjacji w obozie władzy. Jak słyszymy nieoficjalnie prezydent obawa się, że mimo deklaracji samego prezesa PiS, że minister sprawiedliwości Zbigniew Ziobro zostanie wyłączony na dobre z prac nad tymi poprawkami to ""szeryf” – jak w PiS nazywany jest Ziobro – zdoła przemycić korzystne dla siebie zapisy. O niemalże wojnie między prezydentem a ministrem sprawiedliwości huczy w obozie władzy już na dobre. Zarówno Duda jak i Ziobro przestali się nawet kryć z wrogością jaką siebie nawzajem darzą, czego wyrazem są ostatnie publiczne wypowiedzi. W opublikowanym w poniedziałek wywiadzie przez tygodnik ""Do Rzeczy"" prezydent mówi wprost, że ataki kierowane pod jego adresem od czasu lipcowych wet pochodzą z jednego środowiska. – Bynajmniej nie jest to środowisko Prawa i Sprawiedliwości – mówi prezydent, który wprost odnosi do ""sporu między 40-latkami"", o którym niedawno wspominał Jarosława Kaczyńskiego. Jednocześnie prezydent wypomina ""zdradę” Zbigniewa Ziobry po wyborach w 2011 roku. Z kolei Ziobro na sobotniej konwencji Solidarnej Polski zadeklarował chęć współpracy z prezydentem. – Nic nie stoi na przeszkodzie, żeby czterdziestokilkulatkowie mogli ze sobą współpracować. Mogę nie tylko w swoim, ale i w Solidarnej Polski imieniu wyciągnąć rękę do współpracy z prezydentem – mówił. Lecz w szczerość tych intencji raczej nikt w obozie rządzącym nie wierzy. Tym bardziej, że prawdopodobnie zostały one wymuszone przez samego Kaczyńskiego, który tuż przed piątkową rozmową z Dudą spotkał się z ministrem sprawiedliwości. Dzień później niespodziewanie wystąpił także na konwencji partii Ziobry, która została odczytana jako wyraźne polityczne wsparcie ""naczelnika” dla działań ""szeryfa”. Także tej na polu reformowania wymiaru sprawiedliwości. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Prezydent Andrzej Duda,
https://wiadomosci.onet.pl/kraj/szczerski-o-prezydenckich-projektach-ws-krs-i-sn/626htw9,Szczerski o prezydenckich projektach ws. KRS i SN,"Jesteśmy bardzo blisko gwarancji tego, że prezydenckie projekty ustaw o KRS i SN przejdą przez parlament poparte przez większość - powiedział dziś szef gabinetu prezydenta Krzysztof Szczerski. Dodał, że prace nad nimi w Sejmie rozpoczną się po ostatecznych uzgodnieniach w tej sprawie.","Wczoraj po południu doszło do spotkania prezydenta Andrzeja Dudy z prezesem PiS Jarosławem Kaczyńskim. Była to już trzecia rozmowa obu polityków na temat reformy sądownictwa, w tym prezydenckich projektów ustaw o Krajowej Radzie Sądownictwa i Sądzie Najwyższym. W lipcu Duda zawetował dwie ustawy w tej sprawie - autorstwa rządu i PiS. - Jesteśmy bardzo blisko gwarancji tego, że prezydenckie projekty ustaw reformujących KRS i Sąd Najwyższy przejdą przez parlament poparte przez większość parlamentarną. To najważniejsze, bo temu służą te spotkania - służą rozmowie pomiędzy prezydentem, który jest tutaj projektodawcą i większością parlamentarną, żeby uzgodnić taki kształt tych ustaw, że mają gwarancję wejścia w życie - podkreślił Szczerski w sobotę rano w radiowej Trójce, pytany o rezultaty piątkowego spotkania Duda-Kaczyński. Poinformował, że podjęto też ustalenie, że poprawki, które do projektów Andrzeja Dudy zgłosi większość parlamentarna, ""nie wyjdą poza pole, które te projekty zakreśliły"". - Czyli wielopartyjnego KRS-u, ogólnej, transparentnej klauzuli zmian personalnych w Sądzie Najwyższym, a nie z mocy samej ustawy, po trzecie - że będziemy mieli zmniejszoną rolę prokuratora generalnego, ministra sprawiedliwości w procesie kształtowania instytucji centralnych wymiaru sprawiedliwości oraz że będzie czynnik uspołecznienia samej pracy tych organów, czyli i skarga nadzwyczajna, i społeczne zgłaszanie kandydatów do KRS spośród sędziów - wyliczał Szczerski. - Te cztery najważniejsze elementy, na których prezydentowi zależało, będą utrzymane - podkreślił. Teraz - jak mówił - Andrzej Duda czeka na ""sformalizowany kształt"" propozycji PiS zmian w projektach ustaw o KRS i SN. - Wczoraj pan prezes przedstawił kilka wariantów różnych rozwiązań i teraz istotne jest to, żeby ostatecznie przyjąć takie zapisy wstępnie, żeby one potem miały gwarancję poparcia przez większość parlamentarną - zaznaczył szef gabinetu prezydenta Dudy. Według Szczerskiego prezydenckie projekty nie będą procedowane w Sejmie, zanim nie zapadną ostateczne uzgodnienia w tej sprawie z Prawem i Sprawiedliwością. - One wejdą pod procedury sejmowe wtedy, jak pan prezydent będzie miał gwarancje tego, że jego ustawy przez parlament będą poparte - dodał Szczerski. Dopytywany zaznaczył, że do dyskusji między prezydentem i PiS jest jeszcze m.in. kwestia ""wielopartyjnego wyboru"" członków Krajowej Rady Sądownictwa, żeby dawał on ""gwarancję wszystkim"". - Pan prezydent bardzo wyraźnie postawił tę sprawę od samego początku, mimo iż rozumie argument większości parlamentarnej, że mandat wyborczy od wyborców oznacza prawo do rządzenia i tego nikt nie kwestionuje. Prezydentowi zależało natomiast na tym, żeby instytucje sądownictwa, mimo jasnego i oczywistego mandatu społeczeństwa dla PiS do rządzenia, były wybierane w szerszej platformie współpracy partyjnej - powiedział Szczerski. Podkreślił jednocześnie, że jest to oferta dla posłów, również opozycji. - To nie prezydent będzie wybierał KRS, tylko państwo w parlamencie - zwrócił się do obecnych w studiu reprezentantów poszczególnych klubów parlamentarnych. - Pan prezydent podaje instrumenty, także partiom opozycyjnym do tego, żeby włączyły się kształtowanie Krajowej Rady Sądownictwa i to jest oferta - zaznaczył szef gabinetu Andrzeja Dudy. Chcesz być na bieżąco z najważniejszymi informacjami dnia? Polub Onet Wiadomości na Facebooku! Przyznał, że chodzi tutaj o ewentualne rozwiązanie na wypadek, gdyby sejmowa większość nie zdołała wybrać członków KRS-sędziów, większością - jak proponuje prezydent - trzech piątych głosów (w obecnej kadencji nie starczyłoby do tego głosów PiS, potrzebne byłoby porozumienie z opozycją). - To jest właśnie element, który ostatecznie będzie zadecydowany po przedstawieniu przez PiS sformalizowanych poprawek czy propozycji - powiedział Szczerski. Nie chciał jednak potwierdzić doniesień medialnych, że jedną z propozycji PiS jest wybór tych członków przez większość trzech piątych w Senacie (senacki klub PiS liczy obecnie 64 senatorów, czyli o czterech więcej niż 3/5). - Nie prowadzimy rozmowy tutaj w studiu, tylko po to spotykają się szef większości parlamentarnej z prezydentem Polski, żeby takie rzeczy ustalić - zaznaczył prezydencki minister. Poinformował również, że podczas piątkowej rozmowy Duda-Kaczyński poruszony został temat ""przyszłych legislacyjnych projektów, które PiS będzie zgłaszało"". Dopytywany o szczegóły tych projektów, odparł: ""To wszystko będzie realizowane w odpowiednim harmonogramie"". - Dobre jest to, że weszliśmy w taki tryb, w którym lider większości parlamentarnej panu prezydentowi przedstawia plany legislacyjne większości parlamentarnej - dodał. Andrzej Duda pod koniec września zaprezentował swoje projekty ustaw o KRS i SN. We wtorek zostały one skierowane do konsultacji. Przygotowanie projektów o SN i KRS prezydent zapowiedział w lipcu po zawetowaniu dotyczących tych kwestii ustaw autorstwa rządu i PiS. Prezydencki projekt noweli ustawy o KRS zakłada m.in., że obecni członkowie KRS-sędziowie pełnią swe funkcje do dnia rozpoczęcia wspólnej kadencji wszystkich członków Rady-sędziów, wybranych na nowych zasadach przez Sejm (dotychczas wybierały ich środowiska sędziowskie - PAP). Sejm wybierałby nowych członków KRS-sędziów większością 3/5 głosów na wspólną czteroletnią kadencję; w przypadku klinczu każdy poseł mógłby głosować w imiennym głosowaniu tylko na jednego kandydata spośród zgłoszonych. Projekt ustawy o Sądzie Najwyższym wprowadza m.in. możliwość wniesienia do SN skargi na prawomocne orzeczenie każdego sądu, przepis by sędziowie SN przechodzili w stan spoczynku w wieku 65 lat z możliwością wystąpienia do prezydenta o przedłużenie orzekania oraz utworzenie Izby Dyscyplinarnej z udziałem ławników. Skargę nadzwyczajną do SN wnosiłoby się w terminie 5 lat od uprawomocnienia skarżonego orzeczenia; przez 3 lata mogłaby ona być też wnoszona w sprawach, które uprawomocniły się po 17 października 1997 r. Skargi nadzwyczajne miałyby być generalnie badane przez dwóch sędziów SN i jednego ławnika SN.",Spotkania prezydenta Andrzeja Dudy z prezesem PiS Jarosławem Kaczyńskim,
https://wiadomosci.onet.pl/kraj/sad-najwyzszy-ocenil-prezydencki-projekt/dx9yvrk,"Sąd Najwyższy: prezydencki projekt ""lepszy"" jedynie, że nie doprowadza do usunięcia wszystkich sędziów","Prezydencki projekt ustawy o Sądzie Najwyższym może być określony jako ""lepszy"" jedynie w zakresie, w jakim nie doprowadza do jednoczesnego usunięcia wszystkich sędziów – ocenia SN. W opinii Sądu Najwyższego proponowane w projekcie dwie nowe izby będą w istocie sprawowały kontrolę nad sądami.","W dzisiejszym komunikacie Sądu Najwyższego przedstawione zostały tezy przygotowywanej w Sądzie opinii na temat projektu ustawy o SN skierowanego przez prezydenta do Sejmu. W komunikacie nawiązano do wskazanego w uzasadnieniu celu projektowanej ustawy, jakim jest tzw. dekomunizacja części składu Sądu Najwyższego, przy jednoczesnej możliwości pociągania sędziów do odpowiedzialności dyscyplinarnej ze skutkiem w postaci wygaśnięcia stosunku służbowego. ""Analiza poszczególnych propozycji pozwala również na sformułowanie wniosku, że zamiar prawodawcy sięga o wiele dalej"" – podkreślono w komunikacie. Zgodnie z opinią SN projekt sprowadza się do weryfikacji – za pomocą skargi nadzwyczajnej – dotychczasowego orzecznictwa SN, wyłączenia możliwości dokonywania przez sądy powszechne oraz Sąd Najwyższy rozproszonej kontroli konstytucyjności prawa oraz usuwania zarówno w przyszłości, jak i ze skutkiem wstecznym, rozstrzygnięć związanych ze sprawami wyborczymi, w tym o ważności wyborów. ""Powyższym celom służy, z punktu widzenia zmian strukturalnych, powołanie dwóch nowych izb, przy czym w istocie mamy do czynienia z powołaniem dwóch odrębnych i niezależnych sądów, które będą sprawowały kontrolę nad sądami powszechnymi oraz Sądem Najwyższym"" – czytamy w komunikacie. W ocenie SN projektowana ustawa, w porównaniu z zawetowaną w lipcu przez prezydenta, może być określona jako ""lepsza"" jedynie w zakresie, w jakim nie doprowadza do jednoczesnego usunięcia wszystkich sędziów Sądu Najwyższego.",Prezydent Andrzej Duda,
http://wiadomosci.onet.pl/kraj/obchody-100-lecia-sadu-najwyzszego-wyjatkowe-zyczenia-od-powstancow-warszawskich/d2t6nbh,Obchody 100-lecia Sądu Najwyższego. Wyjątkowe życzenia od powstańców warszawskich,Weteran Powstania Warszawskiego Jerzy Turzewski złożył dziś Sądowi Najwyższemu gratulacje z okazji 100-lecia istnienia.,"- Gratulacje najwspanialszemu Sądowi Najwyższemu na świecie, wielce kompetentnym przewodniczącym wszystkich wydziałów, znakomitym sędziom w dziedzinie prawa, ferującym z odwagą swoje wyroki i uzasadnienia nielicznym oponentom oraz I prezes Sądu Najwyższego pani prof. Małgorzacie Gersdorf, składają weterani Powstania Warszawskiego - mówił Turzewski, który zapewnił, że weterani zgadzają się z ""absolutnie każdym słowem i winszują wszystkim wspaniałej pracy dla wreszcie wolnej Polski"".",,
http://wiadomosci.onet.pl/kraj/prof-malgorzata-gersdorf-o-projektach-prezydenta-to-mnie-bardzo-niepokoi/ptfm24l,Prof. Małgorzata Gersdorf o projektach prezydenta: to mnie bardzo niepokoi,"Bardzo niepokoją mnie te dwie nowe izby, ale nie co do tego, że myślałam, że ich nie będzie - szczególnie tej dyscyplinarnej - ale niepokoi mnie, jaki może być sposób procedowania, jakie konsekwencje powołania tych izb - mówi I prezes Sądu Najwyższego o prezydenckich projektach ustaw o SN i KRS.","Gersdorf nie wie, czy Sądowi Najwyższemu grozi upolitycznienie. - Zobaczymy, kto będzie powoływany na nowych sędziów SN - komentuje. - Izba Pracy, Ubezpieczeń Społecznych i Spraw Publicznych bardzo dobrze wywiązywała się z zadania oceny wyborów każdych. Nie było żadnych pretensji co do niej, nawet przez partie polityczne, które nie dostawały finansowania. Ta izba, jeżeli ustawa wjedzie w życie, na pewno będzie jeszcze zajmowała się w przyszłości sprawami mediów. Ma ona orzekać z ławnikami i to jest niepokojące - powiedziała I prezes SN, którą niepokoi przesunięcie kwestii wyborów do nowej izby.",,
http://wiadomosci.onet.pl/tylko-w-onecie/krzysztof-lapinski-o-zmianach-w-sn-i-przyszlosci-malgorzaty-gersdorf/k111jbj,Krzysztof Łapiński o zmianach w SN i przyszłości Małgorzaty Gersdorf,"Prezydencki projekt ustawy o SN zakłada obniżenie wieku emerytalnego sędziów. - To obiektywne kryterium, które obowiązuje w sądownictwie powszechnym - argumentował Krzysztof Łapiński w programie ""Onet Opinie"". Rzecznik prezydenta odrzucił sugestię, że chodzi o dekomunizację. - Jestem zdziwiony. Jeśli w sądach orzekają ludzie, którzy orzekali w stanie wojennym, widocznie dekomunizacja nie była faktyczna - stwierdził. Gość Andrzeja Stankiewicza odniósł się także do przyszłości I prezes SN Małgorzaty Gersdorf.",,,
https://wiadomosci.onet.pl/kraj/gersdorf-uwazam-ze-musze-dokonczyc-kadencje-i-prezesa-sn/teksmyh,"Gersdorf: uważam, że muszę dokończyć kadencję I prezesa SN","Uważam, że nie ma co do tego wątpliwości, iż muszę dokończyć kadencję I prezesa Sądu Najwyższego – powiedziała I prezes SN Małgorzata Gersdorf. Dodała, że przedstawione dotychczas przez prezydenta propozycje nowej ustawy o SN są ogólne i szablonowe.","– Nie znam jeszcze tej ustawy, jak będę ją znała, to po pierwsze, będę wiedziała, czy będę jeszcze I prezesem SN, aczkolwiek uważam, że nie ma co do tego wątpliwości, iż muszę dokończyć tę kadencję – powiedziała Gersdorf dziennikarzom. Wczoraj prezydent Andrzej Duda zaprezentował swoje projekty ustaw o Krajowej Radzie Sądownictwa i o SN. Ten drugi wprowadza m.in. możliwość wniesienia do SN tzw. skargi nadzwyczajnej na prawomocne orzeczenie każdego sądu; zapis, by sędziowie SN przechodzili w stan spoczynku w wieku 65 lat (z możliwością wystąpienia do prezydenta o przedłużenie orzekania) oraz powołanie Izby Dyscyplinarnej z udziałem ławników. Odnosząc się do kwestii skargi nadzwyczajnej, zaproponowanej w prezydenckim projekcie, Gersdorf oceniła, że ""łamie to pewien porządek prawny wypracowany do tej pory"" i tworzy kolejną instancję. – Jest niebezpieczeństwo przedłużenia, a nie skrócenia postępowań – zaznaczyła. – Nie wiemy, jaki będzie efekt końcowy tej ustawy i czy ona będzie miała jakieś ograniczenia, bo na razie to, co wiemy od pana prezydenta, jest bardzo ogólne i szablonowe i trudno to sobie prawnikowi wyobrazić – powiedziała. Jak dodała, to ""nie jest takie proste, jak hasłowo wygląda"". Wczoraj rzecznik SN sędzia Michał Laskowski mówił, że zapis o przechodzeniu w stan spoczynku sędziów SN po ukończeniu 65. roku życia spowodowałaby wymianę 38 proc. składu SN, w tym odejście prezes Gersdorf, która w listopadzie br. kończy 65 lat. – Nasuwają się myśli, czy ten próg przede wszystkim jej nie dotyczy? Być może niesłusznie – oświadczył sędzia. – Jest pytanie, jakie poważne racje stoją po stronie takiego rozwiązania – dodał. Zastrzegając, że nie zna szczegółów projektu, od których może wiele zależeć, sędzia Laskowski dodał, że skarga nadzwyczajna to zupełnie nowa instytucja, która ""w pewnym sensie przełamuje system prawny, bo mamy dziś zarówno w prawie karnym procesowym, jak i cywilnym, środki pozwalające wzruszyć prawomocne orzeczenie"". – W każdym systemie musi nastąpić moment, w którym nie można się już po raz kolejny odwoływać – dodał. Podkreślił, że może być problem z wydolnością tej instytucji, bo bardzo wiele osób mogłoby zabiegać do uprawnionych podmiotów o taką skargę do SN. – Może będą jakieś ograniczenia czasowe tej nowej instytucji – dodał rzecznik SN, przyznając, że ustawodawca miałby prawo wprowadzić taką zmianę.",Małgorzata Gersdorf,
https://wiadomosci.onet.pl/kraj/michal-laskowski-przepis-o-wieku-emerytalnym-sedziow-jest-watpliwy-konstytucyjnie/slgr8p1,Michał Laskowski: przepis o wieku emerytalnym sędziów jest wątpliwy konstytucyjnie,"Nie powinniśmy porównywać propozycji z poprzednimi, bo w takim wypadku każda zmiana będzie dobra. Pytanie, jak pogodzić przechodzenie sędziów na emeryturę z zasadą nieodwoływalności sędziów Sądu Najwyższego. Uważam, że ten przepis jest wątpliwy konstytucyjnie. To zmiana reguł gry w jej trakcie – powiedział rzecznik SN Michał Laskowski w programie ""Kropka nad i"" w TVN24.","- Prezydent milczał na temat tego, czy zasada dotyczy też pierwszego prezesa. Jeśli tak, to będzie to sprzeczne z konstytucją, a także z umowami międzynarodowymi – tak orzekł europejski Trybunał w sprawie pierwszego prezesa SN Węgier, tutaj byłaby taka sama sytuacja. Nie możemy postępować wbrew prawu – mówił Laskowski. - Kolejne pytanie - na jakiej podstawie można składać odwołania w sprawie wieku emerytalnego? Prezydent będzie je rozpatrywał według swojego uznania? Jeśli jedynym kryterium miałby być np. wyłącznie stan zdrowia, byłoby to uczciwe – stwierdził rzecznik SN. - Pani prezes, tak jak każdy człowiek, popełnia czasem błędy, ale w odróżnieniu od niektórych umiała się do tego przyznać – powiedział Michał Laskowski, odnosząc się do udziału pierwszej prezes SN Małgorzaty Gersdorf na zaprzysiężeniu nowego sędziego TK Justyna Piskorskiego. - Nie jesteśmy profesjonalistami medialnymi, ekspertami od PR. Przyznaję, że w tej sprawie nie zostało to rozegrane najlepiej – dodał. - W SN są sędziowie z czasów PRL, wiadomo to z uwagi na ich wiek. Wśród nich na pewno tacy, którzy w oparciu o dekret skazywali opozycjonistów. Ale na pewno wśród nich są tacy, którzy starali się być ludźmi i ""oszczędzać"" opozycjonistów. Jeśli ktoś robił coś haniebnego, powinno to być wskazywane indywidualnie, nie grupowo.",Rzecznik SN Michał Laskowski,
https://wiadomosci.onet.pl/tylko-w-onecie/krystian-markiewicz-prezes-iustitii-propozycje-prezydenta-sa-nie-do-zaakceptowania/c9nr1tq,"Krystian Markiewicz, prezes ""Iustitii"": propozycje prezydenta są nie do zaakceptowania","- Po zmianach w Sądzie Najwyższym zostanie zaledwie 44 procent obecnych sędziów. Jeżeli połączymy to z propozycją powstania nowych izb w SN, to będzie potrzeba około stu nowych sędziów. To oznacza, że w większości w SN będzie obsadzony przez sędziów wybranych przez polityków – mówi w rozmowie z Onetem Krystian Markiewicz prezes Stowarzyszenia Sędziów Polskich ""Iustitia"".","Prezydent Andrzej Duda przedstawił dzisiaj nowe projekty reformy Sądu Najwyższego i Krajowej Rady Sądownictwa. Jedna z głównych propozycji zakłada wprowadzenie tzw. skargi nadzwyczajnej. Oznacza ona możliwość wniesienia skargi od każdego prawomocnego orzeczenia - sądu rejonowego, okręgowego, apelacyjnego czy Najwyższego. W związku z tym projekt przewiduje powołanie dodatkowej izby w Sądzie Najwyższym – izbę kontroli nadzwyczajnej i spraw publicznych. To rozwiązanie nie przekonuje Krystiana Markiewicza, prezesa Stowarzyszenia Sędziów Polskich ""Iustitia"". - Prawomocność orzeczeń polega na tym, że mamy stabilność i pewność prawa i wiemy, że w pewnym momencie sprawa będzie rozwiązana. Jeżeli my będzie w sposób wręcz niekończący się zaskarżać każde orzeczenia, no to nie wpłynie to zbyt dobrze na pewność prawa. Aczkolwiek nie znamy tu jeszcze szczegółów – nie wiemy np. w jakim okresie będzie można składać taką skargę nadzwyczajną – tłumaczy Markiewicz. Więcej obaw wzbudza u prezesa ""Iustitii""propozycja wprowadzenia ławników w Sądzie Najwyższym. – Ławnicy powinni być w sądach powszechnych, natomiast sądy najwyższe w krajach, w których obowiązuje europejski porządek prawny, składają się z czynnika zawodowego. Taka jest ich istota, bo tutaj jest potrzebne kryterium profesjonalizmu. Jest to też o tyle niebezpieczne, że wyboru ławników mieliby dokonywać senatorowie – czyli mielibyśmy do czynienia wprost z upolitycznieniem Sądu Najwyższego – argumentuje. Kolejne wątpliwości budzi u Krystiana Markiewicza zapis dot. przechodzenia w stan spoczynku sędziów SN w wieku 65 lat – chyba, że prezydent zgodzi się na dalsze pełnienie przez nich funkcji. - Uważam, że sędziowie powinni być traktowani na takich samych zasadach jak przedstawiciele innych zawodów. Nikt nie mówi komuś w wieku 65 lat, że musi przejść na emeryturę, czy że ma przestać pełnić swój urząd. Dlaczego więc akurat w stosunku do sędziów ma być tak, że dalsze wykonywanie naszego zawodu jest uzależnione od polityka. W przypadku sędziów powszechnych jest to uzależnione od ministra sprawiedliwości, a w przypadku Sądu Najwyższego ma być od prezydenta. Dla mnie jest to rzecz absolutnie nie do zaakceptowania – przekonuje prezes ""Iustitii”. - Czym to będzie skutkowało? Z wyliczeń wynika, że w Sądzie Najwyższym zostanie zaledwie około 44 procent obecnych sędziów. Jeżeli połączymy to z propozycją powstania nowych izb w SN, to będzie potrzeba około stu nowych sędziów. To oznacza, że w większości w SN będzie obsadzony przez nowych sędziów - dodaje. Markiewicz krytykuje też propozycje reformy Krajowej Rady Sądownictwa. Według niego, politycy nie powinni w żaden sposób mieć wpływu na wybór członków KRS-u. - Pan prezydent pośrednio odwołał się do naszego projektu, mówiąc że dwa tysiące obywateli będzie mogło zgłaszać swoje propozycje sędziów do KRS-u, jak również środowiska sędziowskie (choć wiemy co się pod tym pojęciem kryje). Tyle że to i tak nie ma znaczenia, bo ostatecznie będą ich wybierać politycy. Nie możemy się na to zgodzić, ani tego zaakceptować – konkluduje. Prezydent Andrzej Duda wydał oświadczenie ws. ustawy reformującej sądy Prezydent Andrzej Duda poinformował, że w ustawach przygotowanych przez niego, zostały zmienione te zapisy, dla których zawetował ustawy przygotowane przez rząd Prawa i Sprawiedliwości. - Zrealizowałem obietnicę ws. poprawy ustaw o KRS i Sądzie Najwyższym - oświadczył prezydent. Prezydent zaproponował m.in. wprowadzenie tzw. skargi nadzwyczajnej. Zakłada ona możliwość wniesienia skargi od każdego prawomocnego orzeczenia - sądu rejonowego, okręgowego, apelacyjnego czy Najwyższego. W związku z tym projekt przewiduje powołanie dodatkowej izby w Sądzie Najwyższym – izbę kontroli nadzwyczajnej i spraw publicznych. Skargi będą mogli wnosić obywatele – za pośrednictwem m.in. prokuratora generalnego, Rzecznika Praw Obywatelskich, Rzecznika Praw Dziecka i Rzecznika Praw Pacjenta – oraz 20 senatorów i 30 posłów za pośrednictwem odpowiednio Marszałka Senatu i Marszałka Sejmu W projekcie prezydent zaproponował także nowy sposób przenoszenia w stan spoczynku sędziów Sądu Najwyższego. – Nie będzie tak, że jednego dnia wszyscy sędziowie będą relegowani – mówił Duda. Ma być tak jak w sądach powszechnych – w wieku 65 lat sędziowie przechodzą w stan spoczynku. Taki sędzia będzie mógł jednak zgłosić się do prezydenta, żeby przedłużyć swoją pracę. W sprawach dyscyplinarnych i w ramach skarg nadzwyczajnych w Sądzie Najwyższym na salach pojawić się mają również ławnicy, czyli przedstawiciele społeczeństwa. Wybierałby ich Senat spośród kandydatów wyłonionych m.in. przez organizacje pozarządowe. Projekt zmiany Konstytucji Prezydent podtrzymuje swoją decyzję o tym, by członkowie KRS spośród sędziów byli wybierani w Sejmie większością 3/5 głosów. - To nie ma być wybór jednopartyjny – mówił Duda. – Będzie też mechanizm zabezpieczający, który spowoduje, że będzie zachowana ciągłość władzy; że sędziowie będą wybrani. Jeśli w terminie dwóch miesięcy Sejm nie wybierze jednak sędziów większością 3/5 spośród kandydatów, wybierze ich prezydent. Z racji tego, że na ten moment jest to niezgodne z Konstytucją, o jej zmianę w tym zakresie prezydent będzie wnioskował.","Krystian Markiewicz prezes Stowarzyszenia Sędziów Polskich ""Iustitia""",
https://wiadomosci.onet.pl/kraj/spotkanie-malgorzaty-gersdorf-z-prezydentem-jest-oswiadczenie-sadu-najwyzszego/dz6q3mf,Spotkanie Małgorzaty Gersdorf z prezydentem. Jest oświadczenie Sądu Najwyższego,"Sąd Najwyższy wydał oświadczenie w związku z falą komentarzy krytykujących pierwszą prezes Małgorzatę Gersdorf, która wzięła udział w zaprzysiężeniu nowego sędziego Trybunału Konstytucyjnego Justyna Piskorskiego. ""Proszę o przyjęcie zapewnienia, że w trudnym okresie stresów i przepracowania, każdemu z nas zdarzają się kroki podjęte bezrefleksyjnie"" - czytamy w oświadczeniu.","""Wobec licznych komentarzy związanych z obecnością Pierwszego Prezesa SN na uroczystości wręczenia przez Pana Prezydenta nominacji Panu Justynowi Piskorskiemu, w imieniu Pani Profesor Małgorzaty Gersdorf proszę o przyjęcie zapewnienia, że w trudnym okresie stresów i przepracowania, każdemu z nas zdarzają się kroki podjęte bezrefleksyjnie, z przeoczeniem specyficznych uwarunkowań, które powinny być brane pod uwagę w działalności publicznej Pierwszego Prezesa Sądu Najwyższego"" - głosi oświadczenie rzecznika prasowego SN sędziego Michała Laskowskiego. ""Podkreślenia wymaga ponadto to, że stanowisko prezentowane dotychczas przez Pierwszego Prezesa SN w odniesieniu do Trybunału Konstytucyjnego nie uległo zmianie"" - czytamy w dalszej części. Przypomnijmy, wczoraj prezydent Duda odebrał ślubowanie od Piskorskiego. Obecność Gersdorf na tej uroczystości krytykowała w sieci część dziennikarzy i prawników. Pisano, że powinna ona szanować urząd prezydencki, ale też i ""tych, którzy protestowali w obronie sądów"", a jej obecność w Pałacu Prezydenckim ""podważa zasadność protestów w obronie niezależnych sądów i TK"". Jak podkreślił prezydent, Piskorski specjalizuje się m.in. w prawie porównawczym między prawem polskim a unijnym, a także prawem niemieckim. W opinii Dudy ""doktryna prawa niemieckiego"" jest bardzo ważna, jeżeli chodzi o ""kształtowanie instytucji prawnych w Polsce"", a niemiecki Trybunał Konstytucyjny tworzy taką przestrzeń prawną w kwestii relacji między niemieckim prawem a prawem UE, którą on osobiście uważa za ""w jakimś sensie wzorcową; gdzie prymat zdecydowanie przyznaje się prawu krajowemu"". Uroczystość odbyła się w Pałacu Prezydenckim bez udziału mediów. Transmisję udostępniono na stronie prezydent.pl. W uroczystości wzięli udział m.in. marszałek Senatu Stanisław Karczewski, I prezes SN Małgorzata Gersdorf, szefowa Kancelarii Prezydenta Halina Szymańska, wiceprezes TK Mariusz Muszyński, szefowa Kancelarii Sejmu Agnieszka Kaczmarska. W grudniu 2015 r. Gersdorf nie uczestniczyła w ślubowaniu trzech sędziów wskazanych przez PiS, którzy zdaniem opozycji i większości prawników zostali wybrani na zajęte już miejsca. Był w tym gronie Morawski. Czemu więc tym razem wybrała się do Pałacu Prezydenckiego na zaprzysiężenie sędziego, który zastępuje Morawskiego, a zatem jego prawny status jest taki sam? Czy to znaczy, że Sąd Najwyższy w ten sposób zatwierdza wybór wspomnianej trójki sędziów? Rzecznik SN sędzia Michał Laskowski mówi nam: — Podtrzymujemy swoje opinie do projektów ustaw o Trybunale Konstytucyjnym, które od jesieni 2015 r. zostały wprowadzone w życie przez Sejm. W tym stanowisko dotyczące wyboru sędziów do Trybunału. Według informacji Onetu decyzja Gersdorf podzieliła sędziów w Sądzie Najwyższym. Część z nich uznała, że SN zostanie posądzony o to, że poszedł na układ z obozem władzy. — Gersdorf zrobiła ogromny błąd. Bardzo trudno będzie się nam z tego wytłumaczyć — ubolewa w rozmowie z Onetem jeden z sędziów. Współpracownicy Gersdorf twierdzą, że pani profesor stara się uczestniczyć w uroczystościach organizowanych przez prezydenta, który ma szczególną nadzorczą rolę wobec Sądu Najwyższego. Przy okazji wizyty miała rozmawiać o odznaczeniach dla przedstawicieli sądu, który 1 września świętował 100-lecie działalności.",Małgorzata Gersdorf,
https://wiadomosci.onet.pl/kraj/burza-wokol-obecnosci-gersdorf-w-palacu-prezydenckim-sn-tlumaczy-jej-obecnosc/z13x7l8,Burza wokół obecności Gersdorf w Pałacu Prezydenckim. SN tłumaczy jej obecność,"Dzisiaj prezydent Andrzej Duda przyjął ślubowanie od nowego sędziego Trybunału Konstytucyjnego Justyna Piskorskiego, który został wybrany w miejsce zmarłego Lecha Morawskiego. Udział w uroczystości wzięła Małgorzata Gersdorf. Wywołało to w sieci prawdziwą burzę. Część internautów i komentatorów skrytykowało pierwszą prezes Sądu Najwyższego, która stała się jedną z twarzy ostatnich protestów przeciwko reformie sądownictwa.","Lech Morawski, którego Justyn Piskorski zastąpił na stanowisku sędziego Trybunału Konstytucyjnego, został nominowany na obsadzone już miejsce. Podczas dzisiejszej ceremonii jednym z gości była pierwsza prezes SN Małgorzata Gersdorf. Wielu komentatorów było wzburzonych faktem, że pojawiła się na zaprzysiężeniu sędziego ""dublera"". ""Pani Gersdorf powinna szanować urząd prezydencki. Powinna też jednak szanować tych, którzy protestowali w obronie sądów"" - napisał Stefan Skrupulatny. ""Obecność Prezes #SN na zaprzysiężeniu dublera w Pałacu Prezydenckim podważa zasadność protestów w obronie niezależnych sądów i #TK"" - skomentował Adam Wedman. ""Pani prezes Gersdorf niepotrzebnie żyruje swoją obecnością zaprzysiężenie dublera dublera. To jest kompletna schizofrenia"" - napisała z kolei Renata Grochal. ""Sędzia Gersdorf, pojawiając się na zaprzysiężeniu Justyna Piskorskiego, pokazała tyle, że tę zmianę aprobuje. Tłumaczenie SN dla naiwnych"" - dodała Agnieszka Gozdyra. Małgorzatę Gersdorf skrytykował także Tomasz Lis. W grudniu 2015 r. Gersdorf nie uczestniczyła w ślubowaniu trzech sędziów wskazanych przez PiS, którzy zdaniem opozycji i większości prawników zostali wybrani na zajęte już miejsca. Był w tym gronie Morawski. Czemu więc tym razem wybrała się do Pałacu Prezydenckiego na zaprzysiężenie sędziego, który zastępuje Morawskiego, a zatem jego prawny status jest taki sam? Czy to znaczy, że Sąd Najwyższy w ten sposób zatwierdza wybór wspomnianej trójki sędziów? Rzecznik SN sędzia Michał Laskowski mówi nam: — Podtrzymujemy swoje opinie do projektów ustaw o Trybunale Konstytucyjnym, które od jesieni 2015 r. zostały wprowadzone w życie przez Sejm. W tym stanowisko dotyczące wyboru sędziów do Trybunału. Według informacji Onetu decyzja Gersdorf podzieliła sędziów w Sądzie Najwyższym. Część z nich uznała, że SN zostanie posądzony o to, że poszedł na układ z obozem władzy. — Gersdorf zrobiła ogromny błąd. Bardzo trudno będzie się nam z tego wytłumaczyć — ubolewa w rozmowie z Onetem jeden z sędziów. Współpracownicy Gersdorf twierdzą, że pani profesor stara się uczestniczyć w uroczystościach organizowanych przez prezydenta, który ma szczególną nadzorczą rolę wobec Sądu Najwyższego. Przy okazji dzisiejszej wizyty miała rozmawiać o odznaczeniach dla przedstawicieli sądu, który 1 września świętował 100-lecie działalności. Prezydent Andrzej Duda odebrał dzisiaj ślubowanie od nowego sędziego TK Justyna Piskorskiego, który został wybrany w miejsce zmarłego w lipcu br. sędziego Lecha Morawskiego. Jak podkreślił prezydent, Piskorski specjalizuje się m.in. w prawie porównawczym między prawem polskim a unijnym, a także prawem niemieckim. W opinii Dudy ""doktryna prawa niemieckiego"" jest bardzo ważna, jeżeli chodzi o ""kształtowanie instytucji prawnych w Polsce"", a niemiecki Trybunał Konstytucyjny tworzy taką przestrzeń prawną w kwestii relacji między niemieckim prawem a prawem UE, którą on osobiście uważa za ""w jakimś sensie wzorcową; gdzie prymat zdecydowanie przyznaje się prawu krajowemu"". Uroczystość odbyła się w Pałacu Prezydenckim bez udziału mediów. Transmisję udostępniono na stronie prezydent.pl. W uroczystości wzięli udział m.in. marszałek Senatu Stanisław Karczewski, I prezes SN Małgorzata Gersdorf, szefowa Kancelarii Prezydenta Halina Szymańska, wiceprezes TK Mariusz Muszyński, szefowa Kancelarii Sejmu Agnieszka Kaczmarska oraz dyrektor Krajowej Szkoły Sądownictwa i Prokuratury Małgorzata Manowska.",Małgorzata Gersdorf,
https://wiadomosci.onet.pl/swiat/sueddeutsche-zeitung-o-decyzji-ws-przylebskiej-zaprzepaszczona-szansa/e4cgrel,"""Sueddeutsche Zeitung"" o decyzji ws. Przyłębskiej: zaprzepaszczona szansa","To była okazja do obrony państwa prawa. Sąd Najwyższy ją zaprzepaścił - pisze ""Sueddeutsche Zeitung"".","""Sąd Najwyższy zaprzepaścił ważną okazję obrony państwa prawa"" – pisze dziennik ""Sueddeutsche Zeitung"" o odmowie przez Sąd Najwyższy odpowiedzi na pytanie prawne ws. umocowania Julii Przyłębski jako prezes Trybunału Konstytucyjnego. ""W czasie, kiedy ich niezawisłość jest zagrożona, sędziowie najwyraźniej nie chcą pełnej konfrontacji z PiS-em. Właśnie to oznaczałaby decyzja na niekorzyść prezes Przyłębskiej"" – wnioskuje dziennik. Nadmienia, że Sąd Najwyższy decyduje także o zgodności z prawem wyborczym i zasadami wyboru prezydenta. Teoretycznie mógłby też później decydować ws. rzekomo niezgodnie z prawem wybranych przez PiS sędziów TK. ""W praktyce jednak rząd zrobi wszystko, by jak najszybciej obsadzić Sąd Najwyższy swoimi ludźmi. Już teraz pracuje nad podstawami prawnymi"" – pisze ""SZ"". Dziennik dodaje, że odmowa odpowiedzi w przypadku Przyłębskiej nie oznacza, że TK został prawnie rehabilitowany. ""Wręcz przeciwnie: został zdegradowany do sądu partyjnego. Niektórzy sędziowie wzbraniają się przed kontaktowaniem w spornych kwestiach z sędziami TK. A wielu Polaków może w przyszłości zaskarżyć wyroki Trybunału przed Europejskim Trybunałem Praw Człowieka, bo wybrany niezgodnie z prawem sąd narusza ich prawo do sprawiedliwego procesu"" – komentuje monachijski dziennik.",Sąd Najwyższy badał wczoraj pytanie prawne dotyczące kompetencji sądów powszechnych,
http://wiadomosci.onet.pl/tylko-w-onecie/sad-najwyzszy-umyl-rece-petru-to-unikanie-odpowiedzialnosci/8gstbdv,Sąd Najwyższy umył ręce? Petru: to unikanie odpowiedzialności,"Sąd Najwyższy odmówił odpowiedzi na pytanie, czy sądy cywilne mogą kontrolować prawidłowość wyboru prezesa Trybunału Konstytucyjnego. - Ten wyrok oznacza, że można w polskim prawie robić co się chce – uważa mec. Roman Nowosielski, pełnomocnik byłego prezesa TK Andrzeja Rzeplińskiego.","Sprawa wzbudza ogromne polityczne emocje. - Sąd Najwyższy zachował się w sposób właściwy – komentuje Jan Maria Jackowski z PiS. - Unikanie odpowiedzialności zaskakuje – uważa Ryszard Petru, lider Nowoczesnej.",,
https://wiadomosci.onet.pl/kraj/rzecznik-sn-wyjasnia-odmowe-udzielenia-pytania-prawnego/08kymsn,Rzecznik SN wyjaśnia odmowę udzielenia pytania prawnego,"Sąd Najwyższy odmówił odpowiedzi na pytanie prawne ws. umocowania Julii Przyłębskiej, bo nie zostały spełnione warunki prawne jej udzielenia - poinformował rzecznik SN sędzia Michał Laskowski.","Pytany, czy jest to ""unik"" SN, sędzia Laskowski odparł, że SN ""orzeka na podstawie przepisów prawa i nie może stosować różnych reguł w odniesieniu do różnych postępowań"" oraz ""dba o ład prawny"". Trzech sędziów SN badało na rozprawie pytanie prawne ws. umocowania sędzi Przyłębskiej ""do dokonywania czynności za prezesa TK, jako stronę albo uczestnika postępowania cywilnego"". Sprawa miała swój początek, gdy Andrzej Rzepliński - jako ówczesny prezes TK - wniósł w 2016 r. o udzielenie przez sąd, w myśl prawa cywilnego, tzw. zabezpieczenia pozwu poprzez nakazanie sędziom TK, wybranym przez Sejm w grudniu 2015 r. (Mariuszowi Muszyńskiemu, Henrykowi Ciochowi i Lechowi Morawskiemu) powstrzymania się od orzekania w TK - do czasu prawomocnego rozstrzygnięcia zapowiadanego pozwu. - SN uznał, że w tej sprawie prezes TK nie mógł zainicjować takiego postępowania, jakie się toczyło - powiedział po rozprawie Laskowski. Podkreślił, że wniosek Rzeplińskiego powinien być odrzucony przez sądy, bo żaden prezes TK nie ma ""zdolności procesowej, a to postępowanie nie może się toczyć"". - Tym samym odpowiadanie na pytanie, obojętnie, w jakim kierunku, nie ma znaczenia dla sprawy – oświadczył. Zaznaczył, że wczorajszy wyrok Trybunału Konstytucyjnego (który orzekł niejednogłośnie z wniosku posłów PiS, że sądy, w tym SN, w trybie cywilnym nie mogą badać prawidłowości powołania prezesa TK oraz wyboru sędziów TK przez Sejm) wiązałby SN, gdyby uznał on, że są warunki do udzielenia odpowiedzi. - Skoro warunków nie ma, to wczorajsze orzeczenie nie ma znaczenia dla dzisiejszego rozstrzygnięcia - oświadczył sędzia. Według niego, teraz Sąd Apelacyjny w Warszawie powinien utrzymać orzeczenie sądu okręgowego o odrzuceniu wniosku Rzeplińskiego. - Wygrała sprawiedliwość proceduralna - powiedział dziennikarzom pełnomocnik Rzeplińskiego mec. Roman Nowosielski, według którego ""SN niestety uciekł w kruczki prawne, zamiast podjąć bardzo zdecydowane działania"". Dodał, że decyzja SN pokazuje, iż ""polski system prawa jest nieszczelny"". - SN pokazał absurd niekontrolowanej władzy – zaznaczył. - Dziś poległa konstytucja - ocenił. Według Nowosielskiego, ""zdolność sądowa przysługuje osobie fizycznej piastującej urząd"" i tak to było ujęte we wniosku Rzeplińskiego do SO. Powiedział, że RPO ma taką zdolność sądową i może wystąpić do sądu ""by skontrolować wybór pani Przyłębskiej"".",Rzecznik SN sędzia Michał Laskowski,
https://wiadomosci.onet.pl/kraj/rzecznik-sadu-najwyzszego-wyrok-tk-niczego-tak-do-konca-nie-rozjasnia/z6dkr6y,Rzecznik Sądu Najwyższego: wyrok TK niczego tak do końca nie rozjaśnia,"Dzisiejszy wyrok Trybunału Konstytucyjnego niczego tak do końca nie rozjaśnia - ocenił rzecznik Sądu Najwyższego sędzia Michał Laskowski. Dodał, że stanowisko TK na pewno będzie rozważone.","- Pozostaje wiele znaków zapytania - powiedział dziennikarzom. Dodał, że SN będzie się nad całą sprawą zastanawiał jutro. Według niego, wyrok TK może mieć znaczenie dla decyzji SN, a może też nie mieć. Zaznaczył, że SN może też odmówić wydania uchwały. Dziś rano Trybunał Konstytucyjny orzekł niejednogłośnie z wniosku posłów PiS, że sądy, w tym SN, w trybie cywilnym nie mogą badać ani prawidłowości powołania prezesa TK, ani wyboru sędziów TK przez Sejm. Posłowie PiS zakwestionowali przepisy Kodeksu postępowania cywilnego, na których podstawie sądy cywilne - jak mówili - ""roszczą sobie prawo"" do badania decyzji związanych z powołaniem przez prezydenta Andrzeja Dudę prezesa TK Julii Przyłębskiej. Jutro trzech sędziów SN ma badać pytanie prawne Sądu Apelacyjnego w Warszawie, który zadał je na kanwie wniosku b. prezesa TK Andrzeja Rzeplińskiego w trybie cywilnym, w sprawie umocowania sędzi Przyłębskiej ""do dokonywania czynności za prezesa TK, jako stronę albo uczestnika postępowania cywilnego"" oraz problemu, czy tę kwestię może oceniać sąd powszechny. SA wskazał m.in., że w grudniu 2016 r. nie została podjęta przewidziana w przepisach uchwała Zgromadzenia Ogólnego TK, przedstawiająca prezydentowi kandydatów na stanowisko prezesa, a w ZO TK z 20 grudnia 2016 r. nie uczestniczyli wszyscy sędziowie TK, którzy złożyli ślubowanie - brały zaś udział osoby, ""które zostały wybrane przez Sejm VIII kadencji na obsadzone stanowiska sędziowskie"". 5 września prezes TK Julia Przyłębska napisała do SN, że sądy powszechne i SN nie mają kompetencji do rozstrzygania wyboru i powołania prezesa TK. - Konieczne i w pełni zasadne jest zatem postanowienie SN o odmowie odpowiedzi na pytanie prawne - dodała Przyłębska.",Rzecznik Sądu Najwyższego sędzia Michał Laskowski,
https://wiadomosci.onet.pl/kraj/co-dalej-ze-sprawa-nauczycielki-ktora-zdjela-krzyz-w-szkole/5d32bvz,"Co dalej ze sprawą nauczycielki, która zdjęła krzyż w szkole?","Ordo Iuris interweniuje w sprawie nauczycielki z Krapkowic, która po tym, jak zdjęła krzyż z pokoju nauczycielskiego, była w pracy psychicznie molestowana i dyskryminowana. Instytut ma nadzieję, że Sąd Najwyższy uchyli zaskarżony wyrok Sądu Apelacyjnego we Wrocławiu.","W opinii przedstawionej Sądowi Najwyższemu Instytut Ordo Iuris podkreśla, że wyrok Sądu Apelacyjnego we Wrocławiu prowadzi do dyskryminacji osób wierzących i może być zachętą dla innych do tego typu działań. Dlatego też zaskarżone orzeczenie wrocławskiego sądu, jak wykazują pracownicy instytutu, powinno być uchylone, a sprawa przekazana do ponownego rozpoznania. Zdaniem Ordo Iuris – zdjęcie krzyża z pokoju nauczycielskiego przez Grażynę Juszczyk, matematyczkę z Zespołu Szkół Sportowych nr 1 w Krapkowicach, było prowokacją, naruszającą wolność religijną w miejscu pracy. – Co do wolności katolików, to póki są większością, żadna dyskryminacja im nie grozi. Tylko, czy miejsce pracy jest właściwe, by w nim uprawiać praktyki religijne? W pracy się pracuje i nie ma tu miejsca na wszczynanie sporów religijnych. Miejscem praktykowania religii jest świątynia lub dom – mówi Onetowi Grażyna Juszczyk. – O ofiarach gwałtu też mówi się w pewnych środowiskach, że prowokowały. Sąd Najwyższy nie prosił o tę opinię i nie ma obowiązku w ogóle jej uwzględniać i mam nadzieję, że tak będzie. Nie wyobrażam sobie, żeby jakakolwiek poważna instytucja interesowała się opiniami Ordo Iuris – dodaje. Przypomnijmy, w 2013 roku, przed wizytą biskupa w szkole, ktoś powiesił krzyż w pokoju nauczycielskim. Juszczyk, która jest ateistką, postanowiła go usunąć. Początkowo nikt nie zwrócił na to uwagi. Afera wybuchła, gdy ktoś w końcu dostrzegł brak krzyża na ścianie. Wtedy też matematyczka była dyskryminowana i wytykana palcami przez kolegów z pracy. Zarzucano jej nawet kradzież krzyża. W pewnym momencie kobieta miała już dość, dlatego pozwała dyrekcję do sądu. Wygrała. W styczniu sąd orzekł prawomocnym wyrokiem, że Grażyna Juszczyk była w pracy psychicznie molestowana i dyskryminowana – w efekcie czego nakazał dyrekcji szkoły wypłacenie nauczycielce odszkodowania i zamieszczenie przeprosin w lokalnej prasie. Pieniądze wypłacono, a przeprosiny opublikowano. Na tym jednak sprawa się nie skończyła, bo w czerwcu Prokuratura Regionalna we Wrocławiu złożyła do Sądu Najwyższego w Warszawie skargę kasacyjną od wyroku Sądu Apelacyjnego we Wrocławiu. ""Wyrokowi temu zarzucono naruszenia prawa materialnego poprzez jego błędną wykładnię polegającą na niesłusznym przyjęciu, że zachowania dyrektora szkoły i nauczycieli należy traktować jako przejaw dyskryminacji"" – można było przeczytać w specjalnym oświadczeniu Prokuratury Regionalnej we Wrocławiu, która nadzoruje także województwo opolskie. Wiadomo, że w skardze kasacyjnej Prokurator Regionalny we Wrocławiu sformułował wniosek o uchylenie zaskarżonego orzeczenia Sądu Apelacyjnego we Wrocławiu w całości i przekazanie sprawy do ponownego rozpoznania. – Formalnie skarga kasacyjna wpłynęła do Sądu Najwyższego dopiero w lipcu i dotychczas nie ma żadnej decyzji sądu. Polskie Towarzystwo Prawa Antydyskryminacyjnego wnioskuje, by skargę odrzucić bez rozpoznawania lub rozpoznać uznając ją za bezzasadną – podkreśla Grażyna Juszczyk. Zdaniem nauczycielki z Krapkowic krzyże powinny zniknąć z przestrzeni publicznej, bo, jak tłumaczy, Polska nie jest krajem wyznaniowym. – Oczywiście nie mam tu na myśli kapliczek i krzyży przydrożnych, które mają znaczenie historyczne i pamiątkowe. Chodzi o krzyże w urzędach, instytucjach publicznych, które powinny mieć charakter neutralny, świecki – przekonuje Grażyna Juszczyk.",Zdaniem Ordo Iuris nauczycielka dokonała prowokacji naruszającej wolność religijną w miejscu pracy,
https://wiadomosci.onet.pl/kraj/stanowisko-sejmu-dla-trybunalu-konstytucyjnego-ws-aktu-laski-prezydenta/eqs82ew,Stanowisko Sejmu dla Trybunału Konstytucyjnego ws. aktu łaski prezydenta,"Sąd Najwyższy nie może kontrolować aktu łaski prezydenta - głosi stanowisko Sejmu dla Trybunału Konstytucyjnego, który bada wniosek Prokuratora Generalnego Zbigniewa Ziobry. RPO chce umorzenia tej sprawy, dowodząc, że orzeczenie jest ""zbędne lub niedopuszczalne"".","8 czerwca Ziobro wniósł, by TK uznał za niezgodne z konstytucją przepisy Kodeksu postępowania karnego o wnoszeniu kasacji do SN - rozumiane w ten sposób, że dopuszczają kasacje na niekorzyść oskarżonego w razie umorzenia postępowania z powodu aktu łaski prezydenta lub też kwestionują prawidłowość aktu łaski. 31 maja siedmioro sędziów SN - w odpowiedzi na pytanie prawne trójki sędziów SN, związane z ułaskawieniem w 2015 r. Mariusza Kamińskiego i innych członków kierownictwa CBA przez prezydenta Andrzeja Dudę - uznało w uchwale, że prawo łaski może być stosowane wyłącznie wobec prawomocnie skazanych. Tym samym - według nich - ułaskawienie takie jak z 2015 r. ""nie wywołuje skutków procesowych"". Skierowanie do TK wniosku o zbadanie konstytucyjności przepisów, które legły u podstaw tej uchwały SN, Ziobro zapowiedział po zapoznaniu się z jej pisemnym uzasadnieniem. W 20-stronicowym wniosku Ziobro napisał, że kluczowa jest norma z art. 139 konstytucji: ""Prezydent Rzeczypospolitej stosuje prawo łaski. Prawa łaski nie stosuje się do osób skazanych przez Trybunał Stanu"". Dodał, że wykładnia art. 139 zobowiązuje sąd do zakończenia postępowania, gdy akt łaski wydano jeszcze przed prawomocnym skazaniem. ""Wydana przez sąd decyzja procesowa o umorzeniu postępowania z powodu zastosowanej przez Prezydenta RP łaski nie może być kontrolowana w jakimkolwiek trybie, w tym w trybie nadzwyczajnego środka zaskarżenia, jakim jest kasacja, gdyż prowadziłoby to wprost do kontroli prerogatywy prezydenckiej. Oczywiste jest bowiem, że prerogatywy Prezydenta RP, jaką jest prawo łaski, nie może kontrolować żaden organ władzy publicznej, w tym organ władzy sądowniczej, tak jak i nie podlegają takiej kontroli pozostałe prerogatywy"" - głosi wniosek. Według niego, ""Prezydent RP, stosując prawo łaski, w sposób bezpośredni nie ingeruje w sprawowanie wymiaru sprawiedliwości, gdyż akt łaski jest pozaprocesową korekturą sytuacji osoby ułaskawionej"". Ziobro dodał, że ""dlatego też zasadny jest kolejny argument, że, skoro zadaniem sądów jest wymierzanie sprawiedliwości, a akt łaski do nich nie należy, to nieuprawnione jest dokonywanie jego oceny przez władzę sądowniczą"". W stanowisku dla TK marszałek Sejmu Marek Kuchciński wniósł o stwierdzenie, że zaskarżone przepisy są zgodne z konstytucją - w zakresie, w jakim nie dopuszczają możliwości wniesienia i rozpoznania kasacji od prawomocnego orzeczenia sądu na niekorzyść oskarżonego, gdy zakwestionowano w niej prawidłowość zastosowania aktu łaski. Przepisy dopuszczają jedynie kontrolę sądowego stosowania prawa, a nie kontrolę aktu łaski - dodano. ""Dopuszczalność kasacji w sytuacji umorzenia postępowania z powodu aktu łaski prowadziłaby do niedopuszczalnej na gruncie prawa konstytucyjnego sytuacji kontroli kompetencji głowy państwa - unormowanej ustawą zasadniczą - wyłącznie na podstawie aktu niższego rzędu, jakim jest Kpk"" - napisał Kuchciński. Według niego, ""ocenianie, kwestionowanie czy ograniczanie prezydenckiego prawa łaski przez władzę sądowniczą oznacza bowiem działanie wbrew normie konstytucyjnej"". Dodał, że ""Sejm w pełni podziela - i przyjmuje także za swoje - stanowisko Prokuratora Generalnego co do sposobu rozumienia przepisów Konstytucji, wskazanych we wniosku"". Według Sejmu, Ziobro ""bardzo zasadnie"" wywiódł, że akty łaski są ostateczne, trwałe i niewzruszalne; nie ingerują bezpośrednio w wymiar sprawiedliwości i funkcjonują ""niejako obok procesu karnego"". ""Prawidłowe rozumienie przepisów stanowiących przedmiot skargi - uwzględniające przede wszystkim związanie konstytucyjnoprawną naturą prawa łaski jako prerogatywy Prezydenta wyklucza dopuszczalność kasacyjnej kontroli aktu łaski, jako prerogatywy Prezydenta i ogranicza kontrolę kasacyjną jedynie do sądowej praktyki stosowania prawa"" - głosi stanowisko Sejmu. RPO Adam Bodnar, który zgłosił udział w tym postępowaniu, wniósł o umorzenie sprawy, argumentując, że wydanie orzeczenia jest zbędne lub niedopuszczalne. Zaznaczył, że problem konstytucyjny wskazywany przez Ziobrę ""jest w istocie teoretyczny"", a jego zarzuty dotyczą ""nie tyle obowiązujących norm prawa, lecz hipotetycznych, teoretycznych konstrukcji prawnych"". ""Zastosowanie prawa łaski nie jest bowiem, jak zdaje się twierdzić skarżący, przesłanką umorzenia postępowania. Jak podkreślił Sąd Najwyższy, prawo łaski może być bowiem skutecznie wykonane dopiero po prawomocnym zakończeniu postępowania karnego. W tym momencie nie wchodzi już w grę umorzenie postępowania, bowiem zostało ono zakończone, zaś znaczenie aktu łaski sprowadza się do darowania kary i »puszczenia w niepamięć« czynu sprawcy"" - dodał RPO. Napisał on, że tak rozumiany akt łaski nie stoi na przeszkodzie wniesieniu kasacji na korzyść oskarżonego, niedopuszczalne jest zaś wniesienie kasacji na niekorzyść. Zdaniem RPO, gdyby zaaprobować rozumienie przepisów, jak we wniosku Ziobry, to ""pamiętać należy, że skorzystanie przez prezydenta z prawa łaski nie stanowi sposobu prawomocnego zakończenia postępowania, jest bowiem stosowne na późniejszym etapie"". ""Kasacja nie byłaby zatem skierowana przeciwko prezydenckiemu aktowi łaski, lecz przeciwko poprzedzającemu go prawomocnemu orzeczeniu sądu"" - dodał Bondar. ""Obecny stan prawny jest zatem zbieżny z tym, do którego dąży skarżący"" - napisał Bodnar. Jego zdaniem, nie jest zatem możliwe zaistnienie okoliczności wskazanych we wniosku, a tym samym ""nie można podzielić stanowiska, jakoby z tak przedstawionego, jedynie teoretycznego, stanu prawnego wynikała niekonstytucyjność jakiegokolwiek faktycznie obowiązującego przepisu"". I nie jest to jedyny wniosek w TK w sprawie prawa łaski. 30 czerwca Ziobro napisał do TK, że zastosowanie prawa łaski zobowiązuje sąd do zakończenia postępowania, niezależnie od jego etapu. Wniósłm by TK orzekł, że brak takiego jednoznacznego zapisu w ustawach o SN i NSA to ""niedopuszczalne pominięcie prawodawcze wymagające uzupełnienia przez ustawodawcę"". Podkreślił, że zaskarżone przepisy wskazują, że mogą one być rozumiane jako umożliwiające podejmowanie uchwał wyjaśniających zagadnienia prawne i ""dokonywanie wykładni pojęć konstytucyjnych w oparciu o znaczenie pojęć zawartych w aktach rangi ustawy zwykłej"". Również w czerwcu br. marszałek Sejmu wystąpił do TK w sprawie sporu kompetencyjnego między SN a prezydentem ws. prawa łaski. Chce, by TK stwierdził, czy akt łaski to uprawnienie, które głowa państwa wykonuje osobiście i bez ingerencji innych podmiotów, czy też jest to realizowane przy ich udziale, a jeśli tak, to których i czy jest to SN. Kuchciński chce też rozstrzygnięcia ""czy SN może dokonywać wiążącej interpretacji przepisów Konstytucji w związku z wykonywaniem przez Prezydenta RP prerogatywy"" o akcie łaski oraz decydować, czy akt ten został skutecznie wykonany. Żaden podmiot nie może ingerować w prawo łaski, a SN nie może decydować czy zostało ono skutecznie zastosowane - napisał wiceprokurator generalny Robert Hernand w opinii dla TK. I prezes SN prof. Małgorzata Gersdorf uznała zaś, że nie ma ""realnego sporu kompetencyjnego pomiędzy prezydentem RP i SN"" i wniosła o umorzenie sprawy.",W 2015 r. prezydent ułaskawił Mariusz Kamińskiego i innych członków kierownictwa CBA,
https://wiadomosci.onet.pl/kraj/leszek-miller-andrzej-duda-popelnil-blad/5blpvyf,Leszek Miller: Andrzej Duda popełnił błąd,"Andrzej Duda popełnił błąd, decydując się ogłosić pisanie swoich projektów – przekonuje w wywiadzie dla ""Super Expressu"" były premier Leszek Miller, komentując zamieszanie wokół ustaw o sądach.","Miller tłumaczy, że wszyscy prezydenci, mając silny mandat z wyborów powszechnych, po pewnym czasie mają tendencje do ""rozpychania się"". Andrzej Duda, zdaniem byłego szefa SLD, w kryzysie wokół Sądu Najwyższego powinien ""postawić pewne warunki"" i powiedzieć, że ""czeka na projekty, które może podpisać"". Miller uważa, że PiS, jak będzie chciało, to z projektów, których przygotowanie zapowiedziała głowa państwa, ""zrobi marmoladę"".  – Wydaje mi się, że Andrzej Duda przestraszył się własnej samodzielności  - podkreśla w rozmowie z ""Super Expressem"". - PiS jest silniejszy niż Duda, ma samodzielną większość w parlamencie, a trudno sobie wyobrazić prezydenta wetującego jakieś projekty PiS co chwilę – uważa Miller. Cały wywiad w ""Super Expressie"" Prezydent zawetował ustawę o SN i nowelizację ustawy o KRS, podpisał natomiast trzecią z ustaw dot. zmian w sądownictwie - nowelizację ustawy o ustroju sądów powszechnych. Ustawy dotyczące zmian w wymiarze sprawiedliwości wywołały protesty na ulicach polskich miast. Demonstrujący apelowali do prezydenta o zawetowanie trzech ustaw, także o ustroju sądów powszechnych. Nowela o ustroju sądów powszechnych zmienia m.in. zasady powoływania i odwoływania prezesów sądów przez zwiększenie uprawnień ministra sprawiedliwości oraz wprowadza zasady losowego przydzielania spraw sędziom.",Leszek Miller,
https://wiadomosci.onet.pl/kraj/radio-zet-jest-akt-oskarzenia-przeciwko-mezczyznie-ktory-siegnal-po-bron-policjanta/rwp27tk,"Radio Zet: jest akt oskarżenia przeciwko mężczyźnie, który sięgnął po broń policjanta na rozprawie w SN","Prokuratura skierowała akt oskarżenia przeciwko mężczyźnie, który podczas szamotaniny w Sądzie Najwyższym sięgnął po pistolet policjanta.","Zdarzenie miało miejsce pod koniec maja tego roku, w trakcie rozprawy w Sądzie Najwyższym dotyczącej ułaskawienia Mariusza Kamińskiego przez Andrzeja Dudę. Rozprawa została zakłócona przez kilka osób. m.in. Adama Słomkę. Podczas wyprowadzania Słomki z sali rozpraw towarzyszący mu Bartosz K. strącił policjantowi czapkę z głowy, a następnie sięgnął po jego broń.",Do zdarzenia doszło pod koniec maja bieżącego roku,
https://wiadomosci.onet.pl/kraj/minister-nie-pojdzie-do-wiezienia/pbj5tkn,Minister nie pójdzie do więzienia,"Sądowy serial Mariusza Kamińskiego to najlepszy dowód na to, że wymiar sprawiedliwości wymaga reformy. W tej sprawie zapadały wyroki zaskakujące i fundamentalnie ze sobą sprzeczne. Najnowszy przykład to wczorajsze orzeczenie Sądu Najwyższego, które w praktyce chroni ministra przed więzieniem.","To było dla PiS jak grom z jasnego nieba — wiosną 2015 r. wiceszef partii Mariusz Kamiński został skazany na więzienie za tzw. aferę gruntową. Według sądu Kamiński odpowiadał za to, że w 2007 r. kierowane przez niego CBA stworzyło fikcyjną sprawę odrolnienia za łapówkę gruntu na Mazurach, by dopaść Andrzeja Leppera, wicepremiera w rządach PiS-Samoobrona-LPR. Używając prowokacji i podstawionych agentów pod przykryciem, CBA chciało skorumpować współpracowników Leppera – Piotra Rybę i Andrzeja K. CBA liczyło, że łapówka trafi do lidera Samoobrony, co umożliwić miało zatrzymanie go na gorącym uczynku. Akcja się nie powiodła. Według ówczesnego kierownictwa CBA doszło do przecieku. Jednak Lepper przekonywał do ostatnich chwil życia, że afera gruntowa została wygenerowana przez CBA ze względów politycznych — żeby pogrążyć Samoobronę i przeciągnąć jej posłów do PiS. Sędzia Wojciech Łączewski poniekąd przyznał mu rację. Uznał, że Kamiński zlecił wprowadzenie w błąd Andrzeja K. i nakłanianie go do korupcji. Zdaniem sędziego nie było podstaw do wszczęcia akcji CBA w resorcie rolnictwa — czyli wiarygodnych doniesień o korupcji. Tylko to pozwala służbom zacząć akcję ""kontrolowanego wręczenia korzyści majątkowej"", czyli prowokacji polegającej na wręczeniu łapówki. Łączewski uznał więc, że CBA kusząc ludzi Leppera pieniędzmi, wygenerowało korupcję, której tak naprawdę wcześniej nie było. Na potrzeby operacji CBA sfabrykowało, zdaniem prokuratury bezprawnie, dokumenty, które potem przedłożono do przepchnięcia przez resort rolnictwa. Miało też dojść do nielegalnego podsłuchiwania osób m.in. z Samoobrony. Wyrok 3 lat odsiadki usłyszał także były zastępca Kamińskiego — Maciej Wąsik. Dwaj dyrektorzy Zarządu Operacyjno-Śledczego CBA dostali po 2,5 roku za kratami. Więzienie dla byłych szefów specsłużb — to wydarzenie bez precedensu. Szkopuł w tym, że ten sam sąd — Rejonowy dla Warszawy-Śródmieścia — trzy lata wcześniej wydał w tej samej sprawie werdykt diametralnie inny. W 2012 r., gdy sprawa przeciw Kamińskiemu trafiła do śródmiejskiego sądu po raz pierwszy, została umorzona bez rozprawy, bo sędziowie uznali, że nie doszło do przestępstwa. Wówczas sąd orzekł, że istniała ""wiarygodna informacja o zamiarze popełnienia przestępstwa"" przez Leppera i jego ludzi. Zdaniem sądu CBA miało też prawo posługiwania się wytworzonymi na potrzeby operacji dokumentami. Także w kwestii podsłuchów sąd nie dopatrzył się przestępstwa, skoro zgadzały się na nie sądy. Jeden sędzia z trzyosobowego składu złożył zdanie odrębne, nie zgadzając się z umorzeniem. — Sąd w każdym z zarzutów stwierdził brak znamion przestępstwa. Nie ma cienia wątpliwości, że wszystkie nasze decyzje były legalne — triumfował wówczas Kamiński. — Jeśli ktoś szuka śladów używania prokuratorów do zwalczania osób niewygodnych w państwie, to ta sprawa jest doskonałym przykładem tego typu działań — rzucił pod adresem Platformy, choć prokuratura była wówczas od rządu niezależna. Triumf Kamińskiego był przedwczesny. Po apelacji prokuratury Sąd Okręgowy w Warszawie uchylił wyrok I instancji i przekazał sprawę do ponownego merytorycznego rozpatrzenia — właśnie wtedy trafiła ona na biurko sędziego Łączewskiego. Umorzenie kontra 3 lata więzienia za ten sam, opisany w akcie oskarżenia czyn — to szczególne osiągnięcie Sądu Rejonowego dla Warszawy-Śródmieścia w sprawie Kamińskiego. A to dopiero początek. Ten sam sąd już dwukrotnie wydawał wyroki na Rybę i K. W 2009 r. sędzia Dorota Radlińska uznała ich za winnych. Pierwszy dostał 2,5 roku więzienia, a drugi – grzywnę, bo przyznał się do winy i złożył wyjaśnienia. — W rozmowie z trzema biznesmenami K. mówił, że szuka osób, które miały problemy z załatwianiem spraw w Ministerstwie Rolnictwa, a on się tego podejmie za pewną opłatą za pośrednictwo — uzasadniał sąd, uznając to za wystarczający powód operacji CBA. Ten wyrok został uchylony rok później przez Sąd Okręgowy i przekazany z powrotem do tegoż Sądu Rejonowego dla Warszawy-Śródmieścia. W listopadzie 2014 roku sędzia Krzysztof Ptasiewicz ponownie uznał ich za winnych, oceniając, że CBA miało wiarygodne informacje o groźbie korupcji w resorcie rolnictwa. Podkreślił też, że choć w operacji można się dopatrzyć ""uchybień"", nie dyskwalifikuje to zgromadzonych dowodów, które dają podstawę do skazania obu współpracowników Leppera. Wyroki na Rybę i K. są wciąż nieprawomocne — złożyli apelacje. Nie zmienia to faktu, że ocena działań CBA w tej samej operacji przez ten sam sąd jest całkowicie sprzeczna — były legalne i nielegalne jednocześnie. Od wyroku 3 lat odsiadki zaserwowanego przez sędziego Łączewskiego, Kamiński się oczywiście odwołał. Tyle że w międzyczasie doszło do politycznej zmiany — latem 2015 r. prezydentem został Andrzej Duda, a jesienią 2015 r. PiS objęło samodzielne rządy. Jedną z pierwszych personalnych decyzji nowego prokuratora generalnego Zbigniewa Ziobry była degradacja prokuratora Bogusława Olewińskiego, który doprowadził do skazania Kamińskiego — Ziobro zesłał go na najniższy szczebel, do prokuratury rejonowej. W listopadzie 2015 r. prezydent Andrzej Duda ułaskawił Kamińskiego i jego trzech współpracowników. Był to precedens – nigdy wcześniej prezydent nie ułaskawił nikogo przed prawomocnym wyrokiem sądu. Dlatego też zaczęła się prawna i proceduralna przepychanka. Najpierw Sąd Okręgowy uchylił wyrok więzienia wobec Kamińskiego i wobec aktu łaski prawomocnie umorzył sprawę. Ale oskarżyciele posiłkowi — czyli m.in. oskarżony o łapówkę Piotr Ryba oraz rodzina Andrzeja Leppera — złożyli kasacje. Właśnie wtedy sprawa trafiła do Sądu Najwyższego. W lutym tego roku trzech sędziów Sądu Najwyższego, do których trafiła ta sprawa, zadało pytanie prawne w sprawie ułaskawienia do siedmioosobowego składu Sądu Najwyższego — po prostu poprosili o instrukcje, co mają zrobić. Owa siódemka uznała pod koniec maja, że prawo łaski może być stosowane wyłącznie wobec prawomocnie skazanych. Sędziowie uznali wówczas, że ułaskawienie Kamińskiego ""nie wywołuje skutków procesowych"". Co więcej — zdaniem SN, w określonych przypadkach możliwe jest wniesienie kasacji na niekorzyść oskarżonych, nawet jeśli zostało zastosowane prawo łaski. — W świetle uchwały, aktu łaski prezydenta ws. byłych szefów CBA nie ma — mówił wtedy sędzia Michał Laskowski, rzecznik Sądu Najwyższego. Szedł też dalej — twierdził, że uchwała wiąże skład trzech sędziów, którzy badać mieli kasacje. Sąd Najwyższy wyznaczył nawet termin zbadania kasacji — 9 sierpnia. Wszystko miało być formalnością — sędzia Laskowski zapowiadał, że proces Kamińskiego ruszy na nowo w Sądzie Okręgowym. W tej sytuacji PiS weszło do akcji, żeby chronić Kamińskiego. Wykorzystano kontrolowany przez partię Trybunał Konstytucyjny, który w określonych sytuacjach może zablokować działania Sądu Najwyższego. W czerwcu prokurator generalny Zbigniew Ziobro zaskarżył do TK przepis kodeksu postępowania karnego pozwalający wnosić kasację wobec osób ułaskawionych przez prezydenta. Ale szybsza i skuteczniejsza okazała się inna wynaleziona przez PiS ścieżka. Otóż marszałek Sejmu Marek Kuchciński (PiS) zwrócił się do TK o rozstrzygnięcie ""konfliktu kompetencyjnego"" pomiędzy prezydentem a Sądem Najwyższym w sprawie procedury ułaskawienia. Korzystając z tego, związana z PiS prezes TK Julia Przyłębska wspierana przez Ziobrę skierowała do Sądu Najwyższego wniosek o zawieszenie sprawy Mariusza Kamińskiego do czasu wydania orzeczenia przez Trybunał. Ponieważ PiS kontroluje Trybunał, więc orzeczenie jest oczywiste. Wyglądało na to, że Sąd Najwyższy nie zgodzi się na zawieszenie sprawy. Co prawda wyznaczył na 1 sierpnia rozprawę w tej kwestii, ale wysłał do TK swe stanowisko, wedle którego nie ma mowy o sporze kompetencyjnym. Jeszcze kilka dni temu sędzia Laskowski mówił jasno: — Spór kompetencyjny jest wówczas, gdy dwa organy chcą rozstrzygać tę samą kwestię. W mojej ocenie w tej sprawie takiej sytuacji nie ma. Jednak wczoraj niespodziewanie Sąd Najwyższy zawiesił sprawę Kamińskiego do czasu orzeczenia Trybunału. Opozycja uważa, że doszło do transakcji między prezydentem a Sądem Najwyższym — Duda zawetował ustawę, która umożliwiała usunięcie wszystkich sędziów SN, a w zamian sędziowie poszli mu na rękę w sprawie Kamińskiego. — Ja też byłem zaskoczony tą decyzją, nie wiedziałem, że taka będzie — mówił wczoraj sędzia Laskowski. Zastrzegał jednak: — Nie ma tu żadnych porozumień ani ulegania polityce. Sąd po prostu zastosował prawo. W ten sposób operacja PiS okazała się sukcesem. Trybunał uzna, że prezydent ma bezwarunkowe prawo łaski. A Kamiński dzięki temu nie pójdzie siedzieć.",Mariusz Kamiński,
https://wiadomosci.onet.pl/kraj/michal-laskowski-o-decyzji-sn-ws-mariusza-kaminskiego/5cqkz4c,Michał Laskowski ws. Mariusza Kamińskiego: decyzja Sądu Najwyższego mnie zaskoczyła,"- Ja też byłem dziś zaskoczony decyzją Sądu Najwyższego, nie wiedziałem, że taka będzie. Nie ma tu żadnych porozumień ani ulegania polityce. Sąd po prostu zastosował prawo - mówi w rozmowie z TVN24 sędzia Michał Laskowski, rzecznik Sądu Najwyższego, komentując decyzję SN o zawieszeniu rozpatrywania sprawy kasacyjnej Mariusza Kamińskiego i innych byłych szefów CBA.","- Ja osobiście uważam, że nie ma sporu kompetencyjnego między Sądem Najwyższym a prezydentem w sprawie prawa łaski. Nie można np. nazwać mnie ""wielbłądem"" i do czasu aż ja nie udowodnię, że nie jestem tym ""wielbłądem"", traktować mnie jak ""wielbłąda"", bo to jakiś absurd – mówił sędzia. Sąd Najwyższy zawiesił postępowanie kasacyjne ws. Mariusza Kamińskiego i innych byłych szefów CBA ułaskawionych w 2015 r. przez prezydenta. Wniosek SN zbadał na posiedzeniu niejawnym, bez udziału stron. Decyzja oznacza, że 9 sierpnia sąd nie zbada kasacji na niekorzyść Kamińskiego i pozostałych. SN powołał się na art. 86 par. 1 ustawy o organizacji i trybie postępowania przed TK, który stanowi: ""Wszczęcie postępowania przed Trybunałem powoduje zawieszenie postępowań przed organami, które prowadzą spór kompetencyjny"". Jak mówił sędzia SN Piotr Mirek w uzasadnieniu postanowienia, to niestwierdzenie rzeczywistego sporu kompetencyjnego między organami decyduje o zawieszeniu postępowania, a tylko i wyłącznie samo formalne wszczęcie postępowania przez TK w sprawie sporu. Sędzia dodał, że TK ma wyłączne prawo do rozstrzygnięcia sporu i stwierdzenia czy on istnieje, czy ma ""tylko charakter pozorny"". – Stąd merytoryczne wypowiadanie się przez SN w tym miejscu na temat tego, czy ten spór kompetencyjny istnieje, czy też nie, nie jest ani celowe, ani uprawnione – oświadczył.",Michał Laskowski,
https://wiadomosci.onet.pl/kraj/sedzia-przylebska-w-rozmowie-z-rmf-fm-ws-kaminskiego-sn-postapil-zgodnie-z-przepisami/1epm9lj,Sędzia Przyłębska w rozmowie z RMF FM: ws. Kamińskiego SN postąpił zgodnie z przepisami,"– Sąd Najwyższy postąpił zgodnie z obowiązującymi przepisami. W tej sprawie powinno być zawieszone postępowanie – tak prezes Trybunału Konstytucyjnego skomentowała dzisiejszą decyzję Sądu Najwyższego. W rozmowie z RMF FM Julia Przyłębska podkreśliła, że to była jedyna decyzja, która jest zgodna z prawem.","Według prezes TK, Sąd Najwyższy w tej sprawie nie mógł podjąć innej decyzji, ponieważ artykuł 86 ustęp 1 ustawy o organizacji i trybie postępowania przed Trybunałem Konstytucyjnym mówi wprost, że wszczęcie postępowania przed Trybunałem powoduje zawieszenie postępowań. Sędzia Julia Przyłębska skomentowała w ten sposób decyzję SN o zawieszeniu postępowania kasacyjnego wobec Mariusza Kamińskiego i innych b. szefów CBA do czasu wyjaśnienia przez Trybunał sporu kompetencyjnego pomiędzy Sądem Najwyższym a prezydentem RP ws. prawa łaski. Wniosek o zbadanie sporu wniósł do TK w czerwcu marszałek Sejmu Marek Kuchciński. Wystąpił, by TK stwierdził, czy akt łaski głowa państwa wykonuje osobiście i bez ingerencji innych podmiotów, czy też przy ich udziale, a jeśli tak, to czyim i czy jest to SN. Marszałek chce też rozstrzygnięcia, czy SN może dokonywać wiążącej interpretacji konstytucji ws. aktu łaski i decydować, czy został on skutecznie wykonany. Dzisiejsza decyzja Sądu Najwyższego oznacza, że 9 sierpnia SN nie zbada kasacji na niekorzyść Kamińskiego i pozostałych b. szefów CBA.",Julia Przyłębska,
http://wiadomosci.onet.pl/kraj/myrcha-o-decyzji-sn-to-efekt-instrumentalnego-wykorzystywania-instytucji-przez-pis/23p9s96,Myrcha o decyzji SN: to efekt instrumentalnego wykorzystywania instytucji przez PiS,"- Wykorzystuje się perfidnie Trybunał Konstytucyjny do tego, by zawiesić, a docelowo pewnie uniemożliwić rozpoznania sprawy Mariusza Kamińskiego i jego kolegów z CBA - uważa Arkadiusz Myrcha (PO), komentując w ten sposób decyzję Sądu Najwyższego o zawieszeniu postępowania ws. Kamińskiego i innych byłych szefów CBA do czasu rozstrzygnięcia przez Trybunał Konstytucyjny sporu kompetencyjnego między SN a prezydentem ws. prawa łaski. - Sąd Najwyższy nie miał wyjścia, zmuszony był tak naprawdę do zawieszenia postępowania - stwierdził Myrcha. - Ale to jest efekt takiego instrumentalnego wykorzystywania instytucji państwowych przez PiS do ochrony swojego partyjnego kolegi - uważa poseł.",,,
http://wiadomosci.onet.pl/tylko-w-onecie/prof-chmaj-o-zawieszeniu-postepowania-ws-mariusza-kaminskiego-to-bylo-niepotrzebne/tnbzpvb,Prof. Chmaj o zawieszeniu postępowania ws. Mariusza Kamińskiego: to było niepotrzebne,"- Sąd Najwyższy jest niezależny, sędziowie są niezawiśli, w związku z tym ten skład mógł wydać takie postanowienie, ja to szanuję. Aczkolwiek jako prawnik, specjalista w tym zakresie uważam, że to było niepotrzebne - mówi dla Onetu prof. Marek Chmaj, konstytucjonalista. - Skoro nie zachodzi spór kompetencyjny, to skład SN nie musiał zawieszać tego postępowania - uważa. Zdaniem profesora, sprawa Kamińskiego może jeszcze wrócić do sądu.",,,
https://wiadomosci.onet.pl/kraj/beata-mazurek-o-decyzji-sadu-najwyzszego/v9cjk0x,Beata Mazurek o decyzji Sądu Najwyższego,"Dobrze się stało, że Sąd Najwyższy podjął decyzję o zawieszeniu postępowania kasacyjnego w sprawie byłego szefa CBA Mariusza Kamińskiego – powiedziała rzeczniczka PiS Beata Mazurek.","Komentując ogłoszoną rano przez Sąd Najwyższy decyzję, Mazurek stwierdziła jednocześnie na briefingu w Sejmie, że w PiS spodziewano się, iż jeśli Sąd Najwyższy będzie literalnie trzymał się przepisów prawa, takie będzie jego rozstrzygnięcie. SN zdecydował o zawieszeniu rozpatrywania sprawy kasacyjnej Mariusza Kamińskiego (dziś – ministra koordynatora służb specjalnych) i innych byłych szefów CBA do czasu rozstrzygnięcia przez Trybunał Konstytucyjny sprawy sporu kompetencyjnego między SN a prezydentem w sprawie prawa łaski. Animozje między prezydentem i PiS-em będą podgrzewane. Paweł Kowal: a to jest maszyna nie do zatrzymania [WYWIAD] SN powołał się na art. 86 par. 1 ustawy o organizacji i trybie postępowania przed TK, który stanowi: ""Wszczęcie postępowania przed Trybunałem powoduje zawieszenie postępowań przed organami, które prowadzą spór kompetencyjny"". O zawieszenie postępowania wnosił Prokurator Generalny; podobny wniosek złożyła też obrona. Wtorkowa decyzja oznacza, że 9 sierpnia SN nie zbada kasacji na niekorzyść Kamińskiego i pozostałych b. szefów CBA. – Spodziewaliśmy się, że takie rozstrzygnięcie będzie, jeśli SN będzie literalnie trzymał się przepisów prawa, bo ustawa o organizacji i trybie działania TK w art. 86 paragraf 1 mówi, że jeśli TK bada pewne rozstrzygnięcia, to zawieszane są postępowania przed innymi organami, i tak się stało w tym przypadku – powiedziała Mazurek na briefingu. – Mam nadzieję, że wszyscy spokojnie na to orzeczenie TK w tej kwestii będziemy czekać – dodała rzeczniczka PiS.",Beata Mazurek,
http://wiadomosci.onet.pl/kraj/michal-laskowski-sad-najwyzszy-nie-orzeka-na-zapotrzebowanie-stron-sceny-politycznej/1bjtt18,Michał Laskowski: Sąd Najwyższy nie orzeka na zapotrzebowanie stron sceny politycznej,"– Jest to dowód na to, że Sąd Najwyższy nie orzeka jakoś na zapotrzebowanie tej czy innej strony sceny politycznej, tylko orzeka zgodnie z przepisami. Trzech sędziów Sądu Najwyższego dzisiaj jako Sąd Najwyższy wydało niezawisłą decyzję – skomentował dzisiejsze zawieszenie postępowania kasacyjnego Mariusza Kamińskiego rzecznik Sądu Najwyższego Michał Laskowski.","– Dopiero po rozstrzygnięciu wniosku marszałka Sejmu przez Trybunał Konstytucyjny będzie podstawa do dalszego procedowania w tej sprawie – tłumaczył sędzia, który zaznaczył, że trudno przewidzieć, jakie będzie orzeczenie sądu. Sprawa może bowiem albo wrócić do Sądu Najwyższego, który rozpozna kasacje, albo ""być może dojdzie do umorzenia"". – To wszystko zależy od Trybunału Konstytucyjnego – podkreślił Laskowski, który przypomniał również, że SN przedstawił swoje stanowisko w postępowaniu przed TK. Zgodnie z opinią sądu, w tym przypadku nie mamy do czynienia ze sporem kompetencyjnym.",,
https://wiadomosci.onet.pl/kraj/sad-najwyzszy-zawiesil-postepowanie-kasacyjne-ws-mariusza-kaminskiego/vn0ylwk,Sąd Najwyższy zawiesił postępowanie kasacyjne ws. Mariusza Kamińskiego,"Sąd Najwyższy zawiesił postępowanie kasacyjne ws. Mariusza Kamińskiego i innych byłych szefów CBA ułaskawionych w 2015 r. przez prezydenta. Wniosek SN zbadał na posiedzeniu niejawnym, bez udziału stron. Decyzja oznacza, że 9 sierpnia sąd nie zbada kasacji na niekorzyść Kamińskiego i pozostałych.","SN powołał się na art. 86 par. 1 ustawy o organizacji i trybie postępowania przed TK, który stanowi: ""Wszczęcie postępowania przed Trybunałem powoduje zawieszenie postępowań przed organami, które prowadzą spór kompetencyjny"". Jak mówił sędzia SN Piotr Mirek w uzasadnieniu postanowienia, to niestwierdzenie rzeczywistego sporu kompetencyjnego między organami decyduje o zawieszeniu postępowania, a tylko i wyłącznie samo formalne wszczęcie postępowania przez TK w sprawie sporu. Sędzia dodał, że TK ma wyłączne prawo do rozstrzygnięcia sporu i stwierdzenia czy on istnieje, czy ma ""tylko charakter pozorny"". – Stąd merytoryczne wypowiadanie się przez SN w tym miejscu na temat tego, czy ten spór kompetencyjny istnieje, czy też nie, nie jest ani celowe, ani uprawnione – oświadczył. Według ustawy z 2016 r. o organizacji i trybie postępowania przed TK, Trybunał rozstrzyga spory kompetencyjne, gdy ""co najmniej dwa centralne konstytucyjne organy państwa"" uznają się za właściwe – lub też niewłaściwe – do rozstrzygnięcia tej samej sprawy lub wydały w niej rozstrzygnięcia. Wniosek o zbadanie sporu wniósł do TK w czerwcu marszałek Sejmu Marek Kuchciński. Wystąpił, by TK stwierdził, czy akt łaski głowa państwa wykonuje osobiście i bez ingerencji innych podmiotów, czy też przy ich udziale, a jeśli tak, to czyim i czy jest to SN. Marszałek chce też rozstrzygnięcia, czy SN może dokonywać wiążącej interpretacji konstytucji ws. aktu łaski i decydować, czy został on skutecznie wykonany. SN złamał prawo, nie zawieszając postępowania z mocy ustawy – powiedziała kilka dni temu prezes TK sędzia Julia Przyłębska. Zapowiedziała, że w TK sprawa sporu będzie procedowana po wakacjach, w pełnym składzie TK. Według wiceministra sprawiedliwości Michała Wójcika, jeżeli SN nie zawiesi postępowania, może to skutkować odpowiedzialnością karną. – I sędziowie doskonale o tym wiedzą – dodał. – SN w żaden sposób nie zamierza stosować prawa łaski. Myślę, że pan prezydent nie zamierza też rozpoznawać kasacji, więc nie mamy do czynienia z klasycznym sporem kompetencyjnym – mówił rzecznik SN sędzia Michał Laskowski. W marcu 2015 r. Sąd Rejonowy Warszawa-Śródmieście skazał w I instancji byłego szefa CBA Kamińskiego i Macieja Wąsika (zastępcę Kamińskiego w CBA, obecnie zastępcę koordynatora) na 3 lata więzienia, m.in. za przekroczenie uprawnień i nielegalne działania operacyjne CBA podczas ""afery gruntowej"" w 2007 r. Na kary po 2,5 roku skazano dwóch innych byłych członków kierownictwa CBA. Zanim Sąd Okręgowy w Warszawie zbadał ich apelację, w listopadzie 2015 r. prezydent Andrzej Duda ułaskawił wszystkich czterech, umarzając postępowanie sądowe. Był to precedens – nigdy wcześniej prezydent nie ułaskawił nikogo przed prawomocnym wyrokiem sądu. ""Prezydent Rzeczypospolitej stosuje prawo łaski. Prawa łaski nie stosuje się do osób skazanych przez Trybunał Stanu"" – głosi art. 139 konstytucji. W marcu 2016 r. SO uchylił wyrok SR i wobec aktu łaski prawomocnie umorzył sprawę. Od tego kasacje do SN złożyli oskarżyciele posiłkowi (m.in. oskarżony o łapówkę Piotr Ryba oraz rodzina Andrzeja Leppera). Część kasacji wnosiła o zwrot sprawy SO. Prokuratura wniosła o oddalenie kasacji jako ""oczywiście bezzasadnych"", a adwokaci ułaskawionych – o pozostawienie ich bez rozpatrzenia. W lutym tego roku trzech sędziów SN zadało pytanie prawne ws. ułaskawienia – do odpowiedzi rozpatrywanie kasacji odroczono. 31 maja siedmioro sędziów SN – w odpowiedzi na pytanie – uznało w uchwale, że prawo łaski może być stosowane wyłącznie wobec prawomocnie skazanych. Według nich ułaskawienie takie jak z 2015 r. ""nie wywołuje skutków procesowych"". W świetle uchwały, aktu łaski prezydenta ws. byłych szefów CBA nie ma – mówił wtedy sędzia Laskowski. Dodał, że uchwała wiąże skład trzech sędziów, którzy badają kasacje na niekorzyść całej czwórki. Jego zdaniem, ich proces wróci do etapu odwoławczego od skazującego wyroku SR, czyli do SO. SN wyznaczył termin zbadania kasacji na 9 sierpnia. W czerwcu prokurator generalny Zbigniew Ziobro zaskarżył do TK przepis Kodeksu postępowania karnego pozwalający wnosić kasację na niekorzyść podsądnego w przypadku zastosowania wobec niego aktu łaski przez prezydenta. Także w czerwcu grupa posłów PiS zaskarżyła do TK instytucję zagadnień prawnych kierowanych przez sądy do SN. TK, z marcowego wniosku parlamentarzystów PiS, zbada też konstytucyjność wyboru I prezesa SN prof. Małgorzaty Gersdorf. Z kolei 11 września TK z wniosku posłów PiS zbada, czy sąd w trybie cywilnym może weryfikować powołanie prezesa TK. Wnioskodawcy chcą uznania, że jest to niekonstytucyjne. 12 września SN ma w tym trybie badać ""umocowanie"" Julii Przyłębskiej jako prezesa TK. W lutym tego roku Sąd Apelacyjny w Warszawie, na kanwie wniosku b. prezesa TK Andrzeja Rzeplińskiego, zadał SN pytanie prawne co do jej ""umocowania"" oraz problemu, czy tę kwestię może oceniać sąd powszechny.",Mariusz Kamiński,
https://wiadomosci.onet.pl/kraj/przeciwstawne-stanowiska-pg-i-sn-ws-sporu-kompetencyjnego-przed-tk/5tmxzpl,Przeciwstawne stanowiska PG i SN ws. sporu kompetencyjnego przed TK,"Żaden podmiot nie może ingerować w prawo łaski jako prerogatywę prezydenta RP, a Sąd Najwyższy nie może decydować czy zostało ono skutecznie zastosowane - napisał wiceprokurator generalny Robert Hernand w opinii dla Trybunału Konstytucyjnego ws. sporu kompetencyjnego.","Z kolei w swej opinii dla TK I prezes SN prof. Małgorzata Gersdorf uznała, że nie ma ""realnego sporu kompetencyjnego pomiędzy prezydentem RP i SN"", a wniosek marszałka Sejmu w tej sprawie ""zmierza jedynie do zakwestionowania sposobu wykonywania przez SN konstytucyjnej kompetencji nadzoru judykacyjnego nad działalnością sądów"". Wniosła o umorzenie sprawy w TK, ze względu na ""niedopuszczalność wydania orzeczenia"". Wniosek ws. sporu wniósł do TK w czerwcu marszałek Sejmu Marek Kuchciński. Wystąpił, by TK stwierdził, czy akt łaski to uprawnienie, które wykonuje prezydent osobiście i bez ingerencji innych podmiotów, czy też przy ich udziale, a jeśli tak, to kto uczestniczy w jego wykonywaniu - i czy jest to SN. Marszałek chce też rozstrzygnięcia, czy SN może dokonywać wiążącej interpretacji konstytucji w związku z wykonywaniem prerogatywy prezydenta o akcie łaski oraz decydować, czy akt ten został skutecznie wykonany. W 2015 r. stołeczny Sąd Rejonowy skazał b. szefa CBA Mariusza Kamińskiego (dziś - koordynatora służb specjalnych) i Macieja Wąsika (zastępcę Kamińskiego w CBA; obecnie zastępcę koordynatora) na 3 lata więzienia za przekroczenie uprawnień i nielegalne działania operacyjne CBA podczas ""afery gruntowej"" w 2007 r. Skazano też dwóch innych b. członków kierownictwa CBA. Zanim Sąd Okręgowy w Warszawie zbadał ich apelację, w listopadzie 2015 r. prezydent Andrzej Duda ułaskawił wszystkich czterech, umarzając postępowanie sądowe. 31 maja siedmioro sędziów SN uznało w uchwale, że prawo łaski prezydent może stosować wyłącznie wobec prawomocnie skazanych. Według nich ułaskawienie takie, jak z 2015 r., ""nie wywołuje skutków procesowych"". W swym stanowisku dla TK Gersdorf napisała, że wniosek marszałka opiera się na ""całkowitym niezrozumieniu istoty sporu kompetencyjnego oraz kompetencji Prezydenta RP oraz SN"". Przypomniała, że TK bada spory kompetencyjne między co najmniej dwoma centralnymi konstytucyjnymi organami państwa - gdy uznają się one za właściwe lub niewłaściwe do ""rozstrzygnięcia tej samej sprawy lub wydały w niej rozstrzygnięcia"". Powołując się na orzecznictwo TK, dodała że ""musi przy tym zaistnieć realny spór, nie zaś potencjalna wątpliwość interpretacyjna"". Jej zdaniem - wbrew stanowisku marszałka - na żadnym etapie działania SN ""nie doszło do rozstrzygnięcia tej samej sprawy lub wydania rozstrzygnięcia zarówno przez SN, jak i prezydenta RP"". Według Gersdorf, prezydent skorzystał bowiem ze swoich kompetencji do prawa łaski, a SN – do sprawowania wymiaru sprawiedliwości przez podejmowanie uchwał. Jej zdaniem, nie sposób też uznać, że dwa konstytucyjne organy uznały się za właściwe do ""rozstrzygnięcia tej samej sprawy"", bo sprawą, którą rozstrzygał prezydent, było stosowanie prawa łaski, a SN - jego skutki procesowe. ""W konsekwencji nie ma żadnego realnego sporu kompetencyjnego pomiędzy Prezydentem RP i SN, a wniosek Marszałka Sejmu zmierza jedynie do zakwestionowania sposobu wykonywania przez SN jego konstytucyjnej kompetencji w zakresie sprawowania nadzoru judykacyjnego nad działalnością sądów powszechnych"" - napisała I prezes. Według niej, zarówno prezydent, jak i SN działali - każdy w zakresie swej kompetencji - na podstawie i w granicach prawa, w tym konstytucji - oba organy dokonały wprawdzie wykładni konstytucji, ale w różnym kontekście i celu, co uniemożliwia uznanie, że spełniona została przesłanka ""tożsamości sprawy"". Zdaniem Gersdorf, byłaby ona spełniona, gdyby SN wydał orzeczenie co do zastosowania prawa łaski, bądź gdyby prezydent wydał rozstrzygnięcie procesowe ws. uchylenia orzeczenia sądu I instancji, oddalenia kasacji lub umorzenia postępowania kasacyjnego. Według Gersdorf, SN nie przekroczył swych kompetencji. ""Natomiast jeśli dopatrywać się przekroczenia granic kompetencji, to bezpośrednio w działaniach Prezydenta RP"" – dodała. Według niej, o ile prawo łaski niewątpliwie należy do prerogatyw prezydenta, o tyle umorzenie postępowania nie leży w jego kompetencjach, a ""w ten sposób doszło do naruszenia przez prezydenta uprawnień należących do władzy sądowniczej"". Ponadto Gersdorf uważa, że marszałek Sejmu ""nie może inicjować sporu kompetencyjnego dotyczącego władzy wykonawczej oraz władzy sądowniczej; przyjęcie odmiennej interpretacji mogłoby prowadzić do nadużywania instytucji sporu kompetencyjnego dla potrzeb politycznych"". Dodała, że warunkiem dopuszczalności wniosku o rozstrzygnięcie sporu jest też to, by organ inicjujący spór wykazał interes prawny w uzyskaniu rozstrzygnięcia; marszałek zaś ""nie przywołał żadnego przepisu prawnego kreującego interes prawny w uzyskaniu rozstrzygnięcia sporu"". W swej opinii dla TK wiceprokurator generalny Robert Hernand wnosi, by TK uznał, że prawo łaski prezydent RP wykonuje ""osobiście i bez ingerencji innych podmiotów"", a SN nie może dokonywać wiążącej interpretacji konstytucji w związku z wykonywaniem tej prerogatywy i decydować czy została ona skutecznie zastosowana. Według Hernanda, sporem nadającym się do rozstrzygnięcia przez TK jest także sytuacja, ""w której działanie jednego organu, w ramach jego własnych, szeroko interpretowanych kompetencji, prowadzi do nieuprawnionego oddziaływania na kompetencje lub sytuację prawną innego organu, w danej materii niemogącego samodzielnie podjąć określonych działań"". Dlatego uznał, że wniosek marszałka Sejmu spełnia kryteria sporu kompetencyjnego i podlega rozpoznaniu przez TK. Powołując się na literaturę prawniczą, Hernand podkreślił, że prezydenckie akty łaski są ""ostateczne, trwałe i niewzruszalne, ich istotą jest brak nadzoru nad ich wykonywaniem"". ""Niemożność weryfikacji tych aktów rozciąga się na zakaz ich modyfikacji nawet przez samego Prezydenta RP (chyba że zmiana następuje na korzyść oskarżonego) oraz na przypadki, gdy akt łaski został pozyskany w wyniku przestępstwa lub wprowadzenia w błąd głowy państwa"" - napisał. Przyjmuje się, że kompetencja polegająca na stosowaniu prawa łaski jest związana wyłącznie z głową państwa i nie może być kontrolowana przez jakikolwiek organ państwowy – podkreślił Hernand. Argumentował, że stosując prawo łaski, prezydent w sposób bezpośredni nie ingeruje w sprawowanie wymiaru sprawiedliwości, gdyż akt łaski jest ""pozaprocesową korekturą sytuacji osoby ułaskawionej"". Dlatego - według Hernanda - zasadny jest argument, że skoro zadaniem sądów jest wymierzanie sprawiedliwości, a akt łaski do nich nie należy, to nieuprawnione jest dokonywanie jego oceny przez władzę sądowniczą. Ocenianie, kwestionowanie czy ograniczanie prezydenckiego prawa łaski przez władzę sądowniczą oznacza bowiem działanie wbrew normie konstytucyjnej, a kompetencji władzy publicznej nie można domniemywać – dodał. Zdaniem Hernanda, prawo łaski funkcjonuje niejako ""obok procesu karnego"". ""Pozaprocesowa korekta sytuacji oskarżonego, wobec którego Prezydent RP zastosował to prawo, może natomiast pośrednio wkraczać w kompetencje sądu (rozpoznającego sprawę w I instancji, odwoławczego, jak również wykonawczego)"" - napisał. ""Mając na uwadze przedstawioną wykładnię przepisów konstytucji, w tym także orzecznictwo TK, za uprawnione należy uznać, że decyzja Prezydenta RP o zastosowaniu prawa łaski nie może być kontrolowana w jakimkolwiek trybie, w tym w trybie nadzwyczajnego środka zaskarżenia, jakim jest kasacja, ani w trybie rozpoznania zagadnienia prawnego przedstawionego do rozstrzygnięcia składowi siedmiu sędziów SN (…), gdyż prowadziłoby to wprost do kontroli prerogatywy prezydenckiej"" - konkluduje Hernand. Według niego, ""oczywiste jest bowiem, że prerogatywy Prezydenta RP, jaką jest prawo łaski, nie może kontrolować żaden organ władzy publicznej, w tym organ władzy sądowniczej, tak jak i nie podlegają takiej kontroli pozostałe prerogatywy"". ""Ustrojodawca dlatego właśnie wyposażył Prezydenta RP w ten atrybut władzy głowy państwa, aby podkreślić, że decyzję podejmuje organ będący na szczycie organów władzy publicznej"" – dodał. Prezes TK sędzia Julia Przyłębska zapowiedziała niedawno, że sprawa sporu będzie rozpatrywana po wakacjach, w pełnym składzie TK.",Trybunał Konstytucyjny,
https://wiadomosci.onet.pl/kraj/wojcik-jestem-zdziwiony-ze-sn-nie-zawiesil-postepowania-w-sprawie-bylych-szefow-cba/2m5efs1,"Wójcik: jestem zdziwiony, że SN nie zawiesił postępowania w sprawie byłych szefów CBA","Jestem zdziwiony, że Sąd Najwyższy nie zawiesił swojego postępowania w sprawie byłych szefów CBA - powiedział wiceminister sprawiedliwości Michał Wójcik - Jeżeli SN nie zawiesi postępowania, to może to może skutkować nawet odpowiedzialnością karną - dodał.","Na 9 sierpnia wyznaczono kasację ws. Kamińskiego i jego współpracowników, których Sąd Rejonowy Warszawa-Śródmieście skazał w I instancji w 2015 r. na trzy lata więzienia, m.in. za przekroczenie uprawnień i nielegalne działania operacyjne CBA. W listopadzie 2015 r. prezydent Duda ułaskawił ich, umarzając postępowanie sądowe. Sędziowie Sądu Najwyższego uznali w uchwale, że prawo łaski może być stosowane wyłącznie wobec prawomocnie skazanych. W czerwcu br. prokurator generalny Zbigniew Ziobro zaskarżył do TK przepis Kodeksu postępowania karnego pozwalający wnosić kasację na niekorzyść podsądnego w przypadku zastosowania wobec niego aktu łaski przez prezydenta. 1 sierpnia ma odbyć się posiedzenie SN w celu rozpoznania wniosku Prokuratora Generalnego, który formalnie zwrócił się o zawieszenie postępowania z powodu sporu kompetencyjnego. Wójcik pytany wczoraj w programie TVP Info, czy istnieje spór kompetencyjny między Sądem Najwyższym a prezydentem powiedział, że jest ""zadziwiony tym, że jeszcze do tej pory Sąd Najwyższy nie zawiesił swojego postępowania"". Wiceminister sprawiedliwości przypomniał, że ""zostały złożone wnioski w tej sprawie, więc Sąd Najwyższy ma wiedzę, że doszło do sporu kompetencyjnego"". Zdaniem Wójcika ""w tym przypadku to nie jest sprawa o to, który z sądów jest właściwy w sprawie cywilnej czy karnej - to jest spór między centralnymi organami konstytucyjnymi państwa i to rozstrzyga Trybunał Konstytucyjny"". - Jeżeli Sąd Najwyższy nie zawiesi tego postępowania, to w moim przekonaniu dopuści się deliktu konstytucyjnego, czyli krótko mówiąc może to skutkować nawet odpowiedzialnością karną i sędziowie doskonale o tym wiedzą - dodał. Wójcik podkreślił, że zgodnie z Konstytucją ułaskawienie ""to jest prerogatywa prezydenta"": - Prezydent ma prawo skorzystać z tego prawa łaski na każdym etapie postępowania - powiedział wiceminister sprawiedliwości. Pytany, czy istnieje konflikt między prezydentem Andrzejem Dudą a ministrem sprawiedliwości Zbigniewem Ziobro, Wójcik powiedział: - Nie ma żadnego konfliktu. […] Nie ma co podgrzewać emocji, my jesteśmy obozem Zjednoczonej Prawicy, nikt nas nie podzieli - zaznaczył. Wiceminister, komentując decyzję Komisji Europejskiej o rozpoczęciu postępowania wobec Polski w związku z opublikowaniem ustawy o ustroju sądów powszechnych, powiedział, że chciałby ""odesłać"" wiceprzewodniczącego Komisji Europejskiej Fransa Timmermansa do ""traktatu funkcjonowania Unii Europejskiej: - Tam jest taki przepis, który dotyczy między innymi obszaru sprawiedliwości, gdzie mówi o tym, że jest poszanowanie odrębności systemów prawnych poszczególnych państw członkowskich. Zdaniem Wójcika - Frans Timmermans to człowiek, który prowadzi jakąś prywatną wendetę przeciwko Polakom, (...) jest człowiekiem, który ma jakąś fobię na punkcie Polski, Polaków i wypowiada się w sposób, który jest nieakceptowalny.",Budynek Sądu Najwyższego w Warszawie,
https://wiadomosci.onet.pl/kraj/trybunal-konstytucyjny-we-wrzesniu-decyzja-czy-sn-moze-badac-wybor-przylebskiej/nf3qj20,"Trybunał Konstytucyjny: we wrześniu decyzja, czy SN może badać wybór Przyłębskiej","11 września Trybunał Konstytucyjny zbada, czy sąd w trybie cywilnym może weryfikować powołanie prezesa TK. Wnioskodwcy-posłowie PiS chcą uznania, że jest to niekonstytucyjne. 12 września Sąd Najwyższy ma w tym trybie badać ""umocowanie"" Julii Przyłębskiej jako prezesa TK.","Dziś na stronach TK podano, że 11 września TK rozpatrzy ten wniosek posłów PiS. Pięcioosobowemu składowi TK ma przewodniczyć Grzegorz Jędrejek, sprawozdawcą ma być Zbigniew Jędrzejewski, a członkami składu - Leon Kieres, Michał Warciński i Andrzej Zielonacki. - Istotą wniosku jest zbadanie przez TK przepisów Kodeksu postępowania cywilnego, na których podstawie sądy cywilne roszczą sobie prawo do badania decyzji związanych z powołaniem przez pana prezydenta Andrzeja Dudę prezesa TK - mówił o złożonym w TK 5 lipca br. wniosku Arkadiusz Mularczyk (PiS). Zdaniem posłów, władza sądownicza nie ma prawa badania legalności prawidłowości powołania przez prezydenta prezesa Trybunału. W lutym br. Sąd Apelacyjny w Warszawie, na kanwie wniosku b. prezesa TK Andrzeja Rzeplińskiego, zadał SN pytanie prawne ws. ""umocowania"" sędzi Przyłębskiej jako prezesa TK oraz problemu, czy tę kwestię może oceniać sąd powszechny. SA wskazał m.in., że w grudniu 2016 r. nie została podjęta przewidziana w przepisach uchwała Zgromadzenia Ogólnego TK, przedstawiająca prezydentowi kandydatów na stanowisko prezesa. SN ma zbadać to pytanie 12 września br. ""TK ze zdziwieniem przyjmuje fakt, że sąd cywilny prowadzi sprawę z powództwa osoby nieposiadającej żadnej legitymacji procesowej do zajmowania się problemem funkcjonowania TK, a taką osobą jest były już prezes TK"" - komentował wtedy sprawę Trybunał. Posłowie PiS wnoszą, by TK uznał za niekonstytucyjne zapisy Kpc w zakresie, w jakim pozwalają na ocenę prawidłowości procesu wyboru prezesa TK. Zdaniem wnioskodawców, ustawodawca świadomie nie przewidział odpowiedniego ich stosowania do zagadnień dotyczących organizacji TK, w tym powoływania prezesa. Umożliwienie badania przez sądy kwestii konstytucyjnych na podstawie Kpc godzi w konstytucyjną zasadę podziału i równowagi władzy, a także wykracza poza kompetencje sądów - napisano we wniosku. Według niego, Kpc narusza przepisy konstytucyjne także w zakresie, w jakim pozwala na badanie prawidłowości aktu urzędowego prezydenta RP. Wniosek podkreśla, że z konstytucyjnej zasady podziału władz wynika norma, zgodnie z którą władza sądownicza nie może sobie uzurpować kompetencji przynależnych władzy wykonawczej, w tym prezydentowi RP. Przypominając, że zgodnie z konstytucją prezesa i wiceprezesa TK powołuje prezydent, spośród kandydatów przedstawionych przez Zgromadzenie Ogólne TK, podkreślono że ta kompetencja ma charakter prerogatywy i stanowi realizację konstytucyjnej kompetencji głowy państwa. ""Prezydent RP musi wykonać tę prerogatywę zgodnie z przepisami prawa, a więc musi powołać organ spośród kandydatów przedstawionych mu przez Zgromadzenie Ogólne Sędziów TK. Nie jest przy tym związany instrukcjami tego Zgromadzenia"" - dodano. Wskazano też, że prezydent nie musi kierować się żadnymi kryteriami przy dokonywaniu wyboru prezesa spośród przedstawionych mu osób. ""Nie jest w szczególności związany liczbą otrzymanych głosów przez kandydatów lub sugestiami innych organów państwowych"" - podkreślono. Jeszcze jako prezes TK, Rzepliński wniósł w 2016 r. o udzielenie przez sąd, w myśl prawa cywilnego, tzw. zabezpieczenia pozwu poprzez nakazanie sędziom wybranym przez Sejm w grudniu 2015 r. (Mariuszowi Muszyńskiemu, Henrykowi Ciochowi i Lechowi Morawskiemu) powstrzymania się od orzekania w TK - do czasu prawomocnego rozstrzygnięcia zapowiadanego pozwu Rzeplińskiego wobec tych sędziów oraz wobec prezydenta RP o stwierdzenie nieważności lub ustalenie nieistnienia oświadczenia o złożeniu przez nich ślubowania przed prezydentem. Sąd Okręgowy w Warszawie odrzucił wniosek, wskazując na niedopuszczalność drogi sądowej. Rzepliński zażalił się do SA. Zadał on z urzędu pytanie prawne SN, wskazując, że nie została podjęta przewidziana w przepisach uchwała ZO TK, przedstawiająca prezydentowi kandydatów na stanowisko prezesa, a w zgromadzeniu z 20 grudnia 2016 r. nie uczestniczyli wszyscy sędziowie TK, którzy złożyli ślubowanie wobec prezydenta (nie brał w nim udziału sędzia Stanisław Rymar). Ponadto - jak zaznaczył SA - w ZO uczestniczyły oraz oddały głos osoby, które zostały wybrane przez Sejm VIII kadencji na ""obsadzone stanowiska"" w TK - Muszyński, Cioch i Morawski. ""Nie uczestniczyły w tym zgromadzeniu osoby wybrane wcześniej przez Sejm VII kadencji na stanowiska sędziów TK, czyli Andrzej Jakubecki, Roman Hauser i Krzysztof Ślebzak"" - podkreślił SA i dodał, że wybór tych osób na sędziów TK został ""kilkakrotnie, chociaż pośrednio, potwierdzony w orzecznictwie TK"". Jak zaznaczył ponadto SA, ZO nie zostało zwołane przez wiceprezesa TK i przeprowadzone pod jego przewodnictwem, lecz przez sędziego, któremu prezydent powierzył obowiązki. Rozpatrując niedawno cywilną sprawę, wytoczoną przez osobę prywatną prezesowi TK o odszkodowanie, sędzia Wojciech Łączewski zawiesił proces, powołując się na pytanie prawne do SN. Jak podawał sąd, nie podważał on wyboru Przyłębskiej na prezesa TK, ale uznał że od odpowiedzi SN może zależeć sprawa, którą prowadzi. TK oświadczył wtedy, że poza jurysdykcją sądu cywilnego, a nawet całego sądownictwa powszechnego, są sprawy dotyczące wyboru prezesa TK i możliwość oceny działania prezydenta RP w tym zakresie. ""Tego rodzaju aktywność sądu cywilnego wpisuje się w dostrzegane ostatnio publicznie, niebezpieczne dla państwa prawa, próby przekraczania konstytucyjnych i ustawowych kompetencji przez pracowników wymiaru sprawiedliwości. Trybunał ufa, że Sąd Najwyższy przerwie te działania"" - dodano. Przypominano też, że w 2008 r. SN wypowiedział się, że sądy cywilne w ramach procesu cywilnego nie mają prawa do badania aktów powołań przedstawicieli różnego rodzaju urzędów państwowych.",Rozprawa odbędzie się w pięcioosobowym składzie,
https://wiadomosci.onet.pl/kraj/laskowski-sad-najwyzszy-musi-zapoznac-sie-z-wnioskiem-o-zawieszenie-kasacji-ws/bychz3b,Laskowski: Sąd Najwyższy musi zapoznać się z wnioskiem o zawieszenie kasacji ws. Kamińskiego,"Wniosek o zawieszenie sprawy kasacyjnej m.in. ws. Mariusza Kamińskiego wpłynął do SN dwa tygodnie temu; sędziowie muszą go przeanalizować, zapoznać się z materiałami – powiedział rzecznik SN Michał Laskowski. Sędzia dodał, że rozważane są różne scenariusze rozwiązania tej sytuacji.","Dziś odbyło się Zgromadzenie Ogólne Sędziów Sądu Najwyższego. Po jego zakończeniu Laskowski był pytany przez dziennikarzy o słowa prezes TK Julii Przyłębskiej, która powiedziała, że Sąd Najwyższy złamał prawo, nie zawieszając postępowania w sprawie Kamińskiego. Jej zdaniem na mocy ustawy Sąd Najwyższy powinien to postępowanie zawiesić do czasu rozstrzygnięcia przez Trybunał Konstytucyjny sporu kompetencyjnego między SN a prezydentem co do prawa łaski. – To jest zdanie pani prezes Przyłębskiej. My procedujemy w tej sprawie tak, jak w innych sprawach (...). Ja tylko mogę powiedzieć, że by podjąć jakąś decyzję, trzeba zapoznać się z materiałami sprawy, sprawdzić, jaka jest treść wniosku o rozstrzygnięcie sporu kompetencyjnego – powiedział Laskowski. Jak mówił, chodzi o skomplikowane kwestie. – Trzeba się zastanowić, czy one mają jakieś znaczenie dla rozpoznawania kasacji w tej sprawie. Nie można tego robić na kolanie, każdy z sędziów musi to przemyśleć – zaznaczył Laskowski. Podkreślił, że – jego zdaniem – czas, który upłynie od 12 lipca (daty wpłynięcia wniosku od Prokuratora Generalnego – red.) do 1 sierpnia ""nie jest nadmierny"". Według ustawy z 30 listopada 2016 r. o organizacji i trybie postępowania przed TK, Trybunał rozstrzyga spory kompetencyjne, gdy ""co najmniej dwa centralne konstytucyjne organy państwa"" uznają się za właściwe – lub też niewłaściwe – do rozstrzygnięcia tej samej sprawy lub wydały w niej rozstrzygnięcia. Art. 86 par. 1 tej ustawy stanowi: ""Wszczęcie postępowania przed Trybunałem powoduje zawieszenie postępowań przed organami, które prowadzą spór kompetencyjny. Laskowski pytany, czy jego zdaniem w tej sprawie można mówić o sporze kompetencyjnym, ocenił – że jego zdaniem nie. – Ja zawsze uczyłem się, że spór kompetencyjny polega na tym, że dwa różne organy roszczą sobie pretensje do rozstrzygania tej samej sprawy albo odwrotnie, żaden z organów wskazanych przez wnioskodawców czy z innych powodów nie chce rozpoznać jakiejś sprawy. (…) SN w żaden sposób nie zamierza stosować prawa łaski – i to jest oczywiste. Myślę, że pan prezydent nie zamierza też rozpoznawać kasacji, więc nie mamy do czynienia z klasycznym sporem kompetencyjnym – powiedział. Dodał jednak, że ""oczywiście dopuszcza możliwość zawieszenia postępowania"". W marcu 2015 r. Sąd Rejonowy Warszawa-Śródmieście skazał w I instancji Kamińskiego i Macieja Wąsika (zastępcę Kamińskiego w CBA; obecnie zastępcę ministra koordynatora) na trzy lata więzienia, m.in. za przekroczenie uprawnień i nielegalne działania operacyjne CBA. Na kary po 2,5 roku skazano dwóch innych b. członków kierownictwa CBA. Zanim Sąd Okręgowy w Warszawie zbadał ich apelację, w listopadzie 2015 r. prezydent Duda ułaskawił wszystkich czterech, umarzając postępowanie sądowe. 31 maja siedmioro sędziów Sądu Najwyższego – w odpowiedzi na pytanie prawne związane z ułaskawieniem w 2015 r. Kamińskiego i innych członków kierownictwa CBA przez prezydenta – uznało w uchwale, że prawo łaski może być stosowane wyłącznie wobec prawomocnie skazanych. Tym samym – według nich – ułaskawienie b. szefa i członków kierownictwa CBA ""nie wywołuje skutków procesowych"". Na 9 sierpnia wyznaczono kasację ws. Kamińskiego i jego współpracowników. W czerwcu br. prokurator generalny Zbigniew Ziobro zaskarżył do TK przepis Kodeksu postępowania karnego pozwalający wnosić kasację na niekorzyść podsądnego w przypadku zastosowania wobec niego aktu łaski przez prezydenta. 1 sierpnia ma odbyć się posiedzenie SN w celu rozpoznania wniosku Prokuratora Generalnego, który formalnie zwrócił się o zawieszenie postępowania z powodu sporu kompetencyjnego. – Rozszerzenia kompetencji SN o możliwość merytorycznego rozpoznania sprawy może być użytecznym narzędziem; jak będą szczegóły, warto się zastanowić – powiedział rzecznik SN Michał Laskowski, odnosząc się do informacji, że prezydent to rozważa. RMF FM, powołując się na zastępcę szefa Kancelarii Prezydenta Pawła Muchę, podało, że prezydent chce ""nie tylko tworzyć Izbę Dyscyplinarną (w Sądzie Najwyższym), ale także, by rozważać kwestię rozpoznania merytorycznego sprawy na poziomie Sądu Najwyższego – w takich wypadkach, kiedy mamy do czynienia z rażącym naruszeniem prawa, kiedy jest potrzeba rozpoznania sprawy nie tylko w sensie kasacyjnym"". – To jest rozwiązanie, którego nie można tak a priori odrzucać i ono być może w wielu sytuacjach będzie bardzo użytecznym narzędziem. Nie znamy jednak szczegółów. Znamy na razie jakby ogólną koncepcję. Była o tym mowa w trakcie spotkania z prezydentem – powiedział dziennikarzom Laskowski pytany o to podczas briefingu w Sądzie Najwyższym. Dodał, że nad taką propozycją warto będzie się zastanowić i warto omawiać, ""ale kiedy będziemy znali choćby podstawowe założenia"". Pytany, czy sędziowie SN zaproponują własne propozycje do projektów zapowiedzianych przez prezydenta, odpowiedział: ""Nie potrafię dzisiaj odpowiedzieć na to pytanie, być może tak się stanie, być może nie. Trwają dyskusje"". Prezydent Andrzej Duda poinformował w poniedziałek, że zdecydował o zawetowaniu ustawy o Sądzie Najwyższym i noweli Krajowej Radzie Sądownictwa. Obie regulacja – zdaniem opozycji, RPO, środowisk prawniczych – uderzały w trójpodział władzy w Polsce, a ich zapisy łamały konstytucję. Uzasadniając swoja decyzję, prezydent mówił m.in., że w Polsce nie ma tradycji, by prokurator generalny mógł w jakikolwiek sposób ingerować w pracę SN. Zapowiedział też przygotowanie obu projektów w ciągu dwóch miesięcy.",Latkowski dopuszcza możliwość zawieszenia postępowania ws. Mariusza Kamińskiego,
http://wiadomosci.onet.pl/tylko-w-onecie/jak-wygladala-walka-o-sad-najwyzszy/g4xvpz2,Jak wyglądała walka o Sąd Najwyższy?,"Prawo i Sprawiedliwość zapowiadało reformę sądów już w 2015 roku. Jednak najważniejsze zmiany rząd starał się wprowadzić dopiero niedawno. Od uchwalenia pierwszych ustaw, którymi PiS rozpoczynał reformę sądownictwa, do prezydenckiego weta minęły niecałe dwa tygodnie. Jak wyglądały prace nad ustawą dot. Sądu Najwyższego, kiedy rozpoczęły się protesty przeciwko zmianom - przypominamy historię walki o Sąd Najwyższy.",,,
https://wiadomosci.onet.pl/kraj/rzecznik-sn-zabral-glos-ws-ulaskawienia-mariusza-kaminskiego/rw88lc5,Rzecznik SN zabrał głos ws. ułaskawienia Mariusza Kamińskiego,Prezes Trybunału Konstytucyjnego domaga się wstrzymania postępowania dot. Mariusza Kamińskiego. Jako powód Julia Przyłębska podaje wszczęcie przed TK postępowania w sprawie sporu kompetencyjnego - poinformował rzecznik Sądu Najwyższego Michał Laskowski.,"Julia Przyłębska powołuje się na art. 86 ust. 1 ustawy o TK. Postępowanie wobec którego ""wszczęcie postępowania przed Trybunałem powoduje zawieszenie postępowań przed organami, które prowadzą spór kompetencyjny"". Według ustawy Trybunał rozstrzyga spory kompetencyjne, gdy ""co najmniej dwa centralne konstytucyjne organy państwa"" uznają się za właściwe - lub też niewłaściwe - do rozstrzygnięcia tej samej sprawy lub wydały w niej rozstrzygnięcia. Rzecznik dodał, że na 1 sierpnia wyznaczono posiedzenie SN w celu rozpoznania wniosku Prokuratora Generalnego, który formalnie zwrócił się o zawieszenie postępowania z powodu sporu kompetencyjnego. Według rzecznika SN, w sprawie nie ma sporu kompetencyjnego, bo nie ma dwóch organów rozstrzygających tę samą sprawę. Podkreślił również, że decyzja prezydenta ws. ułaskawienia Kamińskiego jest bezprecedensowa. W marcu 2015 r. Sąd Rejonowy Warszawa-Śródmieście skazał w I instancji Kamińskiego (byłego szefa CBA, obecnie ministra koordynatora służb specjalnych) i Macieja Wąsika (zastępcę Kamińskiego w CBA; obecnie zastępcę ministra) na trzy lata więzienia, m.in. za przekroczenie uprawnień i nielegalne działania operacyjne CBA. Na kary po dwa i pół roku skazano dwóch innych byłych członków kierownictwa CBA. Skazani odwołali się. Zanim sąd zbadał ich apelację, w listopadzie 2015 r. prezydent Duda ułaskawił ich, umarzając postępowanie sądowe. Był to precedens, nigdy wcześniej prezydent nie ułaskawił nikogo przed prawomocnym wyrokiem sądu. ""Prezydent Rzeczypospolitej stosuje prawo łaski. Prawa łaski nie stosuje się do osób skazanych przez Trybunał Stanu"" – głosi art. 139 konstytucji. Siedmioosobowy skład SN uznał w maju, że prawo łaski może być stosowane wyłącznie wobec prawomocnie skazanych, a jego zastosowanie przed prawomocnym wyrokiem nie wywołuje skutków procesowych.",Michał Laskowski,
https://wiadomosci.onet.pl/kraj/rmf-fm-andrzej-duda-planuje-zwiekszenie-kompetencji-sadu-najwyzszego/bwskrfx,RMF FM: Andrzej Duda planuje zwiększenie kompetencji Sądu Najwyższego,"Prezydent Andrzej Duda planuje wprowadzenie do zawetowanej ustawy o Sądzie Najwyższym zmian, które w znaczący sposób poszerzają kompetencje tej instytucji - informuje RMF FM, powołując się na rozmowę z Pawłem Muchą, zastępcą szefa Kancelarii Prezydenta RP.","Jak powiedział Mucha, prezydent oprócz utworzenia Izby Dyscyplinarnej planuje także umożliwienie ""rozpoznania merytorycznego sprawy na poziomie Sądu Najwyższego - w takich wypadkach, kiedy mamy do czynienia z rażącym naruszeniem prawa, kiedy jest potrzeba rozpoznania sprawy nie tylko w sensie kasacyjnym"". Adwokat i senator PO Piotr Zientarski ocenia, że taka zmiana byłaby ""znaczącym usprawnieniem"", jednak wymagającym dużych zmian w procedurach. Nie są na razie znane szczegóły prezydenckiej propozycji. Temat prezydenckich ustaw poruszył dziś także Krzysztoł Łapiński w rozmowie na antenie Polskiego Radia. Stwierdził, że prezydencki projekt ustaw sądowych będzie gotowy za dwa miesiące. Propozycje ws. reform sądownictwa przygotują prawnicy z Kancelarii Prezydenta pod kierunkiem jednego z prezydenckich ministrów - poinformował dzisiaj rzecznik prezydenta. - Chcę podkreślić jasno, że to będzie projekt prezydencki, więc to prezydent nada pewne kierunki, to prezydent wskaże, co chce, żeby było w tym projekcie - zaznaczył Łapiński. - Natomiast chcemy też, żeby potem była jakaś szersza dyskusja na ten temat, żeby nie było, że ktoś jest zaskoczony, że posłowie mówią, że nie widzieli projektu (...), więc nie chcemy popełnić pewnych błędów, które popełnione zostały w ostatnich tygodniach - dodał rzecznik prezydenta. W ubiegły poniedziałek Andrzej Duda poinformował o zawetowaniu dwóch z trzech ustaw PiS dotyczących reformy sądownictwa: o KRS i Sądzie Najwyższym. Swoją decyzję argumentował m.in. pogłębiającymi się podziałami w społeczeństwie i niezgodnością ustaw z Konstytucją RP. Podpisał natomiast ustawę o ustroju sądów powszechnych.",Andrzej Duda,
https://wiadomosci.onet.pl/kraj/gazeta-wyborcza-julia-przylebska-usiluje-zablokowac-sprawe-kaminskiego/h1rhhzq,"""Gazeta Wyborcza"": Julia Przyłębska usiłuje zablokować sprawę Kamińskiego","9 sierpnia Sąd Najwyższy zdecyduje czy na wokandę powróci sprawa Mariusza Kamińskiego, oskarżonego o łamanie prawa w czasach gdy stał na czele CBA. Powstrzymanie tego procesu było jedną z przyczyn próby odwołania sędziów SN w drodze ustawy. Obecnie taką próbę podejmuje Julia Przyłębska - pisze dzisiaj ""Gazeta Wyborcza"", powołując się na portal OKO.press.","25 marca 2015 roku Sąd Rejonowy Warszawa - Śródmieście, za przekroczenie uprawnień w tzw. ""aferze gruntowej"", skazał Mariusza Kamińskiego i jego zastępcę Macieja Wąsika na trzy lata więzienia oraz objął zakazem obejmowania stanowisk publicznych przez 10 lat. Oskarżeni złożyli apelację. Jednak zanim doszło do jej rozpatrzenia przez Sąd Okręgowy, prezydent Andrzej Duda obu panów ułaskawił. Jeszcze zanim zostali prawomocnie skazani. To umożliwiło im zachowanie dostępu do tajemnic państwowych i zajęcie obecnie piastowanych stanowisk: Mariusz Kamiński jest koordynatorem ds. służb specjalnych a Maciej Wąsik jego zastepcą. ""Gazeta Wyborcza"" pisze, że PiS usiłował wprowadzić ustawę rozwiązującą Sąd Najwyższy w dotychczasowym składzie, ponieważ to właśnie on zakwestionował prawo łaski prezydenta wobec osób, które nie zostały jeszcze skazane. A tym samym uznał, jak pisze ""Gazeta"", że akt łaski Dudy ""nie wywołał skutków prawnych"". 9 sierpnia Sąd Najwyższy ma zdecydować, czy sprawa Kamińskiego i jego zastępcy powróci na wokandę. Wówczas kariera obu panów na obecnie zajmowanych stanowiskach byłaby niemożliwa. Cytowany przez ""Gazetę"" portal OKO.press twierdzi, że obecnie PiS usiłuje zablokować sprawę Kamińskiego rękami Julii Przyłębskiej. Prezes Trybunału Konstytucyjnego wystosowała do Sądu Najwyższego pisma z żądaniem zawieszenia postępowania wobec Kamińskiego. Powodem wstrzymania procedury ma być rozpoczęte przez TK, na wniosek marszałka Sejmu Marka Kuchcińskiego, wyjaśnienie sporu kompetencyjnego pomiędzy prezydentem a Sądem Najwyższym oraz rozstrzygnięcie czy Sąd Najwyższy w ogóle może orzekać w sprawie aktu łaski prezydenta. Więcej szczegółów na ten temat dzisiaj na stronach ""Gazety Wyborczej"" i portalu ""OKO.press"".",Julia Przyłębska,
https://wiadomosci.onet.pl/kraj/malgorzata-gersdorf-przeprosila-za-slowa-o-zarobkach-sedziow/01n7ktm,Małgorzata Gersdorf przeprosiła za słowa o zarobkach sędziów,"Prezes Sądu Najwyższego podczas konferencji prasowej przeprosiła za swoje słowa, w których narzekała na zarobki polskich sędziów. - Nie okazałam przysłowiowej wrażliwości, mówiąc o tych dziesięciu tysiącach - wszystkich za to przepraszam - zadeklarowała Małgorzata Gersdorf. Sędzia mówiła wcześniej m.in., że zarobki w sądownictwie są ""dobre, ale nie rewelacyjne"".","Sędzia nawiązała do swojej wypowiedzi sprzed kilku miesięcy, że 10 tys. zł dla sędziego to niezbyt wygórowana pensja, za którą ""dobrze żyć można tylko na prowincji"". Słowa o wynagrodzeniach sędziów były wielokrotnie komentowane i przytaczane. Gersdorf podziękowała protestującym przeciwko zmianom - ""ludziom, którzy zrozumieli, że jest to sprawa ważna i priorytetowa dla naszego państwa i powalczyli w ten sposób, tymi światełkami o demokratyczny ustrój naszego państwa"". W lutym, w wywiadzie dla Onet, I prezes Sądu Najwyższego, mówiła, że państwo uważa, że sędziowie to ""tłuste koty"", które opływają w luksusy. W rozmowie z Andrzejem Stankiewiczem mówiła również, że sędziowie Sądu Najwyższego zarabiają mniej niż dobry adwokat. - Sędzia powinien być mądry, krystaliczny, moralny, nieprzemakalny. Więc musi dobrze zarabiać – porównywalnie do adwokatów, radców i notariuszy - podkreśliła Gersdorf. - A my zarabiamy dobrze, ale nie rewelacyjnie - podkreśliła. - Przeciętny radca prawny zarabia więcej niż sędzia sądu rejonowego. 7 tys. to straszne pieniądze? Na tym szczeblu 70 proc. nominacji to kobiety. Zarobki nie są wystarczające, by mężczyźni podejmowali ten zawód. Nieco lepiej jest w sądach okręgowych, ale za te ok. 10 tys. brutto dobrze żyć można tylko na prowincji - tłumaczyła prezes SN.- W dodatku minister myśli tylko, czego nam jeszcze zabronić i co jeszcze ujawnić, żeby nam utrudnić życie - mówiła wtedy Gersdorf i retorycznie pytała: ""kto w takiej sytuacji będzie chciał zostać sędzią?"".","Prezes SN podkreśliła, że zabrakło jej ""wrażliwości""",
https://wiadomosci.onet.pl/tylko-w-onecie/prof-adam-strzembosz-demonstracje-nadal-sa-potrzebne-bo-pis-cofa-nas-do-glebokiego/x6mltz8,"Prof. Adam Strzembosz: demonstracje nadal są potrzebne, bo PiS cofa nas do głębokiego komunizmu","- Czuję ulgę po decyzji Andrzeja Dudy, ale nadal martwię się o to, jak będzie wyglądała Polska po wprowadzeniu ustawy o sądach powszechnych - mówi w rozmowie z Onetem prof. Adam Strzembosz. - PiS chce, by prezesi sądów byli dyspozycyjni wobec polityków. To wielkie niebezpieczeństwo, które cofa nas do czasów głębokiego komunizmu - ostrzega były prezes Sądu Najwyższego.","- Zdecydowałem o zawetowaniu ustawy o Sądzie Najwyższym i KRS - oświadczył dziś po godz. 10 prezydent Andrzej Duda. Prezydent mówił, że w polskiej tradycji konstytucyjnej prokurator generalny nigdy nie miał żadnego nadzoru nad Sądem Najwyższym ani nigdy nie decydował ""w przemożnym stopniu"" o tym, kto może być sędzią SN. - Nie było też powiedziane, że o sposobie i regułach pracy i funkcjonowaniu SN będzie decydował Prokurator Generalny poprzez ustalanie regulaminu - powiedział. Decyzję prezydenta Andrzeja Dudy w rozmowie z Onetem komentuje prof. Adam Strzembosz. - Bardzo dobrze, że do tych dwóch wet doszło, ale trzeba wciąż pamiętać o trzeciej ustawie: o sądach powszechnych. Wszystkie nieprawości, jakie działy się w PRL po 1956 roku w wymiarze sprawiedliwości, były wywołane postawą prezesów sądów. Tymczasem dziś PiS chce sprawić, by znów byli oni dyspozycyjni wobec rządzących. To źle, tak dotychczas nie było! - mówi były prezes Sądu Najwyższego. Jak dodaje, grozi nam ""powrót do głębokiego PRL"". - Nieliczne sprawy o charakterze politycznym, które nas czekają, mogą być rozstrzygane wzorem tego, jak czyniono to w Polsce Ludowej. Mówiąc wprost: zgodnie z oczekiwaniami polityków, którzy chcą mieć wpływ na wyznaczanie odpowiedniego składu w danym procesie - dodaje prof. Strzembosz. - Mimo tych obaw, czuję dużą ulgę po zawetowaniu pozostałych dwóch ustaw. Prezydent Duda w końcu wykazał, że jest doktorem prawa. Jego weto dotyczące Sądu Najwyższego oznacza, że szykuje się ponury czas dla Mariusza Kamińskiego. Wkrótce zostanie ogłoszone odpowiednie zarządzenie, by ponownie rozpoznać jego sprawę - przewiduje prawnik. Zdaniem prof. Strzembosza, niektóre rozwiązania zawarte w ustawie o Sądzie Najwyższym  były charakterystyczne dla krajów faszystowskich. - Chodzi mi choćby o odpowiedzialność zbiorową, a nie indywidualną, sędziów. Przecież to norma obowiązująca nie w demokracji, a faszyzmie - tłumaczy. Prof. Strzembosz liczy, że dzisiejsza decyzja prezydenta to zapowiedź spokojnych prac nad usprawnieniem systemu sądownictwa w Polsce. - W Sądzie Najwyższym jest głęboka świadomość tego, co trzeba zrobić, żeby jego funkcjonowanie było lepsze. Naprawienie wszelkich usterek, to duże wyzwanie, które przed nami stoi. Jestem o tym przekonany - dodaje. - Uważam również, że demonstracje obywateli nadal są potrzebne. One były czymś niesamowitym. Zmobilizowały ludzi nie tylko w dużych miastach, ale także na wsiach, niemających często dostępu do mediów innych niż prorządowe. To olbrzymi kapitał - puentuje prof. Adam Strzembosz.",Prof. Adam Strzembosz,
https://wiadomosci.onet.pl/tylko-w-onecie/weto-prezydenta-dogadana-manipulacja/x342e13,Prof. Markowski: weto prezydenta to dogadana manipulacja,"- To jest dogadana manipulacja, żeby zwieść opinię publiczną – mówi w rozmowie z Onetem prof. dr hab. Radosław Markowski z Uniwersytetu SWPS. Zdaniem politologa prezydent Andrzej Duda jest ""całkowicie zależny od Jarosława Kaczyńskiego"" i po wakacjach sądownictwo i tak zostanie zreformowane według pomysłu PiS.","Prezydent Polski oświadczył podczas specjalnej konferencji prasowej, że zawetuje ustawy PiS o Sądzie Najwyższym i Krajowej Radzie Sądownictwa. Rzecznik prezydenta Krzysztof Łapiński zapowiedział z kolei, że Andrzej Duda podpisze trzecią kontrowersyjną ustawę - o ustroju sądów powszechnych. Duda zaapelował też do polityków strony rządowej oraz opozycji. - Nie może być tak, że ludzie, którzy ślubowali narodowi, dziś nawołują do walk ulicznych - podkreślił. Prezydent spotkał się już z pierwszą prezes SN Małgorzatą Gersdorf. Rozmawia też z przewodniczącym KRS Dariuszem Zawistowskim. Sejm może teraz odrzucić weto prezydenta większością kwalifikowaną. Oznacza to, że musi być spełnione założenie 3/5 głosów w obecności połowy ustawowej liczby posłów. Posłów w Sejmie jest łącznie 460. 3/5 ustawowej liczby posłów to 276 głosów. Aby odrzucić prezydenckie weto musieliby zagłosować wszyscy posłowie PiS (234), Kukiz’15 (32), Wolnych i Solidarnych (3), Republikanów (3) oraz posłowie  niezrzeszeni (6). Daje to łącznie sumę 278 głosów. Można spodziewać się poparcia WiS i Republikanów. Nie wiadomo, jak zachowają się parlamentarzyści, którzy nie przynależą do żadnej partii. Kluczowe jednak będzie zachowanie posłów Kukiz’15. Trudno spodziewać się poparcia dla odrzucenie prezydenckiej decyzji. W niedawnej rozmowie z Onetem lider formacji Paweł Kukiz mówił, że ""PiS robi to samo z sądami, co przez ostatnie lata PO"", lecz za pomocą prawa, a nie w ""białych rękawiczkach"". - W domyśle: jeśli będziemy mieli w garści Sąd Najwyższy to możemy sobie i wybory ustawić, i będziemy rządzić bardzo długo – przekonywał szef Kukiz’15, który niedawno spotkał się z prezydentem Dudą, żeby omówić ustawy zmieniające ustrój sądownictwa w Polsce. - To jest mało prawdopodobne, żeby posłowie Kukiz'15 zrobili inaczej – mówi nam prof. Markowski. - Protesty ludzi odnoszą skutek. To, co widzimy na ulicach to nie spacerowicze – tłumaczy politolog SWPS. Naukowiec przestrzega jednak przed hurraoptymizmem. – Nic nie wygraliśmy. To dogadana manipulacja, by zwieść opinię publiczną. ""Ustawka"" po to, żeby w czasie wakacji wszystko rozeszło się po kościach. Nie wierzę, że prezydent idzie na polityczną wojnę z PiS. To człowiek całkowicie zależny od Kaczyńskiego. Zawetowane ustawy ""uderzały w fundamenty demokracji i trójpodziału władz"" – przekonuje prof. Markowski.  Jego zdaniem ""protesty wprawdzie przynoszą skutki"", bo PiS ""wystraszył się ich skali"", ale po wakacjach nowa wersja ustawy zostanie już podpisana. – Dotychczasowa wersja była kompletnym bublem. Posłowie przestawią parę przecinków i  we wrześniu będzie jej nowa wersja.","Andrzej Duda, prezydent Polski",
https://wiadomosci.onet.pl/tylko-w-onecie/ryszard-petru-prezydent-ulegl-presji/hvyfgxp,Ryszard Petru: prezydent uległ presji,"- To, co zrobił prezydent, nie jest niczym nadzwyczajnym – mówi w rozmowie z Onetem Ryszard Petru z Nowoczesnej. Zdaniem polityka Andrzej Duda ""uległ presji opozycji i demostrujących"". – Widać, że nasza walka w parlamencie i presja mają sens.","Prezydent Polski oświadczył podczas specjalnej konferencji prasowej, że zawetuje ustawy PiS o Sądzie Najwyższym i Krajowej Radzie Sądownictwa. Zaapelował też do polityków strony rządowej oraz opozycji. - Nie może być tak, że ludzie, którzy ślubowali narodowi, dziś nawołują do walk ulicznych - podkreślił Andrzej Duda. Prezydent jeszcze dziś spotka się z pierwszą prezes SN Małgorzatą Gersdorf, a następnie z przewodniczącym KRS Dariuszem Zawistowskim. Czy decyzja prezydenta oznacza to, że idzie na polityczną wojnę z PiS, czyli środowiskiem, z którego się wywodzi? – Nie sądzę. Andrzej Duda zrobił po prostu to, co powinien zrobić każdy prezydent – mówi Onetowi Petru. Zdaniem przewodniczącego Nowoczesnej ""to naturalna kolej rzeczy"". – To nie jest coś niesamowitego. Tak jak policjant powinien bronić obywateli, tak prezydent powinien podejmować racjonalne decyzje. Ta pokazała, że nasza walka w parlamencie i presja mają sens. Duda uległ tej presji. Petru żałuje, że prezydent nie zdecydował się na trzecie weto dotyczące ustawy o sądach powszechnych. – Nie widzę powodu, by tego nie zrobić. Teraz Sejm ponownie zajmie się ustawami o Krajowej Radzie Sądownictwa i Sądzie Najwyższym. – Oczekuję pełnej mobilizacji. Liczę na to, że grupy typu Kukiz’15 wiedzą, co należy zrobić. Aby zatwierdzić prezydenckie weto, parlament potrzebuje większości kwalifikowanej 3/5 głosów.",Ryszard Petru,
http://wiadomosci.onet.pl/tylko-w-onecie/siodmy-dzien-manifestacji-w-calej-polsce/33bn329,Siódmy dzień manifestacji w całej Polsce,"Demonstracją na placu Solidarności w Gdańsku rozpoczęły się wczoraj kolejne protesty przeciwko reformie sądownictwa. W Warszawie zebrano się pod Pałacem Prezydenckim, Sądem Najwyższym i domem Jarosława Kaczyńskiego. Do manifestacji dołącza się również coraz więcej mniejszych miejscowości w całym kraju, gdzie mieszkańcy ustawiają napisy ""veto"" i biorą udział w łańcuchach światła.",,,
https://wiadomosci.onet.pl/tylko-w-onecie/w-sadzie-najwyzszym-ofiara-nowej-ustawy-pis-wcale-nie-jest-nadzwyczajna-kasta-sedziow/1bn6l1f,"W Sądzie Najwyższym ofiarą nowej ustawy PiS wcale nie jest ""nadzwyczajna kasta"" sędziów",Pod względem finansowym sędziowie Sądu Najwyższego mogą być spokojni o swoją przyszłość. Nowa ustawa pozostawia bez żadnych zabezpieczeń szeregowych pracowników.,"""Od tygodnia młode matki płaczą na korytarzach, gdzieniegdzie stoją kartony. Nie chodzi o żadną reformę. To czystka do sprzątaczki włącznie. Wycinają nas bez żadnego zabezpieczenia. Bez jakichkolwiek praw pracownika. Z dnia na dzień"" – ten dramatyczny mail od jednego z szeregowych pracowników Sądu Najwyższego (SN) skłonił mnie do sprawdzenia ich sytuacji. Bo przecież wygłoszone w sejmie słowa ministra sprawiedliwości Zbigniewa Ziobry o ""nadzwyczajnej kaście"" miały odnosić się do 84 sędziów SN, a nie 321 szeregowych pracowników. Tymczasem, to właśnie w nich nowa ustawa uderzy w sposób najbardziej dotkliwy. ""Nastroje wśród pracowników SN nie są dobre"" – pisze w przesłanym do mnie komentarzu rzecznik Sądu Najwyższego Michał Laskowski. – ""Wiele osób martwi się o przyszłość, trudno przewidzieć, według jakich kryteriów przyszły Prezes zdecyduje o tym, kto pozostanie w sądzie, a kto nie"". To bardzo stonowany komentarz w porównaniu ze słowami trojga szeregowych pracowników SN, którzy zdecydowali się ze mną rozmawiać. Występują w artykule pod warunkiem całkowitej anonimowości, także ze zmienionymi imionami, z obawy o utratę pracy, ponieważ niektórzy z nich wciąż mają nadzieję, że zostaną w SN. Chris Niedenthal: Polska znów jest w potrzebie – Jest jak na stypie – mówi o sytuacji wewnątrz Monika, lat 39, pracowniczka sekretariatu. Jest samotną matką z dwuletnim dzieckiem i kredytem na 200 tysięcy złotych na zakup kawalerki. Na swoim stanowisku zarabia 3500 złotych, z czego 1000 złotych pochłania kredyt, a 1300 złotych – prywatny żłobek dla dziecka, ponieważ do państwowego się nie dostała. Za resztę musi opłacić rachunki i utrzymać siebie i dziecko w stolicy. – Atmosfera jest morowa. Kiedy w przerwach od pracy spotykamy się na papierosie, to nie ma innego tematu, a czasami jest to wręcz milczenie w zadumie: co robić? – mówi Michał, lat 37, dobrze zorientowany w funkcjonowaniu SN pracownik. Choć i on i inni pracownicy wyrażają wdzięczność dla I prezes SN Małgorzaty Gersdorf i innych sędziów, którzy stają publicznie w ich obronie, to poczuł się trochę urażony słowami prezes SN: ""Za te około 10 tysięcy brutto dobrze żyć można tylko na prowincji"". – Nawet razem z żoną nie zarabiamy tyle. 3000 złotych pochłania kredyt mieszkaniowy i opłaty. Dzieci nie mamy, w tej sytuacji można powiedzieć, że szczęśliwie. Na wymienioną przez I prezes SN kwotę mogła liczyć do tej pory Marta, lat 40. W Biurze Studiów i Analiz, gdzie pracuje, wymagane są jednak najwyższe standardy: minimum doktorat, ewentualnie aplikacja sędziowska lub prokuratorska, nienaganna historia pracy. Zatrudnieni tu prawnicy zajmują się zagadnieniami z najwyższej półki, o najwyższym stopniu komplikacji prawnej. – Według nowej ustawy pensje pracowników biura mają zostać obcięte o połowę – mówi. – Pod warunkiem, że w ogóle tu zostaniemy, bo są pogłoski, że pracownicy naszego biura mają być całkowicie wyeliminowani. Zgodnie z nową ustawą ""wyeliminowani"" zostaną wszyscy pracownicy SN. Tyle że na skrajnie różnych zasadach. Jeśli chodzi o zabezpieczenie finansowe, sędziowie SN mogą spać spokojnie. Według art. 87 § 2 nowej ustawy, ""sędziom Sądu Najwyższego, którzy zostali przeniesieni w stan spoczynku na podstawie § 1, przysługuje do czasu osiągnięcia wieku 65 lat uposażenie w wysokości wynagrodzenia pobieranego na ostatnio zajmowanym stanowisku sędziego Sądu Najwyższego"". Oznacza to tyle, że jeżeli 40-letni sędzia pobiera dziś pensję w wysokości 15 tysięcy złotych, to przez kolejne 25 lat, aż do wieku emerytalnego, będzie pobierał tę samą pensję, nawet jeżeli nie przepracuje do tego czasu ani jednego dnia. Bez żadnych zabezpieczeń nowa ustawa pozostawiła natomiast szeregowych pracowników. Art. 90 § 2 stanowi bowiem, że nowy prezes w ciągu 3 miesięcy od dnia objęcia stanowiska ma przedstawić ""(...) pracownikom Sądu Najwyższego niebędących sędziami zatrudnionym na podstawie przepisów dotychczasowych, nowe warunki pracy i płacy. W przypadku nieprzedstawienia nowych warunków pracy i płacy, stosunek pracy tych osób, rozwiązuje się z upływem tego terminu"". To z kolei oznacza, że pracownik, któremu nie przedstawi się nowych warunków, z dnia na dzień zostanie bez pracy i odprawy. Ustawodawca zignorował fakt, że naruszył tym samym sformułowaną art. 24 Konstytucji RP zasadę ochrony pracy, skonkretyzowaną następnie przepisami Kodeksu Pracy. Według przepisów KP, należy podać powody zwolnienia z pracy, a co najistotniejsze, terminy wypowiedzenia. W myśl tych przepisów zwolnienie pracowników jest po prostu nielegalne. – To jaka to jest walka z „kastą”? – pyta Monika. – Pan Ziobro i cały PiS mówią, że walczą z sędziami, ale tak naprawdę sędziów ustawili, bo i tak będą mieli wysokie wynagrodzenia. A zwykłych pracowników, którzy zarabiają po 2-3 tysiące zostawiają na lodzie z niczym. Wychodzi na to, że to my jesteśmy tą kastą. Choć wnioskodawca projektu nowej ustawy, poseł Andrzej Matuszkiewicz, zaznaczył, że celem ustawy jest ""usprawnienie funkcjonowania Sądu Najwyższego"", to zdaniem pracowników SN próżno szukać w niej usprawniających pracę Sądu rozwiązań. ""W ustawie nie przewidziano rozwiązań, które mają usprawniać pracę SN"" – pisze do mnie rzecznik SN Michał Laskowski. – ""Reorganizacja i przynajmniej przejściowo zmniejszona obsada kadrowa wpłynie raczej na spowolnienie biegu postępowań. Z reguły, wstrzymanie pracy orzeczniczej nawet na krótki czas, jest widoczne w statystykach przez wiele miesięcy. Obecnie przeciętny czas rozpoznania sprawy w SN to 7 miesięcy. Jeśli ustawa wejdzie w życie, dojdzie zapewne do istotnego wydłużenia tego okresu i będzie to widoczne przez jakiś czas"". Bardziej dosadnie formułuje to Michał. – SN rocznie rozpatruje około 11 000 spraw, wokandy są wyznaczone do października – mówi. – Te sprawy trzeba będzie odwołać i na nowo wyznaczyć, bo zmienią się składy sędziowskie. Obecnie nikt nie mówi, co z tymi sprawami będzie się działo. Moim zdaniem dojdzie do totalnej dezorganizacji Sądu. To będzie całkowity chaos. Istnieje duże ryzyko, że moi rozmówcy w tym chaosie nie będą już uczestniczyć. Choć rzecznik SN Michał Laskowski uważa, że zwalnianie w ten sposób pracowników jest ""zwyczajnie niegodziwe wobec osób, które nie wydają orzeczeń i nie mają wpływu na ich treść a rzetelnie, często przez wiele lat, wykonują powierzone im zadania"", to jednocześnie przyznaje, że ""trudno obecnie podjąć działania ochronne wobec pracowników sądu, ustawa jeszcze nie obowiązuje, a nawet po jej wejściu w życie, nie sposób przewidzieć, którzy pracownicy nadal pracować będą w sądzie, a którzy nie"". – Zaczęłam oglądać ogłoszenia o pracę – mówi Monika. – Mam nadzieję, że nowy prezes nie wyrzuci z pracy samotnej matki z dzieckiem. Zdaję sobie jednak sprawę, że liczę na cud. – Zatrudniłem się w SN, żeby mieć możliwość współpracy z największymi ekspertami z dziedziny prawa w Polsce – mówi Michał. – Jestem młodą osobą, która uważała, że ma dużo do zrobienia. W tej chwili kompletnie nie wiem, co mógłbym robić poza Sądem. – Podjęłam już pierwsze kroki w celu poszukiwania pracy, ale zdaję sobie sprawę, że z moją specyfiką pracy trudno mi będzie znaleźć zatrudnienie w innym miejscu – mówi Marta. – W Biurze Studiów i Analiz zajmuję się oceną konkretnych zagadnień prawnych i choć ta umiejętność jest bardzo przydatna w SN, to na rynku pracy nie jest potrzebna. Zastanawiam się nad całkowitą zmianą branży. Zdaję sobie sprawę, że w obecnej sytuacji moja praca z prawem jest bezcelowa. Chyba że miałabym pracować przy odbudowie tego, co zostało zniszczone.",Budynek Sądu Najwyższego,
https://wiadomosci.onet.pl/kraj/nie-ustaja-protesty-przeciw-zmianom-w-sadownictwie-dzis-demonstracje-w-wielu-miastach/ysfv20d,Nie ustają protesty przeciw zmianom w sądownictwie. Dziś demonstracje w wielu miastach,"Na podpis prezydenta czekają przyjęte przez parlament trzy ustawy dotyczące sądownictwa autorstwa PiS. Od wielu dni przeciwko zmianom tysiące ludzi protestuje na ulicach polskich miejscowości. Oprócz potężnych manifestacji w dużych miastach, odbywają się też kilku-, a nawet jednoosobowe demonstracje w miasteczkach i wsiach. Również dziś zaplanowano liczne akcje protestu.","W stolicy Komitet Obrony Demokracji organizuje demonstrację przed Pałacem Prezydenckim o godzinie 18. Protestujący zbiorą się tam pod hasłem: ""Chcemy Weta!"". ""Przychodzimy pod Pałac Prezydencki domagać się weta dla trzech ustaw niszczących trójpodział władzy i system sądownictwa w Polsce"" - uzasadniają organizatorzy na stronie wydarzenia. W Legionowie o godz. 12 grupa protestujących pojawiła się podczas wizyty prezydenta Andrzeja Dudy w Centrum Szkolenia Policji, domagając się od niego zawetowania trzech ustaw dot. sądów. W Pruszkowie protest przed sądem rejonowym przy ul. Kraszewskiego 22 rozpocznie się o godz. 20.30, a w Grodzisku Mazowieckim przed sądem przy ul. Bartniaka 21/23 uczestnicy demonstracji zbiorą się o godz. 21. Protesty odbędą się też m.in. w Sierpcu (godz. 21, przed budynkiem sądu rejonowego). W Krakowie przeciwnicy zmian w sądownictwie zbiorą się o godzinie 19 na Rynku Głównym pod Wieżą Ratuszową. Protest odbędzie się pod hasłem ""Kraków dla sądów"" i ma potrwać do godz. 23. ""Nasza wspólna walka trwa. Tym razem postawmy na głos młodych. Zawalczmy o Polskę dla nas i przyszłych pokoleń. Nie dopuśćmy do podporządkowania sądów politykom"" - piszą organizatorzy na stronie wydarzenia. W województwie pomorskim demonstracje odbędą się m.in. w Gdyni. Tam protestujący zgromadzą się przed sądem rejonowym na pl. Konstytucji 5 o godz. 21. O godz. 21 demonstranci pojawią się również na ulicach Bytowa i Wejherowa. Podobnie jak wczoraj, małe manifestacje odbędą się także w wielu turystycznych miejscowościach. O godz. 20 rozpocznie się zbiórka demonstrantów na molo w Juracie. W Poznaniu manifestacja rozpocznie się o godzinie 21 w Parku Kasprowicza. Demonstrować będą też w Kępnie - start o godz. 21 na rynku obok pomnika. O tej samej godzinie protest rozpocznie się przed sądami m.in. w Wagrowcu i Obornikach czy na Placu Henryka Sienkiewicza w Szamotułach. W Białymstoku po raz kolejny demonstracja odbędzie się przed budynkiem sądu okręgowego przy ul. Marii Skłodowskiej-Curie. Start o godzinie 21. We Wrocławiu ""Łańcuch świateł"", organizowany przez Obywateli RP, rozpocznie się o godz. 21 przed Sądem Rejonowym dla Wrocławia Śródmieście. Manifestacja odbędzie się też m.in. w Bolesławcu, przed budynkiem sądu rejonowego o godz. 21. W Katowicach, tradyjnie już, ""Łańcuch światła"" rozpocznie się o godz. 21 przed budynkiem sądu okręgowego przy ul. Francuskiej 38. ""»W trosce o byt i przyszłość naszej Ojczyzny ... my, Naród Polski ...równi w prawach i powinnościach wobec dobra wspólnego« sprzeciwiamy się podporządkowaniu ustroju i praw naszego kraju woli wąskiej grupy ludzi, która łamie zarówno Konstytucję jak i wszelkie reguły cywilizowanego świata"" - piszą organizatorzy na Facebooku. O godzinie 20 w Częstochowie ""Marsz Światła"" wyruszy sprzed biur parlamentarzystów PiS w Kamienicy Kupieckiej w al. Najświętszej Marii Panny 24 i przejdzie pod sąd przy ul. Dąbrowskiego. Protest w Bytomiu rozpocznie się o godzinie 21 przed budynkiem sądu rejonowego. O tej samej godzinie protestować będą również m.in. w Mikołowie, Mysłowicach, Bielsku-Białej, Dąbrowie Górniczej czy Zawierciu. W Ełku i Olsztynie demonstracje przed sądami rozpoczną się o godzinie 21. Protestować będą również o godz. 21 przed Sądem Rejonowym w Olecku. Również w Opolu demonstracja rozpocznie się o godzinie 21, przed siedzibą sądu okręgowego przy Placu Ignacego Daszyńskiego. W województwie kujawsko-pomorskim demonstracja odbędzie się m.in. w Grudziądzu. Start o godzinie 17 przed budynkiem sądu rejonowego. W Kołbrzegu protestujący spotkają się o godzinie 20 przed budynkiem sądu rejonowego. Protest odbędzie się też m.in. w Gryficach. Start o godz. 21 w okolicach sądu rejonowego. ""Większe miasta tak bardzo zwracają się do mniejszych miejscowości o wsparcie w ogólnokrajowym proteście przeciwko łamaniu prawa przez aktualnie rządzącą partię. Może nadszedł czas, aby przyłączyć się z małą świeczką zapaloną o 21-ej?"" - piszą organizatorzy na stronie wydarzenia. Demonstracja w Nowej Soli, jak w wielu innych polskich miastach, rozpocznie się o godz. 21, przed budynkiem sądu rejonowego. O godzinie 21 przeciwnicy zmian w sądownictwie po raz kolejny zaprotestują również przed Sądem Okręgowym w Kielcach. W Lublinie KOD organizuje dziś demonstrację na Placu Litewskim przed Pomnikiem Konstytucji o godzinie 21. Organizatorzy przypominają, że demonstracje odbędą się również w Białej Podlaskiej, Chełmie, Lubartowie, Puławach, Radzyniu Podlaskim i Zamościu. W województwie podkarpackim protest odbędzie się m.in. w Jarosławiu. Zbiórka o godzinie 21 przed siedzibą sądu rejonowego.",Wczorajszy protest przed siedzibą Sądu Najwyższego w Warszawie,
https://wiadomosci.onet.pl/kraj/protesty-w-wielu-miastach-przeciwko-zmianom-w-sadownictwie-chcemy-weta/9v04drz,"Protesty w wielu miastach przeciwko zmianom w sądownictwie. ""Chcemy Weta""","Dziś w nocy Senat przyjął bez poprawek ustawę o Sądzie Najwyższym. To jedna z trzech ustaw dotyczących sądownictwa, które obecnie czekają na podpis prezydenta. Na ulicach polskich miast odbywają się protesty przeciwko zmianom wprowadzanym przez PiS. Dziś również w wielu miejscowościach na ulice i place wyjdą demonstranci, domagający się prezydenckiego weta wobec nowych przepisów, które, zdaniem protestujących, znoszą niezależność sądownictwa i podporządkowują sądy partii rządzącej. Demonstracje odbywają się pod dwoma hasłami: ""Chcemy Weta!"" i ""Wolne Sądy"".","Parlament zakończył pracę nad trzema ustawami autorstwa Prawa i Sprawiedliwości: o ustroju sądów powszechnych, o Krajowej Radzie Sądownictwa oraz o Sądzie Najwyższym. Do wejścia w życie nowych przepisów potrzebny jest jeszcze podpis Andrzeja Dudy. Przeciwko zmianom wypowiada się wiele prawniczych autorytetów z Polski, a także środowiska prawnicze z zagranicy. W całym kraju trwają protesty przeciwko zmianom w sądownictwie. Przeciwnicy ustaw zarzucają im, że odbierają sądom niezależność od władzy wykonawczej, tym samym naruszając zawartą w konstytucji zasadę trójpodziału władzy. W dużych miastach i małych miejscowościach przeciwnicy ustaw zbierają się przed budynkami sądów, a także na głównych placach miast. Na dziś również zapowiedziano liczne zgromadzenia. W stolicy o godz. 18 przed Pałacem Prezydenckim na Krakowskim Przedmieściu rozpocznie się manifestacja zorganizowana przez partię Razem. ""Prezydent co prawda dalej na wakacjach, ale my nie przestajemy krzyczeć przed jego miejscem zamieszkania: CHCEMY WETA!"" - piszą organizatorzy na Facebooku. O godz. 20 protestujący zbiorą się przed Sądem Najwyższym. Komitet Obrony Demokracji zachęca na stronie wydarzenia: ""Od 20:00 spotykamy się, by porozmawiać, posłuchać muzyki i wesprzeć trzecią władze"". Później, o godz. 21, rozpocznie się tzw. Łańcuch Światła. Protesty odbędą się też m.in. w Płocku, gdzie zgromadzenie rozpocznie się o godz. 21 przed sądem okręgowym na placu Narutowicza oraz o tej samej godzinie w Grodzisku Mazowieckim przed budynkiem sądu rejonowego. W Poznaniu demonstranci spotkają się o godzinie 21 w parku Kasprowicza w okolicy Areny. ""Zapraszamy wszystkich poznaniaków do pokojowego protestu przeciwko niebezpiecznym zmianom w sądownictwie. Nie możemy się zgodzić na ręczne sterowanie wymiarem sprawiedliwości przez ministra sprawiedliwości (tego, czy kolejnego)"" - piszą organizatorzy i zachęcają do przyniesienia ze sobą świec, latarek i lampek, by stworzyć Łańcuch Światła. Protesty zapowiedziano też m.in. w Gnieźnie o godz. 20.45 przy ul. Jana Łaskiego, w Lesznie o godz. 21 przy ul. gen. Henryka Dąbrowskiego, czy w Nowym Tomyślu o godz. 21 na placu Niepodległości. W Krakowie między godziną 19 i 22 odbędzie się demonstracja pod hasłem ""Budź się! Grozi nam dyktatura"". Protestujący zbiorą się pod Wieżą Ratuszową na Rynku Głównym. ""Sytuacja w sali sejmowej wymaga od nas poparcia dla opozycji i stanowczego przeciwstawienia się grożącej nam dyktaturze"" - piszą organizatorzy na stronie wydarzenia. ""Ponad podziałami! Bronimy sądów, wolności, praw człowieka, przyrody, Polski!"" Protesty odbędą się również w wielu innych miejscowościach województwa, m.in. w Nowym Targu (godz. 21, przed budynkiem sądu rejonowego), Brzesku (godz. 21, przed budynkiem sądu rejonowego) czy Wieliczce (godz. 21, przed budynkiem sądu okręgowego). Protest na Placu Solidarności w Gdańsku trwa od wczesnych godzin popołudniowych. Na scenie pojawił się Lech Wałęsa. - Młodzi ludzie musicie odzyskać trójpodział władzy. To jest najważniejsze. Nie ma tłumaczenia. Poprawiać trzeba elementy, bo nie funkcjonują dobrze, ale nie można pozwolić ucinać obu nóg - ocenił Wałęsa. Demonstracja ma trwać do godz. 18. O 21 ma zapłonąć Łańcuch Światła przed budynkiem sądu okręgowego. Demonstracje mają również odbyć się o godz. 21 m.in. w Gdyni, Sopocie, Wejherowie, Słupsku czy Starogardzie Gdańskim. Dziś między godziną 21 i 22 białostoczanie, którzy chcą zaprotestować przeciwko zmiano w sądownictwie, spotkają się przed Sądem Okręgowym przy ul. Marii Skłodowskiej-Curie 1. ""Łańcuch Światła płonie w całej Polsce. W niedzielę i we wtorek głos setek tysięcy osób wybrzmiał w kilkudziesięciu miejscowościach w całej Polsce. Większość uwagi mediów skoncentrowała się na tym co działo się pod Pałacem Prezydenckim w Warszawie, ale ten sukces nie byłby możliwości dzięki mobilizacji obywatelek i obywateli w ponad 40 polskich miasteczkach i miastach"" - piszą organizatorzy na stronie wydarzenia. Łańcuch Światła zapłonie również w Augustowie, o godzinie 21 przed budynkiem sądu rejonowego. W stolicy województwa protest odbędzie się o godz. 21 przed budynkiem kieleckiego sądu okręgowego przy ul. Seminaryjskiej 12a. Demonstracja ma się odbyć również m.in. przed sądem rejonowym w Busku-Zdroju. Protestujący w Katowicach zbiorą się przed budynkiem sądu okręgowego przy ul. Francuskiej 48 o godzinie 21. Demonstracje odbędą się również przed budynkami sądów m.in. w Bielsku Białej, Gliwicach, Częstochowie czy Bełchatowie. Łańcuch Światła zapłonie również w Gorzowie Wielkopolski. O godzinie 21 protestujący zbiorą się przed budynkiem sądu okręgowego. O tej samej godzinie demonstracje odbędą się m.in. przed sądami rejonowymi w Zielonej Górze i Nowej Soli, a także przed urzędem miasta w Cybince. Demonstrować będą również przed budynkiem sądu okręgowego w Elblągu ma Placu Konstytucji 1. Tu protest rozpocznie się o godz. 20. O godzinie 21 zbiorą się protestujący przed budynkiem sądu rejonowego w Olsztynie, a także w Ostródzie, Kętrzynie, Giżycku. O godzinie 19 rozpocznie się demonstracja na wrocławskim Rynku. Wrocławianie zbiorą się pod Pręgierzem. Przeciw zmianom wprowadzanym przez PiS zaprotestują też w Jeleniej Górze, przed budynkiem sądu okręgowego przy al. Wojska Polskiego czy w Lubaniu przed sądem rejonowym. W Szczecinie o 21 protestujący zgromadzą się na Placu Żołnierza Polskiego, przed budynkiem sądu rejonowego. Demonstracje odbędą się również m.in. w Koszalinie, przed sądem okręgowym przy ul. Waryńskiego, a także w Policach przed sądem przy ul. Korczaka. Jak zaznaczają organizatorzy, wydarzenie rozpocznie się o godzinie 20, by uczestnicy mogli zdążyć na godz. 21 do sąsiedniego Szczecina. Komitet Obrony Demokracji z Łodzi dziś zamierza demonstrować w Warszawie. W województwie protest odbędzie się m.in. przed Sądem Rejonowym w Łowiczu o godz. 21. W województwie opolskim manifestacje przed budynkami sądów, zaplanowane na godzinę 21, odbędą się m.in.: w Brzegu, Głubczycach, Kędzierzynie-Koźlu, Kluczborku, Nysie, Oleśnie, Prudniku i w Strzelcach Opolskich. W województwie podkarpackim protesty zaplanowano przed budynkami sądów m.in. w Przemyślu, Krośnie, Mielcu, Dębicy, Jaśle, Lubaczowie, Sanoku, Łańcucie czy Jarosławiu.",Protest na Placu Solidarności w Gdańsku,
http://wiadomosci.onet.pl/kraj/iii-wladza-w-polsce-jak-wyglada-teraz-jak-bedzie-po-zmianach/hqwjez0,"III władza w Polsce. Jak wygląda teraz, jak będzie po zmianach","Do tej pory prezesów sądów apelacyjnych i okręgowych wybierał minister sprawiedliwości po akceptacji przez KRS lub samorządy sędziowskie. Teraz minister nie będzie musiał zasięgać ich opinii. Dodatkowo wybierze prezesów sądów rejonowych. O swojej decyzji poinformuje po fakcie. Łatwiej mu będzie odwołać prezesów w trakcie kadencji. Parlament przyjął ustawę uderzającą w Sąd Najwyższy. Według projektu sędziowie SN przejdą w stan spoczynku. Kto zostanie? Ostatecznie zdecyduje prezydent, ale po wskazaniu przez ministra sprawiedliwości. Zmiany dotyczą też KRS. Teraz PiS przejmie nad nim kontrolę.",,,
http://wiadomosci.onet.pl/kraj/marszalek-senatu-ludzie-pod-sejmem-protestuja-w-dobrej-wierze-ale-nie-znaja-zapisow/28jr6g4,"Marszałek Senatu: ludzie pod Sejmem protestują w dobrej wierze, ale nie znają zapisów ustawy","Marszałek Senatu powiedział, że - kiedy opadną emocje, a zmiany w sądownictwie wejdą w życie - Polacy przekonają się do nich. - Ludzie protestujący przed Sejmem robią to w dobrej wierze, ale nie znają zapisów ustawy - komentował Stanisław Karczewski.","- Obrady w Senacie trwały 18 godzin. Senatorowie PO i politycy nie mogą zarzucić, że nie mogli się wypowiedzieć. Debata była ograniczona, staraliśmy się, żeby każdy mógł przedstawić swoje argumenty. Strony nie przekonały się. Mam nadzieję, że debatę będziemy prowadzić dalej - podsumował marszałek wczorajsze prace Senatu. Zapowiedział, że partia rządząca będzie starała się przekonać Polaków - również tych zgromadzonych przed Sejmem - że proponowane rozwiązania są dobre dla wymiaru sprawiedliwości. Dodał, że ""z wielką starannością słuchał tego, co mówił Donald Tusk"", który ""nie zaprzeczył, że wymiar sprawiedliwości w Polsce nie funkcjonuje dobrze"". - Przez osiem lat tak naprawdę nie tknął palcem, żeby coś zmienić. W tej chwili, w atmosferze bardzo dużych napięć i emocji, próbujemy zmienić ten zły system. Jestem przekonany, że te zmiany idą w dobrym kierunku i są dobre dla Polski i Polaków - podkreślał Karczewski. Marszałek Senatu, odnosząc się do poprawek zgłoszonych przez senatora Aleksandra Bobko, podkreślił, że ""w dużym środowisku politycznym"" naturalne są wątpliwości i różnice. Karczewski uważa również, że prezydent Duda szybko podejmie decyzję ws. ustaw, nie chciał jednak wypowiadać się co do jej treści. Zaznaczył, że w trakcie swojej kampanii Andrzej Duda zapowiadał zmiany w wymiarze sądownictwa, które ""są teraz wprowadzane"". Karczewski uważa, że protestujący przed Sejmem przyszli tam w dobrej wierze, ale nie znają zapisów ustawy. Słowa senatora Bąkowskiego, krytykujące demonstrantów, uznał za ""niepotrzebne"".",,
https://wiadomosci.onet.pl/kraj/rzecznik-prezydenta-andrzej-duda-zauwazyl-ze-nie-dochowano-prawidlowosci/kn1x7l9,"Rzecznik prezydenta: Andrzej Duda zauważył, że nie dochowano prawidłowości legislacyjnej","Prezydent jako prawnik zauważył i stwierdził to jasno, że podczas prac nad ustawą (o Sądzie Najwyższym - red.) w Sejmie, w jakiś sposób, trochę z winy posłów, nie dochowano pewnej prawidłowości legislacyjnej - powiedział dziś na briefingu prasowym Krzysztof Łapiński, rzecznik prasowy prezydenta Dudy i sekretarz stanu w KRPR.","Na pytanie, co to oznacza, Łapiński odpowiedział, że ""prezydent będzie brał to pod uwagę"", podejmując decyzję w sprawie weta. Rzecznik prezydenta potwierdził poniedziałkowe spotkanie Andrzej Dudy z I prezes Sądu Najwyższego Małgorzatą Gersdorf oraz z prezesem Izby Karnej SN Stanisławem Zabłockim. Przypomniał, że do tej pory, w ramach konsultacji, prezydent spotkał się już z liderami PSL i Kukiz'15. - Prezydent ma również swoich ministrów prawników i sam również jest prawnikiem (...). Ma pełną wiedzę, co dzieje się wokół ustaw - zaznaczył Łapiński. - W przyjętej przez Sejm i Senat ustawie o Sądzie Najwyższym jest podwójny zapis dotyczący wyboru I prezesa SN – mówił Łapiński dziś rano w Programie III Polskiego Radia. Rzecznik prezydenta wyjaśnił, że w dwóch różnych artykułach, w różny sposób stwierdza się o wyborze pierwszego prezes Sądu Najwyższego, co według prezydenta jest naruszeniem zasad prawidłowej legislacji. - Dla prezydenta jako prawnika, jeśli są dwa różne przepisy w tej samej sprawie w jednej ustawie - posłowie tego nie zauważyli i nie skorygowali - to burzy zasady prawidłowej legislacji - podkreślił. Na pytanie, czy prawdopodobne jest odesłanie do Trybunału Konstytucyjnego ustawy o Sądzie Najwyższym, Łapiński odpowiedział, że prawdopodobne są wszystkie opcje zawarte w artykule 122. Konstytucji. - Daje on prezydentowi trzy opcje i prezydent wie, z której z nich skorzysta - dodał. Prezydencki minister powiedział, że prezydent jest otwarty na opinie różnych środowisk. Artykuł ten dotyczy przedstawienia ustawy do podpisania prezydentowi. Prezydent może ją podpisać w ciągu 21 dni, ale może również wystąpić do Trybunału Konstytucyjnego z wnioskiem w sprawie zgodności ustawy z Konstytucją. Prezydent nie może odmówić podpisania ustawy, którą Trybunał Konstytucyjny uznał za zgodną z Konstytucją. W razie uznania jej przez TK za niezgodną z Konstytucją prezydent może jej nie podpisać. Artykuł 122. Konstytucji mówi o tym, że jeżeli jednak niezgodność z Konstytucją dotyczy poszczególnych przepisów ustawy, a Trybunał Konstytucyjny nie orzeknie, że są one nierozerwalnie związane z całą ustawą, prezydent po zasięgnięciu opinii marszałka sejmu, podpisuje ustawę z pominięciem przepisów uznanych za niezgodne z Konstytucją albo zwraca ustawę Sejmowi w celu usunięcia niezgodności. Kolejny punkt tego artykułu Konstytucji wskazuje na to, że jeżeli prezydent nie wystąpił z wnioskiem do Trybunału Konstytucyjnego w trybie ust. 3, może z umotywowanym wnioskiem przekazać ustawę sejmowi do ponownego rozpatrzenia.",Krzysztof Łapiński,
https://wiadomosci.onet.pl/kraj/demonstrujacy-przed-senatem-wzburzeni-po-glosowaniu/30kbz3v,Demonstrujący przed Senatem wzburzeni po głosowaniu,"Po przyjęciu przez Senat ustawy o Sądzie Najwyższym demonstranci skandowali m. in. ""zdrajcy!"" i ""hańba!"". Do pikietujących wyszli m.in. senatorowie opozycji.","Tuż po głosowaniu do demonstrantów wyszła m.in. grupa senatorów PO, w tym wicemarszałek Senatu Bogdan Borusewicz, Bogdan Klich i Sławomir Rybicki. Powitano ich okrzykami: ""dziękujemy"" i ""demokracja"". ""To nie jest przegrana wojna"" - mówił do zgromadzonych Borusewicz. Klich dodał: ""zrobiliśmy to, co dało się zrobić"". ""Jesteście wspaniali, to wy bronicie dzisiaj honoru polskiej demokracji"" - powiedział senator. W trakcie tych przemówień, teren parlamentu opuszczały kolejne limuzyny, w kierunku których demonstrujący krzyczeli: ""hańba"" i ""zablokujcie"". Zebrani pod Senatem wołają też ""nie wyjdziecie"", ""blokujemy"", ""wolne sądy"" i ""zamach stanu"".",Demonstrujący przed Senatem wzburzeni po głosowaniu,
https://wiadomosci.onet.pl/kraj/senat-przyjal-ustawe-o-sadzie-najwyzszym-demonstracje-przed-parlamentem/ygfp5vx,Senat przyjął ustawę o Sądzie Najwyższym. Demonstracje przed parlamentem,"Decyzją większości 55 głosów Senat przyjął ustawę o Sądzie Najwyższym bez poprawek. Głosowało 80 senatorów: 55 było za przyjęciem ustawy, przeciw zagłosowało 23, wstrzymało się dwóch senatorów. Po przyjęciu przez Senat ustawy demonstranci skandowali m.in. ""zdrajcy!"" i ""hańba!"". Do pikietujących wyszli w nocy m.in. senatorowie opozycji.","Zgodnie z ustawą, przyjętą w czwartek przez Sejm, utworzone mają być m.in. trzy nowe Izby SN, w tym Izba Dyscyplinarna; zmienić ma się tryb powoływania sędziów SN, a wszyscy obecni sędziowie SN mogą zostać przeniesieni w stan spoczynku. Opozycja, według której ustawa jest niekonstytucyjna, apeluje o weto prezydenta. Debata w Senacie trwała od wczoraj od godz. 10 rano. - Polska powoli, ale systematycznie zamienia się w zakład karny - mówił na początku debaty Jan Rulewski (PO), ubrany w strój stylizowany na więzienny. Jako sprawozdawca mniejszości, wniósł o odrzucenie ustawy. - Jest to wniosek mniejszości, ale jest to wniosek tysięcy, setek tysięcy ludzi w Polsce, którzy ten wniosek wspierali - powiedział. Jak mówił, odrzucenie ustawy to wniosek ""ludzi życzliwych w Europie, którzy pragną, aby już nigdy na Odrze nie były słupy graniczne"". Odpowiadając Rulewskiemu, Marek Pęk (PiS) zaznaczył, że reforma wymiaru sprawiedliwości jest ""absolutnie jedną z najważniejszych reform, które obiecaliśmy społeczeństwu i na którą społeczeństwo czeka"". - W obecnym systemie władza sądownicza nie jest równoważona przez żadną inną władzę, co ugruntowało system korporacyjny, szkodliwy dla demokracji - mówił. Senator Aleksander Bobko (PiS), który jest wiceministrem nauki, zgłosił poprawkę, mającą zapewnić ciągłość wykonywania funkcji przez I prezesa SN. Dowodził, że konstytucja mówi wyraźnie o 6-letniej kadencji I prezes i nie ma ""żadnej możliwości skrócenia jej w trybie konstytucyjnym"". Zastrzegał, że nie podziela opinii, że wolność i demokracja są w Polsce zagrożone, ale nie znaczy to, że nie ma problemu z tą ustawą. - Waszymi rękami dokonuje się przewrót konstytucyjny - zwracając się do PiS, mówił Bogdan Klich (PO). - To klasyczny zamach stanu dokonywany metodami parlamentarnymi - dodał. - Rolę najwyższego sędziego będzie pełnił minister sprawiedliwości - ocenił senator PO, według którego będzie to oznaczało nie tylko upolitycznienie, ale także i upartyjnienie sądów. - Tak jak Trybunał Konstytucyjny, tak samo chcecie przejąć i podporządkować sobie SN - dodał. Pytał PiS, czy prawo takie dało im ""te 19 proc., które na was głosowało?"". - Ci na Wschodzie nie muszą nic robić, by osłabić pozycję Polski"" - oświadczył Klich. ""Polska traci Europę; Europa traci Polskę - dodał. Jan Żaryn (PiS) podkreślał, że ustawa o SN wpisuje się w ""bardzo spóźniony proces dekomunizacyjny"". Ocenił, że po 1989 r. polskie sądownictwo ""nie zdało egzaminu z rozliczenia się nie tylko wewnętrznego, ale przede wszystkim nie potrafiło się rozliczyć z PRL - rozliczyć tych, których należało oskarżyć, a potem skazać"". - Gen. Czesław Kiszczak i gen. Wojciech Jaruzelski są już ""tam"" i to jest ten sąd, na który każdy człowiek może liczyć. Ale chodziło też o to w Polsce niepodległej, żeby można było liczyć na sąd doczesny - dodał. Marek Borowski (niezrz.) ocenił, że ""PiS skalą bezczelności bije wszystkie dotychczasowe rekordy"". - PiS twierdzi, że oddaje sądy narodowi, a wystarczy przeczytać te ustawy i wiadomo, komu je oddaje; panu Kaczyńskiemu i panu Ziobrze. O prezydencie nie będę mówić, bo co prawda robił groźne miny, ale w tej ustawie został przez pana Kaczyńskiego ograny jak dziecko - oświadczył. Unia Europejska nie ma takich praw, żeby ingerować w nasze sprawy, ustawa o SN dopiero stanie się prawem, jest jeszcze prezydent i TK - podkreślał sprawozdawca komisji Robert Mamątow (PiS), pytany o reakcje UE. Wcześniej Klich apelował o wyprowadzenie policji z terenu parlamentu. - Dbamy o to, aby w obrębie parlamentu był porządek, abyśmy mogli w spokoju kontynuować obrady i dlatego policjanci zabezpieczają to - odparł marszałek Senatu Stanisław Karczewski. Zapewniał, że debata prowadzona jest zgodnie z regulaminem, a głosy senatorów PO o ograniczaniu możliwości zadawania pytań są nieprawdziwe. Odchodzimy od systemu kooptacji, w którym koledzy dobierają sobie przyszłego kolegę, który będzie dla nich najwygodniejszy - tak o zmianie systemu wyboru sędziów SN mówił w debacie wiceminister sprawiedliwości Marcin Warchoł. - Model korporacyjny, podatny na korporacjonizm, na kliki, kumoterstwo, który ma miejsce w sytuacji, gdzie to sędziowie mają przeważający wpływ na obsadę rad sądowniczych jest już passe - powiedział. To przykłady skorumpowanego sądownictwa spowodowały tak niskie zaufanie do wymiaru sprawiedliwości, dlatego poprzez reformę wychodzimy naprzeciw oczekiwaniom społecznym - powiedział. Jak mówił Warchoł, przeniesienie obecnych sędziów SN w stan spoczynku może oznaczać konieczność wyboru trzech nowych członków Państwowej Komisji Wyborczej, w miejsce sędziów SN będących dziś w PKW. Zastrzegł jednak, że jest to tylko jego ""opinia na gorąco"". Krótko potem minister sprawiedliwości Zbigniew Ziobro zapewnił, że wszyscy sędziowie SN - członkowie PKW, powołani przez prezydenta Bronisława Komorowskiego, będą nimi do końca kadencji. Dodał, że nowa ustawa o SN nie dotyczy PKW. Po przyjęciu przez Senat ustawy o Sądzie Najwyższym demonstranci skandują m. in. ""zdrajcy!"" i ""hańba!"". Do pikietujących wyszli m.in. senatorowie opozycji. Tuż po głosowaniu do demonstrantów wyszła m.in. grupa senatorów PO, w tym wicemarszałek Senatu Bogdan Borusewicz, Bogdan Klich i Sławomir Rybicki. Powitano ich okrzykami: ""dziękujemy"" i ""demokracja"". - To nie jest przegrana wojna - mówił do zgromadzonych Borusewicz. Klich dodał: ""zrobiliśmy to, co dało się zrobić"". - Jesteście wspaniali, to wy bronicie dzisiaj honoru polskiej demokracji - powiedział senator. W trakcie tych przemówień, teren parlamentu opuszczały kolejne limuzyny, w kierunku których demonstrujący krzyczeli: ""hańba"" i ""zablokujcie"". Zebrani pod Senatem wołają też ""nie wyjdziecie"", ""blokujemy"", ""wolne sądy"" i ""zamach stanu"". - Reforma wymiaru sprawiedliwości, w tym sądownictwa była naszym wyborczym zobowiązaniem; nie rzucaliśmy słów na wiatr – mówił w Senacie podczas debaty nad nową ustawą o Sądzie Najwyższym minister sprawiedliwości Zbigniew Ziobro. - Sprawny, profesjonalny, działający uczciwie wymiar sprawiedliwości jest marzeniem wielu Polaków. Niestety, póki co jest marzeniem, które nasze ugrupowanie PiS i Zjednoczonej Prawicy zobowiązało się w swoim programie zrealizować - powiedział. Jak dodał, jego ugrupowanie ""nie rzucało w tym zakresie słów na wiatr"". - Nie udawaliśmy, że chcemy pozorować reformę wymiaru sprawiedliwości, traktowaliśmy z całą powagą i serio naszych wyborców – powiedział. - Sąd nie może być słaby wobec silnych, a silny wobec słabych - podkreślał minister sprawiedliwości Zbigniew Ziobro w senackiej debacie nad nową ustawą o Sądzie Najwyższym. Mówił też o wielu kontrowersyjnych decyzjach SN. Minister przypomniał, iż w 2010 r. SN uznał, że sprawy niektórych zbrodni komunistycznych, zagrożonych karą do 5 lat więzienia, są już przedawnione. Dodał też, że część interpretacji SN w sprawach lustracji ""wysadziło ją w powietrze"". Podkreślał, że SN ""usprawiedliwiał sędziów stanu wojennego"", którzy orzekali na podstawie dekretu o stanie wojennym, zanim jeszcze zaczął on obowiązywać. - Traktujemy to wszystko niezwykle krytycznie - dodał minister. - Jest okazja do dobrej zmiany i w tym obszarze - podkreślił. Minister przypomniał, że obecny sędzia SN Henryk Pietrzkowski został nagrany, kiedy udzielał informacji, jak sporządzać kasację dla kolegi, która miała być rozpatrzona właśnie przez SN. - Pan sędzia zamieniał się w adwokata; pytanie, czy w bezinteresownego adwokata? - dodał. Zaznaczył, że wtedy SN uznał iż takich dowodów nie można wykorzystywać w procesie karnym, bo nie było tzw. zgody następczej sądu na ten podsłuch. - Nie ma zgody na takie interpretacje SN - oświadczył Ziobro. - Sąd nie może być słaby wobec silnych, a silny wobec słabych - mówił. - To nie ma nic wspólnego z polityka. Tego chcą Polacy i my tego chcemy - dodał minister. - Sądownictwo w Polsce wymaga gruntowej zmiany, wszyscy tutaj obecni o tym wiemy. Mamy odwagę przedstawić zmiany, które w naszym przekonaniu idą we właściwym kierunku – ocenił. Dodał, że nie może powiedzieć, iż są to zmiany doskonałe, idealne. - Chciałbym, żeby takie były, ale my nie znamy takich i chyba wy też nie znacie, bo nie przedstawialiście innych – powiedział. W ocenie ministra, wprowadzany mechanizm będzie zagwarantowany również ""dla wszystkich kolejnych ekip, które będą rządzić Polską"". - My nie będziemy rządzić Polską wiecznie, może w przyszłości państwo lub ktokolwiek inny przejmiecie tę pałeczkę. Jestem jednak przekonany, że nie ma gorszego rozwiązania, niż utrzymanie modelu korporacyjnego – powiedział.",Senat przyjął ustawę o Sądzie Najwyższym. Demonstracje przed parlamentem,
http://wiadomosci.onet.pl/kraj/opozycja-apeluje-do-prezydenta-to-jest-ten-historyczny-moment/mb7jrz4,Opozycja apeluje do prezydenta: to jest ten historyczny moment,"- Wierzymy, że prezydent Duda weźmie pod uwagę ten gest suwerena, dziesiątek tysięcy Polaków w całej Polsce, którzy bardzo wyraźnie prosili go wczoraj o zawetowanie tych trzech ustaw - powiedział Grzegorz Schetyna. Opozycja apeluje o prezydenckie weto zwłaszcza po niespodziewanym ultimatum postawionym przez Andrzeja Dudę, który zapowiedział, że nie podpisze ustawy bez uwzględnienia jego poprawek. Domagał się podwyższenia progu głosu, wymaganego do wyboru członków przyszłej KRS. PiS oddał również w ręce głowy państwa akceptację kandydatów na prezesa SN. Jest jednak haczyk - przepis został skonstruowany tak, że to Zbigniew Ziobro będzie rozdawał karty. A to oznacza, że w grze Andrzej Duda-Jarosław Kaczyński, prowadzi raczej prezes PiS. - Jeśli prezydent Duda chce pokazać, że jest czymś więcej niż marionetka Adrian w rękach Kaczyńskiego, to jest właśnie ten historyczny moment - powiedziała Katarzyna Lubnauer z Nowoczesnej.",,,
https://wiadomosci.onet.pl/kraj/zbigniew-ziobro-jestem-pierwszym-wrogiem-upartyjnienia-sadownictwa/2n7ve0l,Zbigniew Ziobro: jestem pierwszym wrogiem upartyjnienia sądownictwa,"- Osoby, które nie są kompetentne, nie znają istoty rzeczy, mogą ulec tej propagandzie, ale zapewniam, jestem pierwszym wrogiem upartyjnienia i upolitycznienia sądownictwa - mówił minister sprawiedliwości na antenie TVP Info, odnosząc się do protestów przeciw ustawom dotyczącym KRS, SN i ustroju sądów powszechnych. Ziobro nie wierzy w możliwość prezydenckiego weta. Podkreśla też, że zwiększenie jego kompetencji przy wyborze sędziów SN, czego obawia się opozycja, będzie tylko ""przejściowe"".","- Szliśmy do wyborów z obietnicą radykalnej zmiany wymiaru sprawiedliwości i dziś tę radykalną zmianę realizujemy - mówił Ziobro w programie ""Gość Wiadomości"". Powiedział, że już w programie wyborczym zapowiadano stworzenie izby dyscyplinarnej w SN, ""by podnieść etykę, by nie było skandali"". Odnosząc się do planowanego poniedziałkowego spotkania prezydenta Dudy z Małgorzatą Gersdorf, powiedział: prezydent ma prawo spotykać się z każdą osobą, która ma wiedzę na temat reformy sądownictwa. Skrytykował jednak Pierwszą Prezes Sądu Najwyższego. - Pani Gersdorf spotkała się z posłami i mówiła, że od dwóch lat wszyscy czepiają się sędziów, że w sądach panuje sielanka, a posłowie i dziennikarze dorabiają im czarny PR - mówił. - Ale te pendrive'y, wiertarki, spodnie nie kradli posłowie, lecz sędziowie i pisały o tym wolne media - puentował minister, odnosząc się do incydentów, które były ujawniane w ostatnich miesiącach. Ziobro, pytany o możliwe weto prezydenta wobec ustaw, powiedział: może się przydarzyć wszystko, natomiast nie zdarzyło się od czasów III RP, by któryś zawetował ustawę, która była wiodącym projektem w kampanii wyborczej. - Prezydent ma prawo mieć uwagi, ja mam prawo mieć do tego określony stosunek, jeśli prezydent będzie chciał o tym porozmawiać, powiem mu, co o tym myślę - stwierdził minister sprawiedliwości. Minister Ziobro odrzucił zarzuty opozycji wobec proponowanych rozwiązań ustawowych. - Oni wybiórczo traktują konstytucję - stwierdził. Przytoczył też art. 180 konstytucji, w którym zapisano ""w razie zmiany ustroju sądów wolno sędziego przenosić do innego sądu lub w stan spoczynku"". - Konstytucja dokładnie przewiduje tę sytuację - powiedział. - Przed zmianami w prokuraturze była taka sama nagonka, że wszystko jest niezgodne z konstytucją, a dopiero po zmianie zabrano się za reprywatyzację - argumentował. Minister przekonywał też, że nowe kompetencje, które miałby uzyskać dzięki ustawie o SN, nie są niczym nadzwyczajnym, bo podobne mają ministrowie sprawiedliwości czy prezydenci w innych państwach Zachodu. - Nie będę miał wpływu na wybór standardowy sędziów, każdy, kto ma kwalifikacje, będzie mógł się zgłosić - powiedział. Przy wyborze prezesa SN, swoją rolę wg nowej ustawy określił jako rolę ""posłańca"", który prosi prezydenta o wybór osób niezbędnych do zachowania pracy sądu. - Moja rola będzie przejściowa - zapewnił. Ziobro był też pytany o wypowiedzi Donalda Tuska na antenie TVN24, w których przewodniczący RE komentował zmiany w polskim wymiarze sprawiedliwości. Wspomniał też zarzutach przeciwko sobie i o tym, że może stracić na wprowadzanych zmianach. - To kolejny przykład tego, że pan premier Tusk ma duże ego i uważa, że zmiany ustrojowe są wprowadzane ze względu na niego - powiedział Ziobro. Zaznaczył, że wbrew temu, co myśli o sobie Tusk, ""nie jest tak ważny"". - Jeśli myśli, że zmieniamy sądy ze względu na niego, to się myli - zmieniamy je ze względu na zwykłych Polaków - zapewnił minister sprawiedliwości.",Zbigniew Ziobro,
https://wiadomosci.onet.pl/kraj/sondaz-dla-faktow-tvn-duda-powinien-zawetowac-trzy-ustawy-dot-sadow/w0sz4s2,"Sondaż dla ""Faktów"" TVN: Duda powinien zawetować trzy ustawy dot. sądów","Ponad połowa respondentów jest zdania, że prezydent powinien zawetować trzy ustawy, wprowadzające zmiany w sądownictwie - wynika z sondażu przeprowadzonego przez KANTAR Millward Brown SA na zlecenie ""Faktów"" TVN i TVN24. Co trzeci badany uważa jednak, że Andrzej Duda powinien ustawy podpisać.","Respondenci zostali zapytani o to, czy prezydent powinien zawetować trzy ustawy: o Sądzie Najwyższym, o Krajowej Radzie Sądownictwa i ustawy Prawo o ustroju sądów powszechnych. Jak podaje TVN24, 55 proc. badanych udzieliło odpowiedzi twierdzącej. 43 proc. z spośród nich odpowiedziało ""zdecydowanie tak"", a 12 proc. - ""raczej tak"". 29 proc. jest przeciwnego zdania, z czego 20 proc. uważa, że prezydent powinien ""zdecydowanie nie"" wetować ustaw, a 9 proc. wybrało odpowiedź ""raczej nie"". Odpowiedź ""nie wiem/trudno powiedzieć"" wybrało 16 proc. badanych - podaje TVN24.","Sondaż dla ""Faktów"" TVN: Duda powinien zawetować trzy ustawy dot. sądów",
http://wiadomosci.onet.pl/kraj/jan-zaryn-mam-watpliwosci-wobec-ustawy-o-sadzie-najwyzszym/d4qv6tk,Jan Żaryn: mam wątpliwości wobec ustawy o Sądzie Najwyższym,"- Ja mam wątpliwości, przede wszystkim dlatego, że jako historyk jestem wychowany w warsztacie, który podpowiada mi, że należy szukać dziury w całym - powiedział senator Jan Żaryn. Podkreślił jednak, że jest zwolennikiem wszystkich trzech ustaw, które były i są procedowane. - Chcę dać szansę pani premier Szydło, rządowi i prezydentowi do przeprowadzenia bardzo głębokiej i pożytecznej dla narodu polskiego reformy sądownictwa - powiedział. Jego wątpliwości zaś, jak zaznaczył, dotyczą konstytucyjnego zapisu o wyborze sędziów Sądu Najwyższego na pełną kadencję. - Gdy stanie się nieszczęście i w jakimś momencie Prawo i Sprawiedliwość przestanie rządzić, to będzie to wykorzystywane do tego, by naprawdę łamać prawo i to w celach bardzo, bardzo złych - tłumaczył.",,,
http://wiadomosci.onet.pl/kraj/szefernaker-apeluje-do-mlodych-protestujacych-nie-dajcie-sie-zwiesc-opozycji/c234vjg,Szefernaker apeluje do młodych protestujących: nie dajcie się zwieść opozycji,"- Wiemy, że dużo młodych osób w tych protestach uczestniczy, bo są zaniepokojeni tym, co mówią politycy opozycji, którzy ich na te protesty wyprowadzają - powiedział poseł PiS. - Nie dajcie się zwieść ludziom, którzy w latach 90-tych i w ostatnich latach nic nie zrobili, żeby zreformować system sprawiedliwości - apelował Paweł Szefernaker.",,,
http://wiadomosci.onet.pl/kraj/jan-rulewski-to-jest-klimat-ktory-mial-miejsce-w-czasach-gomulki/4ncg1vx,"Jan Rulewski: to jest klimat, który miał miejsce w czasach Gomułki","- Żadnych złudzeń panowie - powiedział senator Rulewski dziennikarzowi, który pytał o możliwości poprawy ustawy przez Senat. - To już wczoraj zostało pokazane, a dziś demonstrują to w postaci marszałka, który spieszy się, by jeszcze dziś na Nowogrodzką zanieść głowy tych sędziów - powiedział. Senator pojawił się dziś na posiedzeniu Senatu w stroju więziennym i z białą różą, którą jako symbol wykorzystują Obywatele RP. Rulewskiemu atmosfera przypomina czasy PRL. - Wszędzie istniało zagrożenie, wszyscy dybali na socjalizm, na partię, na granice Polski - mówił, komentując m.in. słowa prof. Żaryna, który nazywał protestujących przed Sejmem ""hołotą"", a także uchwałę, w której profesor wraz z innym senatorem ""donoszą na część elit Solidarności, że byliśmy agenturą i współpracowaliśmy z okupantem"".",,,
http://wiadomosci.onet.pl/kraj/bogdan-klich-idea-nie-jest-naprawa-lecz-likwidacja-niezaleznego-sadownictwa/22b1j85,"Bogdan Klich: ideą nie jest naprawa, lecz likwidacja niezależnego sądownictwa","- Błędy czy problemy, które pojawiły się w ciągu ostatnich lat powinny być eliminowane, ale nie powinna być eliminowana niezależność sądownictwa - powiedział senator Klich. Zapewnił, że PO zgłosi swoje propozycje zmian w odpowiedniej chwili, póki co jednak gasi ""pożar wzniecony przez PiS, którego ideą nie jest naprawa sądownictwa, tylko likwidacja niezależnego sądownictwa, do którego przyzwyczailiśmy się przez ostatnie 27 lat"".",,,
https://wiadomosci.onet.pl/kraj/zbigniew-ziobro-nie-ma-zagrozenia-odwolania-czlonkow-pkw-demokratyzujemy-sad/jm0n30m,Zbigniew Ziobro: Nie ma zagrożenia odwołania członków PKW. Demokratyzujemy Sąd Najwyższy,"Minister sprawiedliwości zdementował informację o możliwym odwołaniu trzech sędziów Sądu Najwyższego, którzy zasiadają w Państwowej Komisji Wyborczej. Wcześniej takiej sytuacji nie wykluczył wiceminister Marcin Warchoł, odpowiadając na pytania senatorów. Podczas wspólnej konferencji prasowej Ziobro i Warchoł przekonywali, że zmiany w Sądzie Najwyższym służą demokratyzacji i zwiększają kompetencje prezydenta. Tłumaczyli też fakt, że art. 12 i 18 omawianej ustawy zawiera inną liczbę kandydatów na pierwszego prezesa Sądu Najwyższego.","- Gwarantuję państwu: wszyscy powołani przez pana prezydenta Bronisława Komorowskiego na 9-letnią kadencję członkowie Państwowej Komisji Wyborczej będą nimi do końca kadencji, chyba, że zajdzie jakakolwiek przesłanka, okoliczność określona w artykule 158 paragraf 1 Kodeksu wyborczego, wśród, których nie ma okoliczności związanych ze zmianą ustawy o Sądzie Najwyższym. I to chciałbym bardzo wyraźnie powiedzieć - powiedział Ziobro. - Chciałbym rozwiać wszelkie wątpliwości. Projektowana ustawa (o Sądzie Najwyższym) nie dotyczy Państwowej Komisji Wyborczej, ponieważ my nie interesujemy się wyborami. Projektowana ustawa dotyczy Sądu Najwyższego w zakresie jego funkcjonalności i standardów, które chcemy, aby ten sąd spełniał w polskim wymiarze sprawiedliwości, w polskiej rzeczywistości sprawiedliwości - powiedział na konferencji minister. Wcześniej podczas debaty wiceszef MS Marcin Warchoł odpowiadając na pytania senatorów, mówił, że przeniesienie obecnych sędziów Sądu Najwyższego w stan spoczynku może oznaczać konieczność wyboru trzech nowych członków Państwowej Komisji Wyborczej, na miejsce sędziów SN będących obecnie w składzie PKW. Warchoł zastrzegł jednak, że jest to tylko jego ""opinia na gorąco"" i kwestia ta wymaga dokładnego przeanalizowania. Ziobro zaznaczył, że ""mogliśmy tego rodzaju zmiany wprowadzić, gdyby była taka intencja"". - To, że nie wprowadzaliśmy jakichkolwiek zmian dotyczących zasad powoływania bądź wygaszenia członków Państwowej Komisji Wyborczej jest najlepszym dowodem, zadającym kłam demagogicznym relacjom przedstawicieli opozycji, jakoby naszym celem był proces wyborczy i zainteresowanie procesem wyborczym - oświadczył Ziobro. Ministrowie odnieśli się też do zarzutów podnoszonych m.in. przez senatorów, którzy wskazywali na nieścisłości w projekcie ustawy. Chodzi mianowicie o to, że w art. 12 wskazano, iż Zgromadzenie Ogólne Sędziów ma wskazać prezydentowi pięciu kandydatów na Pierwszego Prezesa Sądu Najwyższego. W art. 18 natomiast czytamy, że do kompetencji zgromadzenia ogólnego należy wskazanie trzech kandydatów. Minister Warchoł tłumaczył, że art. 12 ""wyraźnie przewiduje szczegółowy sposób wyboru kandydatów"", natomiast norma zawarta w art. 18 ""jest normą kompetencyjną, która ma drugorzędne znaczenie"". - Zwiększamy demokratyczny wybór na prezesa sądu najwyższego - przekonywał Warchoł. Według niego, teraz prezydent nie spotka się już z sytuacją ""wyboru bez wyboru"", bo będzie miał przed sobą większą liczbę kandydatów. Minister Ziobro z kolei powiedział, że ustawa zwiększa kompetencje prezydenta, ""wbrew narracji, którą uprawia opozycja"". - Nie mamy tych intencji, które nam przypisuje PO - mówił Ziobro, odżegnując się od sugestii, że ustawa ma na celu przekazanie większej władzy ministrowi sprawiedliwości. - Rola ministra sprawiedliwości została mocno ograniczona przez poprawki, które złożyliśmy do pierwotnego projektu - mówił. Przyznał, że ustawa przyznawała ministrowi olbrzymie kompetencje, jednak według niego miały one charakter przejściowy i miały obowiązywać jedynie w okresie wprowadzania głębokich zmian w ustroju sądów. Według Ziobry, działania opozycji, która sprzeciwia się zmianom w sądownictwie, mają charakter happeningu politycznego, nie mają zaś znaczenia merytorycznego. Odnosząc się do poprawek, zgłoszonych przez Nowoczesną, powiedział: Za czasów PO my zgłaszaliśmy liczne poprawki do ustawy o OFE, zostały odrzucone. Nie przyszło nam wówczas do głosy gasić światła czy wyrywać komuś mikrofonu - powiedział, odnosząc się do sytuacji, jaka miała miejsce podczas posiedzenia komisji sejmowej. Minister Warchoł zapewnił również, że wbrew obawom opozycji i słowom sędziego Stanisława Zabłockiego, sprawy które obecnie są na wokandzie Sądu Najwyższego trafią do kosza ze względu na reorganizację struktury sądu. - Nie ma takiego zagrożenia - powiedział. Przekonywał, że regulamin SN wskaże odpowiednie izby, które zajmą się obecnie procedowanymi sprawami. - Mogę zagwarantować, że sprawy nie ulegną opóźnieniom - powiedział. Obecnie w składzie Państwowej Komisji Wyborczej jest trzech sędziów Sądu Najwyższego: Wiesław Kozielewicz, Wiesław Błuś i Krzysztof Strzelczyk. Artykuł 168, paragraf 1 Kodeksu wyborczego głosi, że wygaśnięcie członkostwa w Państwowej Komisji Wyborczej następuje w przypadku: zrzeczenia się członkostwa (członkostwo w komisji wyborczej wygasa z dniem podpisania zgody na kandydowanie w wyborach bądź objęcia funkcji pełnomocnika lub męża zaufania), śmierci członka Komisji, ukończenia 70 lat przez członka Komisji będącego sędzią w stanie spoczynku, odwołania przez Prezydenta Rzeczypospolitej na uzasadniony wniosek Prezesa, który wskazał sędziego, jako członka Komisji. Uchwalona wczoraj przez Sejm nowa ustawa o Sądzie Najwyższym, której projekt przygotowali posłowie PiS, przewiduje m.in. możliwość przeniesienia obecnych sędziów SN w stan spoczynku. W skład PKWN wchodzi 9 osób: 3 sędziów Trybunału Konstytucyjnego wskazanych przez Prezesa Trybunału Konstytucyjnego, 3 sędziów Sądu Najwyższego wskazanych przez Pierwszego Prezesa Sądu Najwyższego, 3 sędziów Naczelnego Sądu Administracyjnego wskazanych przez Prezesa Naczelnego Sądu Administracyjnego.",Zbigniew Ziobro,
https://wiadomosci.onet.pl/kraj/i-prezes-sn-do-prezydenta-prosze-o-poszanowanie-urzedu-jaki-jeszcze-pelnie/gwysrgw,"I prezes SN do prezydenta: proszę o poszanowanie urzędu, jaki jeszcze pełnię","O spotkanie i ""podjęcie spokojnej oraz merytorycznej dyskusji nad kształtem wymiaru sprawiedliwości w Polsce"" zaapelowała dziś I prezes Sądu Najwyższego Małgorzata Gersdorf do prezydenta Andrzeja Dudy. Proszę o poszanowanie urzędu, jaki jeszcze pełnię - dodała.","W liście zamieszczonym na stronie internetowej SN prof. Gersdorf przypomniała wypowiedź Andrzeja Dudy z 25 maja 2015 r., gdy po ogłoszeniu sondażowych wyników wyborów prezydenckich mówił on: ""jest moim wielkim marzeniem, żeby się spełniły te słowa, które mówiłem w czasie kampanii, że prezydent jest wybierany przez naród. Że w każdym najmniejszym zakątku ludzie idą i głosują na prezydenta. Prezydent ma słuchać i być otwartym. Drzwi Pałacu Prezydenckiego będą otwarte. Szacunek należy się każdemu człowiekowi""- mówił wtedy. ""Niestety, dziś drzwi są zamknięte. Odmawiając spotkania, dziś odbiera Pan należny szacunek urzędowi Pierwszego Prezesa Sądu Najwyższego. Odbiera Pan szacunek również wbrew obietnicom, jakie złożył Pan w orędziu inauguracyjnym. Powiedział Pan wówczas, abyśmy »szanowali swoje prawa, oczywiście bez narzucania ich innym, ale żebyśmy umieli te prawa nawzajem szanować«. Prosił Pan wówczas o szacunek, który »musi być podstawą wspólnoty«. Dziś proszę o to samo. Może mnie Pan nie szanować jako osoby prywatnej, może Pan mieć całkowicie inne zdanie na temat wielu różnych spraw, ale odwołując się do Pana orędzia, proszę o poszanowanie urzędu, jaki jeszcze pełnię. Te dramatyczne słowa kieruję do Pana w niemniej dramatycznej chwili dla historii Polski"" - napisała Gersdorf. Jak podkreśliła, prezydent jest najwyższym przedstawicielem RP i gwarantem ciągłości władzy państwowej, którego obowiązkiem jest czuwanie nad przestrzeganiem konstytucji oraz stanie na straży suwerenności i bezpieczeństwa państwa. ""To obowiązki wynikające z (...) konstytucji, na którą przysięgał pan 6 sierpnia 2015 r. przed Zgromadzeniem Narodowym. Panie Prezydencie, przysięgał Pan też dochować wierności postanowieniom Konstytucji, strzec niezłomnie godności Narodu, dbając by dobro Ojczyzny oraz pomyślność obywateli były dla Pana najwyższym nakazem. Proszę spojrzeć na godność Narodu i pomyślność obywateli w świetle wydarzeń ostatnich dni"" - wezwała. Przywołała też preambułę konstytucji i oceniła, że propozycje zmian w sądownictwie: sądach powszechnych, Krajowej Radzie Sądownictwa i SN ""jako jednoznacznie sprzeczne z wolą Narodu wyrażoną w tej właśnie konstytucji - doprowadzą do zerwania ciągłości władzy państwowej, w tym władzy sądowniczej oraz do naruszenia bezpieczeństwa Państwa Polskiego"". ""Jako bardzo dobrze wykształcony prawnik musi Pan być tego świadomy"" - zauważyła, dodając że wniesione w Sejmie do projektu poprawki ""wyłączają urząd Prezydenta RP z procesu decydowania o kształcie SN bardziej aniżeli te, które były pierwotnie złożone"". Gersdorf wyraziła też przekonanie, że prezydent z pewnością zapoznał się też z merytorycznymi zastrzeżeniami do ustawy zgłoszonymi przez KRS, samorządy prawnicze, dziekanów wydziałów prawa uniwersytetów oraz SN. ""Tam nie ma żadnej polityki, tam jest sama nauka oraz wiedza prawnicza. Wiedza, którą Pan również posiada, czego najlepszym dowodem jest uzyskanie przez Pana stopnia naukowego doktora nauk prawnych"" - napisała zwracając się do prezydenta - jako doktora nauk prawnych - o to, ""żeby wypełnił Pan słowa złożonej przysięgi, że godność, jaka Panu została nadana, powinna być zachowana czysta oraz nieskalana"". ""Dziś staje Pan przed próbą, której wierzę, że Pan sprosta. Patrzy na to Naród Polski - wszyscy obywatele Rzeczypospolitej"" - czytamy w liście I prezes SN, która zaapelowała do prezydenta o spotkanie i rozpoczęcie ""spokojnej, merytorycznej, pozbawionej jakiejkolwiek polityki i emocji dyskusji na temat reformy sądownictwa"" - w tym SN, KRS i sądów powszechnych. ""Tak, aby mandat, jaki dało Panu do rządzenia Społeczeństwo Polskie, został zrealizowany, tak aby mógł Pan spojrzeć w oczy swoim wyborcom, jak i całemu społeczeństwu z dumą, że spełnił swoje obietnice oraz dochował złożonej przysięgi"" - dodała prof. Gersdorf zapewniając, że środowiska prawnicze - ""wbrew temu, co się obecnie twierdzi"" - zawsze były gotowe na ""każdą merytoryczną dyskusję (...) o docelowym modelu sądownictwa, który rozważnie, bez pośpiechu, agresji i politycznej przemocy zostanie wprowadzony dla dobra wspólnego wszystkich Obywateli Rzeczypospolitej Polskiej"".",Małgorzata Gersdorf w Sejmie,
https://wiadomosci.onet.pl/kraj/marcin-warchol-niewykluczone-odwolanie-trzech-sedziow-sn-z-pkw/rx8yltt,Marcin Warchoł: niewykluczone odwołanie trzech sędziów SN z PKW,"Przeniesienie obecnych sędziów Sądu Najwyższego w stan spoczynku może oznaczać konieczność wyboru trzech nowych członków Państwowej Komisji Wyborczej, na miejsce sędziów SN będących obecnie w składzie PKW - ocenił wiceminister sprawiedliwości Marcin Warchoł.","Warchoł, odpowiadając na pytania senatorów, zastrzegł jednak, że jest to tylko jego ""opinia na gorąco"" i kwestia ta wymaga dokładnego przeanalizowania. Obecnie w składzie Państwowej Komisji Wyborczej jest trzech sędziów Sądu Najwyższego: Wiesław Kozielewicz, Wiesław Błuś i Krzysztof Strzelczyk. Jeden z przepisów nowej ustawy o SN - o której od blisko czterech godzin dyskutuje Senat - umożliwia przeniesienie obecnych sędziów SN w stan spoczynku. Przewiduje, że ""z dniem następującym po dniu wejścia w życie niniejszej ustawy sędziowie Sądu Najwyższego, powołani na podstawie przepisów dotychczasowych, zostają przeniesieni w stan spoczynku, z wyjątkiem sędziów, których pozostanie w stanie czynnym, zostało zatwierdzone przez Prezydenta RP"". O trzech sędziów SN w PKW zapytał wiceministra Jerzy Wcisła (PO). - Trzech sędziów SN pełni jednocześnie funkcje w PKW. Czy odwołanie tych sędziów oznacza jednocześnie odwołanie ich mandatów, a jeśli jest taka możliwość, to czy nie zagraża to obiektywnej ocenie przebiegu i wyników wyborów, szczególnie tych najbliższych w 2018 r., i nie otwiera możliwości manipulowania wynikami tych wyborów - zapytał senator. Warchoł odpowiedział, że ""wydaje się, że odwołanie tych trzech sędziów rzeczywiście powoduje konieczność wybrania nowych sędziów"". - Ale to jest tylko moja opinia na gorąco, trzeba to przeanalizować, zbadać - zastrzegł.",Wiceminister sprawiedliwości Marcin Warchoł,
https://wiadomosci.onet.pl/tylko-w-onecie/polska-2017-krok-w-tyl-albo-zemsta-ktora-nas-zabije/2c16fcp,"Polska 2017. Krok w tył albo zemsta, która nas zabije","- Póki wojna polsko-polska jedynie podgrzewała atmosferę sporu i obniżała jakość debaty publicznej, można było wierzyć, że uspokojenie przyjdzie z czasem. Gorszący zamach na sądownictwo jest jednak przekroczeniem wszelkich granic - piszą Witold Jurasz i Janusz Schwertner.","Jeśli za wzór przyjąć system ""ojczyzny demokracji"", to zapewne w USA nikt nie zrozumiałby, że polityk może przerwać kadencję sędziego Sądu Najwyższego. Oczywiście, obywatel USA nie zrozumiałby również tego, że sędziowie wybierają się sami, bo istotą demokracji jest równoważenie i kontrolowanie się przez władze ustawodawczą, wykonawczą i sądowniczą. Taki system wymaga dojrzałości, ale nie damy sobie wmówić, że nas na taką dojrzałość nie stać. Sądy nie mogą podlegać innym władzom, ale nie godzimy się też na to, by były ponad prawem. Sądy nie tylko nie zapobiegły np. aferze reprywatyzacyjnej w Warszawie, ale wręcz się do niej przyczyniły. Sprzeciwiamy się zamachowi na niezależność sądów, ale nie możemy zaakceptować sytuacji, gdy większość poważnych afer w historii Polski po 1989 nie została rozliczona, podobnie jak większość sędziów będących stalinowskimi zbrodniarzami. To temat na poważną dyskusję. Tylko w jaki sposób ją prowadzić, skoro obecny obóz  przejmuje sądy w czasie nocnych awantur, całkowicie lekceważąc nie tylko opozycję, ale wszystkich obywateli? Czy założenie, że sądy będą sprawniejsze i uczciwsze, bo będą czuły oddech ministra Zbigniewa Ziobry, wytrzymuje zderzenie ze zdrowym rozsądkiem? Ponad ćwierć wieku po odzyskaniu pełnej suwerenności i odnalezieniu własnego miejsca w strukturach świata zachodniego, wokół Polski gromadzą się ciemne chmury. Unia Europejska znajduje się w kryzysie. NATO, które jest gwarantem naszego bezpieczeństwa, przechodzi wstrząsy, związane z wynikami wyborów wśród najpotężniejszych państw Sojuszu. Równocześnie Rosja zeszła z drogi ku demokracji i prowadzi coraz bardziej konfrontacyjną i agresywną politykę zagraniczną. Zaledwie kilkaset kilometrów od naszej wschodniej granicy, na Ukrainie, wciąż toczy się wojna. A u nas? Elity polityczne rozpętały polsko-polską zimną wojnę domową, której temperatura przekracza już wszystko, co pamiętamy od czasów odzyskania suwerenności. Życie polityczne bliższe jest standardom państw III Świata, a nie Europy. Nienawiść, pieniactwo i absolutny brak kultury dialogu stały się siłą napędową polskiej polityki. Sęk w tym, że Polska, aby na trwałe zakotwiczyć w świecie demokracji i dobrobytu, nie może stać się ""chorym człowiekiem Europy"". Brak stabilności politycznej to zagrożenie nie tylko dla bezpieczeństwa narodowego. Atmosfera ciągłej walki prędzej czy później znajdzie odzwierciedlenie również w wynikach gospodarczych. Polska dokonała wielkiego skoku w ciągu ostatnich 25 lat, ale zarazem trudno nie zauważyć, że owoce polskiego sukcesu nie stały się udziałem wielu Polaków, którzy mimo ciężkiej pracy nadal żyją w biedzie. Aby ich z tej biedy wydobyć, Polska nie może rozwijać się tak, jak inni w Unii Europejskiej. Musi rozwijać się szybciej. Tak się jednak nie stanie, jeśli wzrost gospodarczy będzie drugorzędnym tematem debaty publicznej, a kompromis pojęciem obcym naszej kulturze politycznej. W wypadku Polski oznacza on szacunek dla osiągnięć ostatniego ćwierćwiecza, przy jednoczesnej woli zmiany tego, co się nie udało. Kompromis to konieczność budowy społeczeństwa obywatelskiego, a nie zwalczających się plemion politycznych. Nauka kompromisu wymaga dojrzałości od polityków, jak i od szeroko rozumianej inteligencji: ludzi kultury i nauki, ekspertów, dziennikarzy. Grzeszy przeciw Polsce każdy, kto zamiast szukać w przeciwniku choćby (na początek) pierwiastka dobra i prawdy, widzi w nim tylko złą wolę i kłamstwo, każdy, kto do odmalowania skomplikowanej rzeczywistości używa tylko dwóch kolorów – czarnego i białego. Problem w tym, że w Polsce nadal polityką rządzi PRL. Dwie strony konfliktu politycznego bez odwołań do PRL nie są, można odnieść wrażenie, w stanie – 30 lat po jego upadku  - sformułować żadnej poważniejszej myśli. Jedni – tocząc z nieistniejącym od 30 lat PRL walkę, drudzy – usprawiedliwiając każde swoje zaniechanie tym, że jest przecież lepiej, niż było za tamtych czasów. Pokolenia 40-latków i młodszych taka argumentacja już nie obchodzi. Zbrodnie należy rozliczyć, ale dzisiejsi pseudoantykomuniści, którzy mieli okazję z PRL walczyć, ale woleli nie robić nic, lub też w komunistycznym systemie uczestniczyć, jedynie śmieszą swoją hipokryzją. Nie wypada, by morały o rozliczaniu komunizmu prawił obóz, którego twarzą stał się prokurator stanu wojennego! Równocześnie PRL, którego nie ma od 30 lat, nie może być już dłużej alibi i wytłumaczeniem bylejakości, braku sprawności administracji i tego, że nadal w tak wielu miejscach odstajemy od Zachodu. Legiony Polaków pracujących w UE udowodniły, że możemy i potrafimy pracować i organizować się tak samo dobrze, jak narody Europy Zachodniej. To nie Polacy, a polscy politycy nie mogą i nie potrafią. Cieszą lepsze drogi i nowe place zabaw, ale od polityków trzeba dziś wymagać więcej. Zamiast  słynnego hasła ""nie róbmy polityki, budujmy Orliki"", warto oczekiwać, by Orliki budowano, a politykę robiono. Byle robiono ją w końcu na poważnie. W sporze PiS i opozycji Polaków stawia się przed fałszywą alternatywą - bo albo mamy poprzeć sanację tego, co było w Polsce złe i wówczas mamy godzić się na łamanie konstytucji i zasad państwa prawa, albo też broniąc tych zasad, mamy udawać, że nie było w Polsce nieprawości i występku. To kuriozalne, ale wiele dzisiejszych sporów korzeniami sięga jeszcze okresu PRL i konfliktów w opozycji demokratycznej sprzed 30-40 lat. Dziś zatruwają one współczesność. W rezultacie o sprawach państwa decydują uwarunkowania naprzemiennie agenturalne lub towarzyskie sprzed ponad ćwierćwiecza - które też mało nasze i młodsze, urodzone już w wolnej Polsce pokolenia, obchodzą. Przykład Lecha Wałęsy:  jedni każą go wyłącznie czcić i udawać, że nie miał w życiu chwil upadku, a drudzy chcą zapominać o tym, że z upadku się podnosił i poprowadził Polskę do wolności. Wielu Polaków opiera się tej sowietyzacji myślenia i umie patrzeć na świat, dostrzegając w nim różne barwy i odcienie. Niemcy, żegnając niedawno Helmuta Kohla, wspominali jego rolę w zjednoczeniu Niemiec, ale nie pomijali wątku afery z nielegalnym finansowaniem CDU. Jeśli w istocie mamy być ludźmi Zachodu, to musimy na naszych bohaterów patrzeć nie po bolszewicku – wielbiąc lub opluwając, ale widząc wszystkie, a nie tylko wybrane barwy i odcienie. Robert Brylewski, legenda polskiego podziemia muzycznego, tak zdefiniował w jednym z wywiadów chorobę, która jak widać do dziś zatruwa polskie społeczeństwo: ""Odkryłem uzależnienie gorsze niż wszystkie narkotyki, uzależnienie od stawiania kropki na końcu zdania. Zaczynamy zdanie od ""ja"", a na końcu musimy postawić kropkę, żeby podkreślić, że tam zawiera się nasza niewzruszona racja. Jeśli nie zostawisz sobie innej furtki, trafiasz do bardzo hermetycznego pokoiku ‘wiem wszystko’, z kratami, zamkami i alarmami"". Zbyt szybko stawiamy kropki na końcu zdania, dyskutując w Polsce o historii i o sprawach, które nas dzielą. Niszczy nas brak szacunku do przeciwnika politycznego. Ten jest wrogiem, nie konkurentem. Opozycji się nie słucha, nie włącza się jej do rozmowy, a strumienie finansowe kierowane są niezmiennie niemal wyłącznie do ""swoich"". To tylko radykalizuje drugą stronę. Jeśli dziś krytykujemy radykalizm PiS, to nie możemy nie dostrzec, iż gdy sam był w opozycji, też był obiektem takiej polityki.  W pewnym sensie radykalizm PiS może być efektem ubocznym taktyki, którą wobec PiS stosowano. I nawet jeśli zemstę prawicy - przy odrobinie dobrej woli - można spróbować zrozumieć, to nie zmienia faktu, że jej brutalny, momentami paranoidalny wymiar, nie może zyskać akceptacji u żadnego przyzwoitego człowieka. Polską polityką rządzą nie dialog i kompromis, ale nienawiść i pogarda, przy czym nienawiść to bardziej cecha prawicy, a pogarda – tzw. salonu. To nieważne, które z tych uczuć bardziej stygmatyzuje i niszczy przeciwnika politycznego. Martwi raczej, że skutki ludzkich małości niszczą kraj. Nie bez winy jest polska inteligencja, która zbyt często ogranicza się do okazywania swej wyższości,  a za rzadko robi to, co ewentualnie dawałoby jej prawo do takiego zachowania. Jeśli powinnością inteligencji jest przechowywanie zasad i wartości, to nie może kierować się wyłącznie rachunkiem własnych zysków, a świadomą aktywność obywatelską ograniczać do bezrefleksyjnego popierania jednej ze stron sporu. Inteligencja może wznieść się ponad niechęć i urazy. Dziś pielęgnuje żale i złość. Są też zwykli potakiwacze – czasem naprzemiennie raz jednej, raz drugiej ekipy politycznej. Czemu kiedyś o apelach i listach otwartych wychodzących ze środowisk inteligenckich dyskutowali wszyscy, a dziś przechodzą one bez echa? Chorobą polskiej demokracji jest też konformizm. Wielu jest tych, którzy będąc ludźmi wykształconymi, a nie mając przy tym kręgosłupa moralnego, zachowują się niczym w PRL okresu gierkowskiego, gdy już nie terror, a kunktatorstwo stały się istotą systemu. W życiu publicznym, niezależnie od wyraźnych podziałów, nie brak też jednak postaw, które wczoraj kazały wspierać PO, a dziś – równie ochoczo – PiS. Za często ludzie oceniani są za pryncypialną postawę polityczną, a za rzadko za pracę. W efekcie bohaterami naszej politycznej codzienności są ci, którzy robią wokół siebie dużo szumu, a rzadziej ci, który po prostu pracują. Polityka zaczyna się w efekcie społeczeństwu kojarzyć nie z ciężką pracą, a z efekciarstwem. Tymczasem zarówno w obecnym, jak i poprzednim rządzie są tacy, o których mało się mówi, mimo że wykonują konkretną, pożyteczną pracę. PiS? Jarosław Gowin i reforma szkolnictwa wyższego, gdzie pieniądze mają w końcu wiązać się nie z liczbą studentów, a jakością kształcenia, a feudalny system polskich uczelni ma być zastąpiony takim, w którym kariery młodych naukowców od ich pracy naukowej, a nie relacji z władzami uczelni. Warte uwagi są też osiągnięcia minister cyfryzacji Anny Streżyńskiej. PO? Choćby minister sprawiedliwości Marek Biernacki czy minister obrony Tomasz Siemoniak, który zahamował proces rozbrajania naszej armii, kupując kolejne czołgi Leopard-2 dla naszych sił pancernych. Wymieniamy po dwa nazwiska z każdego rządu - ale nie po to, by stawiać znak równości pomiędzy PiS a opozycją. W sprawie zwalczania mafii VAT-owskiej rząd PiS jest lepszy od rządu PO, a w zakresie ekologii - na odwrót. Konia z rzędem temu, kto jednoznacznie stwierdzi, czy VAT jest ważniejszy od ekologii, czy na odwrót. To raczej kwestia uczciwego odnotowania sukcesów każdej z ekip. Co istotne, bardzo rzadko, ale zdarzają się momenty, gdy na pochwałę zasługują oba obozy. Tak było choćby w przypadku starań o wzmocnienie wschodniej flanki NATO – przynajmniej tutaj widać kontynuację, choć niektórzy politycy - nawet tu, gdzie mogliby się porozumieć i podać sobie ręce - usiłują wmawiać, że historia zaczęła się od chwili, gdy to oni przejęli stery. Kontynuacji nie ma w dyplomacji, gdzie - szczególnie w polityce europejskiej – coraz częściej widać było z początku braki i potknięcia, a z czasem wyraźnie już konfrontacyjny kurs wobec naszych sojuszników w UE. Można oczywiście wspominać chwile, gdy np. Niemcy ws. Nord Stream podejmowali działania godzące w nasze interesy, ale rzecz w tym, że aby skutecznie temu przeciwdziałać, należy budować koalicje w UE, a to wymaga raczej dobrych, a nie coraz gorszych relacji.  Polska dyplomacja naprzemiennie jest, jakby to ujął PiS,  na kolanach lub też z kolan wstaje, ale nie wiedzieć czemu, nie umie po prostu stać. Lub choćby siedzieć. Byleby przy stole negocjacji, a nie w przedpokoju. W polityce wschodniej błędy popełniał rząd PO, który naiwnie i nieskutecznie szukał porozumienia z Rosją, ale teraz z kolei – na kierunku ukraińskim – coraz wyraźniej widać odwrót od dotychczasowej polityki zbliżenia z Kijowem, co jest szczególnie uderzające w przypadku PiS, bo jest zerwaniem z tzw. dziedzictwem Lecha Kaczyńskiego. Zarówno rządzący, jak i opozycja muszą zrobić pół kroku w tył – tak w odniesieniu do spraw stricte politycznych, jak i w retoryce. Obowiązkiem elit jest współpraca nawet z rywalami politycznymi, w celu ochrony strategicznych interesów narodowych. We Francji tradycyjne partie w krótkim czasie straciły rację bytu. Dla polskich elit może to być znak ostrzegawczy. Do stworzenia nowych sił politycznych trzeba idei, ludzi i pieniędzy. Idea już jest. Ludzie mogą się pojawić lada chwila – czy to spośród obecnych polityków, którzy nie zhańbią się podgrzewaniem atmosfery nienawiści, czy to spośród tych, którzy w polityce jeszcze nie uczestniczą. Pieniądze ma polski biznes, który – być może – w końcu uzna, że ma nie tylko prawa, ale i obowiązki. Niewykluczone, że zacznie inwestować w polskie życie publiczne, sponsorując aktywność publiczną, debaty, think tanki, a jeśli trzeba – również życie polityczne. Obecny stan polskich spraw z całą pewnością biznesowi nie służy. Na koniec: pytanie o to, dokąd zmierza Jarosław Kaczyński. Polityk, który odciśnie swoje piętno na przynajmniej kolejne dziesięciolecia.  Pouczać i pokrzykiwać nie wypada, ale też nie warto, bo to jedynie nakręca go do bardziej radykalnych zachowań. Prosić z kolei o to, by naprawiając, przy okazji nie niszczył, to  banał. Wszyscy widzieliśmy reakcję Jarosława Kaczyńskiego na to, gdy przywoływano pamięć prezydenta Lecha Kaczyńskiego. Żaden z nas - podpisanych pod tym tekstem - jednak prezydenta nie obrażał. I dlatego prosimy, by pamięć o jego dziedzictwie w większym stopniu wpływała na politykę PiS. Na dziś - gdy poruszamy się już poza granicami demokracji, jaką znaliśmy dotychczas - to absolutnie minimum. * Witold Jurasz, prezes Ośrodka Analiz Strategicznych, dziennikarz Polsat News2, b. charge d'affaires RP na Białorusi * Janusz Schwertner, dziennikarz Onetu","""Sądy nie mogą podlegać innym władzom, ale nie godzimy się też na to, by były ponad prawem""",
http://wiadomosci.onet.pl/tylko-w-onecie/dr-ryszard-piotrowski-o-zmianach-w-sadownictwie/xytd3cr,Dr Ryszard Piotrowski o zmianach w sądownictwie,"-To jest niezgodne z konstytucją - materialne i formalnie - ocenił dr Ryszard Piotrowski tryb uchwalania nowej ustawy o SN. Jak zauważył gość ""Onet Rano."", TK przyjął liberalne podejście, jeśli chodzi o sposób w jaki przyjmowane są ustawy. - Wiążące jest przejście trzech czytań - tłumaczył ekspert. - Jeżeli w toku prac ustawodawczych nie ma możliwości wyrażenia stanowiska, to wtedy można stwierdzić, że naruszono konstytucję - dodał.",,,
http://wiadomosci.onet.pl/tylko-w-onecie/wladyslaw-kosiniak-kamysz-trzeba-zedrzec-oblude-z-pis/y4mkqkc,Władysław Kosiniak-Kamysz: trzeba zedrzeć obłudę z PiS,"- Nie jesteśmy w stanie zatrzymać dzisiaj PiS-u w Sejmie - stwierdził prezes PSL w ""Onet Rano."". Jak w takim razie opozycja zamierza walczyć z reformami rządu? - 15 godzin debatowaliśmy pokazując, że te ustawy to ""ściema"". Nie dają poczucia sprawiedliwości, tylko umacniają obóz władzy - przekonywał Kosiniak-Kamysz i dodał, że mównica sejmowa jest ""największą bronią opozycji"". - Nie chcę się z rządem bawić w chowanego, bo oni są w tym lepsi - powiedział, nawiązując do ekspresowego trybu wprowadzania kolejnych zmian.",,,
http://wiadomosci.onet.pl/opinie/tomasz-lis-o-protestach-ws-reform-sadownictwa/0y0dxhn,Tomasz Lis o protestach ws. reform sądownictwa,"Tomasz Lis mówił w ""Onet Rano."", że ciężko przewidzieć konsekwencje protestów obywatelskich po rządowych reformach sądownictwa. - Przypomina mi się rok 1980. Lipcowe strajki były, minęły, a w sierpniu nastąpiła eksplozja. Może teraz nastąpi coś, kiedy dowiemy się, że nie będzie żadnego weta - stwierdził i dodał, że wczoraj był wzruszony. - Na poprzednich demonstracjach byłem najmłodszy. Teraz na drodze sprzed Pałacu przed Sejm okazało się, że jestem najstarszy - tłumaczył. Redaktor naczelny ""Newsweeka"" dodał, że Jarosław Kaczyński ""zgromadził już ciąg zabawek, żeby zamontować pełną dyktaturę"".",,,
https://wiadomosci.onet.pl/tylko-w-onecie/senat-debatuje-nad-ustawa-o-sn-a-przed-sadem-trwa-demonstracja/xtwnj1n,"Senat debatuje nad ustawą o SN, a przed sądem trwa demonstracja","Senat przyjął bez poprawek uchwaloną wczoraj przez Sejm ustawę o Sądzie Najwyższym. Glosowało 80 senatorów: 55 było za przyjęciem ustawy, przeciw zagłosowało 23, wstrzymało się dwóch senatorów. Zgodnie z ustawą utworzone mają być m.in. trzy nowe Izby SN, w tym Izba Dyscyplinarna; zmienić ma się tryb powoływania sędziów SN, a wszyscy obecni sędziowie SN mogą zostać przeniesieni w stan spoczynku. Opozycja, według której ustawa jest niekonstytucyjna, apeluje o weto prezydenta.",,Zbigniew Ziobro podczas przemówienia w Senacie,
https://wiadomosci.onet.pl/kraj/protesty-w-polsce-przeciwko-ustawie-o-sadzie-najwyzszym/5ctwjny,Demonstracje przeciwko ustawie o Sądzie Najwyższym,"Wiele osób protestowało w Warszawie przeciwko zmianom w Sądzie Najwyższym, które forsuje PiS. Według rzecznika stołecznego ratusza Bartosza Milczarczyka w proteście uczestniczyło 50 tys. osób. Mariusz Mrozek z biura prasowego Komendy Stołecznej Policji poinformował natomiast, że w kulminacyjnym momencie demonstracji przed Pałacem Prezydenckim brało udział 14 tys. osób.","Na ulice wyszli jednak także mieszkańcy innych miast w całej Polsce. Największa demonstracja rozpoczęła się po godzinie 20 przed Pałacem Prezydenckim. Zgromadzeni przeszli potem przed Sejm, a następnie - przed siedzibę Sądu Najwyższego. Około godz. 3.30 w nocy policja usunęła osoby siedzące i blokujące ul. Wiejską i Górnośląską. Podczas akcji funkcjonariuszy demonstranci skandowali: ""Konstytucja"", ""Wolne sądy"" oraz ""Wolność, Równość, Demokracja"". Wcześniej kilkanaście osób próbowało zablokować wyjazd radiowozu, w którym był rzecznik rządu Rafał Bochenek. Policja usuwała protestujących, którzy uniemożliwiali przejazd radiowozu. Kilkaset osób uczestniczących wcześniej w proteście przed Sejmem i siedzibą prezydenta przeszło w nocy przed gmach Sądu Najwyższego i tam - przy pomniku Powstania Warszawskiego - urządziło wiec. Niektórzy z jego uczestników zapowiadali, że zostaną tam do rana. Do ""obrony przed Sądem Najwyższym"" wzywał demonstrantów Władysław Frasyniuk podczas swojego wystąpienia w pobliżu budynku Sejmu. - W tym momencie musimy pokazać swoją dojrzałość polityczną; nie ma powodów, byśmy reklamowali ten gmach, byśmy udawali, że mamy parlament, który reprezentuje interesy obywatelek i obywateli, jest konieczność, aby stanąć w obronie sądów, w obronie sędziów. Idziemy pod sąd, by od jutra pilnować tej instytucji państwa prawa, od jutra bronimy państwa prawa pod Sądem Najwyższym - apelował były działacz ""Solidarności"". Uczestnicy protestu na placu Krasickich, głownie młodzi ludzie, słuchali odczytywanych fragmentów konstytucji, odnoszących się m. in. do niezawisłości sądów i kadencyjności stanowiska pierwszej prezes Sądu Najwyższego.""Część z was niech idzie do domu odpocząć, część niech zostanie do rana, ale rano niech będzie was tylu, ile teraz, by dać wparcie profesor Gersdorf (Małgorzata, I prezes SN - red.) i każdemu sędziemu w Polsce"" - wzywał jeden z manifestantów. Odpowiedziały mu okrzyki ""Zwyciężymy"". Demonstranci wypełnili połowę placu, usiedli, mają zapalone świece; włączają też latarki w smartfonach. Trzymają flagi polskie, unijne i KOD. Teren wokół budynku sądu ochrania policja, ruch przez pl. Krasińskich był przez pewien czas zamknięty. Część manifestujących, która pozostała pod Sejmem, usiadła pod barierkami okalającymi gmach parlamentu, trzymając się za ręce. Według rzecznika stołecznego ratusza Bartosza Milczarczyka w proteście uczestniczyło 50 tys. osób. Mariusz Mrozek z biura prasowego Komendy Stołecznej Policji poinformował natomiast, że w kulminacyjnym momencie demonstracji przed Pałacem Prezydenckim brało udział 14 tys. osób. Jak dodał Mrozek, policja nie odnotowała poważnych incydentów. PiS walcem rozjechało polską demokrację przyjmując ustawę likwidującą Sąd Najwyższy - mówili podczas czwartkowej manifestacji przed Pałacem Prezydenckim liderzy opozycji. Domagali się, aby prezydent zawetował ustawę o SN, KRS i sądach powszechnych. Środowiska opozycyjne, w tym PO, Nowoczesna, PSL protestowały w czwartek ws. uchwalenia przez Sejm ustawy o SN. Protest przed Pałacem Prezydenckim po godz. 20 rozpoczęło odśpiewanie hymnu Polski i odczytanie przez aktorkę Joannę Szczepkowską preambuły do Konstytucji z 1997 r. Po demonstracji przed Pałacem Prezydenckim manifestanci przeszli pod Sejm. Jako pierwszy na scenie pojawił się lider PO Grzegorz Schetyna, witany okrzykami: ""zjednoczona opozycja"". Schetyna stwierdził, że ""komuna chce wrócić"". ""Nie pozwolimy na to"" - przekonywał. ""235 posłów PiS głosowało za tym, żeby zdemolować niezawisłość polskich sądów, żeby zniszczyć polski Sąd Najwyższy. To jest hańba"" - oświadczył. Jak mówił, politycy PiS wszystkich, którzy nie są sympatykami ich partii, ""uważają za morderców"". - Nie ma dla nas według nich miejsca w Polsce - nie pozwolimy na to. To jest nasz kraj, to jest nasza Polska i muszą to wiedzieć - podkreślił. O niepodpisywanie ustawy o SN apelował do prezydenta były I prezes SN Adam Strzembosz, którego wcześniej Schetyna określił jako ""ikonę"". - Nie jestem ikoną, jestem staruszkiem, który jeszcze się trzyma na nogach - mówił Strzembosz. Dodał, że zwrócił się do prezydenta, ""by sobie rąk tą ustawą nie ubrudził"". - Bo kiedyś powiedzą: podpisał ustawę wprowadzającą zbiorową odpowiedzialność, a to ma odpowiednie konotacje historyczne - wskazał. - Czuję się tutaj o 26 lat młodszy - powiedział też. Lider PO ponowił apel byłego I prezesa SN do Andrzeja Dudy. - Osoba, która mieszka tutaj za nami, ma wielką szansę, żeby pokazać, że jest prezydentem wszystkich Polaków. Musi tylko zrobić jedną rzecz: zawetować trzy ustawy, a my mu dzisiaj mówimy: ""chcemy weta!"" - apelował Schetyna. Lider Nowoczesnej Ryszard Petru dziękował PO i PSL za ""dobrą współpracę w tych trudnych dniach"". Dziękował za ""wzruszające przyjęcie"" przed Pałacem Prezydenckim. - To jest taki moment, kiedy czujemy, że nasza praca ma sens, bardzo państwu za to dziękuję, bo dzisiaj jest zły dzień dla polskiej demokracji - mówił Petru. Jak ocenił, PiS ""walcem rozjechało polską demokrację"", przyjmując ustawę, która ""likwiduje Sąd Najwyższy"". ""To będzie data, która przejdzie do historii Polski, ale dzięki temu, że tu jesteśmy, mamy nadzieję, że będzie lepiej, że to wszystko odkręcimy"" - oświadczył. Zdaniem lidera Nowoczesnej, polskie społeczeństwo czekają ""kolejne bitwy"": o media, polskie uczelnie i sumienia. - We wszystkich tych sprawach musimy być razem, ale z wami musimy być razem. Żeby można było obalić PiS, muszą być nas setki tysięcy w całym kraju, a jak będzie nas milion, to obalimy ten rząd - podkreślił Petru. Lider PSL apelował o podpisywanie petycji do prezydenta o zawetowanie ustaw ""umacniających obóz władzy"". - Panie prezydencie, jest zawsze taki moment, gdy człowiek, który wygrywa tak ważne wybory, może zmazać złe decyzje i niedociągnięcia, rozczarowania nas wielu, trzy razy wetując - powiedział Władysław Kosiniak-Kamysz. Wskazując na liderów PO i Nowoczesnej, szef ludowców mówił, że zachowali się przyzwoicie, bo nikt nie poparł ustawy o SN w głosowaniu w Sejmie. Jak powiedział, w tych ustawach nie ma nic dla ludzi - ""to jest tylko umacnianie władzy"". - Jeżeli będzie trzeba to pójdziemy od Juraty, pójdziemy na Hel, a wszystkim ludziom, którym na sercu nie leży dobro RP, wszystkim ludziom złej woli mówimy: ""go to hell"" - dodał. Lider KOD Krzysztof Łoziński dziękował protestującym od kilku dni przed Sejmem. Krytykował PiS za ""haniebne"" ustawy dot. sądownictwa. - To my jesteśmy wolnymi ludźmi, a nie Jarosław Kaczyński zniewolony nienawiścią, głupotą i szaleństwem - stwierdził Łoziński. Aktor Wojciech Pszoniak odczytał wiersz Czesława Miłosza ""Który skrzywdziłeś"", a aktor Łukasz Simlat fragmenty konstytucji odnoszące się do sądownictwa. Potem część manifestujących przeszła sprzed Pałacu Prezydenckiego pod Sejm. Według rzecznika stołecznego ratusza Bartosza Milczarczyka w proteście uczestniczyło 50 tys. osób. Mariusz Mrozek z biura prasowego Komendy Stołecznej Policji poinformował, że w kulminacyjnym momencie demonstracji przed Pałacem Prezydenckim brało udział 14 tys. osób. Jak dodał Mrozek, policja nie odnotowała poważnych incydentów. Protesty odbywały się też w innych miastach. W Szczecinie tłum zgromadził się na pl. Solidarności; skandowano: ""Wszyscy razem pięści w górze, naród przeciw dyktaturze"", ""Solidarność"", ""Szczecin, Warszawa, wspólna sprawa"". Protestujący mieli transparenty ""Szczecin żąda szacunku dla prawa"", ""Suweren składa daninę z prawa"". - Powiem wam co powinniście robić. Nie liczmy na Senat, nie liczmy na prezydenta, to są tylko atrapy. Liczmy na siebie - powiedział do manifestantów były szef MSW, działacz opozycji w PRL Andrzej Milczanowski. - Co nam zostało? Została nam ulica. Protesty. Demonstracje. Jeżeli w Warszawie na przestrzeni miesiąca odbędą się dwie demonstracje po 200 tys. ludzi to mamy szansę. Nie musimy czekać na następne wybory - zachęcał zgromadzonych. Protest przeciw reformie sądownictwa odbył się także przed siedzibą krakowskich sądów. Zebrani przynieśli flagi Polski i UE, palili znicze. Skandowali ""Wolne sądy i „Chcemy veta"". Do zebranych przemawiał rzecznik KRS sędzia Waldemar Żurek, który apelował do sędziów, by nie wstępowali do ""czegoś, co się wkrótce może nazywać Krajowa Rada Sądownictwa"". - Jeśli się nie zgłoszą, jeśli nie dadzą się namaścić politykom, ten organ nie powstanie – mówił Żurek. W Kielcach manifestacja odbyła się pod pomnikiem ks. Józefa Popiełuszki. Odśpiewano hymn narodowy. - Przyszliśmy tutaj nie po to, żeby bronić sędziów czy sądów, ale żeby bronić obywateli i ich praw do podstawowych wartości. Nie sądziliśmy, że przyjdzie jeszcze taki czas, kiedy o te podstawowe wartości trzeba będzie wychodzić na ulice, aby ich bronić – mówił wiceprezes PSL Adam Jarubas. Jak mówił, ma wrażenie, iż dzisiaj rozpoczyna się restauracja PRL-u w Polsce. Potem manifestanci przeszli pod siedzibę Sądu Okręgowego w Kielcach, gdzie zapalili świece w ramach akcji ""Łańcuch Światła"". We Wrocławiu protestujący przeszli sprzed gmachu sądu do Rynku. Odczytano fragmenty konstytucji. Skandowano ""Wolne sądy"", ""Wolność, równość, demokracja"". Przemawiał m.in. były działacz opozycji z czasów PRL Józef Pinior. Podkreślił, że dzisiejsze protesty to dopiero początek. - Cała Polska, miliony ludzi staną w obronie demokracji. Ci, którzy dzisiaj dokonali tego zamachu, będą się tego wstydzili - mówił Pinior. Setki osób z zapalonymi lampionami i świecami zgromadziły się także przed siedzibą Sądu Okręgowego w Katowicach, by zaprotestować przeciwko reformom wymiaru sprawiedliwości. Do zgromadzonych przemawiali m.in. adwokaci i sędzia. - Widzę Sąd Okręgowy w Katowicach, a przed nim tłum ludzi, tłum obywateli. Cieszę się, bo widzę, że jesteście murem przed wymiarem sprawiedliwości; murem, który jest naszą opoką i źródłem tej władzy (sądowniczej - red.), bo władzą jesteście wy, suweren - mówił sędzia jednego z sądów rejonowych, Sebastian Kosmowski. Uczestnicy zgromadzenia skandowali: ""Konstytucja"", ""Wolne sądy"" oraz ""Wolność, Równość, Demokracja"". Żądali, by prezydent zawetował ustawy zmieniające wymiar sprawiedliwości. ""Chcemy weta"" - krzyczeli. W Gdańsku w demonstracji przed budynkiem sądu okręgowego uczestniczyło kilka tysięcy osób. ""Powstała lista Misiewiczów. Czas zacząć tworzyć narodową listę hańby. W każdej gminie, powiecie, mieście, województwie zacznijmy sporządzać listę hańby narodowej. Dzisiaj pojawiło się na niej już niestety pierwsze kilkaset nazwisk"" - mówił prezydent Gdańska Paweł Adamowicz. Zaczął wymieniać imiona i nazwiska pomorskich posłów PiS, którzy głosowali za nową ustawą o SN. Po każdym wyczytanym nazwisku tłum buczał i gwizdał oraz skandował ""hańba"". W Białymstoku kilkaset osób protestowało przed sądem okręgowym. Nie było transparentów, pojawiły się biało-czerwone flagi. Po postawieniu lampek na schodach sądu odśpiewano hymnu Polski.",Uczestnicy demonstracji przeciwko zmianom w Sądzie Najwyższym,
https://wiadomosci.onet.pl/kraj/senacka-komisja-przyjela-bez-poprawek-ustawe-o-sadzie-najwyzszym/j7g0tn7,Senacka komisja przyjęła bez poprawek ustawę o Sądzie Najwyższym,"Senacka Komisja Praw Człowieka, Praworządności i Petycji po wielogodzinnym posiedzeniu zdecydowała o przyjęciu bez poprawek ustawy o Sądzie Najwyższym. O to wnioskowali senatorowie PiS. Wcześniej odrzucono wnioski, m.in. Jana Rulewskiego (PO) o odrzucenie ustawy w całości. Senat, już na posiedzeniu plenarnym, wróci do pracy nad ustawą o godzinie 9.","Senatorowie Platformy Obywatelskiej zapowiedzieli, że wniosek o odrzucenie ustawy ponowią jako wniosek mniejszości. Zamierzają również wykorzystać cały przysługujący im czas na wypowiedzi. Oznacza to, że posiedzenie Senatu w tej sprawie może potrwać wiele godzin. Za przyjęciem ustawy bez poprawek opowiedziało się sześciu senatorów, przeciw było dwóch, nikt nie się nie wstrzymał. PO przez długi czas zgłaszała szczegółowe poprawki. Ponawiała poprawki zgłaszane przez posłów PO podczas prac nad ustawą w Sejmie. Przejęła też wszystkie kilkanaście poprawek Biura Legislacyjnego Senatu. Piotr Zientarski (PO) uzasadniał wniosek o odrzucenie ustawy tym, że ""nie jest to żadna reforma, tylko kłamstwo"". ""Jest to zwykła wymiana kadr"" - dodał. Jego zdaniem niezgodny z konstytucją jest m.in. przepis o skróceniu kadencji I prezesa SN. - Wy po prostu zdajecie sobie z tego sprawę, śmiejecie się, szydzicie z nas. Ale ten się śmieje, kto się śmieje ostatni - dodał. W trakcie posiedzenie komisji cały czas słychać było dobiegające przez otwarte okna okrzyki osób, które protestujowały przeciwko wprowadzanej reformie sądownictwa. ""Nie jesteśmy chłystkami; nie przeszkadzajmy sobie; zamknijmy okna"" - prosiła Bogusława Orzechowska (PiS). W pewnym momencie senatorowie, razem z protestującymi, odśpiewali hymn. Okrzyki manifestujących słychać było jeszcze po 1.00 w nocy. Pod koniec protestujący odśpiewali najpierw ""Przybyli ułani pod okienko"", a następnie hymn państwowy. Do jego odśpiewania włączyli się senatorowie PO, przerywając składanie poprawek. Senatorowie PO wychodzili też do protestujących. Wcześniej senacka Komisja Praw Człowieka, Praworządności i Petycji odrzucała kolejne wnioski senatorów opozycji o przerwę w pracach nad ustawą o SN. Wicemarszałek Bogdan Borusewicz wniósł o przełożenia obrad komisji do przyszłego tygodnia. Uzasadniał to tym, że od czasu przyjęcia ustawy przez Sejm do rozpoczęcia prac senackiej komisji minęło ""zaledwie pięć godzin"". - Jest to sytuacja niespotykana. Szkoda, że nie ma otwartych okien, bo usłyszałby pan głos tych 100 tys., osób, które są na zewnątrz - mówił do przewodniczącego komisji. Następnie otworzył okno i stanął przy nim. Słychać było skandowanie protestujących: ""wolne sądy"", ""precz z Kaczorem"". Do Borusewicza dołączyli inni senatorowie opozycyjni. Wiceminister sprawiedliwości Marcin Warchoł przedstawił senackiej komisji praw człowieka przyjętą przez Sejm nową ustawę o Sądzie Najwyższym. Prosił o poparcie ustawy, odnosił się również do uwag zawartych w opinii Biura Legislacyjnego Senatu. Warchoł podkreślił, m.in. że - na co zwracało uwagę Biuro - właściwość poszczególnych izb Sądu Najwyższego nie jest przedmiotem ustawy. Podkreślił, że obecnie również tak jest - reguły te są zapisane w regulaminie SN. Opisując nowy ustrój SN skupił się na sprawach dyscyplinarnych sędziów. Przypomniał m.in., że ustawa wprowadza nowy tryb - wyrok nakazowy przy postępowaniach dyscyplinarnych. Przypominał, że przepisy zapobiegają też obstrukcji ze strony sędziów - będzie można rozpoznawać je bez tamowania biegu sprawy. - Mamy tutaj do czynienia z usprawnieniem postępowania dyscyplinarnego, zapobieganiem nadużywaniu prawa, zapobieganiem wydłużaniu tego postępowania. Znane są przypadki postępowań 10-letnich, tylko dlatego, że ten czyn był jednocześnie przestępstwem, i postępowania toczyły się bardzo, bardzo długo - mówił Warchoł senatorom. Od wyroków dyscyplinarnych nie przysługuje kasacja - zaznaczył opisując przepisy. Zwrócił też uwagę, że w ustawie zapisano możliwość stosowania kontroli operacyjnej w postępowaniu dyscyplinarnym. Warchoł przypomniał, że w poprawkach przyjętych przez Sejm odmiennie od pierwotnej propozycji zapisano, że sprawy będą rozpatrywane w kolejności wpływu. Ustawa o Sądzie Najwyższym została przyjęta przez Sejm w czwartek po godz. 15. Prace nad nią Sejm zaczął we wtorek przed południem. Ostatecznie przyjęto wszystkie poprawki PiS; w tym poprawkę odzwierciedlająca propozycję prezydenta Andrzeja Dudy, wedle której o wyborze sędziów - członków KRS - będzie decydował Sejm większością 3/5 głosów. Sejm odrzucił ponad 1000 poprawek opozycji. Nie zgodził się też na odrzucenie projektu w całości. Za ustawą głosowało 235 posłów, przeciw było 192, 23 wstrzymało się od głosu. Nową regulację o SN poparli posłowie PiS; przeciw były: PO, N i PSL. Podzielony był klub Kukiz'15 - część posłów wstrzymała się od głosu, część zagłosowała przeciw ustawie. Zgodnie z ustawą, utworzone mają być m.in. trzy nowe Izby SN, w tym Izba Dyscyplinarna; zmienić ma się tryb powoływania sędziów SN. Wszyscy obecni sędziowie SN mogą zostać przeniesieni w stan spoczynku. Podczas czwartkowych głosowań, do ustawy wprowadzono ponad 30 poprawek wniesionych przez PiS. Poprawki PiS wnoszą do ustawy m.in. propozycje zgłoszone przez prezydenta Andrzeja Dudę. Wśród nich jest przepis, że Sejm będzie wybierał sędziów-członków Krajowej Rady Sądownictwa większością 3/5 głosów. Prezydent mówił wcześniej, że bez takiej zmiany (którą wniósł do Sejmu w formie projektu noweli ustawy o KRS) nie podpisze ustawy o SN. Inna poprawka, uwzględniająca wniosek prezydenta, zakłada, iż o tym, kto spośród obecnych sędziów, pozostanie w SN po uchwaleniu nowej ustawy, ostatecznie zdecyduje prezydent, a nie - jak pierwotnie proponowano – Minister Sprawiedliwości. Zgodnie z uchwalona ustawą, minister będzie wskazywał sędziów do pozostania w SN. Pozostali sędziowie, których pozostania w stanie czynnym nie zatwierdzi prezydent RP, następnego dnia po wejściu ustawy w życie zostaną przeniesieni w stan spoczynku. Prezydent ma też wskazać sędziego SN do pełnienia obowiązków I prezesa SN - jeśli dotychczasowy prezes został przeniesiony w stan spoczynku. Minister sprawiedliwości będzie zaś podejmował decyzję ws. ewentualnego przeniesienia sędziego SN w stanie spoczynku - na jego wniosek - do sądu powszechnego, wojskowego lub administracyjnego. Kolejna poprawka przewiduje, że to nie minister sprawiedliwości, ale prezydent wyda regulamin SN, określający liczbę stanowisk sędziowskich, wewnętrzną organizację SN oraz szczegółowy podział spraw między Izby. Inną poprawką wydłużono vacatio legis ustawy z 14 do 30 dni. - Każde wasze głosowanie w sprawie projektu ustawy o SN zapisze się w historii, będziecie się tłumaczyć przed swoimi dziećmi, wnukami - mówił, przed głosowaniem posłom PiS, lider PO Grzegorz Schetyna. Podobnie jak inni posłowie opozycji podkreślał, że jest to czarny dzień dla Polski. Jak przekonują autorzy ustawy, ma ona gwarantować pełnienie funkcji sędziego SN przez osoby o najwyższych kwalifikacjach zawodowych i etycznych. Wzmocniona ma być rola KRS w powoływaniu sędziów SN. Bez zmiany pozostaje, zasadniczy dzisiejszy przepis, że do pełnienia urzędu na stanowisku sędziego SN powołuje prezydent na wniosek KRS. Nowością jest zapis, że sędzią SN będzie mógł zostać np. sędzia sądu rejonowego, prokurator rejonowy, radca Prokuratorii Generalnej RP, adwokat, radca prawny i notariusz – pod warunkiem 10 lat stażu pracy. Staż nie byłby wymagany np. wobec prokuratora Prokuratury Krajowej czy profesora i dra hab. nauk prawnych. Według ustawy I prezes SN ma być powoływany przez prezydenta spośród pięciu a nie – jak dziś - dwóch kandydatów przedstawionych przez Zgromadzenie Ogólne Sędziów SN. W SN wyodrębnione mają zostać trzy nowe Izby - Prawa Prywatnego, Prawa Publicznego i Dyscyplinarna (obecnie w SN są Izby: Cywilna, Karna, Wojskowa oraz Pracy, Ubezpieczeń Społecznych i Spraw Publicznych). Izba Dyscyplinarna będzie rozpoznawała sprawy dyscyplinarne sędziów SN, sądów powszechnych, wojskowych, prokuratorów, adwokatów, radców prawnych, notariuszy i komorników sądowych. Wynagrodzenia sędziów tej Izby mają być o 40 proc. wyższe od pozostałych sędziów. Izba Dyscyplinarna będzie miała swą kancelarię oraz swój budżet. Ustawa przyznaje Ministrowi Sprawiedliwości prawo powołania własnego Rzecznika Dyscyplinarnego, który wyłączałby, w danej sprawie, udział Rzecznika Dyscyplinarnego SN. Rzecznik ministra miałby prawo złożenia wiążącego sprzeciwu wobec postanowień Rzecznika Dyscyplinarnego SN o odmowie wszczęcia lub o umorzeniu postępowania dyscyplinarnego - wraz z wiążącymi wskazaniami co do dalszego toku postępowania. Sędzią SN nie może zostać ten, kto pełnił służbę zawodową, pracował lub był współpracownikiem organów bezpieczeństwa"" w PRL. Wprowadzone będą też limity dla sędziów SN, jeśli chodzi o dodatkowe zajęcia, np. zatrudnienie na stanowisku dydaktycznym lub naukowym. Ustawa obniża granicę wieku do przejścia sędziego SN w stan spoczynku; ustanawia ją - co do zasady - na poziomie 60 lat, gdy chodzi o kobiety i 65 lat w przypadku mężczyzn. Przeciwko ustawie wypowiadał się sam SN, KRS, stowarzyszenia sędziowskie, samorządy prawnicze i organizacje pozarządowe. Za niekonstytucyjne uznawano wiele zapisów ustawy, głównie wygaszenie mandatów obecnych sędziów SN i przerwanie kadencji I prezes SN Małgorzaty Gersdorf. Pracą nad regulacją towarzysza protesty zarówno przed Sejmem jak i m.in. Pałacem Prezydenckim.",Senacka komisja przyjęła ustawę o Sądzie Najwyższym bez poprawek,
https://wiadomosci.onet.pl/kraj/biuro-legislacyjne-senatu-czesc-zapisow-ustawy-o-sn-moze-byc-niekonstytucyjna/1p9j34r,Biuro Legislacyjne Senatu: część zapisów ustawy o SN może być niekonstytucyjna,"Biuro Legislacyjne Senatu wytknęło forsowanej przez PiS ustawie o Sądzie Najwyższym wiele błędów, nieścisłości oraz w kilku punktach - sprzeczności z zapisami konstytucji. Co więcej, jego przedstawiciele mówili, że nie mieli wystarczająco dużo czasu, by odnieść się do wszystkich zapisów ustawy, która trafiła z Sejmu.","Posiedzenie komisji, na której przedstawiono opinię Biura Legislacyjnego, cały czas zagłuszały dobiegające przez otwarte okna okrzyki osób, które protestują przeciwko wprowadzanej reformie sądownictwa. Senaccy eksperci wskazali m.in. że nowa ustawa nie wskazuje w żadnym miejscu, jaki rodzaj spraw będzie rozpatrywany przez Izbę Prawa Prywatnego SN. Co więcej, poza wskazaniem, że w izbie tej będzie Wydział Wojskowy, przepisy nie wskazują, jakie inne wydziały będą się składały na strukturę tej izby. Zwrócili również uwagę, że choć prezydent będzie miał obowiązek określenia w regulaminie wewnętrznej organizacji Sądu Najwyższego, to zapisy nie uwzględniają w procesie jego stanowienia przedstawienia stanowiska przez którykolwiek z organów SN. Biuro wskazuje też zapisy, które mogą być sprzeczne z konstytucją. Wśród nich jest m.in. sposób wprowadzenia przez władzę wykonawczą regulaminu SN, sposób uregulowania funkcji Rzecznika Dyscyplinarnego Ministra Sprawiedliwości. Ale największe zastrzeżenia są do przepisów przejściowych, które dotyczą przeniesienia obecnych sędziów Sądu Najwyższego w stan spoczynku i jak czytamy w opinii, ""kreują nowe, nieznane konstytucji, uprawnienia Ministra Sprawiedliwości"". ""Takie ukształtowanie pozycji organu władzy wykonawczej, wskazującego Krajowej Radzie Sądownictwa wybranych przez siebie sędziów jako odpowiednich i uprawnionych do orzekania, w sposób uznaniowy i bez wyraźnych ustawowych wskazówek wydają sie naruszać art. 10 ust. 1 Konstytucji, art. 173 oraz art. 180 Konstytucji. Wiceminister sprawiedliwości Marcin Warchoł przedstawił wcześniej senackiej komisji praw człowieka przyjętą przez Sejm nową ustawę o Sądzie Najwyższym. Prosił o poparcie ustawy, odnosił się również do uwag zawartych w opinii Biura Legislacyjnego Senatu. Warchoł podkreślił, m.in. że - na co zwracało uwagę Biuro - właściwość poszczególnych izb Sądu Najwyższego nie jest przedmiotem ustawy. Podkreślił, że obecnie również tak jest - reguły te są zapisane w regulaminie SN. Opisując nowy ustrój SN skupił się na sprawach dyscyplinarnych sędziów. Przypomniał m.in., że ustawa wprowadza nowy tryb - wyrok nakazowy przy postępowaniach dyscyplinarnych. Przypominał, że przepisy zapobiegają też obstrukcji ze strony sędziów - będzie można rozpoznawać je bez tamowania biegu sprawy. - Mamy tutaj do czynienia z usprawnieniem postępowania dyscyplinarnego, zapobieganiem nadużywaniu prawa, zapobieganiem wydłużaniu tego postępowania. Znane są przypadki postępowań 10-letnich, tylko dlatego, że ten czyn był jednocześnie przestępstwem, i postępowania toczyły się bardzo, bardzo długo - mówił Warchoł senatorom. Od wyroków dyscyplinarnych nie przysługuje kasacja - zaznaczył opisując przepisy. Zwrócił też uwagę, że w ustawie zapisano możliwość stosowania kontroli operacyjnej w postępowaniu dyscyplinarnym. Warchoł przypomniał, że w poprawkach przyjętych przez Sejm odmiennie od pierwotnej propozycji zapisano, że sprawy będą rozpatrywane w kolejności wpływu.",Senacka komisja obraduje nad ustawą o Sądzie Najwyższym,
https://wiadomosci.onet.pl/swiat/departament-stanu-usa-zaniepokojony-ustawa-pis-wprowadzajaca-zmiany-w-sadzie/zt0z3b9,"Departament Stanu USA ""zaniepokojony"" ustawą PiS wprowadzającą zmiany w Sądzie Najwyższym","Departament Stanu USA jest zaniepokojony przyjęciem przez Polskę ustawy, która zdaje się ograniczać władzę sądowniczą - powiedziała podczas konferencji prasowej w Waszyngtonie rzeczniczka dyplomacji USA Heather Nauert.","Według niej Stany Zjednoczone ""bardzo dokładnie przyglądają się sytuacji”. - Polski rząd wydaje się zmieniać prawo w sposób, który osłabia rządy prawa w Polsce - dodała Nauert podkreślając, że Polska i USA pozostają bliskimi sojusznikami. Nową ustawę o Sądzie Najwyższym Sejm uchwalił - przy protestach opozycji - po południu. Przewiduje ona m.in. utworzenie trzech nowych Izb SN, zmiany w trybie powoływania sędziów SN, umożliwia też przeniesienie obecnych sędziów SN w stan spoczynku. Pozytywnie zaopiniowane poprawki PiS wnoszą do projektu m.in. propozycje zgłoszone przez prezydenta Andrzeja Dudę - wzmacniające kompetencje głowy państwa i wprowadzające przepis, że Sejm będzie wybierał sędziów członków KRS większością 3/5 głosów. Projekt ustawy o Sądzie Najwyższym to trzeci z elementów forsowanej przez PiS reformy wymiaru sprawiedliwości. Poprzednie - nowelizacje ustaw o Krajowej Radzie Sądownictwa i o ustroju sądów powszechnych - zostały w ub. tygodniu przyjęte przez Sejm i Senat, czekają obecnie na podpis prezydenta. Nowela ustawy o KRS przewiduje m.in. wygaszenie kadencji 15 członków Rady będących sędziami. Zgodnie z nowelizacją ich następców wybrałby Sejm - dziś wybierają ich środowiska sędziowskie. Według opozycji kadencji członków Rady nie można wygasić ustawą zwykłą, bo wymagałoby to zmiany konstytucji. Nowela o ustroju sądów powszechnych zmienia zasady powoływania i odwoływania prezesów sądów przez zwiększenie uprawnień ministra sprawiedliwości oraz m.in. wprowadza zasady losowego przydzielania spraw sędziom. Przeciw planom reform sądownictwa odbywają się protesty m.in. przed Sejmem i Pałacem Prezydenckim. Demonstracje organizowały partie i środowiska opozycyjne, m.in. PO, Nowoczesna, KOD, Obywatele RP, Partia Razem. KE oznajmiła, że jest bliska uruchomienia art. 7 traktatu unijnego, przewidującego sankcje, w związku z planowanymi w Polsce zmianami w sądownictwie. Znoszą one niezależność sądów i zagrażają rządom prawa w Polsce - oświadczył wiceszef KE Frans Timmermans. Timmermans zapowiedział na konferencji prasowej w Brukseli, że w przyszłym tygodniu KE przygotuje procedurę o naruszenia prawa przez nasz kraj. Podkreślił, że Komisja jest też bliska uruchomienia art. 7. traktatu o UE. To tzw. opcja atomowa, na końcu której kraj może być objęty sankcjami. Nałożenie sankcji na podstawie art. 7 nie jest jednak prostą sprawą. Unijne prawo przewiduje, że o uruchomienie tego przepisu unijnego traktatu może się zwrócić nie tylko Komisja Europejska, ale również Parlament Europejski lub jedna trzecia państw członkowskich. Kraje UE większością czterech piątych po uzyskaniu zgody PE mogą wówczas stwierdzić ""istnienie wyraźnego ryzyka poważnego naruszenia"" przez dany kraj wartości unijnych. Dopiero w kolejnym kroku Rada Europejska - czyli szefowie państw i rządów - może jednomyślnie otworzyć drogę do sankcji. Jednak w styczniu 2016 r. premier Węgier Viktor Orban w wywiadzie dla węgierskiego radia publicznego powiedział, że jego kraj nigdy nie poprze ewentualnych unijnych sankcji przeciwko Polsce. Węgry są solidarne z Polską – oświadczył szef węgierskiej dyplomacji Peter Szijjarto w związku z krytyką planowanych w Polsce zmian w sądownictwie ze strony Komisji Europejskiej. ""Stoimy u boku Polski i wzywamy Komisję Europejską, by nie przekraczała swoich pełnomocnictw i nie próbowała działać jako ciało polityczne, bo w Unii Europejskiej ciałem politycznym jest Rada Europejska, czyli ciało składające się z szefów państw i rządów unijnych państw członkowskich, nie zaś Komisja Europejska"" – oznajmił Szijjarto. Szijjarto zapewnił, że Węgry są solidarne z Polską, a premier Węgier Viktor Orban w liście przesłanym premier Beacie Szydło w czwartek rano zapewnił ją o przyjaźni i solidarności Węgier. Według szefa węgierskiej dyplomacji Komisja Europejska ""rozpętała nagonkę"" na kilka państw środkowoeuropejskich, które - jak podkreślił - szczerze i jasno mówią o wyzwaniach stojących przed Europą i były zdolne udzielić na nie skutecznych odpowiedzi. W ramach tej nagonki Komisja ""upatruje sobie a to Węgry, a to Polskę"", a najnowszym tego wyrazem jest to, iż KE wciąż próbuje ingerować w wewnętrzne sprawy Polaków - ocenił. Szijjarto zaznaczył, że według unijnego prawa zadaniem Komisji powinno być czuwanie nad dotrzymywaniem porozumień, nie zaś ""występowanie jako ciało polityczne, a już zwłaszcza nie wygłaszanie deklaracji o charakterze politycznym"". Zdaniem węgierskiego ministra obecna ""akcja"" KE jest sprzeczna z unijnymi przepisami i podstawowymi wartościami europejskimi. ""Jesteśmy zdumieni, że dotarliśmy do kolejnego etapu tej nagonki"" – oznajmił.",Sekretarz Stanu USA Rex Tillerson,
https://wiadomosci.onet.pl/kraj/i-prezes-sn-prof-malgorzata-gersdorf-przemawiala-w-sejmie-do-niemal-pustej-sali/tk3qgnc,I prezes SN prof. Małgorzata Gersdorf przemawiała w Sejmie do niemal pustej sali,"Gdy większość polityków opozycji protestowało przed Pałacem Prezydenckim przeciwko zmianom w Sądzie Najwyższym, w Sejmie do niemal pustej sali przemawiała jego I prezes, prof. Małgorzata Gersdorf. Na sali były tylko pojedynczy parlamentarzyści. Były tylko trzy wystąpienia klubowe. W takich okolicznościach przedstawiała ona informację o działalności Sądu Najwyższego w roku 2016.","Wystąpienie prof. Gersdorf oraz debata nad jej sprawozdaniem jest jednym z ostatnich punktów dzisiejszego posiedzenia Sejmu. Zaplanowano w niej, oprócz tego wystąpienia, 10-minutowe wystąpienia przedstawicieli klubów. Po jej zakończeniu Sejm nie będzie głosował nad tą informacją. - W uchwalonej ustawie, Sąd Najwyższy został pozbawiony możliwości oceny aktów prawnych - powiedziała I prezes SN Małgorzata Gersdorf, która zabrała głos na początku debaty. Przed tygodniem z informacją o działalności SN w 2016 r. zapoznał się Senat. W swoim wystąpieniu Gersdorf mówiła m.in., że nie ma przewlekłości postępowania w SN. - Średnia rozstrzygania spraw to 7 miesięcy; to bardzo dobra średnia na tle krajów europejskich - dodała. Przypomniała, że SN uznawał, że wprawdzie jurysdykcja TK co do uznawania ustaw za niezgodne z konstytucją jest wyłączna, ale zarazem przyjęto, że nie eliminuje to niestosowania przez sądy przepisów tożsamych z wcześniej uchylonymi przez TK. Marek Ast (PiS) mówił, że informacja SN za 2016 r. jest dowodem na to, że wymiar sprawiedliwości, w tym SN należy zreformować. Dodał, że od wielu tygodni ""totalna opozycja” próbuje stworzyć wrażenie zagrożenia wokół reformy wymiaru sprawiedliwości, podobnie jak podczas reformy Trybunału Konstytucyjnego w 2016 r. Według niego, ze strony środowiska sędziowskiego, w tym SN, które ma być z definicji apolityczne i nie opowiadać się po jakiejkolwiek stronie sceny politycznej, nie popłynął wówczas sygnał uspokajający - że parlament ma prawo stanowić prawo, a koalicyjna większość realizować obietnice wyborcze. - Wręcz przeciwnie, mieliśmy do czynienia w zeszłym roku z Kongresem Sędziów Polskich, z którego popłynął sygnał, że sędziowie są ""nadzwyczajną kastą"" - podkreślał poseł PiS. Zofia Czernow (PO) mówiła, że to ""czarny dzień"" dla niezależności polskiego sądownictwa, bo nowa ustawa znacznie ograniczyła kompetencje SN i nie wiadomo np., kto będzie teraz badał kasacje. Według niej, SN bardzo dobrze wykonywał swe zdania w 2016 r. Zdaniem Czernow, Izba Dyscyplinarna będzie „rodzajem presji na środowisko sędziowskie”. - Dziękujemy za działalność prof. Gersdorf, dziękujemy sędziom i pracowników SN - powiedziała Czernow, dodając że to ""mowa pogrzebowa nad niezależnym organem, jakim jeszcze krótko będzie SN"". Wręczyła I prezes kwiaty. Grzegorz Długi (Kukiz'15) uznał, że pewnym chichotem historii jest, że informacja o pracach SN została przedstawiona w dniu, w którym Sejm podjął ""kontrowersyjne decyzje"". - To nie jest dobry dzień dla polskiego wymiaru sprawiedliwości, dla SN to nie jest dobry dzień dla reformy wymiaru sprawiedliwości, bo dzisiaj nie zrobiliśmy reformy, tylko amputację - mówił. - Nie ma najmniejszego sensu, byśmy dzisiaj dyskutowali o sprawach prawniczych, bo niestety polityka przykryła je - powiedział uzasadniając, dlaczego nie będzie się odnosił do informacji na temat SN. Posłowie PiS zapytali I prezes: ""Czemu tak boicie się Izby Dyscyplinarnej?"". Gersdorf odpowiedziała: ""Nie boimy się tej Izby"". - My nie chcemy tylko, żeby Izba Dyscyplinarna wyrastała poza inne izby - dodała. Podkreśliła, że ta Izba nie będzie składała informacji Sejmowi, a jej prezes jest wyłączony spod oceny I prezesa. - Nie rozumiem, że tak państwo ukształtowaliście tę Izbę. Wygląda na to, że jest to Sąd Najwyższy przy Izbie Dyscyplinarnej – powiedziała. Na pytanie, co będzie ze sprawami zawisłymi przed SN w związku z nową ustawą, Gersdorf odparła: ""Sprawy są wyznaczone do października. Nie wiem, jak mają wyglądać dwie nowe izby; nie wiadomo czym mają się zajmować"". - Pewnie obywatele będą musieli poczekać na rozstrzygnięcie ich spraw - dodała. - Nie wiem czy ustawodawca zamierza utrzymać kompetencje badania przez SN kasacji i skarg kasacyjnych - mówiła Gersdorf, powołując się na wypowiedzi przedstawicieli MS, że mają być powołane sądy kasacyjne. - Rola i znacznie SN będzie miało chyba inny charakter - zakończyła I prezes. Kilka godzin wcześniej Sejm uchwalił nową ustawę o Sądzie Najwyższym autorstwa posłów PiS. Według niej, wszyscy obecni sędziowie SN mogą zostać przeniesieni w stan spoczynku. Ustawa trafiła do Senatu, który ma się nią zająć w piątek. W czwartek wieczorem omawiała ją zaś senacka komisja, w której obradach Gersdorf też uczestniczy. W chwili jej wystąpienia w Sejmie, komisja senacka miała godzinną przerwę w posiedzeniu. Nowa ustawa przewiduje też m.in. utworzenie trzech nowych Izb SN, w tym Izby Dyscyplinarnej, zmiany w trybie powoływania sędziów SN i umożliwienie przeniesienia obecnych sędziów SN w stan spoczynku. Opiniując te rozwiązania, SN wskazał, że ustawa prowadzi do kolizji z zasadami podziału i równowagi władz, niezależności sądów i niezawisłości sędziów, przez co dochodzi do braku gwarancji prawa do sądu. Posłowie przyjęli ponad 30 poprawek PiS do ustawy. Wprowadzono przepis, że Sejm będzie wybierał sędziów członków KRS większością 3/5 głosów. Inna z poprawek - uwzględniająca wniosek prezydenta Andrzeja Dudy - zakłada, iż o tym, kto spośród obecnych sędziów pozostanie w SN po wejściu w życie ustawy, ostatecznie zdecyduje prezydent, a nie - jak pierwotnie proponowano - minister sprawiedliwości. Z opublikowanego w kwietniu sprawozdania SN za ubiegły rok wynika, że w 2016 r. SN rozpoznał więcej spraw niż ich wtedy wpłynęło i zmniejszono - i tak niedużą - zaległość z poprzedniego roku. W 2016 r. sędziowie SN (na koniec roku orzekało ich 83 - w czterech izbach: Cywilnej; Karnej; Pracy, Ubezpieczeń Społecznych i Spraw Publicznych oraz Wojskowej) rozpatrzyli ogółem 11 tys. 427 spraw; wpłynęło zaś 11 tys. 102 sprawy. W 2016 r. SN odnotował mniejszy wpływ spraw niż w 2015 r. Najwięcej rozpatrzono skarg kasacyjnych i kasacji w sprawach cywilnych i karnych - 7859 (w 2015 r. - 7554), 1151 różnych zażaleń (w 2015 r. - 1022) oraz 165 zagadnień prawnych (w 2015 r. - 154). Średni czas rozpoznania sprawy w SN wyniósł 7 miesięcy, co - jak podkreśla sprawozdanie - w pełni odpowiada standardom określonym w konstytucji oraz Europejskiej Konwencji o Ochronie Praw Człowieka i Podstawowych Wolności. Kilka dni temu Gersdorf mówiła, że opieszałości w SN nie ma. W 2016 r. do SN wpłynęło 61 spraw dotyczących przewinień dyscyplinarnych sędziów. To nieco mniej niż w ostatnich dwóch latach (w 2014 było ich 70, w 2015 - 82), ale więcej niż w 2013 r. - gdy były 43 sprawy. W 2016 r. rozstrzygnięto 62 takie sprawy (w 2015 - 82, w 2014 r. - 69, a w 2013 r. - 46).",Małgorzata Gersdorf przemawia w Sejmie do niemal zupełnie pustej sali,
http://wiadomosci.onet.pl/tylko-w-onecie/michal-laskowski-przezywamy-etap-rozgoryczenia/4m8y50f,Michał Laskowski: przeżywamy etap rozgoryczenia,"Sędzia i rzecznik Sądu Najwyższego mówił w ""Onet Rano."", że postrzeganie sędziów jako środowiska, któremu nie należy się szacunek, jest ""bolesne osobiście i szkodliwe dla państwa"". - Znam wielu sędziów zaangażowanych w pracę wręcz przesadnie - mówił Laskowski, który podkreślił, że w przypadku sędziów SN dokonała się ich weryfikacja po 1990 r. Jak dodał gość Jarosława Kuźniara, sędziowie mogą się mylić, ale dotąd nie orzekali ""z powodów politycznych"". - Boję się, że po zmianach w przypadku spraw medialnych będziemy się zastanawiać, jak to będzie odbierane przez polityków - stwierdził.",,,
https://wiadomosci.onet.pl/tylko-w-onecie/sejm-uchwalil-ustawe-o-sn-demonstracje-w-wielu-polskich-miastach/ct06e0z,Sejm uchwalił ustawę o SN. Demonstracje w wielu polskich miastach,"O godzinie 15 posłowie przyjęli ustawę o Sądzie Najwyższym. Od rana przed Sejmem trwały protesty przeciwko zmianom w sądownictwie autorstwa Prawa i Sprawiedliwości. Po godzinie 20 przed Pałacem Prezydenckim rozpoczęła się demonstracja wzywająca prezydenta do zawetowania ustaw. Przed godziną 23 protestujący przeszli przed Sejm, a potem - udali się przed gmach Sądu Najwyższego. Demonstracje odbywały się w wielu polskich miastach, m.in. w Krakowie, Poznaniu, Wrocławiu, Łodzi i Gdańsku.",,Demonstracja sprzed Pałacu Prezydenckiego przeszła przed Sejm,
https://wiadomosci.onet.pl/kraj/stanislaw-piotrowicz-jak-mozna-sobie-radzic-z-planowana-obstrukcja-nauczylem-sie-od/lzed7vm,"Stanisław Piotrowicz: jak można sobie radzić z planowaną obstrukcją, nauczyłem się od PO","Było wiadomo, że PO i N zastosują wszystkie środki łącznie z przemocą, by nie dopuścić do prac - powiedział szef komisji sprawiedliwości Stanisław Piotrowicz (PiS). Pytany o przebieg głosowania poprawek w blokach odpowiedział, że nauczył się od PO, jak można sobie radzić z planowaną obstrukcją.","W nocy na posiedzeniu komisji sprawiedliwości w sprawie projektu PiS ustawy o Sądzie Najwyższym - przy głośnym proteście opozycji, która próbowała też blokować stół prezydialny - głosowane były w blokach poprawki złożone przez poszczególne kluby. Do projektu w II czytaniu zgłoszono ponad 1000 poprawek, zdecydowana większość z nich - ponad 1000 - to poprawki Nowoczesnej. Blisko 300 poprawek złożyła PO. Kilkanaście kolejnych poprawek było autorstwa PiS. Na posiedzeniu komisji sprawiedliwości pozytywnie zaopiniowane zostały w głosowaniu zblokowane poprawki PiS, poprawki klubów opozycyjnych - również głosowane w blokach - zostały odrzucone. Po zakończeniu posiedzenia komisji Piotrowicz powiedział dziennikarzom: - Przecież wiecie o tym, że nie chodziło o kulturę głosowania, nie chodziło o dyskusję. To było przecież od samego początku wiadomym, przecież państwo chyba wiedzieliście, że Platforma, Nowoczesna zastosują wszystkie środki łącznie z przemocą, żeby nie dopuścić do procedowania. Jak podkreślił, ""wszyscy doskonale sobie zdają z tego sprawę, że ta liczba poprawek była zgłoszona nie po to, żeby ulepszyć akt prawny i żeby nad nimi dyskutować, tylko po to, żeby to było niemożliwe"". - Na akcję musi być reakcja, nie może być tak, żeby ludzie łamiący regulamin, łamiący prawo, nawołujący do przemocy i stosujący przemoc szli po władzę - powiedział poseł PiS. Nie może tak być - dodał - ""żeby w sposób niedemokratyczny, niezgodny z przepisami paraliżować parlament"". - Na to zgody być nie może w państwie demokratycznym - podkreślił. Na pytanie, czy takie procedowanie przez komisję było normalne, odparł: ""może do końca nie, ze względu na zachowanie opozycji"". Zapytany, czy było zgodne z prawem, odpowiedział pytaniem: - A czy było zgodne z prawem uniemożliwianie przewodniczącemu procedowania?. Na pytanie o zblokowanie poprawek złożonych przez poszczególne kluby Piotrowicz odpowiedział, że zwrócił się do Biura Legislacyjnego ""i stosowne opinie posłowie usłyszeli"". Z kolei na uwagę, że posłowie opozycji podnosili, że nie mieli czasu zapoznać się z poprawkami i nie wiedzieli, nad czym mają głosować, odparł: - Rozumiem, że posłowie PO w takim pośpiechu pisali swoje poprawki tożsame w treści, że nawet nie zdążyli się z nimi zapoznać. - Drodzy państwo, niechże państwo posłowie nie kompromitują się, że nie wiedzieli, co złożyli - dodał Piotrowicz. Wskazał też, że wiadomo, czemu miało służyć postulowane przez opozycję omawianie każdej z poprawek. - Omawiać szczegółowo każdą poprawkę, dyskutować i zadawać pytania, to znaczy nie zakończyć pracy nigdy. To jest sytuacja, jakiej w parlamencie nie bywało. Zresztą może nie do końca nie bywało - powiedział Piotrowicz. W tym kontekście przypomniał, że w poprzedniej kadencji, gdy w Sejmie był Ruch Palikota, ""też chcieli zablokować prace parlamentu i zgłosili na forum plenarnym kilka tysięcy poprawek"". - Pan Grzegorz Schetyna, ówczesny marszałek Sejmu - załatwił to wszystko jednym głosowaniem. Też była wrzawa i dziwię się tej hipokryzji, że gdy kiedyś PO w taki sposób zrealizowała prawo, dziś ma pretensje do innych. Ja się od nich tego nauczyłem, jak można sobie poradzić z planowaną obstrukcją - zaznaczył szef komisji sprawiedliwości.",Stanisław Piotrowicz,
http://wiadomosci.onet.pl/kraj/wszystkie-poprawki-opozycji-ws-sn-odrzucone-poslowie-spiewaja-hymn-polski/21x2vdw,Wszystkie poprawki opozycji ws. SN odrzucone. Posłowie śpiewają hymn Polski,"Sejmowa komisja sprawiedliwości odrzuciła w nocy wszystkie poprawki klubów opozycyjnych do projektu ustawy o Sądzie Najwyższym. Obradom towarzyszyła awantura. Posłowie PO, Nowoczesnej i PSL wznosili hasła o ""zamachu na sądownictwo"" i ""cenzurze"", a przebieg obrad porównywali do atmosfery panującej w czasach stanu wojennego. Zebranie uznali za nielegalne. Na sali odśpiewali polski hymn.",,,
https://wiadomosci.onet.pl/kraj/komisja-sprawiedliwosci-odrzucila-poprawki-opozycji-do-projektu-ustawy-o-sn/3x2k250,Komisja sprawiedliwości odrzuciła poprawki opozycji do projektu ustawy o SN,"Sejmowa komisja sprawiedliwości odrzuciła w nocy wszystkie poprawki klubów opozycyjnych do projektu ustawy o Sądzie Najwyższym - finalnie projekt przyjęła. Teraz trafi on pod głosowanie w Sejmie. Obradom towarzyszyła jednak wielogodzinna awantura. Posłowie PO, Nowoczesnej i PSL wznosili hasła o ""zamachu na sądownictwo"" i ""cenzurze"", a przebieg obrad porównywali do atmosfery panującej w czasach stanu wojennego. Zebranie uznali za nielegalne. Na sali odśpiewali polski hymn.","Decyzją posłów PiS, komisja sprawiedliwości odrzuciła poprawki zgłoszone przez kluby opozycyjne w zaledwie czterech głosowaniach. Najpierw głosowano nad poprawkami zgłoszonymi przez PO, następnie przez kluby Nowoczesnej, Kukiz'15 i PSL. W ciągu kilku minut odrzucono około 1300 poprawek. Posłowie nie mieli możliwości uzasadniania poprawek - przeciwko temu opozycja także ostro protestowała. W kierunku przewodniczącego komisji, posła Stanisława Piotrowicza, opozycja kierowała słowa: ""ORMO, ZOMO, cenzura"", ""Nie ma zgody na takie metody"". ""Wprowadzacie dyktaturę pana Kaczyńskiego"". Część przedstawicieli opozycji otoczyła stół prezydialny. W trakcie zamieszania doszło m.in. do spięcia między Ryszardem Petru a Markiem Suskim - posłowie wyrywali sobie z rąk mikrofon, z którego w trakcie obrad korzystał Piotrowicz. - Pan zachowuje się jak poseł czasów stalinowskich - mówił Borys Budka z PO w kierunku przewodniczącego komisji. Ripostował m.in. Marek Suski, zdaniem którego politycy Platformy naruszyli porządek obrad i złamali konstytucję. Wcześniej komisja sprawiedliwości przyjęła - także w jednym głosowaniu - wszystkie poprawki zgłoszone przez PiS. Piotrowicz tłumaczył, że zdecydowana większość poprawek ma charakter legislacyjny i doprecyzowujący. Jedna z poprawek PiS zakłada wydłużenie vacatio legis projektu z 14 do 30 dni. Kolejna przewiduje, że regulamin Sądu Najwyższego będzie określał prezydent w drodze rozporządzenia, a nie minister sprawiedliwości. Inna poprawka uwzględniająca wniosek prezydenta zakłada, iż o tym, kto spośród obecnych sędziów pozostanie w SN po uchwaleniu nowej ustawy ostatecznie zdecyduje prezydent, a nie - jak pierwotnie proponowano minister sprawiedliwości. Przedłożona została również poprawka, wedle której o wyborze sędziów - członków KRS będzie decydował Sejm większością 3/5 głosów. Zanim doszło do głosowania, posłowie PO i Nowoczesnej przekonywali, że łamany jest sejmowy regulamin, krytykowali także decyzję komisji o ograniczeniu ich czasu wystąpień do jednej minuty. Podkreślali, że nie mieli możliwości zapoznania się ze wszystkimi poprawkami. Na posiedzeniu obecny był przewodniczący Krajowej Rady Sądownictwa sędzia Dariusz Zawistowski. Posłowie opozycji powitali go oklaskami, skandując: ""Wolne sądy"". Robert Kropiwnicki (PO) zawnioskował o odroczenie posiedzenia do 10 września, aby - jak uzasadniał - dać czas na przygotowanie analiz przez m.in. Biuro Analiz Sejmowych. Twierdził, że w posiedzeniu powinna uczestniczyć I prezes Sądu Najwyższego Małgorzata Gersdorf oraz m.in. przedstawiciele samorządów zawodów prawniczych. Kamila Gasiuk-Pihowicz (Nowoczesna) stwierdziła, że posiedzenie komisji w ogóle nie powinno odbywać się w środę, gdyż - jak powiedziała - ""nie zostało zwołane w trybie formalnym i nie zostały o nim zawiadomione wszystkie podmioty, które powinny być zawiadomione"". - Dzisiaj są pana 65. urodziny, ale nie będziemy świętować. Dziś jest miejsce na żałobę i pogrzeb – mówił do przewodniczącego Piotrowicza Michał Szczerba (PO); jak przekonywał, projekt o SN ""to niekonstytucyjny zamach na ustrój państwa"".",Obrady sejmowej komisji sprawiedliwości miały bardzo burzliwy charakter,
http://wiadomosci.onet.pl/tylko-w-onecie/stanislaw-piotrowicz-liczba-zgloszonych-poprawek-wskazuje-ze-nie-chodzi-o-meritum/vpmxxdy,"Stanisław Piotrowicz: liczba zgłoszonych poprawek wskazuje, że nie chodzi o meritum ustawy, a chodzi o obstrukcję","- Niezwłocznie i jak to będzie możliwe - tak Stanisław Piotrowicz odpowiedział na pytanie, kiedy komisja sprawiedliwości zajmie się projektem dotyczącym Sądu Najwyższego. Poseł PiS poinformował, że obecnie biuro legislacji zajmuje się przygotowaniem zestawienia wszystkich poprawek. - Liczba zgłoszonych poprawek wskazuje, że nie chodzi o meritum ustawy, a chodzi o obstrukcję - ocenił Piotrowicz.",,,
http://wiadomosci.onet.pl/tylko-w-onecie/noc-ekscesow-w-sejmie-kontrowersyjne-slowa-prezesa-pis/yd0slyz,Noc ekscesów w Sejmie. Kontrowersyjne słowa prezesa PiS,"Ostatnia noc w Sejmie była bardzo burzliwa. Emocje wywołała propozycja zmian, jakie PiS chce wprowadzić w Sądzie Najwyższym. Podczas debaty Jarosław Kaczyński oskarżył opozycję o zamordowanie jego brata. Prezes PiS miał także powiedzieć do posłanki Nowoczesnej ""won"".",,,
https://wiadomosci.onet.pl/swiat/sekretarz-generalny-rady-europy-zaniepokojony-projektem-ustawy-o-sn/8jh7bly,Sekretarz generalny Rady Europy zaniepokojony projektem ustawy o SN,Thorbjorn Jagland w liście do marszałka Sejmu Marka Kuchcińskiego zaapelował o przestrzeganie standardów Rady i unikanie pośpiechu podczas prac w parlamencie.,"Dziś w Sejmie odbywa się pierwsze czytanie projektu PiS dot. Sądu Najwyższego. Przewiduje on m.in. trzy nowe izby SN, zmiany w trybie powoływania sędziów SN i umożliwienie przeniesienia obecnych sędziów SN w stan spoczynku ""z wyjątkiem sędziów wskazanych przez Ministra Sprawiedliwości"". W liście - którego kopię przesłał Polskiej Agencji Prasowej rzecznik Rady Europy - Jagland napisał, że ""sprawne, bezstronne i niezależne sądownictwo jest kamieniem węgielnym działającego systemu demokratycznej kontroli i równowagi"". ""Sądy Najwyższe w naszych państwach członkowskich odgrywają w tym kontekście kluczową rolę. Dają ochronę przed arbitralnością i zapewniają poszanowanie praworządności i praw oraz swobód zagwarantowanych przez Europejską Konwencję Praw Człowieka"" - podkreślił szef Rady Europy. I dodał: ""Pamiętając o tym, jestem szczególnie zaniepokojony postanowieniami z projektu ustawy o Sądzie Najwyższym, który wraz z wejściem w życie zakończy kadencje wszystkich jego sędziów, z wyjątkiem tych wyznaczonych do kontynuowania mandatu"". ""To byłoby sprzeczne z zasadą nieusuwalności sędziów, która gwarantuje zachowanie ich niezależności. Zasada ta jest wpisana w standardy Rady Europy"" - stwierdził sekretarz generalny. Jego zdaniem na obecny projekt należy patrzeć ""w połączeniu"" z innymi tekstami przyjętymi ostatnio na temat sądownictwa, które - jak zaznaczył - ""wywołują zaniepokojenie"". W tym kontekście Jagland wymienił projekt ustawy o Krajowej Radzie Sądownictwa. Jak zauważył, projekt ten spotkał się z krytyką ze strony Rady Konsultacyjnej Sędziów Europejskich przy Radzie Europy i innych instytucji, ze względu na jego implikacje dla konstytucyjnej zasady podziału władz i niezależności sądownictwa. Andrzej Gajcy: Dobry krok prezydenta. Sądy wg PiS do poprawki ""Opinie te zdają się być szeroko ignorowane"" - ocenił Jagland. Napisał następnie, że wątpliwości wzbudza też szybkie tempo i procedury przedłożenia projektu nowej ustawy o Sądzie Najwyższym. ""Biorąc pod uwagę rolę, jaką odgrywa sądownictwo, zarówno władza wykonawcza, jak i ustawodawcza muszą zachowywać szczególną ostrożność przy rozważaniu poprawek legislacyjnych bezpośrednio dotykających jego niezależnego funkcjonowania"" - wskazał Jagland. Szef Rady Europy przypomniał w liście, że projekty muszą być w sposób ""odpowiedni i publiczny"" dyskutowane przez parlamenty i ""właściwie uzasadnione"". ""Opinia publiczna, włącznie z jej wszystkimi znaczącymi komponentami, musi mieć konkretną możliwość wniesienia swego wkładu"" - dodał Jagland. Na zakończenie listu zaapelował do polskiego Sejmu, by ""przestrzegał standardów Rady Europy i nie procedował pospiesznie"" podczas prac i uchwalania projektu ustawy o Sądzie Najwyższym.","""Jestem szczególnie zaniepokojony postanowieniami z projektu ustawy o Sądzie Najwyższym""",
https://wiadomosci.onet.pl/tylko-w-onecie/protest-pod-palacem-prezydenckim/lw5phhg,Protest pod Pałacem Prezydenckim,"O 21 pod Pałacem Prezydenckim rozpoczęła się demonstracja przeciwko reformie sądownictwa autorstwa Prawa i Sprawiedliwości. Manifestujący utworzyli ""Łańcuch Światła"" z przyniesionych świec. Przed Pałacem zgromadził się tłum ludzi.",,Protest pod Pałacem Prezydenckim,
https://wiadomosci.onet.pl/kraj/projekt-ustawy-o-sn-skierowany-do-drugiego-czytania/pj8zybf,Projekt ustawy o SN skierowany do drugiego czytania,Sejm w wieczornym głosowaniu zdecydował o bezzwłocznym skierowaniu do II czytania na forum Sejmu projektu ustawy o Sądzie Najwyższym.,"O bezzwłoczne przejście do II czytania projektu ustawy o SN, bez odsyłania go do komisji, wniósł do Sejmu na koniec dzisiejszej debaty przedstawiciel wnioskodawców Andrzej Matusiewicz (PiS). Burzliwa debata nad projektem trwała prawie dziewięć godzin. Początkowo rozpatrzenie tego punktu planowano na środę; we wtorek rano włączono go do porządku obrad, przeciw czemu protestowała opozycja, która wnosiła o odrzucenie projektu w pierwszym czytaniu. Według wnioskodawców ustawy, jest ona niezbędna by przeprowadzić reformę ustrojową sądownictwa. Matusiewicz, odpowiadając na koniec debaty na pytania, które zadało ponad 100 posłów, mówił, że ""wysłuchaliśmy tu wiele demagogii, inwektyw, słów o »dyktaturze«, »liście hańby«, »zamachach« itd."". Powtórzył, że projekt ma m.in. zlikwidować przewlekłość postępowania w SN, bo np. w Izbie Cywilnej dziś czeka się na rozpatrzenie sprawy 12 miesięcy. Dodał, że średnią 7 miesięcy w całym SN na zbadanie sprawy ""załatwia"" Izba Wojskowa, w której jest najmniej spraw (kilkadziesiąt w ub.r.). Podkreślił, że celem projektu nie jest dekomunizacja SN, bo to już ""załatwiła biologia"". Zmiany są głębokie, jeśli chodzi o organizację SN i Izbę Dyscyplinarną. ""Głęboko wierzę w niezawisłość sędziowską"" – zaznaczył Matusiewicz. Projekt zrywa m.in. z korporacjonizmem, kumoterstwem i klikami - powiedział na koniec debaty wiceminister sprawiedliwości Marcin Warchoł. Jak mówił, zmiany przywracają zaufanie i kontrolę nad wymiarem sprawiedliwości. - Teraz nie ma żadnego zewnętrznego czynnika, który decydowałby, miałby jakikolwiek wpływ na to kto zostanie sędzią Sądu Najwyższego - powiedział Warchoł. Dodał, że Zgromadzenie Ogólne SN nie będzie decydowało o kandydatach na sędziów SN. - Krajowa Rada Sądownictwa ma w tej mierze decydujące znaczenie i (...) kandydaturę zgłasza się KRS. Model korporacyjny, gdzie Sąd Najwyższy decyduje, kto będzie jego członkiem, jest przeżytkiem w skali Europy - powiedział Warchoł. Pierwsze czytanie projektu rozpoczęło się krótko po godz. 10., po burzliwej dyskusji. Początkowo rozpatrzenie tego punktu planowano na środę; we wtorek rano włączono go do porządku obrad, przeciw czemu protestowała opozycja. Projekt przewiduje m.in. trzy nowe izby SN, zmiany w trybie powoływania sędziów SN i umożliwienie przeniesienia obecnych sędziów SN w stan spoczynku ""z wyjątkiem sędziów wskazanych przez Ministra Sprawiedliwości"". Posłowie PiS mają złożyć poprawkę przyznającą to prawo KRS. Bez zmiany pozostaje zasadniczy przepis głoszący, że do pełnienia urzędu na stanowisku sędziego SN powołuje prezydent na wniosek KRS. - Wymiar sprawiedliwości wymaga w naszym kraju zmian. Sędziowie nie są najwiażniejszą kastą - powiedział w swoim wystąpieniu Andrzej Duda. - Zgłosiłem dzisiaj do marszałka Sejmu ustawę zmieniającą ustawę o KRS. Składa się z dwóch przepisów, gdzie jest jasno powiedziane, że Sejm będzie wybierał nowych członków większością 3/5 - dodał prezydent. - Nie podpiszę ustawy o Sądzie Najwyższym, dopóki nie zostanie uchwalona zgłoszona przeze mnie zmiana w ustawie o KRS - podkreślił Duda.",Projekt ustawy o SN skierowany do drugiego czytania,
http://wiadomosci.onet.pl/tylko-w-onecie/adam-bodnar-o-rzadowej-reformie-sadownictwa/rlqcrmy,Adam Bodnar o rządowej reformie sądownictwa,"PiS postanowiło złagodzić projekt ustawy o Sądzie Najwyższym. - To dość typowe. Przy okazji prac nad ustawą o Krajowej Radzie Sądownictwa było podobnie. Najpierw mamy projekt bardzo radykalny, później następuje zmiana, która ma uspokoić opinię publiczną - komentował w ""Onet Rano."" Adam Bodnar. Rzecznik Praw Obywatelskich porównał proces nominacji sędziów SN do konkursu Miss Polonia i zaznaczył, że w reformy skupiają się na tym, żeby ""przejąć polityczną kontrolę nad wymiarem sprawiedliwości"".",,,
https://wiadomosci.onet.pl/tylko-w-onecie/walka-o-reforme-sadow/s50y9xl,Walka o reformę sądów,"Podczas posiedzenia Komisji Sprawiedliwości i Praw Człowieka posłowie przyjęli poprawki Prawa i Sprawiedliwości zgłoszone do projektu ustawy o Sądzie Najwyższym. Jednocześnie w czterech blokach głosowań odrzucono poprawki zgłoszone przez opozycję. Atmosfera była niezwykle burzliwa, dochodziło do awantur oraz blokowania mikrofonu przewodniczącego. Posłowie opozycji są oburzeni trybem procedowania i zapowiadają wnioski do sądu. - Nauczyłem się tego od Platformy Obywatelskiej - stwierdził przewodniczący komisji poseł Stanisław Piotrowicz z Prawa i Sprawiedliwości.",,Posiedzenia sejmowej komisji sprawiedliwości i praw człowieka dot. projektu ustawy posłów PiS o Sądzie Najwyższym,
https://wiadomosci.onet.pl/tylko-w-onecie/pis-zlagodzi-projekt-ustawy-o-sadzie-najwyzszym/chpg45y,PiS złagodzi projekt ustawy o Sądzie Najwyższym,"Prawo i Sprawiedliwość zaproponuje złagodzoną wersję projektu ustawy o Sądzie Najwyższym - dowiedział się nieoficjalnie Onet. Zmiany w kontrowersyjnej ustawie mają zostać przedstawione najprawdopodobniej jeszcze przed zaplanowanym na środę pierwszym czytaniem projektu w Sejmie. PAP z kolei ustaliła, że według planowanych zmian to KRS, a nie minister sprawiedliwości będzie nominować sędziów SN.","Według źródeł Onetu zarówno w rządzie, jak i w partii rządzącej zmiany, które mają zostać zgłoszone do projektu, będą miały na celu ""znaczące"" złagodzenie reformy Sądu Najwyższego przygotowanej przez Prawo i Sprawiedliwość. Lecz sprawa kluczowa, jaką jest w projekcie skrócenie kadencji wszystkich sędziów Sądu Najwyższego, na razie została utrzymana. Choć - jak podkreślają informatorzy Onetu - sposób wygaszenia kadencji sędziów może ulec zmianie. Poprawka, która ma zostać zgłoszona, zakłada, że sędziów, których kadencje nie zostaną wygaszone, będzie wskazywać Krajowa Rada Sądownictwa, nie minister. KRS – podobnie jak dziś – będzie też odgrywać decydującą rolę w powoływaniu nowych sędziów Sądu Najwyższego. Ma typować kandydatów, którym nominacje będzie wręczał prezydent. Z nieoficjalnych informacji PAP wynika, że inicjatorem poprawki jest Ministerstwo Sprawiedliwości. Jest to zmniejszenie uprawnień ministra sprawiedliwości, który miał wskazać pierwszy skład Sądu Najwyższego po proponowanych przez PiS zmianach. Obecnie obowiązujące regulacje mówią, że to właśnie KRS wskazuje kandydatów na sędziów SN. Kilka dni temu o możliwości korekty projektu ustawy o Sądzie Najwyższym mówił jego twórca minister sprawiedliwości Zbigniew Ziobro. Ziobro zapowiedział, że nie wyklucza wprowadzenia ""jakichś modyfikacji"" ustawy, choć zaznaczył, że kierunek, w którym ona idzie, jest ""słuszny i potrzebny"", a PiS z pewnością nie zrezygnuje z pomysłu Izby Dyscyplinarnej w SN, która jest ""absolutnie konieczna"". Dodał też, że jeśli posłowie opozycji zgłoszą poprawki do projektu, ""niektóre mogą być uwzględnione"". - Ale do tego trzeba mieć gotowość rozmowy, a my słyszymy cały czas wyzwiska i epitety - mówił w sobotę w TVP minister sprawiedliwości. Jeśli rzeczywiście PiS złagodzi zapisy projektu ustawy o Sądzie Najwyższym, to będzie to powtórzenie sprawdzonej już kilkukrotnie przez obóz władzy taktyki, polegającej na pierwotnym zgłoszeniu budzącego wiele kontrowersji projektu, aby potem w trakcie prac parlamentarnych móc go złagodzić. Argumentując przy tym wsłuchiwanie się w krytykę opinii publicznej, opozycji czy w postulaty protestujących. Tak było choćby przy przyjętej ostatnio ustawie o Krajowej Radzie Sądownictwa, wycofaniu projektu o Funduszu Dróg Samorządowych, projekcie o metropoliach, zgromadzeniach publicznych, czy ustawie zakazującej aborcji. Z zamieszczonego wieczorem na stronie internetowej Sejmu wstępnego harmonogramu obrad rozpoczynającego się we wtorek trzydniowego posiedzenia Sejmu wynika, że pierwsze czytanie projektu ustawy o Sądzie Najwyższym zaplanowano na środę. Blok głosowań przewidziano na czwartek. Projekt PiS dotyczący Sądu Najwyższego wpłynął do Sejmu w ubiegłą środę wieczorem. Przewiduje m.in. trzy nowe izby SN, zmiany w trybie powoływania sędziów SN i umożliwienie skrócenia kadencji wszystkich obecnych sędziów SN ""z wyjątkiem sędziów wskazanych przez Ministra Sprawiedliwości"".","Warszawa. ""Łańcuch światła"" w obronie Sądu Najwyższego",
https://wiadomosci.onet.pl/kraj/wysluchanie-publiczne-sedziow-i-ekspertow-ws-reformy-sadu-najwyzszego/2cypfje,Wysłuchanie publiczne sędziów i ekspertów ws. reformy Sądu Najwyższego,Zakończyło się zorganizowane przez PO poselskie wysłuchanie z udziałem sędziów i prawników ws. projektu ustawy o Sądzie Najwyższym. Sędziowie i prawnicy apelowali w nim o nieupolitycznianie sądów. Zaproszeni eksperci apelowali do prezydenta o niepodpisywanie ustaw reformujących SN.,"- Projekt ustawy o SN został wrzucony do Sejmu w trybie niedopuszczalnym, bez żadnych konsultacji - mówił rozpoczynając spotkanie z ekspertami dot. proponowanej przez PiS regulacji Borys Budka (PO). Dodał, że debata ma charakter ekspercki, a jej celem jest wyjaśnienie wszystkich wątpliwości związanych z projektem. - Sejm jest tym miejsce, w którym powinna toczyć się tego typu debata, niestety ustawa o SN zostało wrzucona bez konsultacji, w trybie niedopuszczalnym - powiedział. - Ten projekt jest oczywiście niekonstytucyjny i domyka system sądowniczy - mówił b. prezes TK prof. Andrzej Rzepliński o projekcie ustawy o SN. B. prezes SN Adam Strzembosz wskazał, że po 1989 r. SN został gruntownie zreformowany; nie trafił do niego w niedemokratyczny sposób ani jeden sędzia. - Czuję się jak w swoistym ""matrixie"" - mówił Rzepliński, który zabrał głos jako pierwszy. Mówił, że zawód sędziego dotyczy każdej grupy społecznej i bez niego ""nie możemy się obyć"". Rzepliński dodał, że ""w kampanii wyborczej nikt nie mówił, że »zniszczymy sądownictwo, że nie będzie trójpodziału władzy«"". - Trzeba było mówić, wtedy byłaby również taka zdolność moralna, by takie ustawy wprowadzać - podkreślił b. prezes TK. - Ta ustawa jest oczywiście niekonstytucyjna – mówił Rzepliński o projekcie ws. SN. - Panie prezydencie, niech pan nie robi tego Polsce – dodał, apelując do niego, by ""wziął aktywny udział"" w pracach parlamentarnych przez swoich prawników. - Dziś stoimy w obliczu domykania systemu – mówił Rzepliński. Według niego, projekt o SN będzie jeszcze jedną ustawą, która – jak się wyraził – ""odda pełnię władzy w ręce jednej osoby"". Jego zdaniem, TK został obecnie sprowadzony do roli ""prywatnej rady konstytucyjnej, która ma za zadanie uznać niewygodny przepis za niekonstytucyjny, a wygodny - za konstytucyjny"". Według Rzeplińskiego, kadencji I prezesa SN nie można skrócić; inaczej można będzie przerywać kadencje każdego organu. B. prezes Sądu Najwyższego Adam Strzembosz mówił, że wymiana sędziów w SN ""nastąpiła w niemal 100 proc."". - Ci, którzy pozostali, jeszcze są, są chwałą polskiego sądownictwa – dodał. Przewodniczący KRS Dariusz Zawistowski mówił, że nie ma ""takiego umocowania w konstytucji"", aby to minister sprawiedliwości decydował, kto pozostanie w SN. Dodał, że zgodnie z konstytucją, to prezydent powołuje sędziów na wniosek KRS. Przypomniał, że uzasadnieniem projektu jest chęć ""poprawienia sprawności SN"". - To oczywista nieprawda - ocenił Zawistowski. - Realne jest zagrożenie, że SN właściwie nie będzie rozstrzygał skarg kasacyjnych - dodał. - Kto będzie rozstrzygał sprawy wyznaczone na wrzesień – pytał też szef KRS. - Projekt PiS nowej ustawy o Sądzie Najwyższym pomniejsza uprawnienia obywateli do występowania ze skargami kasacyjnymi; uprawnienia te przejmuje minister sprawiedliwości - to rozwiązania z czasów realnego socjalizmu - wskazywała I prezes SN, prof. Małgorzata Gersdorf. Prof. Gersdorf przekonywała, że projekt PiS jest w wielu jego artykułach niezgodny z konstytucją i jeśli wejdzie w życie, doprowadzi do zmiany ustroju państwa. Wskazywała m.in., że propozycja PiS likwiduje możliwość rozstrzygania przez Sąd Najwyższy skarg kasacyjnych i kasacji. - To pomniejsza uprawnienia obywateli do występowania z takimi skargami - oceniła I prezes SN. Jak wskazywała, tę ""swobodę obywateli"" ma zastępować minister sprawiedliwości. - Czyli powracamy do rewizji nadzwyczajnych z lat realnego socjalizmu - zaznaczyła prof. Gersdorf. Dowodziła ponadto, że sprzeczny z konstytucją jest także zaproponowany przez Prawo i Sprawiedliwość kształt SN. - Takiego Sądu Najwyższego, jaki jest proponowany w tej ustawie, nie ma w konstytucji - złożonego z trzech izb, (w tym) jednej dyscyplinarnej, szeroko opisanej, która będzie stanowiła bicz na wszystkich sędziów i wszystkie zawody prawnicze - podkreślała prof. Gersdorf. Według niej, projektowana izba dyscyplinarna SN będzie ""państwem w państwie"". - Ma własną kancelarię, składa sprawozdania nie wiadomo komu - ""właściwemu organowi"" i zajmuje się dyscyplinowaniem sędziów Sądu Najwyższego i innych zawodów prawniczych, a wynagrodzenie tych sędziów, zasiadających w tej Izbie jest podwyższone o 40 proc. To jest symptomatyczne, że podwyższa się wynagrodzenia dla osób, które mają być spolegliwe - ironizowała I prezes SN. Prof. Gersdorf odniosła się ponadto do, często podnoszonych przez polityków PiS, argumentów o potrzebie ""oczyszczenia"" Sądu Najwyższego. - Po pierwsze biologia oczyściła wszystkich nas, trzeba spojrzeć na PESEL, po drugie to jest pokrętne twierdzenie, że naszymi nauczycielami były osoby urodzone i funkcjonujące w PRL, wobec tego my jesteśmy nosicielami tych idei. Gdyby tak było, całe moje pokolenie nie byłoby w Solidarności - mówiła szefowa SN. - I bardzo dobrze pan Kaczyński o tym wie, że miał różnych nauczycieli, a jego główny promotor pracy doktorskiej był bardzo powiązany z komunistyczną władzą - dodała. - To nie ostatnie nasze spotkanie - mówiła Małgorzata Kidawa-Błońska (PO) na zakończenie spotkania opozycji z ekspertami. I prezes SN Małgorzata Gersdorf - która zaznaczała, że nie chce się wypowiadać w kwestiach politycznych - mówiła, że ustawy proponowane przez PiS ""podrywają trójpodział władzy, który leży u podstaw państwa"". Pożegnano ją owacją na stojąco. B. prezes TK Andrzej Rzepliński nazwał projekt posłów PiS o SN ""podrzutkiem ustawodawczym"", podkreślając, że pojawienie się go na stronach Sejmu późnym wieczorem kompromituje Polskę. Prosił posłów PiS, by wycofali swoje podpisy pod tym projektem. Sędzia Krzysztof Markiewicz, szef Stowarzyszenie Sędziów Iustitia - nawiązując do zapowiedzi MS powołania tzw. sądów kasacyjnych - zwracał uwagę, że będzie wtedy potrzebny ponowny proces nominacyjny sędziów. - Prezydent może ich powołać, ale nie musi - dodał. Podkreślił, że nie ma drogi odwoławczej od takiej decyzji - a jedynie skarga do Europejskiego Trybunału Praw Człowieka w Strasburgu. Elementem niezależnego sądownictwa są niezależni pełnomocnicy; ten system uniemożliwi dochodzenie sprawiedliwości każdemu - podkreślał Maciej Bobrowicz, prezes Krajowej Rady Radców Prawnych. - Projekt ustawy o SN to podróż w przeszłość; będziemy przed 1989 r. - oświadczył prezes Naczelnej Rady Adwokackiej mec. Jacek Trela. Poparł apel, by ustawy o KRS i Usp nie zostały podpisane przez prezydenta. Przypomniał, że po noweli Usp minister będzie mógł odwołać każdego prezesa sądu. - Odwoła tych, którzy są niewygodni, a powoła odpowiednich z punktu widzenia rządzących - dodał Trela. Poseł PSL Marek Sawicki przypominał, że zbierane są podpisy pod pismem do prezydenta, by zawetował nowele o KRS i ustroju sądów powszechnych. Według posła, prezydencki podpis pod nimi może dać ""przyzwolenie na dokończenie procesu likwidacji trójpodziału władzy""","Wysłuchanie publiczne sędziów i eksertów ws. reformy Sądu Najwyższego, na fotografii Borys Budka i Andrzej Rzepliński",
https://wiadomosci.onet.pl/tylko-w-onecie/sejm-publiczne-wysluchanie-dot-projektu-ustawy-o-sn/p2kgy33,Sejm: publiczne wysłuchanie dot. projektu ustawy o SN,"W Sejmie trwa organizowane przez Platformę Obywatelską publiczne wysłuchanie ws. projektu ustawy o Sądzie Najwyższym. W wydarzeniu biorą udział m.in. pierwsza prezes Sądu Najwyższego Małgorzata Gersdorf, były prezes Trybunału Konstytucyjnego Andrzej Rzepliński oraz były pierwszy prezes Sądu Najwyższego Adam Strzembosz.",,Protest przeciwko planom zmian w sądownictwie,
http://wiadomosci.onet.pl/tylko-w-onecie/tlum-otoczyl-sad-najwyzszy/d9hjeh6,Tłum otoczył Sąd Najwyższy,"Według informacji ratusza, na proteście pod Sądem Najwyższym zebrało się 17 tys. osób. Zgromadzeni otoczyli gmach sądu, trzymając w rękach znicze i świecie. Tłum wysłuchał przemówień sędziów, a na koniec odegrano hymn. ""Wolne sądy! Wolne sądy!"" - skandowali protestujący w trakcie demonstracji.",,,
https://wiadomosci.onet.pl/kraj/projekt-zmian-w-ustawie-o-sadzie-najwyzszym-posel-pis-moj-podpis-to-nieporozumienie/p15j6q1,Projekt zmian w ustawie o Sądzie Najwyższym. Poseł PiS: mój podpis to nieporozumienie,"Bartłomiej Wróblewski widnieje wśród osób, które podpisały się pod projektem zmian w ustawie o Sądzie Najwyższym, opublikowanym w środę na stronie internetowej Sejmu. Jednak poseł PiS uważa, że jego imię i nazwisko pojawiło się pod treścią projektu przez przypadek. - Doszło do nieporozumienia. Wspieram reformę sądów, ale ponieważ nie mogłem zapoznać się z projektem, mojego podpisu miało nie być - mówi w rozmowie z Onetem.","Jeżeli projekt zmian w ustawie o Sądzie Najwyższym wejdzie w życie, to dotychczasowi jego sędziowie przejdą w stan spoczynku, z wyjątkiem tych, których wskaże minister sprawiedliwości. Również minister wybierze prezesa Sądu Najwyższego, jeżeli ten zostanie przeniesiony w stan spoczynku. W SN pojawią się także trzy nowe izby - Prawa Prywatnego, Prawa Publicznego oraz Dyscyplinarna. Sędziów do poszczególnych izb przyporządkuje minister sprawiedliwości. Projekt wraz z uzasadnieniem liczy 140 stron - od środy, późnego wieczora, jest dostępny na stronie internetowej Sejmu. Opozycja ocenia zaproponowane przez rząd zmiany jako zamach na Sąd Najwyższy. Podkreśla, że reforma sądownictwa przygotowana przez PiS niszczy trójpodział władzy w państwie, który jest podstawą demokracji. Posłowie, których nazwiska widnieją pod projektem, znaleźli się w ogniu krytyki. Wśród nich jest Bartłomiej Wróblewski - jednak poseł PiS stara się o to, aby jego nazwisko zostało usunięte. Dlaczego? - Doszło do nieporozumienia. Ja wspieram reformę sądów, dotyczy to także Sądu Najwyższego, ale ponieważ nie mogłem zapoznać się z projektem, mojego podpisu miało nie być na tej liście. On się z jakichś powodów tam znalazł - mówi Onetowi poseł PiS. Na razie nie zdradza jednak czy wie, w jakich okolicznościach został na niej umieszczony. - Poprosiłem o sprostowanie. Cała ta historia nie powinna mieć miejsca, ale takie rzeczy czasami w parlamencie się zdarzają - dodaje. Bartłomiej Wróblewski wydał także oficjalne oświadczenie w tej sprawie. Dowiadujemy się z niego, że poseł prosił o wykreślenie swojego nazwiska, jednak w chwili wydania oświadczenia, czyli 14 lipca, nadal widniało pod projektem. ""Reforma wymiaru sprawiedliwości jest konieczna. Dotyczy to także Sądu Najwyższego. Nie zmienia to faktu, że unikam podpisywania się pod projektami, których nie znam. A poznać projektu o SN nie byłem w stanie, i w związku z pracą nad innymi projektami sejmowymi, ale i także najważniejszym wydarzeniem w życiu"" - zaznacza poseł PiS, który kilka dni temu wziął ślub. ""Stąd w zeszłym tygodniu prosiłem o wykreślenie mojego podpisu z listy pod projektem. Z jakiegoś powodu tak się nie stało i dlatego poprosiłem wczoraj Marszałka Sejmu o sprostowanie. Niezależnie od tego w mojej ocenie reforma SN jest potrzebna i nieunikniona. Zamiast emocjonalnych i rytualnych już oskarżeń do czasu uchwalenia ustawy lepiej rozmawiać o konkretnych rozwiązaniach projektu"" - dodaje.",Bartłomiej Wróblewski,
https://wiadomosci.onet.pl/tylko-w-onecie/lancuch-swiatla-przed-sadem-najwyzszym-protest-przeciwko-planowanym-zmianom-w-krs-i/np54g35,"""Łańcuch Światła"" przed Sądem Najwyższym. Protest przeciwko planowanym zmianom w KRS i SN","O godzinie 21 przed budynkiem Sądu Najwyższego rozpoczął się protest przeciwko planowanej przez Prawo i Sprawiedliwość reformie sądownictwa. W ramach akcji demonstranci przynieśli świece, by stworzyć ""wokół budynku Sądu Najwyższego i sądów powszechnych łańcuch światła i czystych intencji"".",,"WARSZAWA SĄD NAJWYŻSZY ""ŁAŃCUCH ŚWIATŁA"" (Protestujący przed siedzibą SN)",
https://wiadomosci.onet.pl/kraj/ziobro-wymiar-sprawiedliwosci-zyskuje-realne-narzedzie-kontroli-nieprawidlowosci/tx5gk78,Ziobro: wymiar sprawiedliwości zyskuje realne narzędzie kontroli nieprawidłowości,"Wymiar sprawiedliwości zyskuje realne narzędzie kontroli nieprawidłowości, które miały miejsce w polskim sądownictwie i narastały przez lata - mówił w programie ""Gość Wiadomości"" Zbigniew Ziobro. Minister sprawiedliwości odniósł się także do zapowiadanej przez opozycję manifestacji w obronie sądownictwa. - To walka ludzi pozbawionych pomysłu na to, żeby wrócić do władzy - ocenił.","W nocy Senat bez poprawek, po kilkunastogodzinnej debacie, przyjął nowelizacje ustaw o Krajowej Radzie Sądownictwa oraz o ustroju sądów powszechnych. Teraz trafią one do prezydenta Andrzeja Dudy. Ziobro, pytany o obawy opozycji i części środowiska sądowego dot. dużych uprawnień, które minister sprawiedliwości zyskuje w związku z przyjęciem przez Senat dwóch ustaw dot. KRS i ustroju sądów powszechnych odpowiedział, że w tym wypadku zyskuje demokracja. - Zyskuje wymiar sprawiedliwości realne narzędzie kontroli nieprawidłowości, które miały miejsce i narastały przez ostatnie lata w polskim sądownictwie. Polskie sądownictwo na tle Europy wyróżniało się tym, że niemal całkowicie oderwało się od mechanizmów kontroli demokratycznej, było korporacją, która wszystko sama załatwiała i o wszystkim rozstrzygała; to prowadziło do demoralizacji - powiedział. - Czas na to, żeby przywrócić standardy europejskie - dodał. Na uwagę, że w wyniku uchwalonych ustaw minister sprawiedliwości zyskuje uprawnienia, jakich nie miał dotychczas nigdy w Polsce odpowiedział: ""to nie chodzi o to, czy ja zyskuję uprawnienia"". - Chodzi tutaj o to, że wprowadzamy mechanizmy realnej kontroli i balansu władz - zaznaczył Ziobro - Nasza propozycja jest właśnie oparta na dążeniu do równowagi, której w Polsce w tej chwili zupełne nie ma, bo jest całkowity przechył w kierunku korporacji. Dzisiaj o tym, kto będzie sędzią decydują sędziowie w KRS-ie, o tym, kto będzie ewentualnie usunięty spośród sędziów też tylko i wyłącznie sędziowie - stwierdził minister sprawiedliwości. Dopytywany o to, jak przyjęte ustawy wpłyną m.in. na przeciwdziałanie przewlekłości postępowań oraz będą przeciwdziałać niesprawiedliwym wyrokom odpowiedział, że proces reformy sądownictwa jest rozciągnięty na kilka najbliższych lat. - Natomiast zmiany organizacyjne są warunkiem koniecznym, bez którego nie da się przeprowadzić dalszych zmian, które usprawnia sadownictwo, bo trzeba mieć sprawność zarządzania tym sądownictwem, dobrze gospodarować środkami i tak zadbać o pewna kulturę organizacyjną i zmiany procedur prawnych, które sprawią, by postępowania toczyły się szybko - powiedział Ziobro. Minister sprawiedliwości podkreślił, że przygotowywane są również zmiany w sądownictwie, które mają służyć przyspieszeniu prac sądów. Jak zaznaczył zmiany te będą dotyczyły m.in. kwestii kasacji. - Na te zmiany jeszcze troszeczkę trzeba poczekać, Być może niedługo zostaną zgłoszone, ale nie chce przesądzać, bo to jest decyzja posłów - dodał. Pytany o krytykę reformy sądownictwa opozycji, w tym zapowiadaną na niedzielę m.in. przez PO, Nowoczesną i KOD manifestację odpowiedział, że to jest ""walka ludzi pozbawionych pomysłu na to, żeby wrócić do władzy"". - Władzy, którą zresztą źle wykorzystywali, dla dobra Polaków oczywiście źle, dla siebie dobrze, a my chcemy to zmieniać - zadeklarował. Dopytywany o to, czy w razie kolejnej blokady mównicy sejmowej przez polityków opozycji należałoby ich ukarać, Ziobro podkreślił, że liczy na to, że posłowie opozycji zechcą zachować się w sposób parlamentarny. - Czyli rozmawiać na komisji i że zgłoszą własne poprawki, które mogą być uwzględnione, bo przecież to są dopiero propozycje, to jest przedłożenie, co do kierunku zmiany i nie wykluczam jakiś modyfikacji, choć kierunek jest słuszny i potrzebny - mówił. - My się nie cofniemy, jeśli chodzi o wprowadzenie izby dyscyplinarnej w sądzie najwyższym, bo jest to absolutnie konieczne, natomiast być może jakieś zmiany do tego projektu warto wprowadzić i rozważyć, ale jeśli ktoś chce organizować manifestacje, robić blokady, tzn. że nie chce szukać dobrych rozwiązań, jego nie interesuje wymiar sprawiedliwości, jego interesuje obrona status quo za wszelką cenę - ocenił Ziobro. Zbigniew Ziobro zapowiedział, że jako Prokurator Generalny, będzie domagał się stanowczej reakcji prokuratury i organów mu podległych ""wobec wszystkich sytuacji nadużycia ataków na media"". Jak dodał, dotyczy to nie tylko mediów publicznych, ""ale też wszystkich innych"". - To jest bardzo smutne. Tutaj wychodzi prawdziwe oblicze tych, którzy dzisiaj mają pełne usta frazesów o demokracji, wolności, o tolerancji, bo widać z ich słów, ale też z ich zachowań, czasami wręcz agresji bezpośredniej, że tolerancja, wolność to są tylko i wyłącznie puste słowa, które nie leżą gdzieś głęboko w ich sercu, tylko są instrumentalnie wykorzystywane do gry politycznej - powiedział minister Ziobro. - Ataki na media, na dziennikarzy, jeżeli z czymś się kojarzą, to z minioną epoką. Mogę powiedzieć, jako Prokurator Generalny, że będę domagał się stanowczej reakcji prokuratury i organów podległych mi wobec wszystkich sytuacji nadużycia ataków na media - zaznaczył. Jak podkreślił, dotyczy to nie tylko mediów publicznych, ale też wszystkich innych. - Dziennikarze nie mogą bać się wykonywać swoich obowiązków, bo to jest właśnie zamach na demokracje, na fundamenty demokracji - podkreślił minister. Zapewnił też, że ""każdy przypadek ataku na dziennikarzy - czy to będzie stacja publiczna, czy prywatna, czy TVN, czy TVP, czy jakakolwiek gazeta - będzie przedmiotem intensywnego śledztwa"". Podkreślił jednocześnie, że będzie się domagał bardzo stanowczych działań. Projekt ustawy o SN autorstwa PiS pojawił się na stronach Sejmu w środę późnym wieczorem. Zakłada on utworzenie trzech nowych izb Sądu Najwyższego, modyfikacje w powoływaniu sędziów SN i umożliwia przeniesienie obecnych sędziów SN w stan spoczynku. Nowelizacja przepisów o ustroju sądów przewiduje m.in. zmianę zasad powoływania i odwoływania prezesów sądów poprzez zwiększenie uprawnień ministra sprawiedliwości oraz wprowadzenie zasady losowego przydzielania spraw sędziom. Z kolei nowelizacja ustawy o Krajowej Radzie Sądownictwa zakłada m.in. wygaszenie kadencji 15 członków Rady będących sędziami. Ich następców wybrałby Sejm - dziś wybierają ich środowiska sędziowskie. Po przyjęciu ustaw przez Sejm PO i Nowoczesna zwołały w piątek posiedzenia zarządów. Lider Platformy Grzegorz Schetyna poinformował wówczas, że w poniedziałek PO zorganizuje wysłuchanie publiczne z udziałem autorytetów prawniczych, byłych sędziów TK i SN, we wtorek będzie konsultować z innymi klubami opozycji wspólne zaangażowanie w blokowanie procesu legislacyjnego zmian w sądownictwie. Natomiast szef Nowoczesnej Ryszard Petru wezwał do utworzenia frakcji kół i klubów opozycyjnych, które miałyby sprzeciwiać się kolejnym propozycjom Prawa i Sprawiedliwości. Wystosował również w sobotę apel o solidarność do organizacji międzynarodowych, w tym m.in. Komisji Europejskiej, Parlamentu Europejskiego, ONZ, OBWE, Trybunału Sprawiedliwości UE i Komisji Weneckiej. PO, N i PSL apelują także do prezydenta Andrzeja Dudy o weto do ustaw dot. wymiaru sprawiedliwości. Przekonują, że ich wejście w życie oznacza ""zrujnowanie trójpodziału władzy w Polsce"". Kukiz'15 chce, by głowa państwa zwołała okrągły stół ds. reformy wymiaru sprawiedliwości. Z kolei prezes PiS Jarosław Kaczyński na konferencji w piątek podkreślił, że reforma sądownictwa to realizacja zapowiedzi z programu wyborczego partii. Ocenił również, że polskie sądownictwo cierpi dziś na dwie choroby: upadku zasad moralnych oraz przewlekłość postępowań. Kaczyński stwierdził wówczas także, że polskie sądownictwo jest obecnie kontynuacją tego z okresu PRL i wymaga radykalnych zmian.",Zbigniew Ziobro,
https://wiadomosci.onet.pl/kraj/malgorzata-gersdorf-mam-nadzieje-ze-projekt-ustawy-o-sn-nie-wejdzie-w-zycie/18ekdc0,"Małgorzata Gersdorf: mam nadzieję, że projekt ustawy o SN nie wejdzie w życie","Mam nadzieję, że projekt ustawy o Sądzie Najwyższym nie wejdzie w życie - powiedziała wczoraj wieczorem I prezes SN prof. Małgorzata Gersdorf. Zaapelowała do autorów poselskiego projektu o jego zmianę. Podkreśliła, że wszyscy sędziowie SN byli zweryfikowani po 1989 r.","- W 1990 roku powstał jak gdyby nowy Sąd Najwyższy i ci sędziowie byli bardzo szczegółowo oceniani przez KRS właśnie w zakresie postaw, jakie reprezentowali przez 89 rokiem - zaznaczyła w wywiadzie dla Polsat News. Przypomniała też, że każdy sędzia wstępujący do zawodu musi wypełnić oświadczenie lustracyjne. - W moim przekonaniu ten projekt ustawy, mam nadzieję, nie wejdzie w życie. Mam apel do posłów którzy podpisali ten projekt, żeby zweryfikowali swoje stanowisko, właśnie szczególnie z uwagi na pozycję, jaką dali w tym projekcie ministrowi sprawiedliwości-prokuratorowi generalnemu - mówiła Gersdorf w Polsat News, odnosząc się do proponowanych w projekcie zapisów, w myśl których m.in. z mocy ustawy wszyscy sędziowie SN zostaliby przeniesieni w stan spoczynku - z wyjątkiem tych, których minister wskazałby jako niezbędnych na etapie organizacji nowego SN. - To nie jest normalny system, jeżeli prokurator generalny, minister ma w swoim ręku prokuraturę i bardzo duży wpływ na obsadę sądu i w tej chwili Sądu Najwyższego. To jest jedna osoba, która rozstrzyga sprawę jak gdyby, pośrednio, i może ingerować także w proces oskarżania bardzo szeroko - powiedziała. Dodała, że żaden demokratyczny system nie przewiduje, by ""jedna osoba miała w ręku tak silna władzę"". - Dlatego ja bym prosiła tych 50 posłów, którzy sformułowali nową ustawę o Sądzie Najwyższym, żeby zastanowili się, czy tego chcą – żeby jedna osoba w państwie miała tak silną władzę - dodała. Wyraziła przekonanie, że sprawa nie jest przesądzona. - Jeszcze mamy pana prezydenta - powiedziała. Zwróciła uwagę, że eksponowane przez PiS przypadki nieetycznego zachowania sędziów nie dotyczą sędziów SN, a ci sędziowie, którzy dopuszczą się niewłaściwych postępków, są usuwani z zawodu. Pytana o zarzut braku kontroli społecznej nad wyrokami zauważyła, że ""przecież nie mamy do czynienia z państwem populistycznym, gdzie orzekanie ma być poddane sądowi ludowemu, tylko z normalnym państwem prawa, gdzie sędziowie przechodzą naukę i weryfikację umiejętności i postaw"". Podkreśliła, że wyroki ""absolutnie nie powinny być komentowane przez rządzących i przez ministra sprawiedliwości"". Za chybioną uznała także tezę, że sędziowie to ""grupa osób powiązana z tak zwaną postkomuną"". - To są argumenty zupełnie śmieszne, historycznie rzecz biorąc, ponieważ większość sędziów sądów powszechnych to są osoby bardzo młode, o których nie da się powiedzieć, że ich nauczyciele rozpoczynali pracę w sądownictwie przed 1989 r. i wobec tego są w cudzysłowie ""skażeni komuną"" -. Dodała, że także w SN jest wielu młodych sędziów, ""ale oczywiście do sądu Najwyższego nie trafia się z ulicy i wprost po aplikacji"", dlatego połowa sędziów to osoby, które pracę w wymiarze sprawiedliwości rozpoczynały przed przemianami ustrojowymi. - Także ja zaczynałam pracę w 1975 roku, a pan prezes Kaczyński jeszcze wcześniej. Jego nauczycielami byli jeszcze wcześniejsi profesorowie, a pisał doktorat także u profesora, który był bardzo mocno usadowiony w reżimie komunistycznym. Ale to nie znaczy, że można mu z tego powodu stawiać zarzut. Każdy odpowiada za siebie - powiedziała. W środę wieczorem na stronach Sejmu został opublikowany projekt PiS, który przewiduje m. in. trzy nowe Izby SN, zmiany w trybie powoływania sędziów SN i umożliwienie przeniesienia obecnych sędziów SN w stan spoczynku. Projekt przewiduje, że ""z dniem następującym po dniu wejścia w życie niniejszej ustawy sędziowie SN, powołani na podstawie przepisów dotychczasowych, przechodzą w stan spoczynku, z wyjątkiem sędziów wskazanych przez Ministra Sprawiedliwości"". W środę Sejm znowelizował ustawy o KRS oraz o sądach powszechnych. W czwartek zajmuje się nimi Senat.",I prezes SN prof. Małgorzata Gersdorf,
http://wiadomosci.onet.pl/tylko-w-onecie/opozycja-przed-waznym-testem-grzegorz-schetyna-to-koniec-epoki/ddpxnz7,Opozycja przed ważnym testem. Grzegorz Schetyna: to koniec epoki,"Po środowej propozycji zmian w Sądzie Najwyższym w Sejmie rosną emocje. Politycy opozycji rozważają możliwe scenariusze obrony SN. Nowoczesna sugeruje utworzenie w Sejmie federacji klubów i kół, która miałaby koordynować akcje przeciwko zmianom, jakie PiS przeprowadza w sądownictwie. W grę wchodzi również kolejna okupacja Sali Plenarnej Sejmu.","- Czas na współdziałanie ponad podziałami partyjnymi - mówiła dziś Katarzyna Lubnauer z Nowoczesnej. - Tylko w sposób spektakularny, pokazując i uruchamiając emocje także tu w parlamencie i poza nim, będziemy mogli zablokować to złe prawo. To jest koniec epoki, koniec demokracji w Polsce - komentował dziś Grzegorz Schetyna. - To nie będzie dla nich łatwy tydzień - zapowiedział. Opozycja i część środowiska sędziowskiego twierdzi, że Prawo i Sprawiedliwość swoją inicjatywą ustawodawczą o SN i KRS doprowadziło do ""zamachu lipcowego"" i ""zamachu na demokrację"". W partiach opozycyjnych zapanowała pełna mobilizacja przed przyszłotygodniowym posiedzeniem Sejmu. Jarosław Kaczyński przekonywał dziś tymczasem o konieczności zmian w sądownictwie. Zapewniał o demokratyczności rządów PiS i zaznaczył, że to ci, którzy chcą podtrzymać dawny system sądownictwa, podnoszą protesty. – To, co mówił dzisiaj pan Schetyna, to jest właśnie nic innego, jak demolowanie polskiego państwa, demolowanie polskiej demokracji. Są też groźby, w istocie groźby karalne wobec tych ludzi, którzy podpisali projekt ustawy o Sądzie Najwyższym – dodał. – My to wszystko, co mamy przeprowadzić przeprowadzimy, a ci, którzy będą łamali prawo, łamali także prawo karne, muszą liczyć się z konsekwencjami dla swoich także karier politycznych – powiedział prezes PiS.",,
