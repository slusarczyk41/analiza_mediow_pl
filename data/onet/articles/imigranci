USA odsyłają nielegalnych imigrantów w głąb Meksyku,Władze imigracyjne USA rozpoczęły regularne odsyłanie nielegalnych imigrantów z Meksyku lotami czarterowymi z Tucson w stanie Arizona do Guadalajary w stanie Jalisco w środkowym Meksyku – poinformowała na swoim portalu amerykańska telewizja Fox News.,"Pierwsze loty czarterowe z lotniska w Tucson do odległego o ok. 1800 km lotniska w Guadalajarze odbyły się pod koniec grudnia ub.r. Podległe ministerstwu bezpieczeństwa narodowego służby imigracyjne planują od końca stycznia dwa takie loty czarterowe tygodniowo, co pozwoli na odesłanie do Meksyku każdego tygodnia 250 nielegalnych imigrantów. Przedstawiciele resortu bezpieczeństwa narodowego podkreślają, że ten program ""czarterowej deportacji"", realizowany na prośbę i przy współpracy władz meksykańskich, obejmuje wyłącznie Meksykanów pochodzących ze stanów położonych w głębi Meksyku, przyłapanych podczas kolejnej próby nielegalnego przekroczenia granicy, bądź tych Meksykanów, którzy wykorzystali wszelkie prawne możliwości otrzymania azylu politycznego w Stanach Zjednoczonych. Odesłanie nielegalnych imigrantów w głąb ich ojczystego kraju ma utrudnić im próbę kolejnego przekroczenia amerykańskiej granicy i pozwolić na skorzystanie z pomocy władz meksykańskich. - Program ten jest kolejnym przykładem współpracy władz meksykańskich z administracją (prezydenta USA Donalda) Trumpa w celu opanowania obecnego kryzysu bezpieczeństwa na naszej granicy – powiedziała rzeczniczka resortu bezpieczeństwa narodowego Heather Swift, cytowana na portalu Fox News. Drugim takim odrębnym programem, zmierzającym do opanowania kryzysu na południowej granicy Stanów Zjednoczonych, jest procedura ochrony migrantów (Migrant Protection Protocol – MPP). W ramach MPP, nazywanego także programem ""Pozostań w Meksyku"", uchodźcy, głównie z krajów Ameryki Środkowej, w tym z Gwatemali, Hondurasu i Salwadoru, którzy zamierzają wystąpić o azyl polityczny w USA, po zarejestrowaniu się na przejściu granicznym muszą czekać na wstępne przesłuchanie przez amerykańskich urzędników imigracyjnych po meksykańskiej stronie granicy. W rezultacie polityki MPP, po meksykańskiej stronie granicy w okolicy przejścia granicznego w El Chaparral w pobliżu Tijuany powstała - jak to ujęto na portalu magazynu ""Politico"" - ""globalna stolica uchodźców"", w której na wstępne przesłuchanie przez amerykańskie służby graniczne czekają tysiące uchodźców nie tylko z Meksyku i państw Ameryki Środkowej, ale także z Syrii, Indii i z Europy Środkowo-Wschodniej. Obecnie okres oczekiwania na możliwość wystąpienia o azyl polityczny na przejściu w El Chaparral wynosi około sześciu miesięcy. W ub. r. Stany Zjednoczone zawarły także porozumienia z władzami Gwatemali, Salwadoru i Hondurasu, na podstawie których obywatele tych krajów przyłapani podczas próby przekroczenia granicy są odsyłani z powrotem do tych państw. Działania takie, jak program MPP zmierzają do zakończenia praktyki ironicznie nazywanej przez prezydenta Trumpa praktyką ""catch and release"" (złapać i zwolnić). Praktyka zyskała taką nazwę, gdyż funkcjonariusze straży granicznej z powodu przepełnionych aresztów imigracyjnych do tej pory byli zmuszeni zwalniać osoby zatrzymane podczas pierwszej próby nielegalnego przekroczenia granicy. W rezultacie osoby zatrzymane i deportowane po próbie nielegalnego przekroczenia granicy amerykańsko-meksykańskiej w nieskończoność ponawiały starania o przedostanie się na terytorium USA. Zdaniem przedstawicieli ministerstwa bezpieczeństwa narodowego USA programy takie jak MPP i porozumienia zawarte przez amerykański urząd imigracyjny z władzami państw Ameryki Środkowej, przyczyniły się do spadku o 70 proc. liczby prób nielegalnego przekroczenia południowej granicy USA w okresie od maja do grudnia ub. r. - z ponad 144 tys. takich prób w maju do nieco ponad 40 tys. takich przypadków w grudniu.",,
Burmistrz z Dolnej Saksonii rezygnuje. Groziła mu skrajna prawica,"Najpierw odbierał w nocy telefony z groźbami, potem na samochodzie ktoś namalował swastykę i wysłał listy z groźbami. Burmistrz Estorfu zacząć bać się o swoje bezpieczeństwo. Jak wielu lokalnych polityków w Niemczech.","Arnd Focke miał dość. Za często był atakowany przez skrajną prawicę. 31 grudnia 2019 roku 48-letni burmistrz gminy Estorf w Dolnej Saksonii zrezygnował ze stanowiska. – Była to bolesna decyzja, ale słuszna – mówi Focke. Przez osiem lat stał na czele miejscowości i gminy liczącej prawie 1700 mieszkańców. Focke, który od lat angażuje się na rzecz uchodźców, regularnie pada ofiarą ataków. Jakiś czas temu ktoś wydzwaniał w nocy i groził. Z tym burmistrz jeszcze sobie radził. Ale na groźbach się nie skończyło. Na jego samochodzie namalowano swastykę. W skrzynce pocztowej znalazł notatkę o treści: „zagazujemy cię jak Antifę”. – Miarka się przebrała. To było zbyt osobiste i zbyt bezpośrednie – mówi Focke. Rezygnacja burmistrza wywołała sensację. Tym bardziej, że Niemcy zastanawiają się od pewnego czasu, jak bezpieczni są lokalni politycy. Szczególnie wobec ataków ze strony skrajnej prawicy. W październiku 2015 roku nożownik zaatakował Henriette Reker, wówczas kandydatkę na stanowisko burmistrza, a obecnie już burmistrzynię Kolonii. Była ciężko ranna w szyję. Sprawca Frank S. powiedział w sądzie, że w czwartym co do wielkości mieście Niemiec chciał wysłać sygnał przeciwko niemieckiej polityce uchodźczej. Kilka miesięcy wcześniej kanclerz Angela Merkel podjęła decyzję o pozostawieniu otwartych granic Niemiec, gdy pojawiły się informacje, że tysiące uciekinierów zmierza w kierunku Austrii i Niemiec. W listopadzie 2017 roku 56-latek dźgnął nożem burmistrza Alteny. Podczas ataku pijany sprawca miał z pogardą mówić o liberalnej polityce uchodźczej Andreasa Hollsteina. Dwa lata później skrajnie prawicowe ataki na niemieckich lokalnych polityków osiągnęły nowy poziom eskalacji. W czerwcu 2019 roku przewodniczący rejencji Kassel Walter Luebcke został zamordowany przed własnym domem. Sprawca strzelił mu w głowę z bliskiej odległości. Podejrzany Stephan E. podaje jako motyw oświadczenia Luebckego poczynione podczas kryzysu migracyjnego w 2015 roku. Luebcke otwarcie prowadził kampanię przeciwko rasizmowi i islamofobii. Potem domniemany sprawca odwołał swoje zeznania. Proces trwa. Jednocześnie z informacją o rezygnacji burmistrza Estorfu pojawiła się wiadomość, że burmistrz jednego z nadreńskich miast złożył wniosek o licencję na broń. Polityk zmaga się również z prawicowymi ekstremistami i wymierzoną w niego kampanią nienawiści. Sytuacja nie uległa poprawie – przyznał Gerd Landsberger, przewodniczący Niemieckiego Związku Miast i Gmin. Stowarzyszenie przeprowadziło ankiety wśród ponad tysiąca burmistrzów. Jedna czwarta z nich była w przeszłości obrażana lub odbierała wymierzone w nich groźby. Sprawą zajął się już Berlin. W każdym kraju związkowym powołano osoby, do których mogą się zgłaszać politycy odczuwający zagrożenie. Niemiecki Związek Miast i Gmin domaga się także odpowiednich kar dla sprawców. Arnd Focke z Estorfu inaczej patrzy na ten problem. – Polityka jest bezsilna. Problem leży w centrum naszego społeczeństwa. Nie jesteśmy już zaangażowani na rzecz siebie nawzajem ani przeciw ekstremizmowi – mówi. – Można znowu powiedzieć rzeczy, które były nie do pomyślenia jeszcze pięć lat temu – dodaje. Dotyczy to zarówno prawicowych, jak i lewicowych ekstremistów. Skąd to się bierze? Focke wskazuje na zaniedbania w edukacji. – Musimy przekazać dzieciom i młodzieży, że mamy w Niemczech przeszłość, która nie może się powtórzyć. I jest wielu ludzi niezadowolonych, którymi można łatwo manipulować – wyjaśnia. Do tego doszły prawicowo-populistyczne ugrupowania, takie jak Alternatywa dla Niemiec (AfD), które są nośnikiem skrajnie prawicowych poglądów. Były burmistrz stawia teraz na dochodzenie prowadzone przez niemieckie organy bezpieczeństwa w sprawie swastyk wymalowanych na jego samochodzie i listów z groźbami. Uważa, że nie jest odosobnionym przypadkiem. Według niego jest wielu polityków, którzy wycofują się z życia politycznego z powodu nagonki na nich i gróźb. Tylko nie mówią o tym publicznie.",Arnd Focke,
Biznes chce imigrantów,"W 2020 r. Europę czeka wzmożona walka o pracowników z zagranicy. Przedsiębiorcy apelują o działania, które zwiększą szanse naszego kraju, bo tracimy konkurencyjność - czytamy w czwartek w ""Rzeczpospolitej"".","Dziennik podaje, że nie tylko Niemcy, Czechy czy Węgry próbują przyciągać pracowników z zagranicy. ""Zaczyna o tym mówić nawet Ukraina - będąca na razie największym w Europie zasobem siły roboczej - która przymierza się do wprowadzenia podwójnego obywatelstwa dla imigrantów zarobkowych"" - czytamy. ""Rzeczpospolita"" informuje, że Polska, która dzięki uproszczonej procedurze zatrudniania pracowników ze Wschodu skutecznie o nich zabiegała, traci konkurencyjność. ""Miała ją zwiększyć nowa polityka migracyjna, która po dwóch latach prac wciąż nie jest gotowa. Opracowanie tej polityki – spójnej z polityką społeczną, ochroną zdrowia czy edukacją – to najczęściej powtarzany postulat organizacji pracodawców, które wielokrotnie przedstawiały propozycje działań zwiększających szanse Polski w globalnej walce o talenty"" - napisano. Jak mówi w ""Rz"" Arkadiusz Pączka, dyrektor Centrum Monitoringu Legislacji Pracodawców RP, polityka migracyjna ugrzęzła w Polsce resortowej. Dodaje, że nadzorowaniem prac nad tą polityką, która dotyczy głównie kwestii zatrudnienia cudzoziemców, powinny się zająć resorty gospodarcze, a nie MSWiA. Pracodawcy apelują też o wydłużenie okresu pracy według uproszczonej procedury oświadczeń dla obywateli sześciu państw naszego regionu (na czele z Ukrainą i Białorusią) z obecnych sześciu do 12 albo nawet do 18 miesięcy. ""Stanisław Szwed, sekretarz stanu w Ministerstwie Rodziny, Pracy i Polityki Społecznej, przypomina, że wydłużenie tego okresu do 12 miesięcy było przewidziane w nowej ustawie o rynku pracy, która mimo planów nie została przyjęta w 2019 r. MRPiPS popiera też postulat pracodawców, by wydawaniem zezwoleń na pracę każdego typu zajęły się powiatowe urzędy pracy. Pozwoliłoby to skrócić czas oczekiwania na decyzje dotyczące legalizacji pobytu, wydawane obecnie przez wojewodów. Dziś trwa to nawet 1,5 roku"" - czytamy. Ze statystyki opublikowanej w ""Rz"" wynika, że najwięcej cudzoziemców z ważnymi pozwoleniami na pobyt w Polsce pochodzi z Ukrainy - 214,7 tys., Białorusi - 25,6 tys. i Niemiec - 21,3 tys. Dodano, że 64 proc. polskich pracodawców uważa, że imigranci zarobkowi mają pozytywny wpływ na polską gospodarkę.",,
Sondaż: w sprawie aborcji wygrywa kompromis,"Z sondażu przeprowadzonego przez IBRiS na zlecenie ""Rzeczpospolitej"" wynika, że większość badanych jest przeciwna adopcji dzieci przez pary homoseksualne, a w sprawie aborcji wygrywa kompromis.","Kwestie światopoglądowe mocno różnicują Polaków - informuje dzś ""Rzeczpospolita"", powołując się na wyniki sondażu przeprowadzonego przez IBRiS na zlecenie gazety. IBRiS zapytał o pięć kwestii: stosunek do aborcji, związków partnerskich, finansowania in vitro, religii w szkołach i napływu imigrantów. Dziennik pisze, że ""we wszystkich odpowiedziach wielkie znaczenie dla deklarowanych poglądów ma płeć, miejsce zamieszkania, a przede wszystkim poglądy polityczne"". ""Duże kontrowersje budzą pytania dotyczące związków partnerskich"" - dodaje ""Rz"". ""O ile zdecydowana większość respondentów (75,8 proc.) zgadza się na wprowadzenie związków partnerskich dla osób różnej płci, o tyle w pytaniu dotyczącym osób tej samej płci 50 proc. jest temu przeciwna"" - wynika z badania. ""Jeszcze bardziej nieprzychylna jest opinia badanych dotycząca małżeństw jednopłciowych: 64,6 proc. jest im przeciw, a 27,2 – za"" - wskazuje gazeta. Dodaje równocześnie, ""że zdecydowane »nie« badani mówią też adopcji dzieci przez pary jednopłciowe"". ""Przeciw jest 73,1 proc., za – 16,7 proc., a ponad 10 proc. nie ma zdania"" - podaje dziennik. Gazeta, powołując się na wyniki badania, zauważa, że więcej liberalizmu badani wykazują w sprawie aborcji. ""Prawie 50 proc. respondentów opowiada się za utrzymaniem tzw. kompromisu aborcyjnego, a 28,7 proc. jest za ułatwieniem dostępu do aborcji z innych przyczyn niż wymienione obecnie w ustawie, a tylko niespełna 15 proc. chciałoby zaostrzenia prawa"" - czytamy w ""Rz"". ""W sprawie finansowania z publicznych środków procedury in vitro zdanie respondentów jest dość sprecyzowane: 66,1 proc. opowiada się za takim rozwiązaniem, a 22,1 proc. jest przeciw"" - dodaje gazeta. ""W pytaniu o nauczanie religii w szkołach przewagę mają zwolennicy pozostawienia tego przedmiotu w publicznych placówkach: opowiada się za tym 51,4 proc. badanych, 40 proc. chciałoby religię ze szkół wyprowadzić"" - czytamy w ""Rz"". Jak dodaje dziennik, ostatnia z kwestii sondażu, to ""Czy Polska powinna przyjmować imigrantów z Afryki i Bliskiego Wschodu?"". ""42,4 proc. badanych jest »na tak«. 56,9 proc. – przeciw"" - wskazuje dziennik. ""Pozytywnie do przyjmowania imigrantów nastawione są osoby określające się jako lewicowe (63 proc.), socliberałowie (67 proc.) oraz niewierzące i niepraktykujące (45 proc.), a także wierzące i niepraktykujące (45 proc.) Wśród badanych uważających się za osoby »wierzące i praktykujące nieregularnie« - to tylko 13 proc. "" - wynika z sondażu. ""Co ciekawe, wśród osób »wierzących i praktykujących regularnie« zwolennicy przyjmowania imigrantów to już grupa 35-proc."" - dodaje gazeta. Wskazuje także, że ""w grupie najmłodszych respondentów (18–24 lata) przewagę mają zwolennicy związków partnerskich osób tej samej płci (46 proc. do 34 proc.), podobnie jak w kwestii możliwości adopcji dzieci przez takie pary (45:38).""",,
USA: resort bezpieczeństwa krajowego będzie pobierał próbki DNA od imigrantów,"Departament Bezpieczeństwa Krajowego USA, któremu podlega policja migracyjna i celna wraz ze strażą graniczną, zamierza pobierać próbki DNA od imigrantów, którzy trafią do aresztu lub wystąpią z wnioskiem o przyznanie azylu w momencie przekraczania granicy.","O planach resortu bezpieczeństwa krajowego poinformował w środę - podczas telekonferencji z udziałem akredytowanych w ministerstwie dziennikarzy - przedstawiciel tego departamentu. Poprosił on o niepodawanie jego nazwiska w prasie. Obecnie w amerykańskich aresztach imigracyjnych przetrzymywanych jest ponad 40 tys. imigrantów, głównie z trzech państw Ameryki Środkowej: Hondurasu, Gwatemali i Salwadoru. Zostali oni zatrzymali podczas prób nielegalnego przekroczenia granicy bądź wystąpili o azyl polityczny bezpośrednio na granicy USA. Jak poinformowali przedstawiciele departamentu bezpieczeństwa krajowego, podstawą prawną do rozpoczęcia pobierania próbek DNA jest ustawa Kongresu o genetycznych dowodach tożsamości z 2005 r. (DNA Fingerprint Act). Do tej pory, na podstawie rozporządzeń wykonawczych wydanych w okresie prezydentury Baracka Obamy, przepisy wykonawcze do tej ustawy nie odnosiły się do imigrantów - przypominają media. W ocenie departamentu kierowanego od kwietnia br. przez Kevina McAleenana, który jest p.o. sekretarza, taka interpretacja przepisów ustawy jest jednak anachroniczna. Gromadzenie danych genetycznych od osób przebywających w aresztach imigracyjnych pozwoli na szybsze wykrycie wśród zatrzymanych osób poszukiwanych w związku z popełnieniem poważnych przestępstw, a także cudzoziemców uprzednio deportowanych ze Stanów Zjednoczonych - twierdzi ministerstwo. Funkcjonariusze policji migracyjnej i celnej (Immigration and Customs Enforcement) latem b.r. w ramach programu pilotażowego prowadzonego pod kryptonimem Operation Double Helix (pol. Operacja Podwójna Helisa - od nazwy trójwymiarowego modelu DNA, kwasu deoksyrybonukleinowego) zaczęli na południowej granicy Stanów Zjednoczonych pobierać próbki DNA, niepowtarzalnego kodu genetycznego każdej pojedynczej istoty, od dzieci podróżujących razem z dorosłymi, nielegalnymi imigrantami. Program ten zmierzał do wykrycia ""fałszywych rodzin"" tj. używania przez dorosłych, nielegalnych przybyszów cudzych dzieci jako swoistej ""ochrony"" przed natychmiastowym wydaleniem ze Stanów Zjednoczonych. Jak poinformował w sierpniu Kevin McAleenan p.o. szefa resortu, od maja b.r. do sierpnia b.r. wśród 522 rodzin poddanych badaniom genetycznym w ramach tej operacji wykryto 79 przypadków sfałszowanego pokrewieństwa. W rodzinach tych nieletnie dzieci nie były w żaden sposób spokrewnione z dorosłymi imigrantami podającymi się za ich biologicznych rodziców. Dane genetyczne nieletnich imigrantów i ich rodziców nie były przekazywane do banku danych genetycznych FBI, nie udostępniano ich też stanowym i lokalnym organom ścigania. Teraz sytuacja ma ulec zmianie. Departament bezpieczeństwa krajowego chce, by próbki DNA pobrane od osób przebywających obecnie w aresztach imigracyjnych były przekazane do banku danych genetycznych FBI, znanego jako CODIS (ang. Combined DNA Index System). CODIS jest używany przez federalne, stanowe i lokalne służby ochrony porządku do identyfikacji osób podejrzanych o popełnienie poważnych przestępstw, a także do odnalezienia osób uznanych za zaginione. Korzystanie z danych CODIS przez FBI i policję budzi jednak poważne zastrzeżenia wśród przedstawicieli organizacji zajmujących się ochroną praw obywatelskich. Stoją oni na stanowisku, że coraz częste stosowanie badań genetycznych przez firmy państwowe i prywatne służy zacieśnianiu kontroli władz nad społeczeństwem i jest pogwałceniem prywatności. Zdaniem przedstawicieli fundacji Electronic Frontier Foundation zabiegającej o pełniejszą ochronę danych osobowych w cyberprzestrzeni planowany przez Departament Bezpieczeństwa Krajowego program ""jest jakby żywcem wzięty z antyutopii"". Podobnego zdania jest Vera Eidelman, radczyni prawna Amerykańskiego Związku Swobód Obywatelskich (American Civil Liberties Union), działającej od 1920 roku, znanej organizacji obrony praw obywatelskich. - Tego rodzaju masowe gromadzenie próbek DNA zmienia przyświecający tej praktyce cel. Zamiast wykorzystywania ich w dochodzeniu kryminalnym mamy do czynienia z próbą inwigilacji społeczeństwa - wskazała Eidelman w wypowiedzi opublikowanej w czwartkowym wydaniu dziennika ""The New York Times"". Prawniczka zwróciła też uwagę na fakt, że ""kod genetyczny zawiera bardzo ważne osobiste informacje nie tylko o nas samych, ale także o naszych najbliższych krewnych"", co znacznie rozszerza krąg osób, których materiał genetyczny jest poddawany analizie przez służby.",,
Hiszpania: azyl polityczny w 2018 roku dostało tylko 24 proc. wnioskujących,"Masowo napływający do Hiszpanii imigranci rzadko otrzymują od władz tego kraju azyl polityczny - wynika z danych MSW w Madrycie, opublikowanych przez miejscowe media. Szacuje się, że w 2018 roku prawo to nabyło zaledwie 24 proc. wnioskujących.","Ze statystyk resortu spraw wewnętrznych wynika, że władze Hiszpanii przyznały azyl polityczny niespełna 2,9 tys. migrantów, czyli 24 proc. wszystkich wnioskujących. Większość z nich stanowili przybysze z Afryki Północnej. Według hiszpańskich mediów rząd Pedra Sancheza, u władzy od czerwca 2018 roku, nie spełnił złożonych obietnic. Przypominają, że choć w swych pierwszych tygodniach socjalistyczny gabinet zapowiadał prowadzenie „polityki otwartych ramion” w sprawie imigrantów, to nie zmienił restrykcyjnych zasad przyznawania azylu politycznego, a liczba deportacji wzrosła. „Odrzucanie próśb imigrantów o azyl stało się powszechne w Hiszpanii, kraju, gdzie pozytywnie rozpatrywana jest zaledwie jedna czwarta wniosków. Kwestia ta stanowi duży dylemat dla premiera Sancheza” - napisał „El Pais”. POLECAMY: Dwa oblicza polskiej polityki wobec imigrantów Madrycki dziennik, według którego w 2019 roku liczba zatwierdzonych wniosków o azyl będzie równie niska, co rok wcześniej, ujawnił, że wnioski azylowe są odrzucane nawet w przypadku afrykańskich pasażerów statku Aquarius, którego przyjęcia w czerwcu 2018 roku odmówiły Włochy i Malta. Zgoda na otwarcie hiszpańskiego portu dla tej jednostki, na której znajdowało się ponad 600 nielegalnych imigrantów, była jedną z pierwszych decyzji premiera Sancheza. Zgodnie z obowiązującym w Hiszpanii prawem po 15 dniach od odrzucenia wniosku o azyl imigrant traci prawo do wsparcia finansowego przy wynajmie mieszkania oraz do bezpłatnych kursów zawodowych. Jeśli zaś przebywa w kraju przez ponad trzy lata bez uregulowanej sytuacji prawnej, może zostać deportowany. Z szacunków biura rzecznika praw obywatelskich w Madrycie wynika, że w 2018 roku władze Hiszpanii wydaliły ze swojego terytorium ponad 11,3 tys. cudzoziemców, czyli najwięcej od 2013 roku. W porównaniu z 2017 rokiem liczba deportowanych zwiększyła się o 22 proc. Wśród deportowanych przez Hiszpanię w 2018 roku dominowali obywatele państw afrykańskich, szczególnie Maroka, Algierii oraz Senegalu. Głównym powodem była ich nieuregulowana sytuacja prawna.","Grupa imigrantów na łódce u wybrzeży Hiszpanii, fot. z 2008 roku",
USA: Zaostrzone przepisy azylowe. Jest zgoda Sądu Najwyższego,Sąd Najwyższy USA wczoraj późnym wieczorem czasu lokalnego zezwolił administracji Donalda Trumpa na egzekwowanie ostrzejszych przepisów azylowych na granicy amerykańsko-meksykańskiej. Polityka ta jest kwestionowana przez sądy niższej instancji.,"Uwzględniając wniosek administracji, Sąd Najwyższy orzekł, że zezwala jej na pełne egzekwowanie nowej polityki, która uniemożliwia większości imigrantów ubieganie się o azyl na granicy amerykańsko-meksykańskiej. Polityka ta przede wszystkim uderza w migrantów z Ameryki Środkowej. Decyzja SN tymczasowo uchyla orzeczenie sądu niższej instancji, które zablokowało nowe przepisy azylowe w niektórych stanach wzdłuż południowej granicy USA do czasu rozstrzygnięcia sporu prawnego. SN orzekł, że przepisy - zgodnie z którymi większość migrantów, chcących ubiegać się o azyl, musi najpierw szukać bezpiecznej przystani w kraju trzecim, przez który podróżowali w drodze do Stanów Zjednoczonych - mogą wejść w życie w czasie trwającego postępowania sądowego podważającego jej legalność - pisze Reuters. ""WIELKA WYGRANA Sądu Najwyższego Stanów Zjednoczonych ws. azylu!"" - skomentował Trump na Twitterze. Odrębne zdanie w dziewięcioosobowym Sądzie Najwyższym miały dwie jego członkinie, liberalne sędzie Sonia Sotomayor i Ruth Bader Ginsburg. Przepisy, które zostały ogłoszone 15 lipca, wymagają od większości osób ubiegających się o azyl starania się o ochronę azylową w kraju trzecim, do którego wjeżdżają w drodze na południową granicę USA. Oznacza to, że migranci z Hondurasu, Salwadoru i Nikaragui, a także osoby ubiegające się o azyl z Afryki, Azji i Ameryki Południowej, które przybywają na południową granicę USA, najpierw musiałyby ubiegać się o azyl w Gwatemali lub Meksyku. Reuters zwraca uwagę, że nowe prawo zabraniałoby prawie wszystkim migrantom ubiegania się o azyl na południowej granicy USA. Agencja wskazuje też, że stanowi to ostatni wysiłek administracji Trumpa, by rozprawić się z imigracją, co jest sztandarową kwestią jego prezydentury i kampanii o reelekcję w 2020 roku. Demokraci, grupy broniące praw imigrantów, przywódcy religijni i organizacje pozarządowe krytykują taką politykę. Uważają, że jest ona okrutna i ma na celu nie wpuścić migrantów do kraju, by nie udzielić im pomocy. Amerykańska Unia Wolności Obywatelskich i inne organizacje, które zaskarżyły politykę administracji przed sądem federalnym, stwierdziły, że narusza ona amerykańskie prawo imigracyjne i oskarżyły władze o nieprzestrzeganie właściwego procesu prawnego przy ogłaszaniu nowych przepisów 15 lipca. Sędzia Sotomayor powiedziała, że nowa reguła, dotycząca tzw. bezpiecznego kraju trzeciego, może być w znacznym stopniu sprzeczna ze statusem azylowym. - Szczególnie niepokojące jest to, że reguła, którą rząd ogłosił, obala dziesięciolecia ustalonych praktyk azylowych i wpływa na osoby najbardziej narażone na półkuli zachodniej (...) - oceniła. Według raportów wielu migrantów na południowej granicy USA nie ma zapewnionej odpowiedniej opieki. Ich liczba - mimo antyimigranckiej retoryki Trumpa - zwiększa się, a wiele spraw azylowych zalega w sądach.",,
Włoski minister krytykuje statki ratujące migrantów,"Do 411 wzrosła liczba migrantów uratowanych w ostatnich dniach na Morzu Śródziemnym przez statki organizacji pozarządowych czekające na wpuszczenie do portów. - Zatrzymamy inwazję wikingów - zapewnił szef MSW Matteo Salvini, nawiązując do nazwy statku Ocean Viking.","Ta norweska jednostka organizacji Lekarze Bez Granic i SOS Mediterranee zabrała w sobotę z łodzi i pontonów ponad 80 migrantów na wodach niedaleko wybrzeży Libii, skąd wypłynęli. Obecnie na pokładzie statku stojącego na wysokości portu w Trypolisie znajduje się 251 migrantów. W odległości około 30 mil morskich od włoskiej wyspy Lampedusa dziesiąty dzień stoi statek Open Arms z około 160 migrantami na pokładzie i czeka na zgodę na zawinięcie na portu. W niedzielny wieczór dziewięcioro chorych migrantów zostało ewakuowanych i przetransportowanych do szpitali we Włoszech i na Malcie. Do sytuacji na morzu nawiązał wicepremier, minister spraw wewnętrznych Matteo Salvini podczas wizyty na Sycylii. - Jest statek Open Arms, jest norweski statek wikingów, brakuje już tylko wikingów - oświadczył Salvini. Następnie dodał ironicznie: - Zaraz przypłynie jeszcze Asterix. - Był już Richard Gere, widzieliśmy wszyscy. To jest surrealizm - podkreślił lider prawicowej Ligi, odnosząc się do niedawnej wizyty amerykańskiego aktora na pokładzie statku Open Arms, gdzie wyraził solidarność z migrantami. - Zablokujemy inwazję wikingów - dodał Salvini. Przedstawił też najnowsze dane dotyczące fali migracyjnej. Według informacji przekazanych przez szefa MSW w tym roku do Włoch przypłynęło 4115 migrantów, podczas gdy w tym samym okresie w 2018 roku było ich ponad 19 tysięcy. - Oczywiście 4115 to wciąż za dużo, ale przypominam, że trzy lata temu w ciągu jednego letniego weekendu przybyło 13 tysięcy osób - zaznaczył Matteo Salvini.",Matteo Salvini,
Boris Johnson chce otworzyć się na naukowców ze świata,"Brytyjski premier Boris Johnson zasygnalizował gotowość do złagodzenia przepisów imigracyjnych dotyczących zagranicznych naukowców światowego formatu. Zapowiada, że chce, aby nowy system po brexicie ""przyciągał najlepsze umysły z całego świata"".","Deklaracja, złożona w trakcie rozmowy transmitowanej na Facebook Live, nie przyjęła formy konkretnej propozycji i została oceniona przez brytyjskie media jako ""niejasna"", ale - jak podkreśliły źródła zbliżone do Downing Street - miała wysłać jasny sygnał dotyczący otwartości Wielkiej Brytanii na świat, pomimo planowanego na 31 października wyjścia ze Wspólnoty. Szef rządu podkreślił, że poinstruował ministerstwo spraw wewnętrznych (Home Office) oraz ministerstwo ds. biznesu, energii i strategii przemysłowej, aby przeprowadziły niezbędne konsultacje ze światem nauki i szkolnictwa wyższego, aby wypracować nową ścieżkę imigracyjną dla naukowców. Program miałby w szczególności objąć osoby specjalizujące się w naukach ścisłych, inżynierii i nowych technologiach. Wśród branych pod uwagę rozwiązań może być m.in. rezygnacja z limitu dwóch tysięcy wiz wydawanych rocznie osobom o wyjątkowym talencie, zwiększenie puli instytucji mających uprawnienia do sponsorowania wiz zagranicznych, a także stworzenie zestawu kryteriów, których spełnienie gwarantowałoby możliwość wjazdu do kraju, zniesienie obowiązku oferty pracy lub przyspieszona ścieżka do uzyskania prawa stałego pobytu. Deklaracja Johnsona padła po tym, jak czołowa organizacja pożytku publicznego zajmująca się badaniami medycznymi Wellcome Trust ostrzegła, że w szczególności bezumowne wyjście z Unii Europejskiej mogłoby zagrozić brytyjskiej pozycji w świecie nauki. - Chcę, aby Wielka Brytania nadal była światową potęgą w dziedzinie nauki, a kiedy wyjdziemy z UE nadal będziemy wspierać badania i zapewnimy, że nie tylko świat nauki na tym nie straci, ale stanie w obliczu wielkiej szansy na rozwijanie i eksportowanie innowacyjnych rozwiązań na całym świecie - zapewnił premier. Wielka Brytania powinna opuścić UE 31 października, ale kraj od miesięcy tkwi w politycznym impasie dotyczącym warunków wyjścia ze Wspólnoty. Nowy premier Boris Johnson zażądał od Brukseli renegocjacji umowy wyjścia i zagroził, że jeśli UE nie spełni jego oczekiwań, zdecyduje się na brexit bez umowy, który zdaniem wielu polityków i ekspertów, będzie szkodliwy dla gospodarki i bezpieczeństwa obu stron.",Boris Johnson,
Amerykański urząd imigracyjny aresztował 680 osób w stanie Missisipi,Wczoraj w amerykańskim stanie Missisipi funkcjonariusze amerykańskiego urzędu imigracyjnego aresztowali 680 osób. To efekt siedmiu niezapowiedzianych kontroli w miejscowych zakładach przetwórstwa spożywczego.,"Dyrektor agencji ds. imigracji i egzekwowania przepisów celnych Matthew Albence powiedział, że środowe aresztowania to największa taka akcja w USA od dekady. Wzięło w niej udział ok. 600 agentów, którzy skontrolowali zakłady i uniemożliwili ucieczkę osobom nielegalnie tam zatrudnionym. Według AP naloty miały miejsce w siedmiu małych miejscowościach w pobliżu Jackson, gdzie siłę roboczą stanowią głównie imigranci latynoscy. Prezydent USA Donald Trump w połowie czerwca zapowiedział masowe akcje wymierzone w nielegalnych imigrantów. Podkreślał, że niektórzy imigranci, aresztowani w wyniku nalotów, zostaną odesłani do swoich krajów, a kryminaliści trafią do więzień. - Będą usunięci tak szybko jak przybyli - mówił wówczas Trump. Ocenia się, że w USA przebywa nielegalnie ok. 12 mln imigrantów, głównie z Meksyku i krajów Ameryki Środkowej.",Dyrektor agencji ds. imigracji i egzekwowania przepisów celnych Matthew Albence,
Migranci przypływają do Włoch. Salvini grozi zawieszeniem układu z Schengen,"Europejska Konfederacja Związków Zawodowych (ETUC) sprzeciwia się pomysłowi ministra spraw wewnętrznych Włoch Matteo Salviniego na podważenie układu z Schengen i zaprzestanie rejestrowania migrantów, którzy docierają do Włoch - czytamy na stronie organizacji. ""Minister Salvini nie zaproponował tymczasowego zawieszenia Schengen, ale w rzeczywistości wyjście Włoch z tego traktatu"" - oceniono.","Salvini, znany ze swojej polityki antyimigracyjnej, niedawno zagroził członkom Unii Europejskiej, że Włochy opuszczą układ z Schengen, jeśli UE nie podejmie żadnych kroków w celu powstrzymania nielegalnej migracji. - Desperackie czasy wymagają desperackich środków. Od tej pory nie będziemy już identyfikować migrantów, którzy przyjeżdżają do Włoch lub rejestrują się w bazie danych UE. Jesteśmy do tego zmuszeni, ponieważ rząd holenderski nie przestrzega prawa zgodnego z Unią Europejską. Imigranci będą mogli udać się tam, gdzie chcą, na wakacje - powiedział podczas konferencji prasowej po tym, jak statek ratunkowy z ponad 40 migrantami z Afryki dotarł do Włoch. W komunikacie prasowym Europejskiej Konfederacji Związków Zawodowych, sekretarz generalny ETUC Luca Visentini stwierdził, że zawieszenie działania układu z Schengen może nastąpić tylko w wyjątkowych okolicznościach, które obecnie nie występują. Ponadto w komunikacie czytamy, że ""minister Salvini nie zaproponował tymczasowego zawieszenia Schengen, ale w rzeczywistości wyjście Włoch z tego traktatu. Konsekwencją tego wyboru byłaby izolacja Włoch w Europie, ponieważ granice, które mają być zamknięte, to granice z Austrią, Szwajcarią i Francją, a także granice morskie"". Ostatnio pływająca pod holenderską banderą jednostka niemieckiej organizacji pozarządowej Sea Watch 3, z 42 migrantami uratowanymi 12 czerwca na Morzu Śródziemnym, po kilkunastu dniach oczekiwania na przyjęcie złamała zakaz władz w Rzymie i wpłynęła na włoskie wody terytorialne. Statek nie zatrzymał się również wtedy, gdy zażądały tego włoskie służby. Jednostka podpłynęła w pobliże Lampedusy i poprosiła o zgodę na wpłynięcie do portu, której w ciągu kilkunastu godzin oczekiwania nie otrzymała. W końcu migranci, bez zgody rządu zeszli na ląd. Załoga statku, na czele z kapitan Carolą Rackete, została objęta śledztwem w sprawie pomocy w nielegalnej imigracji. Źródło: Schengen Visa Info, etuc.org",Matteo Salvini,
"""Alan Kurdi"" z migrantami na pokładzie. Nadzieja w Malcie",Po groźbach ze strony włoskiego rządu niemiecki statek ratunkowy „Alan Kurdi“ z 65 migrantami na pokładzie obrał kurs na Maltę. Maltańskie urzędy zabroniły jednak załodze „Alan Kurdi” zacumować na wyspie.,"Statek czekał wczoraj na wodach międzynarodowych przed Lampedusą, ale nie dostał pozwolenia zacumowania na wyspie. Włoskie służby celne przekazały załodze dekret Salviniego, który zakazuje im wstępu na wody terytorialne kraju. Po problemach we Włoszech statek płynie w kierunku następnej bezpiecznej przystani na Malcie – oświadczyła organizacja Sea-Eye, do której należy „Alan Kurdi"". Zakaz otrzymał także inny żaglowiec ratunkowy „Alex"" należący do włoskiej organizacji Mediterranea. Pomimo tego jacht zacumował na Lampedusie. Na pokładzie miał 41 migrantów. Minister spraw wewnętrznych Niemiec Horst Seehofer zaoferował przyjęcie części z nich do Niemiec. Po zacumowaniu żaglowca Salvini napisał na Twitterze, że załoga „Alexa” to „szakale” i zabronił wszystkim opuszczania pokładu. Mediterranea odpowiedziała twittem, w którym domagała się zakończenia „niepotrzebnego okrucieństwa“ i pozwolenia na opuszczenie pokładu. Po ośmiu godzinach oczekiwania u wybrzeży Lampedusy migranci zeszli na ląd. Jak wynika z informacji z kręgów rządowych w Berlinie, Horst Seehofer zwrócił się do Salviniego z żądaniem zniesienia blokady dla statków ratunkowych we włoskich portach. W liście do ministra spraw wewnętrznych Włoch Seehofer miał podkreślić, że ratowanie ludzi na morzu to obowiązek humanitarny, którego nie można kwestionować. W ramach europejskiego solidarnego rozwiązania Niemcy są gotowe przyjąć część uratowanych na Morzu Śródziemnym migrantów – napisał Seehofer na Twitterze. Jak poinformowała agencja AFP polityk CSU podkreślił wobec Salviniego, że wsparcie to nie dotyczy jedynie migrantów uratowanych przez statki pływające pod niemiecką banderą. Maltańskie urzędy zabroniły jednak załodze „Alan Kurdi” zacumować na wyspie. - Nie mają prawa bez pozwolenia wtargnąć na wody terytorialne Malty - powiedział niemieckiej agencji prasowej DPA rzecznik maltańskiej armii.  Organizacja Sea Eye nie traci jednak nadziei. – Jesteśmy pewni, że Malta zapewni nam bezpieczną przystań, jeśli Niemcy i inne państwa UE zaoferują przyjęcie migrantów. Oczekujemy, że Malta nie zostanie z tym sama – powiedziała DPA rzeczniczka Sea Eye, Carlotta Weibl. Jeśli umieranie w Morzu Śródziemnym ma dobiec końca, statki ratunkowe nie mogą czekać tygodniami u wybrzeży wysp - dodała. Poinformowała, że na pokładzie „Alan Kurdi” nie ma nagłych medycznych przypadków, ale migranci są osłabieni.  Według organizacji załoga statku uratowała w piątek 5 lipca 65 osób z pontonu na Morzu Śródziemnym. Nie przyjęła potem oferty libijskiej straży przybrzeżnej, by zacumować w porcie miasta Az-Zawija w Libii. Zdecydowane stanowisko Salviniego i jego prawicowo-populistycznej Legi przysporzyło mu we Włoszech zwolenników. Według sondażu opublikowanego w dzienniku „Corriere della Sera” 59 procent Włochów popiera zamknięcie włoskich portów dla statków ratowniczych organizacji pozarządowych. W ubiegłym tygodniu rozegrał się już dramat o niemiecki statek ratunkowy „Sea-Watch 3”. Jego kapitan Carola Rackete pomimo zakazu zacumowała w porcie Lampedusa z 40 migrantami na pokładzie. Rackete jest oskarżona między innymi o pomoc w nielegalnej imigracji. Polecamy: „Alan Kurdi”. Nowy włosko-niemiecki spór na Morzu Śródziemnym Polecamy: „Alan Kurdi“ ma ratować imigrantów","Statek ""Alan Kurdi""",
"Trump z ""radą"" dla imigrantów: po prostu powiedzcie im, żeby nie przybywali","Prezydent Donald Trump, krytykowany przez demokratów za sposób rozwiązywania kryzysu migracyjnego, napisał na Twitterze, że jeśli imigranci są niezadowoleni z warunków w obozach tymczasowych ""to nie powinni przyjeżdżać"". Polityka imigracyjna Trumpa wywołuje coraz większy opór sądów i Kongresu.","Demokratyczni kongresmeni i aktywiści broniący praw człowieka odwiedzili w ostatnich dniach ośrodki dla imigrantów na granicy z Meksykiem i zrelacjonowali panujące w nich bardzo złe warunki. Stwierdzili, że są one przepełnione, a przetrzymywani tam ludzie nie mają dostatecznej ilości żywności, wody i innych rzeczy pierwszej potrzeby. Generalny inspektor Departamentu Bezpieczeństwa Wewnętrznego opublikował we wtorek zdjęcia z takich ośrodków w dolinie rzeki Rio Grande, w Teksasie, w których przebywa dwukrotnie więcej osób, niż powinno. ""Jeśli nielegalni imigranci są niezadowoleni z warunków w naprędce zbudowanych lub przystosowanych ośrodkach przetrzymywania, to po prostu powiedzcie im, żeby nie przybywali. Wszystkie problemy rozwiązane!"" - napisał Trump na Twitterze. Wcześniej prezydent napisał, że ""nasi ludzie z Patrolu Granicznego nie są pracownikami szpitali, nie są lekarzami ani pielęgniarkami"". Dodał, że ""wielu z tych nielegalnych obcych żyje obecnie lepiej niż tam skąd przybyli i w znacznie bezpieczniejszych warunkach"". W ostatnim okresie nasiliła się w USA krytyka Agencji ds. Ceł i Ochrony Granic (CBP) po informacjach, że obecni i byli funkcjonariusze tej agencji zamieszczali w mediach społecznościowych obraźliwe komentarze pod adresem imigrantów, a także pod adresem kongresmenów znanych z obrony ich praw. Szef agencji Kevin McAleenan nazwał te komentarze ""bulwersującymi"" i zarządził dochodzenie w celu ujawnienia ich autorów. Biały Dom ostro skrytykował wczoraj werdykt sędziego federalnego w Seattle, który orzekł, że przetrzymywanie w zamkniętych ośrodkach osób ubiegających się o azyl w USA jest bezprawne. Orzeczenie było rezultatem pozwu przeciwko rządowi wniesionego przez organizacje obrony praw człowieka w kwietniu br. Prokurator generalny i szef resortu sprawiedliwości William Barr utrzymywał, że osoby ubiegające się o azyl, które przekroczyły granicę USA nielegalnie, nie mają prawa do zwolnienia za kaucją. - Ten werdykt tylko zachęci przemytników i przestępców, co doprowadzi do jeszcze większego przeciążenia naszego systemu imigracyjnego - oświadczyła rzeczniczka Białego Domu Stephanie Grisham. Rząd poniósł również porażkę w Kongresie, który zablokował próby sfinansowania budowy muru na południowej granicy z funduszy innych programów federalnych, m.in. walki z przemytem narkotyków. Chcesz być na bieżąco z najważniejszymi informacjami dnia? Polub Onet Wiadomości na Facebooku!",,
Polska cnota – każdemu otworzyć wrota,"W Azji na polskie wizy czeka rzesza ludzi, na których z kolei czeka wielu pracodawców w Polsce - pisze w ""Przeglądzie"" Anna Brzeska.","Wieczór, lubelska starówka. Amit, Hindus mieszkający w Polsce od przeszło 20 lat, obecnie prowadzący restaurację w Lublinie, idzie ulicą z przyjacielem, również Hindusem. „Ciapaty, wracaj do swojego kraju!”, słyszy od pijanej dziewczyny w mijającym ich samochodzie. Do podobnej sytuacji dochodzi innego dnia. Tym razem takie słowa padają z ust dwóch nietrzeźwych mężczyzn. Amit nie daje się sprowokować. Uważa, że nasilenie podobnych ataków w ostatnich latach ma związek z atmosferą w polskiej polityce. Przypomina mocne, antyimigranckie wypowiedzi Dominika Tarczyńskiego. Choćby tę z czerwca 2018 r. dla brytyjskiej telewizji Channel 4, w której poseł PiS zasugerował niemieckiej posłance, by wszystkich uchodźców „wzięli sobie do Niemiec”, i oświadczył, że „nie obchodzi go” to, że jesteśmy uważani przez świat za rasistów. Kilka miesięcy później wiceminister inwestycji i rozwoju Paweł Chorąży zostaje zdymisjonowany przez premiera Morawieckiego za stwierdzenie, że Polska potrzebuje większej liczby imigrantów, by osiągnąć dobrobyt. „Zagalopował się”, wyjaśnił wtedy swoją decyzję Mateusz Morawiecki, mimo że Chorąży powiedział coś, czego nikt już nie może kwestionować i co się dzieje na naszych oczach bez względu na narrację rządu. Liczba imigrantów zarobkowych w Polsce stale rośnie. Nie byłoby to możliwe, gdyby nie potrzebowali ich polscy przedsiębiorcy. Według rządowych raportów w 2018 r. wydano 328,8 tys. zezwoleń na pracę. Ponad 70 proc. otrzymali obywatele Ukrainy. Dla porównania w 2017 r. zezwoleń wydano 235,6 tys. Jednocześnie otwarcie na początku 2019 r. niemieckiego rynku pracy dla naszych wschodnich sąsiadów budzi słuszne obawy polskich pracodawców, czy „nasi“ Ukraińcy nie zaczną masowo wyjeżdżać za zachodnią granicę. Stąd coraz większe zainteresowanie pracownikami z innych krajów, m.in. z Białorusi. Ale nie tylko. Już drugie miejsce pod względem liczby zezwoleń na pracę zajmują Nepalczycy. Czy to znaczy, że staną się, po Ukraińcach, Wietnamczykach czy Hindusach, kolejną najpopularniejszą nacją w Polsce? Nie jest to takie proste. Nepalski „najazd” to wciąż mit. To pierwsze skojarzenie mieszkańców dużych miast, gdy mowa o Hindusach w Polsce. Logo popularnego dostawcy jedzenia stało się już symbolem imigracji z Indii. Przedstawiciele firmy nie bardzo chcą jednak rozmawiać o tym, dlaczego właśnie Hindusów tak chętnie przyjmują do pracy. Tłumaczą, że tak naprawdę nie są to nawet ich pracownicy, a jedynie zakontraktowani współpracownicy, mający własną działalność gospodarczą, lub są zatrudnieni przez tzw. partnerów. Dlatego Uber Eats nie prowadzi statystyk dotyczących hinduskich rozwozicieli i nie chce się wypowiadać jako ich pracodawca. Sami Hindusi również nie chcą mówić o swojej pracy. Dostali się do Polski z niemałym trudem i potencjalne problemy z władzą lub pracodawcami to ostatnia rzecz, na której im teraz zależy. O to, dlaczego właśnie Hindusów tak często widzimy śmigających na rowerach lub skuterach z charakterystycznymi pudłami z jedzeniem na wynos, pytam więc ludzi z branży. Marcin, partner Uber Eats: – Przede wszystkim dlatego, że pracodawcy nie muszą za nich płacić ubezpieczenia, bo zwykle są studentami. Poza tym są sporo tańsi od Polaków. Dlaczego Hindusi przyjeżdżają właśnie do Polski? Amit wyjaśnia: – To nie jest tak, że oni wybrali ten kraj i przyjechali. To polscy pośrednicy ich zaprosili. Niektórzy pracownicy zapłacili za to 4-5 tys. euro. Do tego procesu potrzeba dwóch stron. Chodzi przecież nie tylko o to, by obcokrajowcy chcieli przyjechać do Polski, ale też by przedsiębiorcy potrzebowali pracowników. Tańszych niż Polacy czy Ukraińcy. Według Marcina ta „cena” przekłada się czasem na jakość ich pracy, choć oczywiście nie musi to być regułą. – Kilku pracuje dla mnie od czasu do czasu. Niektórzy są rzetelni, ale są i tacy, którzy do czegoś się zobowiązują, a potem znikają – stwierdza. – Generalnie to nie są konfliktowi ludzie, ale świadczą usługi na dość niskim poziomie. Na przykład potrafią włożyć pizzę ukośnie do torby i twierdzić, że ją dowiozą w całości. Dobrej opinii Hindusom nie przysparzają też krążące w branży legendy na temat wielu fałszywych kont, zakładanych przez nich ponoć na portalach skupiających dostawców. Używają kilku telefonów, by zgarnąć dla siebie jak najwięcej zamówień. Jakość usług rozwozicieli pracujących dla Uber Eats (i innych partnerów) oraz ich sposoby konkurowania ze sobą to jednak sprawa regulowana przez rynek. Co więcej, jedzenie oferowane przez hinduskie restauracje nie ma sobie równych, czego dowodzi sukces indyjskiej kuchni na polskim rynku. Obiad, którym częstuje mnie Amit, i jego wyjaśnienie ścisłych zasad przechowywania różnych produktów w odrębnych lodówkach, utwierdzają mnie w przekonaniu, że powinniśmy być szczęśliwi, że do nas przyjechali. Tak zwany problem z imigrantami leży zupełnie gdzie indziej. Magdalena Derlacz-Popławska, właścicielka agencji pośrednictwa pracy Ontos: – Bardzo dużym utrudnieniem jest niesprawny internetowy system kolejkowy e-konsulat. Powstał w 2011 r. i miał ułatwić umawianie się na spotkania. Tyle że ten system nie działa. Osobna rejestracja dla imigrantów z Białorusi i Indii niewiele pomogła. Nawet jeśli aplikujący na stronie internetowej dojdzie do końca rozmaitych zagadek sprawdzających, czy nie jest robotem, i tak się okazuje, że nie ma wolnych terminów spotkań wizowych. To nie wszystko. – Współczynnik odmów wizowych w konsulacie w Nowym Delhi (który obsługuje nie tylko znaczną część Indii, ale też m.in. Nepal, Sri Lankę, Bhutan, Bangladesz czy Malediwy – przyp. red.) jest bardzo wysoki – mówi dalej właścicielka Ontosa. – Dodam, że konsulat wydaje wizę na podstawie zezwolenia na pracę, które pracodawca wcześniej uzyskuje w Polsce we właściwym urzędzie wojewódzkim. O pobyt czasowy z kolei pracownik może się ubiegać dopiero po przyjeździe do Polski, przed upływem terminu ważności wizy wydawanej zwykle na rok – wyjaśnia. – Wiem, że o pracowników z Azji starają się przedsiębiorcy nie tylko z Polski, ale także z Czech, Rumunii, Cypru. Konsulaty tych krajów mają bardzo niski lub zerowy poziom odmów wizowych, jeśli tylko dokumentacja przedstawiona przez osobę starającą się o wizę jest rzetelna i kompletna. W założeniu ten trzystopniowy proces jest logiczny. Najpierw wola pracodawcy, by daną osobę zatrudnić, i idące za tym zezwolenie na pracę, potem wizy dla tych, którzy je otrzymali, a następnie prawo pobytu dla osób, które już legalnie pracują i radzą sobie w Polsce. W praktyce okazuje się, że procedura imigracyjna stała się dla wielu murem nie do pokonania. Jak twierdzi Magdalena Derlacz-Popławska, wizy otrzymuje jedynie niewielki procent aplikujących. Tak samo uważa Raj, Nepalczyk mieszkający w Polsce od kilkunastu lat i obserwujący imigracyjne losy rodaków. Ocenia, że wizę otrzymuje jedynie ok. 10 proc. starających się o nią osób. Podobne trudności spotykają też Hindusów. Oficjalne dane mówią jednak coś innego. Jak informuje mnie MSZ, w 2018 r. o wydanie wizy krajowej wnioskowało 6221 osób, a otrzymało je 3006 osób, czyli niemal połowa. Skąd ta rozbieżność między szacunkami a danymi ministerstwa? Spójrzmy na inne dane. Według GUS w 2018 r. 6,1 proc. zezwoleń na pracę wydano Nepalczykom. Biorąc pod uwagę ogólną liczbę, daje to ok. 20 tys. zezwoleń. Wniosków o wizę było zaś tylko ok. 6 tys. Gdzie się podziało 14 tys. wniosków wizowych? Czyżby Nepalczycy po otrzymaniu zezwolenia na pracę rezygnowali z aplikowania o wizę? Mało prawdopodobne, by tych, którzy porzucili marzenia o emigracji, było aż tak wielu, skoro – o czym niżej – często muszą oni płacić niemałe pieniądze za pośrednictwo w znalezieniu pracodawcy. Według właścicielki Ontosa różnica ta wynika właśnie z zapchanego systemu e-konsulat. Większości osób nie udaje się skutecznie „wnioskować”, więc ich aplikacje nie są uwzględniane w statystykach. Polscy pracodawcy czekają zatem na 20 tys. osób z Nepalu, z czego tylko 3 tys. otrzymuje wizę. To już tylko ok. 15 proc. chętnych, niewiele więcej niż sądzi Raj. Jak wygląda sytuacja z Hindusami czy Banglijczykami? Otrzymali po 2,5 proc. wszystkich zezwoleń, co daje każdej z tych nacji ok. 8,2 tys. Wydanych wiz krajowych dla Banglijczyków było w 2018 r. jedynie 803, czyli dla niecałych 10 proc. chętnych. Hindusi otrzymali zaś ok. 1,5 tys. wiz. Na wizy czeka zatem w Azji rzesza ludzi, na których z kolei czeka wielu pracodawców w Polsce. Jeśli nie pomaga im państwo, muszą szukać pomocy gdzie indziej. Często poza prawem. Amit: – Wiele osób z Indii przyjechało tu jako studenci. Słyszałem to od innych, nie mogę więc powiedzieć, na ile jest to prawdą. Ponieważ studenci dostają wizę znacznie łatwiej, polscy pośrednicy wysyłają do Indii swoich agentów, reprezentujących rzekomo polskie uczelnie. Wielu ludzi, którzy przyjeżdżają do Polski, to zatem studenci tylko na papierze. Podobnie zresztą wygląda sytuacja z uczelniami. Wiele z tych, które rekrutują „studentów” z Indii, jest uczelniami również tylko z nazwy, choć nie umiem powiedzieć, jaka to część. Amit twierdzi, że udziałowcem jednej z takich „uczelni” była podobno żona jednego z byłych ambasadorów Polski w Indiach. Restaurator broni jednak rodaków, tłumacząc, że oni po prostu chcą pracować. Skoro uczelnie i najwyraźniej urzędy przymykają oko na ten proceder, a oni potrzebują wiz, wykorzystują tę możliwość. – Proszę zrozumieć, że ludzie zawsze będą przyjeżdżać tam, gdzie można zarobić więcej pieniędzy niż w ojczyźnie. Fałszywi studenci to jednak nie największy problem. O wiele gorsze w skutkach jest to, że polscy i azjatyccy naciągacze żerują na imigrantach, oferując płatną (i kosztowną) pomoc w zdobyciu wizy. Amit twierdzi, że pośrednicy biorą od pracowników po kilka tysięcy euro opłaty. Pośrednicy są jednak różni. Agencje pośrednictwa pracy, działające na terenie Polski, nie mogą pobierać opłat od werbowanych pracowników. Magdalena Derlacz-Popławska zaznacza, że koszty legalnego pośrednictwa ponoszą jedynie pracodawcy, podobnie jak w przypadku agencji pracy tymczasowej rekrutujących i zatrudniających Polaków w Polsce. Jednak to, co się dzieje w Indiach czy Nepalu lub w polskiej szarej strefie, pozostaje poza czyjąkolwiek kontrolą. Raj: – Ja na szczęście nie stałem się ofiarą naciągaczy. Jednak gdy przyjechałem tu ponad 10 lat temu z wizą studencką, pewien nepalski agent robił wszystko, by wyciągnąć ode mnie pieniądze. Chciałem w Polsce pracować, ale nie znałem języka i nie umiałem się odnaleźć. Zaproponował mi pomoc, a potem zażądał ode mnie pieniędzy. O ile dobrze go zrozumiałem, chciał 1000 zł za pomoc w znalezieniu pracy. Zostałem jednak ostrzeżony przez dwóch przyjaciół, którzy wcześniej padli ofiarą wyłudzenia, i trzymałem się od niego z daleka. Od nich agent wziął pieniądze, a potem zniknął. Ich pobyt w Polsce stał się nielegalny i musieli wracać. Ja zaś ostatecznie poradziłem sobie dzięki finansowej pomocy mojej rodziny w Nepalu. Rajowi udało się skończyć studia, ma dobrą pracę w Warszawie. Mimo przygody, jaka spotkała jego znajomych, podkreśla, że w tamtym czasie łatwiej było przyjechać. Obecnie przeszkodą są jeszcze większe pieniądze pobierane przez nepalskich agentów, prawdopodobnie nielegalnych. Według jego źródeł są to kwoty rzędu 500-800 euro. Przyszli imigranci, o ile nie mieszkają w Nowym Delhi czy Mumbaju (tam mieści się druga placówka dyplomatyczna obsługująca imigrantów indyjskich – przyp. red.), ponoszą też koszty podróży do konsulatu. – Z Nepalu jadą tam około trzech dni – opowiada Magdalena Derlacz-Popławska. – Z kolei obywatele Sri Lanki muszą wcześniej otrzymać wizę do Indii. Dlatego z reguły czekają na wizę w Nowym Delhi, często nawet dwa tygodnie. I oczywiście mogą otrzymać odmowę. Od tej decyzji można się odwołać, ale znów muszą czekać na miejscu. Magdalena Derlacz-Popławska: – Dużym problemem – tym razem dla pracodawców – jest też brak możliwości uzyskania zezwolenia na pracę w terminie administracyjnym (30 dni), przynajmniej w niektórych województwach. Są urzędy, które wydają zezwolenia na pracę nawet po siedmiu miesiącach. Poza tym pracodawca, który chce zatrudnić cudzoziemca z państw takich jak Nepal czy Indie, musi najpierw uzyskać tzw. informację starosty, potwierdzającą, że lokalny urząd pracy nie ma zarejestrowanych bezrobotnych chętnych do podjęcia pracy w danej firmie. Dopiero taki dokument pozwala pracodawcy ubiegać się o zezwolenie na pracę dla cudzoziemca. Właścicielka agencji Ontos wyjaśnia, że wielomiesięczne oczekiwanie na zezwolenia na pracę nie pozwala pracodawcom na planowanie produkcji czy polityki kadrowej. – Mamy klienta, który złożył wnioski o zezwolenia na pracę we wrześniu, a dostał je w kwietniu – opowiada. – Przez pół roku może się zdarzyć wiele – i w firmie, i u kandydata. Nie każdy będzie chciał tak długo czekać. A za wnioski się płaci – 100 zł za każdy. Jeśli firma chce zatrudnić 100 osób, to spory wydatek. Potem, jak już wiemy, zezwolenia wędrują do konsulatu w Indiach, gdzie wiele osób spotyka się z odmową wizy. Wnioski o zezwolenie na pracę okazują się dla wielu pracodawców bezowocną inwestycją. To wciąż nie koniec. Magdalena Derlacz-Popławska ujawnia więcej smutnych szczegółów: – Urząd wojewódzki, zanim wyda zezwolenie na pracę, dokonuje weryfikacji pracodawcy. To nie może być nowa firma ani taka, która nie zatrudniała dotychczas pracowników. Nie może mieć zaległości w ZUS czy w urzędzie skarbowym. I słusznie. Tyle że cała ta weryfikacja dla konsula niewiele znaczy. Dlatego pracodawcy do wniosków dołączają plik dokumentów – częściowo wymaganych przez konsulat, a częściowo wyprzedzających jego możliwe żądania. Na przykład – kolejne potwierdzenia, że pracodawca naprawdę chce tego pracownika zatrudnić. Ale przecież jeśli pracodawca dla kogoś uzyskuje zezwolenie na pracę, to potwierdza, że chce go u siebie. Mimo to ambasada odpisuje niektórym, że „pracodawca nie jest stroną w postępowaniu wizowym”. Wiem, że niektórzy nasi pracodawcy taką informację dostali. Albo taką, że „dokumenty dosłane e-mailem nie będą brane pod uwagę”. A potem konsul wydaje aplikującemu odmowę wizy i uzasadnienie. Co piszą najczęściej? Punkt dziewiąty: „Nie uzasadnił pan celu ani warunków pobytu”. Na moje pytanie dotyczące przyczyn odmowy MSZ odpowiada suchą formułką: „(...) decyzja w sprawie wydania wizy cudzoziemcowi za granicą lub odmowy jej wydania należy do wyłącznej kompetencji właściwego konsula – konsul jest jedynym uprawnionym organem do podejmowania decyzji w sprawach wiz dla cudzoziemców przebywających za granicą. Każdy złożony wniosek wizowy konsul rozpatruje indywidualnie, dokonując oceny, czy wnioskodawca spełnia łącznie wszystkie kryteria otrzymania wizy (…). Przesłanki do odmowy wydania wizy określone są w art. 65 ustawy o cudzoziemcach oraz art. 32 Kodeksu wizowego”. MSZ informuje też, że starającym się przysługuje prawo ponownego ubiegania się o wizę. Konsul zatem może odmówić wizy – bo może. Jaki ma w tym interes? Nie wiadomo. Mimo że pierwotnie wysłałam moje pytania do konsula, po odpowiedzi odesłano mnie do biura prasowego MSZ, które z kolei powołuje się na kompetencje konsula. I koło się zamyka. Amit zaznacza, że zgadza się z częścią polityki polskich władz. Podoba mu się program 500 plus. Rozumie nawet hasła typu „Polska dla Polaków“. – Zdaję sobie sprawę z tego, że niektórzy Polacy wciąż widzą to tak, że obcokrajowcy zajmują im miejsca pracy. Jednak rasizm jest dla niego nie do zaakceptowania. Magdalena Derlacz-Popławska: – Bardzo na tym tracimy wizerunkowo. Nie wygląda to dobrze z punktu widzenia Nepalczyka, Hindusa czy Lankijczyka, który sądził, że Polska może być dla niego krajem do życia. Ma swoją lokalną agencję, która ręczy za jego wiarygodność. Dostaje zezwolenie na pracę, będące gwarancją, że jest tu dla niego praca, a pracodawca zostaje sprawdzony przez polskie władze. I niepojęte jest, że on wtedy nie jest w stanie umówić się na wizytę w ambasadzie przez to, że system e-konsulat nie działa. Rozmawiam z naszymi agencjami partnerskimi, które obsługują różne kraje – od Zjednoczonych Emiratów Arabskich przez Japonię, po kraje europejskie. Mówią, że dla nich to też absurd. Na swojej stronie internetowej ambasada w Indiach chwali się: „Nowe drogi pozwalają nam poruszać się szybciej, wydajniej i bezpieczniej. Od momentu przystąpienia Polski do UE zbudowano lub zmodernizowano ponad 13 tys. km dróg w całym kraju (...)”. Pod spodem komentarz: „Proszę pana o spotkanie w sprawie wizy. Moje pozwolenie na pracę wkrótce wygasa. Proszę o pomoc. Linku (chodzi o wejście na dalszą podstronę, aby umówić się na wizytę – przyp. red.) nie da się otworzyć od sześciu miesięcy”. Inny: „Mam wyznaczony termin spotkania na dzisiaj, ale biuro jest zamknięte. Mam przyjść w poniedziałek?”. Komentarze dotyczą głównie wiz, nie cukierkowych wieści z Polski. Trudno je czytać bez emocji, zwłaszcza wiedząc, że piszą je często biedni ludzie, którzy za pośrednictwo w znalezieniu pracy zapłacili znaczne sumy. Amit czuje się w obowiązku wyjaśnić mi, w jaki sposób imigranci pracują na korzyść naszego kraju: – My jako obcokrajowcy płacimy na ZUS, co umożliwia nam korzystanie z tutejszej służby zdrowia. Ale jeśli zapytać imigrantów z Azji, czy kiedykolwiek byli w polskim państwowym szpitalu, znajdzie się może jeden na dziesięciu. Wszystko dlatego, że w Indiach nie mamy sprawnie działającego systemu publicznej opieki zdrowotnej. Wszyscy leczą się prywatnie. Taką mamy mentalność. Z naszych składek korzystają zatem Polacy. Co więcej, zatrudniamy również Polaków i im też opłacamy ZUS. Właścicielka Ontosa przyznaje, że te wszystkie bariery dla imigrantów zaczynają mieć realny wpływ na gospodarkę: – Współpracujemy z małymi, średnimi i dużymi firmami. Jeszcze rok temu każda z nich zapewniała, że ma dużo pracy i wakatów. Jednak po roku bezowocnego odbijania się pomiędzy urzędem wojewódzkim a konsulem, gdy nie udało się im ściągnąć pracowników z Azji, dziś mówią, że nie mają już tylu miejsc, ponieważ przez brak pracowników byli zmuszeni zmniejszyć liczbę zamówień. Czy jest szansa, że proces zostanie usprawniony? Jest światełko w tunelu. MSZ informuje, że podjęło prace nad wprowadzeniem outsourcingu wizowego na terytorium Republiki Indii, właśnie ze względu na duże zapotrzebowanie na wizy i ograniczoną przepustowość istniejącej sieci placówek konsularnych. Przetarg na usługi przyjmowania wniosków wizowych został ogłoszony 1 lutego. To jednak tylko system, nie decyzje konsula. Jeśli utrzyma się tendencja do odmawiania wiz obywatelom krajów azjatyckich, trudno oczekiwać, że Nepalczycy czy Lankijczycy tłumnie przybędą do Polski. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Polscy przedsiębiorcy czekają na emigrantów,
Na grobach uchodźców z Afryki nie ma nic. Poza datą pochówku,Coraz więcej migrantów próbuje przekroczyć morze między Marokiem a Hiszpanią. Wielu nie daje rady. Rafael Navas zajmuje się pochówkiem ich ciał w Andaluzji – pisze specjalnie dla Onetu Tim Röhn.,"Tim Röhn jest niemieckim freelancerem, który zajmuje się migracją na świecie, wojskiem oraz sprawami kryminalnymi. Jego reportaże oraz zdjęcia publikowane są głównie w mediach niemieckich, ale także w światowych. Jego materiały pojawiały się m.in. w ""New York Times"", ""El Confidencial"" i ""La Soir"". U kresu niespełnionych marzeń przychodzi grabarz Rafael Ucles Navas i wykonuje swoją pracę. Niewysoki mężczyzna o ciemnych oczach i opalonej twarzy bierze taczkę ze schowka, a następnie kieruje ją w stronę wysokiego na cztery metry labiryntu, w którym leżą ciała. Cmentarz San Paulino składa się z kolumbariów i przesuwnych grobów, zamykanych marmurowymi i granitowymi płytami. Uwagę przykuwają nazwiska i zdjęcia zmarłych, w koszulkach piłkarskich czy na plaży. Przed nimi leżą obrazki Jezusa, krzyże, świece i kwiaty. Tymczasem Navas zmierza dalej, pozdrawiając przychodzących na cmentarz. Jedni pukają do grobów zmarłych znajomych, inni chwytają za kamienne płyty, jeszcze inni składają usta do pocałunku. Społeczność Barbate, miasto leżące w południowej Hiszpanii w Andaluzji, liczące 20 tysięcy dusz, to obrazek ciepła i miłości silniejszej niż śmierć. Nie wszyscy jednak mają szczęście. Navas przygotowuje dziś rano grób zmarłego, który będzie leżał nie pod marmurową, ale pod polistyrenową płytą, wzmocnioną cementem. Nie będzie na niej nic poza datą pogrzebu. Nikt tej osoby nie odwiedzi. To ktoś z nieznaną tożsamością, bez nazwiska, płci czy wieku. To migrant, migrantka lub uchodźca, który utonął, próbując przekroczyć morze między Marokiem a Hiszpanią. 14 kilometrów liczy najwęższy punkt między Europą a Afryką, oddzielony Cieśniną Gibraltarską. Jaki był cel podróży zmarłego do Europy? Czy uciekał przed wojną lub prześladowaniem? Czy miał nadzieję na lepsze życie? Tego już się nie dowiemy. Zmarły otrzymuje jedynie numer, nadany przez Instytut Ekspertyz Sądowych w stolicy prowincji Kadyks: 393-201. Navas zatrzymuje się przy jednej ze ścian i podnosi wzrok: w górnym rzędzie znajdują się dwie nisze. Wkłada do taczki potrzebne przybory: płytę, mazak, nóż i chustę. Przybliża się na podnośniku, tnie polistyrenową płytę i zapisuje na niej mazakiem datę, po czym umieszcza płytę w niszy. Następnie znów się opuszcza. „Ya está” – mówi, klaszcząc w dłonie. Już gotowe. Brakuje jeszcze zwłok. Navas ma nadzieję, że nie przyniosą mu białej trumny. „Oznacza to dziecko” – mówi – „To porusza każdego”. Nigdy wcześniej tylu ludzi nie odważyło się wyruszyć w morze między Marokiem a Hiszpanią. Droga przez trasę śródziemnomorską z Libii na północ straciła na znaczeniu ze względu na rygorystyczny stosunek Włoch. Główna trasa przesunęła się więc na zachód. W zeszłym roku 58 tysięcy osób przypłynęło łodzią do Hiszpanii – to o 150 procent więcej niż w 2017 roku. Ci, którym się nie udało, zostali pochowani na cmentarzach w Maroku lub Andaluzji. Podobnie jest w Barbate: obok wszystkich wspaniałych grobowców pojawia się coraz więcej białych płyt – łącznie 40. W zeszłym roku Navas pochował pięć nieznanych osób, a numer 393-201 jest pierwszym w 2019 roku. To musi się zmienić. Ponieważ nastała wiosna i lepsza pogoda, dramat zaczął się na nowo. W 2019 roku zginęło 147 osób, w ubiegłym roku było ich 811. 5 listopada drewniana łódź przewróciła się przed Barbate i morze stopniowo wypluwało ciała. Odnaleziono 25 ciał, z czego 23 udało się zidentyfikować i przewieźć do Maroka. O pozostałych dwóch nic nie wiadomo. Niedługo zajmie się nimi Navas. Barbate to także miejsce ostatniego spoczynku małego Samuela z Konga. Czterolatek utonął w styczniu 2017 roku. Była to jedna z najbardziej wstrząsających wiadomości. Pogrzebowi przyglądał się nawet biskup Kadyksu. Rosario, staruszka z Barbate, kupiła grób w dolnym rzędzie. - Rosario przynosi świeże kwiaty codziennie od dwóch lat – opowiada Navas. Sam był kiedyś rybakiem, a od 1990 roku jest grabarzem. Obecnie ma 62 lata, od 42 lat jest żonaty, ma syna i córkę. Urodził się w Barbate i chciałby dożyć tu swoich dni. Pochowani są tu jego rodzice, dziadkowie, wujowie i ciotki. - Nie boję się śmierci. To naturalna kolej rzeczy – twierdzi. Rafael Navas jest typowym Andaluzyjczykiem – mówi pogodnie, zręcznie poruszając się między żartem a powagą. Region jest jednym z najbiedniejszych w kraju, co piąta osoba jest bezrobotna. Ból i szczęście są od zawsze obecne w Andaluzji. - Nawet kiedy przechodzimy przez ciężkie czasy, nie okazujemy tego – twierdzi Navas. W innym miejscu ludzie na pewno uroniliby łzę: „Tutaj tego nie robimy”. A co z odczuwaniem bólu? - Staramy się cieszyć nawet bólem – wzrusza ramionami. Dla Any Pérez nie jest to takie proste. Pérez jest radną w Barbate i zarządza budżetem pomocy społecznej. Ma 100 000 euro rocznie na utrzymanie kuchni dla ubogich, wsparcie biednych Barbateños darowizną i zakup podręczników dla dzieci. Musi zapłacić także za pochówki nieznanych, każdorazowo 2500 euro. - To 2,5 procenta naszego budżetu za każdym razem. Nigdy nie wiemy, ile będzie zgonów – mówi w sali konferencyjnej ratusza. – Madryt i Bruksela nie mają morza ani Afryki pod swoimi drzwiami. Ale nie mogą zostawić nas samych z tym problemem - dodaje. Pérez jest serdeczną kobietą około ""50"", o brązowych lokach i delikatnym głosie, który drży, kiedy mówi, że zostali porzuceni przez resztę Europy. - Przybywają tu martwi, a ja muszę myśleć o pieniądzach. To nieludzkie - mówi. Burmistrz Barbate wysyła gniewne listy do rządu andaluzyjskiego z prośbą o pokrycie kosztów. Bezskutecznie. Dwa dni przed pogrzebem Pérez otrzymuje wiadomość z numerem 393-201. Sąd w Barbate zarządza zbiórkę ciał w Kadyksie. Po 48 godzinach od wezwania ciała muszą być pochowane. Dokumenty przedstawiają jedynie szacowany czas śmierci: 5 sierpnia 2018 roku. Przez ostatnie osiem miesięcy podejmowano próby poznania tożsamości zmarłego. Nawiązano kontakt z afrykańskimi konsulatami, sprawdzano listy zaginionych. Bezskutecznie. Ciało zwolniono i wyniesiono z chłodni. Po przygotowaniu niszy przez Rafaela Navasa pojawiają się jego dobrzy znajomi, Eduardo i Franquito. Odwiedzają cmentarz codziennie – są tu pochowane ich dzieci. Po obchodzie znajomi zmierzają do baru w pobliskiej wiosce Vejer. Piją tam sok pomarańczowy i dyskutują o tonących migrantach – codziennym dramacie, który rozgrywa się u ich wybrzeży i istnieje już od 30 lat, ale jeszcze nigdy na taką skalę, jak obecnie. Eduardo obawia się muzułmańskiej inwazji na Europę. Navas początkowo milczy, po czym mówi: „W Hiszpanii sami nie mamy nic. Nie możemy przyjąć wszystkich”. W jednym punkcie mężczyźni są jednak zgodni: „Ci biedni ludzie uciekają przed dyktaturami z rozbitych krajów. To oczywiste, że chcą jechać do Europy”. Jak rozwiązać ten problem? - To proste. Państwa europejskie muszą podzielić migrantów między sobą – mówi Navas. Ya está. Rozwiązanie Barbate dla europejskiego kryzysu. Wkrótce po tym, jak Navas wraca na cmentarz, podjeżdża karawan. Trumna jest jasnobrązowa, a nie biała – nie ma tam dziecka. Cztery osoby niosą trumnę do kolumbarium i kładą ją na podnośniku. Navas podjeżdża z pomocnikiem i wkładają trumnę do niszy. Mężczyźni z domu pogrzebowego szybko znikają. Pomocnik także. Navas zostaje sam na sam z martwym. Wkłada styropianową płytę do otworu w niszy i rozmazuje cement na krawędziach. Grób został zamknięty. - To naturalne, że twój zegar wybija, kiedy masz ponad 80 lat - mówił rano, przygotowując niszę. - Ale umierać tak młodo, mając nadzieję na lepsze życie? - pytał. Teraz stoi w spodniach roboczych i spogląda w milczeniu na niszę. Numer 393-201. Kto może tam być? Pojawia się wskazówka: 7 sierpnia ratownicy napisali na Twitterze, że przed Barbate wyciągnięto z morza martwą kobietę z Afryki Subsaharyjskiej. To musi być ona. Gdzieś po drugiej stronie oceanu ludzie zadają sobie pytanie: co się z nią stało? Nie dowiedzą się jednak, że ich córka lub matka znalazła swój ostatni spoczynek w Barbate. Navas często rozważał odmówienie modlitwy, na przykład „Ojcze nasz”. Postanowił jednak tego nie robić. Nie zna religii zmarłych, a nie chce nikogo urazić. Składa ręce i mówi: „Spoczywaj w pokoju”. Potem bierze swoje narzędzia, opuszcza się i schodzi na ziemię. „Ya está” – mówi Rafael Ucles Navas i odkłada taczkę z powrotem do schowka. Musi już iść, jego żona czeka z obiadem.",,
Niemiecka prasa o egipskim szczycie: los Europy rozstrzyga się po drugiej stronie Morza Śródziemnego,"W niedzielę w egipskim Szarm-el-Szejk odbył się szczyt państw Unii Europejskiej i Ligi Arabskiej, którego jednym z głównych tematów była imigracja. Niemieckie gazety zwracają uwagę, że Europa potrzebowała długiego czasu, żeby zainteresować się regionem i krytycznie odnoszą się do solidarności Niemiec z innym krajami Wspólnoty.","""Jeśli uzgodniona bliższa współpraca nie miałaby ograniczyć się tylko do protokolarnych ceremonii, Europejczycy nie powinni się bać wymienić przyczyn terroru i fali uchodźców, za które płaci Europa: autorytarne systemy, które uniemożliwiają mieszkańcom polityczną, gospodarczą i społeczną partycypację (...). Europa nie powinna zatem ograniczyć się tylko do wskazania konsekwencji terroru i fali uchodźców, ale powinna sięgać do rdzenia problemu i przymusić autokratów do otwarcia się, a w przeciwnym razie odmówić im poparcia"" – pisze dziennik ""Frankfurter Allgemeine Zeitung"". ""Zbyt nieobliczalny, zbyt niebezpieczny i zbyt chwiejny jest pogrążony w kryzysie świat arabski, by pozostawić go samemu sobie"" - stwierdza komentator dziennika ""Die Welt"". ""Irańczycy, Turcy, Rosjanie i Amerykanie żądają swojej działki. Tylko unijni Europejczycy, chociaż najbliżej, potrzebowali długiego czasu, by dojść do wniosku, że ich los rozstrzyga się po drugiej stronie Morza Śródziemnego. Jeśli czytać między wierszami, Europejczycy po cichu od dawna są wdzięczni, że taki przywódca regionu, jak marszałek-prezydent Egiptu, silną ręką troszczy się o to, by zbyt szybko nie powtórzyły się dramaty lat 2011 i 2015. Pożegnał on europejskich gości radą – »szanujcie naszą moralność i nasze wartości, tak jak my szanujemy wasze wartości«"". ""Czy ten szczyt był fiaskiem? Niekoniecznie"" – uważa komentator dziennika ""Frankfurter Rundschau"". ""Wzajemne uznanie znaczenia sąsiedztwa potrzebne było już od dawna. Najpóźniej od czasu wojny w Syrii i wynikłego z niej kryzysu uchodźczego uświadomiono sobie rosnącą współzależność. Przy czym oba te regiony są całkowicie różne. Prawa kobiet, prawa człowieka, wolność prasy i wyznania w Unii Europejskiej i świecie arabskim aktywowane są częściowo w zupełnie odmienny sposób. Choćby dlatego potrzebne są pierwsze kroki w kierunku zbliżenia. Są one małe, ale alternatywą jest stanie w miejscu. Byłoby to fatalne w obliczu napięć, przed którymi stoją społeczeństwa europejskie"" - czytamy w gazecie. O różnicach pisze także inny regionalny dziennik ""Nordwest-Zeitung"" z Oldenburga, który zaznacza, że nadzieja na współpracę między Unią Europejską a Ligą Arabską ""opiera się na nieporozumieniu na temat charakteru Ligi Arabskiej. Ta luźna organizacja nawet w najmniejszym stopniu nie jest porównywalna do UE, a nawet do jej poprzedniczki - Wspólnoty Europejskiej. Dziś 22 państwa i terytoria Ligi Arabskiej łączą zasadniczo dwa wspólne elementy. Jeden to wspólny język i wspólna, choć odległa wielka przeszłość. Druga to nieufność wobec Iranu"". Inny regionalny dziennik ""Mitteldeutsche Zeitung"" z Halle pisze: ""Przebieg szczytu uświadomił jedno – na ile zaangażowanie kanclerz opłaci się, okaże się dopiero w najbliższych miesiącach. Multilateralizm brzmi jako słowo altruistycznie i integracyjne. Ale kryją się za tym zobowiązania. Także takie, które nie są łatwe do dotrzymania przez Niemców. W niektórych dziedzinach bowiem to właśnie Niemcy podważają jedność Europy. Na przyklad w kwestii eksportu uzbrojenia Niemcy są izolowani ze względu na ich sceptyczne nastawienie. Francuzi i Brytyjczycy czują się wystawieni do wiatru. Jeśli Niemcy na poważnie biorą Europę, muszą tutaj pójść na kompromis"".",Szczyt w Egipcie,
"Służby w USA stworzyły fałszywą uczelnię, by walczyć z nielegalnymi imigrantami","Amerykańskie służby stworzyły fałszywy uniwersytet, aby namierzyć pośredników, którzy na wizę studencką nielegalnie ściągali pracowników do USA - pisze dzisiejszy ""Dziennik Gazeta Prawna"".","Akcję o kryptonimie ""Polowanie na dyplom"" przeprowadził Departament Bezpieczeństwa Wewnętrznego i FBI. W jej ramach założono fikcyjny ""Uniwersytet w Farmington"". Oferował on studia za niewielkie czesne, jak na standardy panujące w USA. Uniwersytet miał też pomagać w wymianie studenckiej i ułatwieniu otrzymania wizy edukacyjnej. Na ofertę zareagowali ludzie, którzy zajmują się ułatwianiem zdobywania wiz studenckich dla nielegalnych imigrantów, którzy po przybyciu do USA podejmują pracę na czarno. W wyniku akcji zatrzymano ośmiu obywateli Indii, którzy mieli łamać prawo imigracyjne oraz wyłudzać haracz od nielegalnych imigrantów. POLECAMY: Donald Trump wygłosił orędzie o stanie państwa Ponadto FBI zatrzymało 130 osób, które wjechały do USA przy pomocy pośredników. Teraz mają one zostać deportowane. Akcję jako nieetyczną krytykują niektórzy prawnicy. Uważają, że niektórzy imigranci rzeczywiście myśleli, że przystępują do programu edukacyjnego, tymczasem teraz ""na siłę"" robi się z nich przestępców. Sprawę jako pierwszy opisał amerykański dziennik ""Detroit News"". Więcej w dzisiejszym ""Dzienniku Gazecie Prawnej"".","Służby w USA stworzyły fałszywą uczelnię, by walczyć z nielegalnymi imigrantami",
W Krościenku zatrzymano dwóch imigrantów z Afryki,Współpraca polskiej Straży Granicznej i ukraińskich pograniczników doprowadziła do zatrzymania przy granicy w Krościenku (woj. podkarpackie) dwóch imigrantów. 33-letni obywatel Gambii oraz 28-letni Marokańczyk zostali już przekazani z powrotem na Ukrainę.,"- Zatrzymanie imigrantów jest efektem stałej współpracy polskich i ukraińskich pograniczników - powiedziała dziś rzeczniczka Bieszczadzkiego Oddziału Straży Granicznej w Przemyślu mjr Elżbieta Pikor. Placówka SG w Krościenku uzyskała od ukraińskich służb granicznych informację o podejrzanych śladach mogących świadczyć o nielegalnym przekroczeniu granicy z Ukrainy do Polski. - Strażnicy graniczni szybko podjęli działania. Już po kilkunastu minutach w Krościenku zatrzymano dwóch mężczyzn. Byli to obywatele Gambii oraz Maroka w wieku 33 i 28 lat. Nie posiadali przy sobie dokumentów - mówiła mjr Pikor. Cudzoziemcy legalnie przybyli na Ukrainę droga lotniczą w połowie 2018 roku. Tam się poznali i wspólnie zaplanowali dalszą podróż do Europy Zachodniej. Według zeznań Marokańczyk planował podjąć studia w Niemczech, a Gambijczyk chciał dotrzeć do Hiszpanii. W styczniu tego roku Bieszczadzki Oddział Straży Granicznej zatrzymał 26 cudzoziemców, którzy nielegalnie przekroczyli polsko-ukraińską granicę i zamierzali przedostać się do Europy Zachodniej; byli to głównie obywatele Iraku oraz Maroka. Zatrzymani cudzoziemcy zostali przekazani z powrotem na Ukrainę w ramach readmisji.",straż graniczna,
"""Der Spiegel"": polski rząd ma polityczny problem z migracją","Polska odmawia przyjęcia uchodźców, a równocześnie cierpi na brak rąk do pracy i po cichu sonduje możliwość sprowadzenia pracowników z Filipin. Rząd w Warszawie ma polityczny problem – pisze ""Der Spiegel”.","""Najbardziej zaskakująca liczba dotyczy Polski: żaden inny uprzemysłowiony kraj nie sprowadził tylu obcokrajowców z czasowym pozwoleniem na pracę co Polska” – pisze Jan Puhl w najnowszym wydaniu tygodnika ""Der Spiegel”. Z danych OECD wynika, że w 2016 roku na tej podstawie do Polski przyjechało 670 tys. cudzoziemców – o 10 tys. więcej niż do USA. ""Do Polski - kraju, którego narodowo-konserwatywny rząd w 2015 roku odmówił przyjęcia kliku tysięcy uchodźców z Syrii uciekających przed gradem bomb, uciskiem i biedą” – zauważa autor. Puhl przypomina, że większość imigrantów zarobkowych, pracujących w Polsce, pochodzi z Ukrainy i Białorusi. Jako robotnicy sezonowi zatrudnieni są w rolnictwie, na budowach, jako opiekunowie osób niedołężnych, kucharze, sprzątacze czy pracownicy przy taśmach produkcyjnych. Zobacz również: Polska wydaje najwięcej w całej Unii zezwoleń na pobyt osobom spoza UE Niemiecki dziennikarz zwraca uwagę na sprzeczność, która dla rządów w Polsce, na Węgrzech, w Słowacji i Czechach może stać się ""politycznym problemem”. Kierowane przez prawicowych polityków cztery kraje odrzuciły europejski mechanizm relokacji uchodźców. ""Rządy w tzw. Krajach Wyszehradu obiecały: nie wpuścimy do kraju obcych”. Równocześnie gospodarka tych czterech krajów dynamicznie rozwija się, co oznacza, że brakuje im rąk do pracy – a tylko cudzoziemcy mogą wypełnić tę lukę – czytamy w ""Spieglu”. Blisko połowa polskich pracodawców skarży się na brak pracowników. Wskutek tego płace rosną o 10 proc. rocznie, a to prowadzi do utraty przez kraje postkomunistyczne ważnego atutu w rywalizacji o zagraniczne inwestycje. Puhl wyjaśnia, że rolę ""pracowników pomocniczych” spełniali dotychczas Ukraińcy i Białorusini. W Polsce pracuje ok. 2 mln obywateli tych państw, a dalsze kilkaset tysięcy zatrudnionych jest w innych krajach Wyszehradu. Na dłuższą metę nie rozwiąże to problemów – uważa Puhl. Kto miał wyjechać z Ukrainy, ten już wyjechał. W dodatku, w Niemczech od 2020 roku wejdą w życie przepisy ułatwiające fachowcom z krajów spoza UE podejmowanie pracy. Wielu Ukraińców wyjedzie z Polski do Niemiec, ponieważ Zachód jest ciągle jeszcze bardziej atrakcyjny – przewiduje dziennikarz ""Spiegla”. Zobacz również: Imigranci zarobkowi w Polsce [INFOGRAFIKA] Puhl powołuje się na opinię polskiego badacza problemów migracyjnych Pawła Kaczmarczyka, który opowiada się za wdrożeniem przez Polskę ""ofensywnej polityki imigracyjnej”, przewidującej zachęty dla potencjalnych imigrantów. Taka polityka byłaby jednak sprzeczna z politycznym stanowiskiem ""nacjonalistycznych rządów” – zauważa Puhl, przypominając, że polski sekretarz stanu, który powiedział, że pomyślność kraju zależy od imigrantów, stracił stanowisko w rządzie. ""Równocześnie rząd dyskretnie sonduje, czy da się sprowadzić pracowników z Filipin, Indii czy Nepalu” – podkreśla autor. Jego zdaniem mieszkańcy Polski mogą uznać ten manewr za odejście od dotychczasowej linii politycznej. Z sondaży wynika, że obecnie większy odsetek Polaków sprzeciwia się przyjęciu obcokrajowców niż w 2015 roku. Puhl zwraca uwagę, że aby zapobiec brakowi siły roboczej, premier Węgier Viktor Orban zaaplikował swoim obywatelom rocznie 400 nadgodzin, co doprowadziło do ulicznych protestów. Brak rąk do pracy jest dla narodowo-populistycznych rządów testem na wiarygodność – uważa Puhl. ""Przez długi czas prawicowe rządy wmawiały swoim wyborcom, że potrafią obronić ich przed migracją. Zapomniały jednak o jednym: nie można za pomocą miliardów z Unii Europejskiej zdobywać światowych rynków i osiągać wysokie stopy wzrostu, a równocześnie izolować się jako naród. Globalizacja bez migracji nie funkcjonuje” – konkluduje Jan Puhl w najnowszym wydaniu tygodnika ""Der Spegel”. Zobacz również: Wicepremier Włoch przeciwko Światowemu Paktowi ws. Migracji. Powołał się na słowa Benedykta XVI Chcesz być na bieżąco z najważniejszymi informacjami dnia? Polub Onet Wiadomości na Facebooku!",Rząd sonduje możliwość sprowadzenia do Polski pracowników z Filipin,
Prezydent USA wygłosi orędzie do narodu. Będzie mówił o imigracji,W nocy z wtorku na środę czasu polskiego Donald Trump wygłosi orędzie do narodu ws. imigracji oraz sytuacji na południowej granicy Stanów Zjednoczonych. W czwartek prezydent USA uda się na granicę z Meksykiem.,"Trump ma wygłosić orędzie o godz. 21 we wtorek w USA, czyli o godz. 3 w środę w Polsce. Wcześniej rzeczniczka Białego Domu Sarah Sanders poinformowała, że Trump w czwartek uda się na granicę z Meksykiem, aby ""spotkać się z tymi, którzy znaleźli się na froncie walki o narodowe bezpieczeństwo i z kryzysem humanitarnym"". Z powodu sporu dotyczącego finansowania budowy muru na granicy USA z Meksykiem od ponad dwóch tygodni trwa częściowe zawieszenie działalności rządu amerykańskiego, tzw. shutdown. Wzniesienie takiej konstrukcji było jednym ze sztandarowych haseł wyborczych Trumpa w wyborach prezydenckich w 2016 roku. Rozmowy przedstawicieli Białego Domu oraz Kongresu w sprawie zakończenia zawieszenia działalności rządu nie przyniosły rezultatu. W piątek Trump ostrzegł, że może utrzymać częściowe zawieszenie funkcjonowania rządu federalnego ""przez miesiące, a nawet lata"". Powiedział też, że rozważa skorzystanie z nadzwyczajnych uprawnień, by szybko zbudować mur na granicy z Meksykiem bez aprobaty Kongresu. Shutdown zaczął się 22 grudnia, gdy Senat USA nie zdołał zagłosować nad prowizorium budżetowym, ponieważ Republikanie nie mieli szans na przeforsowanie ustawy przewidującej środki na budowę muru. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Donald Trump,
