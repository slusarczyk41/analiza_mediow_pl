https://wiadomosci.onet.pl/tylko-w-onecie/czy-rosja-chce-aneksji-bialorusi-odwolany-ambasador-aresztowany-oficer-sluzb/zkcglge,Witold Jurasz: Po Ukrainie czas na Białoruś? Czy Kreml szykuje anszlus?,"Białoruskie, rosyjskie oraz ukraińskie media pełne są doniesień o tym, jakoby Rosja miała planować przeprowadzenie operacji odsunięcia od władzy (według jednej z wersji – zabójstwa) prezydenta Białorusi Aleksandra Łukaszenki. Spekulacje na ten temat oparte są na kilku dość solidnych poszlakach, choć równocześnie zaznaczyć trzeba, że póki co ostatecznych dowodów nie ma i zapewne nigdy nie będzie.","Pierwsza poszlaka to informacja o tym, że 24 kwietnia KGB aresztowało - oficjalnie pod zarzutem wzięcia łapówki w kwocie 150 tys. dolarów - Andrieja Wtiurina, bardzo wysoko postawionego i wpływowego oficera służb specjalnych. W chwili aresztowania - zastępcę szefa Rady Bezpieczeństwa Białorusi. Druga poszlaka, na pierwszy rzut oka nie mająca z pierwszą związku, jest zaś taka, że 30 kwietnia Władimir Putin nagle odwołał swojego ambasadora w Mińsku, Michaiła Babicza. Andriej Wtiurin, nim objął stanowisko zastępcy szefa Rady Bezpieczeństwa, przez ponad sześć lat kierował ""Służbą Bezpieczeństwa Prezydenta Republiki Białoruś"". Służba ta tylko pozornie jest odpowiednikiem polskiej Służby Ochrony Państwa (dawniej BOR). W istocie jest trzecią, a pod pewnymi względami najważniejszą, białoruską służbą specjalną. Według niektórych doniesień zatrudnia nawet około dwóch tysięcy funkcjonariuszy. Wtiurin, dowodząc formacją, był jednym z najbliższych ludzi Aleksandra Łukaszenki. Według relacji białoruskich rozmówców Onetu, w pewnym momencie był wręcz przyjacielem domu białoruskiego prezydenta, a nawet brał udział w wychowywaniu najmłodszego syna A. Łukaszenki. Wtiurinowi oficjalnie zarzuca się wzięcie łapówki w wysokości 150 tys. dolarów. Tyle że za 150 tysięcy na Białorusi nikogo tak ważnego i tak bliskiego prezydentowi się nie aresztuje. O tym, że raczej nie chodzi o łapówkę, świadczą jeszcze dwa fakty. Po pierwsze, sprawy korupcyjne na Białorusi traktowane są przez reżim jako igrzyska dla ludu. Zatrzymania są publiczne, a szczegóły sprawy nagłaśniane. W tym wypadku jednak, z ogłoszeniem o aresztowaniu czekano aż pięć dni, przy czym również obecnie nie ma tak naprawdę żadnych szczegółowych informacji. Embargo informacyjne jest tak szczelne, że nawet bardzo do tej pory aktywny w mediach społecznościowych syn Andrieja Wtiurina całkowicie zamilkł i niewykluczone, że znajduje się pod ""opieką"" służb specjalnych. Drugą bardzo poważną przesłanką świadczącą o tym, że raczej chodzi o coś więcej niż tylko łapownictwo, jest to, że Wtiurin został natychmiast po zatrzymaniu zdegradowany przez prezydenta, co nie miałoby miejsca, gdyby chodziło tylko o przyjęcie łapówki. Rosyjskie i białoruskie media, powołując się - co bardzo istotne - na źródła w białoruskich strukturach siłowych, podają, że prawdziwą przyczyną aresztowania była współpraca aresztowanego z rosyjskimi specsłużbami (FSB i FSO), które miały rzekomo szykować pucz w Mińsku, którego scenariusz zakładać miał przeprowadzenie zamachu na Łukaszenkę. Co ciekawe, doniesień tych nikt nie próbuje dementować. Powyższe informacje są dodatkowo podsycane przez fakt, iż Aleksander Łukaszenka, który 25 i 26 kwietnia brał udział w Forum Inicjatywy ""Pasa i Drogi"" w Pekinie, gdzie spotkał się m.in. z prezydentem Putinem, nagle z nieznanych przyczyn skrócił swój pobyt i pilnie wrócił do Mińska. Trzy dni po powrocie Łukaszenki z Pekinu ogłoszono aresztowanie Andrieja Wtiurina, co samo w sobie wywołało szok, bowiem tak ważnego oficjela do tej pory nigdy nie aresztowano. Dzień później na stronie internetowej prezydenta Putina pojawiła się informacja o odwołaniu mianowanego ledwie kilka miesięcy wcześniej ambasadora Rosji na Białorusi Michaiła Babicza. Babicz kilkukrotnie wdawał się w publiczne połajanki z władzami białoruskimi, o których wyrażał się mało dyplomatycznie, a wręcz lekceważąco. Mimo to Moskwa stała murem za swoim ambasadorem, nawet wówczas gdy - jak wieść niesie - Aleksander Łukaszenka wprost zażądał od Putina odwołania ambasadora, grożąc jego wydaleniem jako persona non grata. Co istotne, Babicz nie był zawodowym dyplomatą, a wysoko postawionym oficerem rosyjskich służb specjalnych. Jego zastępca w Mińsku to z kolei oficer GRU. Trzecią osobą w hierarchii ambasady Rosji w Mińsku jest również oficer GRU – w odróżnieniu od swoich przełożonych odznaczony za zasługi podczas zajmowania Krymu przez Rosję. Kierownictwo ambasady sprawia więc wrażenie, jakby dyplomacja była nie pierwszą, ale drugą jego profesją. Z tej też racji, jak relacjonują media zza Buga, ostatnimi czasy w Mińsku KGB więcej czasu poświęcało ambasadzie Rosji, niż jakiejkolwiek innej ambasadzie. Odwołanie Babicza to, według mediów białoruskich i rosyjskich, również efekt jego ""nadmiernej"" aktywności, przy czym ""nadmierna"" w tym przypadku oznacza zapewne taką, która sprowadzała się do zbyt intensywnych kontaktów nie z opozycją (ta jest niegroźna, bo albo spacyfikowana i bez poparcia społecznego, albo zwerbowana), ale z ludźmi z otoczenia Łukaszenki. Łukaszenka doskonale rozumie, że to Moskwa, a nie Zachód mu zagraża i że może pozbawić go władzy. Skądinąd, jeśli prawdą jest to, że ostatnimi czasy KGB polskich dyplomatów nadmiernie już nawet nie śledzi, to jest to przykrą miarą tego, ile dziś realnie znaczymy. Żartobliwie można powiedzieć, że gdy przed laty Aleksander Łukaszenka przemawiając w parlamencie mówił, że wie co się dzieje w polskiej ambasadzie, to było to co prawda niepokojące, ale zarazem świadczyło, że coś ważnego w tej ambasadzie się działo. Wracając jednak do odwołania rosyjskiego ambasadora, to nawet jeśli przyjąć, że Babicz jako ambasador skompromitował się, jego odwołanie nadal jest ustępstwem ze strony Moskwy. Jak wiadomo jednak, Moskwa nigdy nie ustępuje lub też robi to tak, aby upokorzyć partnera. W tym wypadku nic podobnego nie ma póki co miejsca. Ogłoszenie decyzji o odwołaniu Babicza w przededniu majówki (""majskich prazdnikow"") to jest okresu, gdy zdecydowana większość Rosjan bierze urlopy i nawet Moskwa sprawia wrażenie wymarłej, świadczy o tym, że Kreml chciał sprawę załatwić po cichu. Albo musiał. Pierwsze dni maja to skądinąd dni wolne we wszystkich krajach byłego ZSRR. Wśród dyplomatów funkcjonuje nawet dowcip, że jeśli napadać na NATO, to w pierwszej połowie sierpnia, gdy połowa Kwatery Głównej paktu jest na urlopie, a jeśli napadać na Rosję, to koniecznie w pierwszych dniach maja, gdy nawet siedziba GRU świeci pustkami. Jeśli więc doniesienia mediów zza Buga byłyby prawdziwe i Rosja rzeczywiście planowałaby zamach stanu na Białorusi, to logicznym byłoby, aby miało to miejsce właśnie teraz. W państwach autorytarnych podstawą sukcesu każdego zamachu stanu jest, poza zjednaniem sobie osobistej ochrony obalanego prezydenta, również opanowanie telewizji oraz telekomunikacji. Co ciekawe, w tym samym dniu w którym aresztowano Andrieja Wtiurina, aresztowany został również prezes Beltelekomu, czyli państwowego monopolisty, dysponującego jedynym kanałem dostępu łączącego białoruski internet z siecią światową (komercyjni dostawcy usług internetowych muszą korzystać z łącz Beltelekomu). Internet to nie jedyna jednak sfera działalności Beltelekomu, który jest też operatorem telefonicznym. Prezesa Beltelekomu aresztowano rzecz jasna za przyjęcie łapówki. I rzecz jasna natychmiast po jego aresztowaniu znów zapadła absolutna cisza. Z punktu widzenia Moskwy, ewentualny anszlus Białorusi miałby ten walor, że przykryłby kolejne porażki Moskwy na Ukrainie. Władimir Putin, z nieznanych przyczyn sprowokował publiczną wymianę obelg z nowo wybranym prezydentem Ukrainy Wołodymyrem Zełenskim, w efekcie czego nawet jeśli Moskwa mogła przez moment liczyć na to, że nowy prezydent będzie mniej prozachodni od odchodzącego Petro Poroszenki, to dziś nadzieje te wydają się mało realne. Entuzjazm społeczny spowodowany zajęciem Krymu już się wyczerpał, sytuacja ekonomiczna nie jest najlepsza, poziom życia spada, podobnie jak poparcie dla Władimira Putina. Równocześnie Rosjanie tak bardzo uzależnili się od narkotyku, którym stał się nacjonalizm, że nie otrzymując kolejnych jego dawek łatwo mogą obrócić się przeciwko swojemu dotychczasowemu dealerowi. Zjednoczenie Rosji i Białorusi byłoby dawką narkotyku dostateczną, by doczekać na niej do kolejnych wyborów. Tak samo, jak Rosjanie zmęczeni są już z wolna Władimirem Putinem, tak i Białorusini wydają się zmęczeni Aleksandrem Łukaszenką, który nie ma już tej charyzmy co przed laty. Co więcej, wyrosło całe pokolenie młodych ludzi, do których pełna odniesień do czasów sowieckich retoryka białoruskiego przywódcy zwyczajnie już nie trafia. Kombinacja tych elementów mogła spowodować, że Kreml uznał, że nadszedł właściwy czas do ataku. Tylko że nowe pokolenie wyrosło również w białoruskich służbach specjalnych i administracji państwowej, które wbrew powszechnej opinii panującej w Polsce są albo patriotyczne, albo w każdym razie nie czują już sentymentu w stosunku do Moskwy. Co nie mniej istotne, służby i administracja są beneficjentami – również finansowymi - systemu rządów Aleksandra Łukaszenki. O ile bowiem w Rosji najwyższa kasta może mieć jachty i odrzutowce, a niższy personel nie ma nic, to na Białorusi każdy, kto jest wierny reżimowi, ma się dobrze (nie aż tak jak elity w Moskwie, ale lepiej niż niższe moskiewskie szarże). Nie wiemy, czy doniesienia białoruskich, rosyjskich oraz ukraińskich mediów są prawdziwe. Trudno jednak przejść do porządku dziennego nad czymś, co jest aż tak poważnie relacjonowane. Nie sposób nie zauważyć koincydencji zdarzeń. Przede wszystkim jednak warto pamiętać, że Wschód tym się różni od Zachodu, iż przypadki rzadko bywają tam przypadkami. Autorowi tego tekstu tłumaczył to przed laty w Moskwie, za pomocą anegdoty, ambasador RP w Rosji i późniejszy szef dyplomacji Stefan Meller. Ambasador Meller spytał mnie, czy rozumiem Wschód i nim zdążyłem odpowiedzieć zadał mi kolejne pytanie: czy wiem czym się różni skandal w operze w Paryżu od skandalu w operze w Moskwie. Wyjaśnił, że jeśli baletnica w Paryżu pokaże ""gołą d..."" to oznacza to tyle, że na widowni był jej kochanek. Jeśli jednak baletnica uczyni to samo w Moskwie, to powstaje pytanie czy w Loży Prezydenckiej znajdował się Władimir Putin. Jeśli tak, to powstaje drugie pytanie: kto stoi za tym, że baletnica ośmieliła się pokazać Władimirowi Putinowi gołą d... i czy nie oznacza to aby, że Władimir Putin słabnie, a jego dni na tronie są już policzone. Jeśli natomiast Władimira Putina w Loży Prezydenckiej nie było, to powstaje pytanie, komu na Kremlu Władimir Putin - zlecając baletnicy pokazanie gołej d... w kierunku pustej Loży Prezydenckiej - chciał uświadomić, że nawet gołej d... nie można mu pokazać bez jego zgody. W tej historii Andriej Wtiurin, który był bardzo ważnym oficerem specsłużb, okazał się baletnicą. I tylko nadal nie wiadomo kto, komu, co i dlaczego pokazał. Czy Aleksander Łukaszenka Putinowi, że nie da się go obalić, czy Putin Łukaszence, że jak będzie miał taką chęć, to jego służby zwerbują nawet szefa ochrony białoruskiego prezydenta. Nie wiadomo jaki dokładnie spektakl jest grany, ale wiadomo, że Polska jest w nim, niestety, tylko statystą. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Władimir Putin i Aleksander Łukaszenka,
https://wiadomosci.onet.pl/swiat/rosja-putin-chce-by-objeta-embargiem-zywnosc-byla-niszczona/w7v0tx,"Rosja: Putin chce, by objęta embargiem żywność była niszczona","Prezydent Rosji Władimir Putin zaapelował do rządu, by podjął decyzję o niszczeniu żywności objętej embargiem; jak dotąd była ona zawracana do kraju pochodzenia.","Porozumienie w sprawie irańskiego programu nuklearnego sprawi, że na światowym rynku ropy naftowej pojawi się nowy, ważny gracz. Nie należy spodziewać się nagłych przetasowań, jednak Iran może okazać się dużym problemem dla dotychczasowych liderów rynku, w tym dla Rosji - analizuje David Francis z foreignpolicy.com. Minister rolnictwa Rosji Aleksandr Tkaczow wystąpił z taką propozycją w piątek podczas posiedzenia Rady Ministrów. - Zaakceptujmy tę propozycję. Domagam się, by administracja i rząd przestudiowały ten problem wraz z prawnikami i zaproponowali podjęcie stosownych kroków - powiedział Putin. W sierpniu 2014 roku Moskwa wprowadziła zakaz importu żywności pochodzącej z krajów, które nałożyły sankcje na Rosję w związku z jej zaangażowaniem w konflikt na Ukrainie. Pod koniec czerwca premier Rosji Dmitrij Miedwiediew podpisał rozporządzenie rządu o przedłużeniu o rok - do 5 sierpnia 2016 roku - embarga na żywność z krajów UE, z USA, Kanady, Australii i Norwegii.",Prezydent Rosji Władimir Putin,
https://wiadomosci.onet.pl/swiat/janukowycz-i-spolka-maja-sie-dobrze/cq09v,Janukowycz i spółka mają się dobrze,"Dokładnie rok temu były prezydent Ukrainy Wiktor Janukowycz ratował się ucieczką przed rozwścieczonym Majdanem. Za nim podążyli jego zausznicy, m.in. były premier Mykoła Azarow i były minister spraw wewnętrznych Witalij Zacharczenko. Dziś piszą książki, brylują w mediach, robią interesy i mieszkają na luksusowych osiedlach pod Moskwą.","Sedes zdobiony głowami lwów, kryształowe żyrandole, wybieg z pawiami. Między innymi takie cuda znaleziono w zeszłym roku na terenie rezydencji byłego prezydenta Ukrainy Wiktora Janukowycza. Dziś w willi mieści się schronienie dla uchodźców z Krymu. I chociaż Janukowycz zapewne tęskni za swoim toaletowym tronem i pawiami, nie wiedzie mu się źle. Mimo sankcji w postaci zamrożenia aktywów w zachodnich bankach, mimo listu gończego Interpolu i mimo brudnego sumienia. Janukowycz w końcu lutego zeszłego roku uciekł z Kijowa do Charkowa, a stamtąd do Doniecka. Z Doniecka chciał wylecieć do Rosji. Ale nie pozwolono mu na start. Udało mu się za to dotrzeć na Krym. Stamtąd przepłynął łodzią na terytorium Rosji. W końcu, prawdopodobnie 25 lutego, znalazł się w suchym i ciepłym pokoju hotelu Ukraina w Moskwie. Według nowych ukraińskich władz wraz z Janukowyczem zniknęło wtedy kilkadziesiąt miliardów dolarów państwowych pieniędzy. Byłemu prezydentowi zarzuca się korupcję, przekręty i nadużycie władzy. Jest także podejrzany o stworzenie organizacji terrorystycznej odpowiedzialnej za mordy na Majdanie. Ukraina prosiła o jego ekstradycję, ale Rosja w lutym tego roku odmówiła. Rosjanie uznali bowiem, że Janukowycz jest ścigany z powodów politycznych. I dlatego też czują się zwolnieni z obowiązku zatrzymania podejrzanego, jaki nakłada na nich list gończy Interpolu. Według władz ukraińskich rodzina Janukowycza otrzymała obywatelstwo Rosji. Co więcej, z informacji zdobytych przez rosyjski serwis RBC wynika, że Janukowycz zamieszkał w Barwisze, czyli w tzw. Rublowce, jednej z najbardziej luksusowych podmoskiewskich dzielnic. W pobliżu willi samego Władimira Putina. Były prezydent gorączkowo próbuje powrócić do władzy. Knuje i stale spotyka się z ludźmi, którzy mogliby mu pomóc. Ostatnio pojawił się w rosyjskiej telewizji. Wieszczył swój powrót, gdy tylko będzie taka możliwość. Powiedział, że regularnie wysyła swoich ludzi na Ukrainę, aby monitorowali sytuację. Sam nawet chciał wrócić do kraju, ale jego współtowarzysze mu to odradzili. W Moskwie wylądował także jego syn, biznesmen Ołeksandr Janukowycz. Również ścigany przez Interpol i objęty sankcjami. Z bazy danych firm wynika, że w maju zeszłego roku założył on w Sankt Petersburgu dwie firmy. Arsenal-Invest oraz kontrolowaną przez nią spółkę – Arsenal-Estate. Pierwsza z firm zajmuje się zarządzaniem grupami przedsiębiorstw i holdingami, a druga – sprzedażą nieruchomości. Wiedzie mu się dobrze, a może być nawet jeszcze lepiej. Wedle informacji deputowanego Rady Najwyższej Ukrainy, Mustafy Najema, unijni urzędnicy domagają się dostarczenia im jakiegokolwiek potwierdzenia, że istniały związki między osiąganymi przez Ołeksandra Janukowycza zyskami a urzędem, który sprawował jego ojciec. W innym wypadku nie można wykluczyć, że sankcje wobec Janukowycza juniora nie zostaną przedłużone. Nieco więcej wiemy o losach byłego premiera Mykoły Azarowa. Także on jest ścigany przez Interpol i objęty sankcjami. I również on wraz z rodziną, według władz ukraińskich, otrzymał obywatelstwo rosyjskie. „Kyiv Post” i RBC dotarły do planów zagospodarowania przestrzennego, z których wynika, że Azarowowie mieszkają w luksusowej rezydencji w prywatnym kompleksie Monolit na przedmieściach Moskwy. Posiadłość jest przypisana do nazwiska syna byłego premiera, Ołeksija Azarowa, który wciąż jest deputowanym Rady Najwyższej z okręgu Słowiańska na wschodniej Ukrainie. Działka z numerem 35, na której znajduje się posiadłość, zyskała nowego właściciela w końcu marca 2014 roku. A więc miesiąc po upadku reżimu Janukowycza. Parcela takiej wielkości w Monolicie jest wyceniana na 8,5 mln dolarów. Z oficjalnego opisu osiedla wynika, że na jego terenie znajduje się szkoła, boiska, tereny spacerowe i staw otoczony altanami. Do Monolitu wchodzi się, a jakże, przez łuk triumfalny. Ale młody Azarow i jego żona mają rezydencję również w prestiżowej 18. dzielnicy Wiednia. W Austrii Azarowowie przed Majdanem robili zresztą interesy. Rozkręcali m.in. wydawnictwo magazynów dla bogatych Publishing Deluxe Holding, galerię sztuki P-12 w Wiedniu, przedsiębiorstwo handlujące gazem LPG Trading i tajemniczą firmę Sustainable Ukraine. Bogactwa młodych Azarowów w Europie zostały w zeszłym roku „zamrożone” przez sankcje. Jednak, jak twierdzi Najem, mają one zostać zdjęte, jeśli nie zostaną przedstawione informacje potwierdzające występki Ołeksija w okresie rządów Janukowycza. Raczej nie czeka to Azarowa seniora, ale i bez tego sobie poradzi. W lutym zorganizował konferencję prasową poświęconą swojej nowo wydanej książce na temat kryzysu na Ukrainie – „Ukraina na rozdrożach. Zapiski premiera”. Według niego za przewrotem na Ukrainie stoi Waszyngton. Były minister spraw wewnętrznych Witalij Zacharczenko również został objęty sankcjami. Chociaż jest poszukiwany przez władze ukraińskie, chwali się, że nie jest ścigany przez Interpol. Dostał obywatelstwo rosyjskie, co ogłosił podczas briefingu w Sewastopolu w styczniu tego roku, który relacjonowała agencja RIA Novosti. Co więcej, według doniesień agencji TASS Zacharczenko jest obecnie doradcą w rosyjskim koncernie technologicznym Rostec, który jest zaangażowany m.in. w produkcję na potrzeby wojska.",Obchody pierwszej rocznicy wydarzeń na Majdanie,
https://wiadomosci.onet.pl/swiat/sad-uczestnik-protestow-ma-trafic-do-szpitala-psychiatrycznego/5t2wx,Sąd: uczestnik protestów ma trafić do szpitala psychiatrycznego,"Moskiewski Sąd Miejski podtrzymał we wtorek decyzję sądu pierwszej instancji o skierowaniu Michaiła Kosienki, uczestnika protestów w stolicy Rosji w maju 2012 roku przeciwko powrotowi na Kreml Władimira Putina, na przymusowe leczenie psychiatryczne.","W październiku 2013 roku Sąd Rejonowy w Moskwie uznał go za winnego udziału w masowych rozruchach i użycia siły przeciwko policjantowi. Jego adwokaci domagali się uchylenia tej decyzji i umorzenia postępowania przeciwko Kosience, który - jak podkreślili w skardze apelacyjnej - nie popełnił żadnego przestępstwa. 6 maja 2012 roku na placu Bołotnym naprzeciwko Kremla doszło do starć sił specjalnych policji OMON z opozycjonistami, którzy żądali odejścia Putina, a także przeprowadzenia w Rosji uczciwych wyborów prezydenckich i parlamentarnych. W manifestacji wzięło udział około 15 tys. ludzi. Ponad 450 osób zostało zatrzymanych, po obu stronach byli ranni. Według Komitetu Śledczego Federacji Rosyjskiej obrażeń doznało 82 policjantów. W stan oskarżenia w sprawie udziału w zajściach łącznie postawiono 29 osób. Wszystkim grozi do 8 lat kolonii karnej. W lutym sąd w Moskwie skazał na kary od 2,5 do 4 lat łagru ośmioro opozycjonistów z placu Bołotnego. Jeden z oskarżonych w listopadzie 2012 roku został już skazany na 4,5 roku w kolonii karnej. W stosunku do siedmiorga osób w styczniu i lutym Komitet Śledczy FR zastosował amnestię. Śledztwo przeciwko pozostałym oskarżonym trwa. 38-letni Kosienko od 1998 roku jest inwalidą II grupy. Cierpi na schizofrenię. Choroba jest konsekwencją urazu głowy, którego doznał w czasie odbywania służby wojskowej. Dotychczas leczył się ambulatoryjnie w przychodni w jednej z moskiewskich klinik. Kosience zarzucono, że zrywał ekwipunek z funkcjonariusza sił specjalnych policji OMON. Podczas procesu policjant ten zeznał, że nie widział oskarżonego wśród demonstrantów, którzy go zaatakowali. Sam Kosienko zaprzecza, by uczestniczył w biciu policjantów. Prezes Niezależnego Stowarzyszenia Psychiatrów Rosji Jurij Sawienko określił przypadek Kosienki jako ""namacalny przykład wykorzystywania psychiatrii w celach politycznych"".",,
https://wiadomosci.onet.pl/swiat/rosja-idzcie-glosowac-nawet-jesli-wiadomo-ze-wygra-putin/rrdllrd,"Wybory w Rosji: Putin już wygrał, liczy się tylko frekwencja","Rosjanie głosują. Jak co sześć lat. I jak zawsze, żeby wybrać na prezydenta Władimira Putina. Nikt więc nagród za wytypowanie zwycięzcy dawać nie będzie, ale już za samą obecność przy urnie można wygrać nowiutkiego smartfona. Dlaczego? Bo kiedy wynik jest pewny, Kremlowi zależeć może już tylko na frekwencji - pisze Marc Bennetts dla POLITICO.","Od Kaliningradu, po Władywostok, władze organizują konkursy ""fotografii przy urnie"" – szczęśliwi zwycięzcy mogą wygrać najnowsze iPhone’y i iPady. Wśród mniej efektownych nagród są także rowery, hulajnogi, śpiwory i piłki do koszykówki. Po niemal dwudziestu latach u władzy Władimir Putin ma pełną kontrolę nad państwowymi mediami – a także nad państwową komisją wyborczą odpowiedzialną za liczenie głosów i decydującą o kolejności list wyborczych. Co więcej, Putin jest także autentycznie popularny. Gdy jego kontrkandydaci mogą liczyć na poparcie rzędu 7 procent – na niego chce głosować około 70 procent Rosjan. Skoro zatem jakakolwiek niespodzianka wyborcza jest równie prawdopodobna, jak zima na Syberii bez śniegu i mrozu, dlaczego więc urzędnikom aż tak zależy na tym, aby przyciągnąć do urn jak najwięcej wyborców? Odpowiedź, jak mówią rosyjskie media, cytując źródła związane z Kremlem, jest prosta: chodzi o to, aby Putin uzyskał 70 procent głosów przy 70-procentowej frekwencji. Taki wynik dałby mu mocną legitymację i umocnił jego wizerunek ""przywódcy narodu"". To jednak może się okazać trudnym zadaniem. Brak niepewności co do wyniku wyborów, brak realnego kandydata opozycji, niemrawa kampania wyborcza Putina – wszystko to owocuje w Rosji powszechną przedwyborczą apatią. Według wyników sondaży opublikowanych w grudniu przez moskiewskie Centrum Lewady tylko 28 procent Rosjan deklaruje zdecydowaną chęć uczestnictwa w wyborach, kolejne 30 procent ""być może"" zagłosuje. Niektórzy analitycy uważają, że ostateczna frekwencja może wynieść zaledwie 45 procent – to dużo poniżej tego, czego oczekuje Kreml, ale także mniej, niż 62 procent frekwencji w wyborach prezydenckich w 2012 r. Aby zachęcić wyborców, Kreml zorganizował bezprecedensową kampanię promocyjną: hasła wzywające do udziału w głosowaniu widnieją na tysiącach billboardów, na kartonach z mlekiem, na bankomatach – a nawet rozsyłane są SMS-ami. Pomysł polega na tym, aby za pomocą akcji takich, jak konkurs fotograficzny, stworzyć w dniu głosowania w lokalach wyborczych ""świąteczną atmosferę"" – tak wynika z dokumentów, które ""wyciekły"", a następnie zostały zaprezentowane przez rosyjską telewizję RBK. Co więcej, wybory – które pierwotnie miały się odbywać na początku marca – przeniesiono tak, aby zbiegły się z rocznicą aneksji Krymu przez Rosję: władze mają nadzieję, że będzie to sprzyjało patriotycznym nastrojom. Ale mówi się także o bardziej agresywnych strategiach: studenci w całej Rosji donoszą, że grożono im wyrzuceniem z akademików, jeśli nie wezmą udziału w głosowaniu. ""To nie jest temat do dyskusji, wszyscy idziemy głosować"" – mówił w lutym do studentów jeden z wykładowców uniwersytetu w Ułan Ude na wschodzie Syberii (studenci nagrali te słowa i umieścili w sieci). ""Jeśli nie pójdziecie, zaciągnę was za kark."" Wykładowca dodał oczywiście, że każdy może głosować na tego kandydata, na którego chce. Przedstawiciele władzy terroryzowali pracowników państwowych, aby szli na wybory. Są wśród nich między innymi pracownicy moskiewskiego metra, którzy twierdzą, że grożono im obcięciem premii i zwolnieniami, jeśli nie zagłosują (takie informacje znaleźć można w dokumentach, które wyciekły z moskiewskiego ratusza). Jednak nawet zdecydowani zwolennicy Putina przyznają, że kampanii daleko było do dramatyzmu, a wywołanie w wyborcach entuzjazmu do głosowania jest bardzo trudne. – Jest zainteresowanie, ludzie wiedzą, kto kandyduje – mówi Aleksiej Czesnakow, konsultant polityczny i były członek kremlowskiej administracji. – Ale ponieważ każdy z góry wie, kto wygra, te wybory mają raczej charakter referendum czy plebiscytu. Kolejna zła wiadomość dla Putina: jego popularność szybko spada w Moskwie i Petersburgu – potwierdzają to nawet sondaże państwowego Ogólnorosyjskiego Centrum Badania Opinii Publicznej, przez krytyków oskarżanego o prokremlowskie odchylenie (w ubiegłym roku jego szef, Walerij Fiodorow, nazwał ""mętami"" ludzi, którzy krytykowali Putina). Jeszcze w styczniu 69,7 procent mieszkańców dwóch największych miast Rosji zamierzało zagłosować na Putina; w lutym – już tylko 57,2 procent. Jednak władze, jak twierdzą analitycy, nie zamierzają uciekać się do fałszerstw, aby poprawić wyniki Putina albo frekwencję. Oskarżenia o fałszerstwa na dużą skalę na korzyść rządzącej Jednej Rosji po wyborach parlamentarnych w 2011 r. spowodowały protesty na dużą skalę w Moskwie – Kreml na pewno wolałby uniknąć powtórki z tamtych wydarzeń. W lokalach wyborczych w całej Rosji będzie tym razem około 40 tysięcy niezależnych obserwatorów zwerbowanych przez lidera opozycji, Aleksieja Nawalnego – ich zadaniem będzie monitorowanie głosowania, w tym także danych na temat frekwencji. – Władze nie mogą za bardzo sfałszować głosowania, bo zaczną się protesty – mówi Dmitrij Orieszkin, niezależny analityk polityczny, którego projekt związany z monitorowaniem wyborów pozwolił na wykrycie nadużyć w 2011 r. – Z drugiej strony całkowita rezygnacja z fałszowania to dla nich ryzyko, bo oficjalne wyniki mogą znacznie różnić się od tego, czego oczekuje Kreml. Nawalny – niedopuszczony do kandydowania w związku z wyrokiem za oszustwo, który jego zdaniem został sfabrykowany, aby nie pozwolić mu na rywalizacje z Putinem – wezwał swoich zwolenników do zbojkotowania wyborów. - Tego, co nam proponują, nie można nazwać wyborami – mówił w opublikowanym niedawno wideo. – Idąc do urn wyborczych głosuje się na kłamstwa i korupcję. Nie wiadomo, ilu wyborców odpowie na apel Nawalnego; wielu Rosjan pozostających w opozycji do Putina sprzeciwia się bojkotowi, inni nie są przekonani do argumentów przeciwnika Kremla. Władze nie chcą ryzykować. Leonid Wołkow, szef sztabu Nawalnego, nie pójdzie na wybory: odsiaduje wyrok 30 dni więzienia za wywieszenie tweeta z nagraniem aresztowania swojego szefa po jednym z ostatnich protestów. Wysiłki opozycji na rzecz monitorowania wyborów i bojkotu głosowania na pewno nie zmienią nic na Kaukazie - na przykład w Czeczenii, gdzie w 2012 r. Putin zdobył 99,7 procent głosów, a frekwencja wyniosła 99,6 procent. Podobne wyniki, jakby żywcem przeniesione z Korei Północnej, zanotowano w całym tym wybuchowym regionie: w sąsiadującym z Czeczenią Dagestanie, Putin dostał 92,8 procent głosów przy frekwencji wynoszącej 91,3 procent. – Władze w Moskwie nic z tym nie zrobią, zwłaszcza, że takie wyniki im pasują – mówi Sergiej Szpilkin, niezależny analityk wyborczy. – Niestety, w Czeczenii nie ma nikogo, kto byłby gotów zorganizować niezależny monitoring głosowania. Wszyscy przyzwyczaili się, że władze ogłaszają tam takie wyniki, jakie im się podobają. Niektórzy analitycy sugerują jednak, że szaleńcze starania Kremla o wysoką frekwencję nie wynikają z żadnej konkretnej logiki, a są jedynie skutkiem autokratycznej machiny rządowej działającej ""na autopilocie"". – Autorytarny system polityczny nie przetrwa bez nakazywania podwładnym wypełniania zadań na wielką skalę, nawet, jeśli te zadania nic systemowi nie dają – mówi Abbas Galiamow, dawny autor przemówień dla Kremla, a dziś analityk polityczny. – Wysoka frekwencja to właśnie jedno z takich zadań. Nawet, gdyby wyniosła 100 procent, w niczym nie zmieni legitymacji Putina do rządzenia Rosją. A jeśli poparcie dla niego zacznie spadać w ciągu kolejnych lat, nikt nie będzie pamiętał o wysokiej frekwencji w wyborach.",Władimir Putin,
https://wiadomosci.onet.pl/swiat/poroszenko-i-putin-na-laczach-telefonicznych/ysbpe,Poroszenko i Putin na łączach telefonicznych,"Prezydenci Ukrainy i Rosji, Petro Poroszenko i Władimir Putin rozmawiali dziś telefonicznie o kwestiach związanych z przestrzeganiem rozejmu na wschodzie Ukrainy i ustalili, że będą stale monitorować te kwestie - poinformowały służby prasowe Poroszenki.","- Strony omówiły całokształt spraw związanych z trybem przerwania ognia - podały służby prasowe. Ze swej strony służby prasowe Kremla przekazały, że w rozmowie ""podkreślono ważność zapewnienia przez strony wewnątrzukraińskiego konfliktu trwałego przerwania ognia"". Putin potwierdził ""gotowość Federacji Rosyjskiej do dalszego wspierania pokojowego uregulowania kryzysu"" - podano w oświadczeniu. Służby prasowe Kremla dodały, że prezydenci Rosji i Ukrainy rozmawiali o kwestiach dotyczących współpracy gospodarczej, w tym o problemach związanych z podpisaniem przez Ukrainę umowy stowarzyszeniowej z UE.",Petro Poroszenko i Władimir Putin,
https://wiadomosci.onet.pl/swiat/putin-krymscy-tatarzy-nie-moga-byc-karta-przetargowa/920bn,Putin: krymscy Tatarzy nie mogą być kartą przetargową,"Prezydent Rosji Władimir Putin mówił dzisiaj o instrumentalizacji kwestii krymskich Tatarów, obiecując jednocześnie pomoc finansową Moskwy dla tej społeczności na dwa dni przed 70. rocznicą deportacji Tatarów z Krymu przez Stalina.","- Nie możemy w żadnym wypadku pozwolić, by krymscy Tatarzy stali się kartą przetargową w jakimkolwiek sporze, w tym na przykład między Rosją a Ukrainą - powiedział Putin na spotkaniu w Soczi z przedstawicielami społeczności tatarskiej. - Interesów krymskich Tatarów mieszkających w Rosji - na Krymie - nie można bronić w parlamentach innych państw. To nonsens - zaznaczył, czyniąc, jak pisze AFP, jawną aluzję do Mustafy Dżemilewa - legendarnego przywódcy Tatarów z Krymu, który jest deputowanym parlamentu Ukrainy. Dżemilew, któremu Moskwa zakazała wjazdu na Krym i którego zwolennikom na Krymie władze grożą procesami za ekstremizm, wielokrotnie potępiał aneksję Krymu. Putin zaznaczył, że dla rządu rosyjskiego i dla władz Krymu praca dopiero się zaczyna, lecz należy myśleć przede wszystkim o ludziach i ich interesach. - Interesy obywateli Rosji mieszkających na Krymie powinny stać wyżej niż osobiste ambicje - oświadczył Putin. Tatarzy krymscy stanowią 12 proc. ludności Krymu. Byli przeciwni referendum w sprawie przyłączenia półwyspu do Rosji. W roku 1944 zostali wysiedleni z półwyspu przez Kreml w związku z oskarżeniami o kolaborację z III Rzeszą i pozwolono im wrócić na Krym dopiero w połowie lat 80. W efekcie duża część społeczności tatarskiej jest negatywnie nastawiona do władz w Moskwie. Dzisiaj władze Krymu, powołując się na niebezpieczną sytuację w południowo-wschodnich obwodach Ukrainy, wydały zakaz demonstracji i innych imprez masowych, który ma obowiązywać do 6 czerwca, co oznacza, że krymscy Tatarzy nie będą mogli przeprowadzić zaplanowanych na niedzielę uroczystości żałobnych z okazji 70. rocznicy ich deportacji z półwyspu.",Władimir Putin,
https://wiadomosci.onet.pl/swiat/niemcy-historyk-krytykuje-niemieckie-mrzonki-o-odprezeniu-z-rosja/07xw1z,Niemcy: historyk krytykuje niemieckie mrzonki o odprężeniu z Rosją,"Niemiecki historyk Karl Schloegel skrytykował dzisiaj na łamach dziennika ""Der Tagesspiegel"" silne jego zdaniem w Niemczech ""dalekie od rzeczywistości"" mrzonki o dobrych relacjach z Rosją rządzoną przez prezydenta Władimira Putina.","Schloegel powiedział, nawiązując do sugestii wicekanclerza Sigmara Gabriela, aby poluzować sankcje wobec Rosji w zamian za współpracę z Kremlem w Syrii, że taka zmiana polityki ""od dawna wisi w powietrzu"". - Wiele osób chce powrotu do sytuacji sprzed konfliktu, aby móc nadal śnić dalekie od rzeczywistości mrzonki o odprężeniu i robić w spokoju interesy (z Rosją) - powiedział historyk specjalizujący się w dziejach Europy Wschodniej. Jak wyjaśnił, pierwszym sygnałem było niedawne podpisanie kontraktu o budowie drugiego rurociągu przez Morze Bałtyckie. Schloegel podkreślił, że zamiarem uczestników tego projektu było ominięcie Ukrainy i Polski. - To oznacza pozostawienie Ukrainy samej sobie - zaznaczył historyk. Na początku września przedstawiciele Gazpromu, niemieckich firm E.On i BASF-Wintershall, brytyjsko-holenderskiego Royal Dutch Shell, austriackiego OMV i francuskiego Engie (d. GdF Suez) podpisali porozumienie akcjonariuszy w sprawie budowy Nord Stream 2, nowej dwunitkowej magistrali gazowej o przepustowości 55 mld metrów sześciennych surowca rocznie z Rosji do Niemiec przez Morze Bałtyckie. Niemieckie firmy chcą powrócić do robienia dobrych interesów z Rosją, a Gabriel jest tylko ich tubą - ocenił Schloegel. Gabriel pod koniec września opowiedział się za poprawą relacji z Rosją w celu rozwiązania kryzysu wywołanego napływem uchodźców oraz zakończenia wojny domowej w Syrii. Zakwestionował też dalsze utrzymywanie sankcji wobec Moskwy. Jego zdaniem Berlin nie można z jednej strony utrzymywać sankcji, a z drugiej strony prosić Kreml o współpracę. Gabriel jest szefem SPD, partii tworzącej wraz z CDU i CSU rząd kanclerz Angeli Merkel. Kieruje resortem gospodarki i energetyki. Zdaniem Schloegela Putin ""stracił całą dekadę"" i nadal nie dysponuje programem, dzięki któremu mógłby przezwyciężyć uzależnienie Rosji od sprzedaży ropy naftowej i gazu. - Jest politykiem pod presją, który ratuje się ucieczką do przodu - powiedział ""Spieglowi"", zaznaczając, że jest to ""niebezpieczne i ryzykowne zarówno dla świata, jak i dla samej Rosji"". Putinowi potrzebny jest ""straszak zewnętrznego wroga"", aby mobilizować społeczeństwo i utrzymać spoistość kraju - dodał. 67-letni historyk uważany jest za jednego z najlepszych niemieckich znawców ZSRR i Rosji. W zeszłym tygodniu wyszła jego książka ""Decyzja w Kijowie"" poświęcona rewolucji na Majdanie.",Niemcy: historyk krytykuje niemieckie mrzonki o odprężeniu z Rosją,
https://wiadomosci.onet.pl/swiat/trump-wyraznie-obawia-sie-zaczepiac-putina/c03hbyz,Trump wyraźnie obawia się zaczepiać Putina,"Administracja Donalda Trumpa tradycyjnie ostro reaguje na wszelkie agresywne zachowania rosyjskiego prezydenta Władimira Putina. Ale sam Trump nie - tak jakby w sprawie Rosji istniały dwa odrębne rządy. Czy prezydent największej potęgi światowej odczuwa jakiś lęk przed autokratą z Kremla, pytają Michael Crowley i Blake Hounshell z POLITICO.","Administracja Trumpa potępia Rosję za użycie gazu paraliżującego na terytorium Wielkiej Brytanii. Prezydent Donald Trump najpierw nie odzywa się przez wiele dni, a potem określa to jako ""bardzo smutną sytuację"". Administracja Trumpa piętnuje Rosję za zabijanie cywilów w Syrii. Trump nie wspomina o tym nawet słowem. Administracja Trumpa formalnie oskarża rosyjskich hakerów za mieszanie się w wybory z 2016 roku. Trump dywaguje czy to aby jednak nie Chiny albo ""różni inni ludzie"". Administracja Trumpa potępia ogłoszoną przez Putina nową generację rosyjskiej broni atomowej. Trump milczy jak grób. Służby wywiadowcze Trumpa twierdzą, że Kreml próbował pomóc w jego wyborze na prezydenta w 2016 roku. Trump upiera się, że Rosjanie działali akurat przeciw jego wyborowi, ponieważ jest on ""bardzo wojowniczym człowiekiem"". Doradca ds. bezpieczeństwa narodowego Trumpa uznaje dowody rosyjskiej ingerencji za ""niepodważalne"". Trump następnego dnia upomina go na Twitterze. Administracja Trumpa naciska, by wzmocnić obronę Ameryki w okresie przed częściowymi wyborami do Kongresu w tym roku. Trump nawet nie zwołuje spotkania na ten temat. Administracja Trumpa zapewnia kraje NATO, że Ameryka wspiera je w oporze wobec rosyjskiej polityki zastraszania. Trump wyrzuca im nieustannie, że muszą płacić więcej za własną obronę. Po zsumowaniu tego wszystkiego, okazuje się, że jest to historycznie najgłębszy rozdźwięk w sprawie bezpieczeństwa narodowego pomiędzy prezydentem, a jego własnymi doradcami. Uderza jak bardzo administracja – która próbuje reagować na rewanżystowski atak Władimira Putina na Zachód – odstaje tu od swojego własnego szefa, który otwarcie podziwia kremlowskiego przywódcę. A pamiętajmy, że Trump musi jeszcze rozwiać podejrzenia w sprawie swoich starych, niestosownych związków z Rosją. To największa tajemnica w polityce amerykańskiej: co dokładnie może tłumaczyć ten romans Donalda Trumpa z Moskwą? – Zawsze istniał rozziew między tym, co rząd USA – czy to Departament Stanu, Departament Obrony, agencje wywiadowcze czy Departament Skarbu – mówił o konieczności zwiększania presji na rosyjskie władze, a tym, na co decydował się prezydent – powiedziała Heather Conley, dyrektor programu europejskiego w Centrum Studiów Strategicznych i Międzynarodowych. – Ta tłumiona frustracja w agencjach wychodzi coraz bardziej na wierzch. W ostatnich tygodniach ta frustracja zaczęła w końcu przekładać się na coraz bardziej konfrontacyjną postawę Ameryki wobec Rosji Putina. W piątek Departament Skarbu nałożył sankcje na kilku Rosjan za ingerowanie w wybory w 2016 roku. Strategia bezpieczeństwa narodowego Białego Domu, ogłoszona w styczniu, wskazała Moskwę jako zagrożenie dla globalnej stabilności i jako politycznego intryganta, który ""rzuca wyzwanie amerykańskiej potędze, wpływom i interesom"". Zaś w strategii obrony narodowej Pentagonu, opublikowanej wkrótce potem, napisano, że Rosja ""podkopuje międzynarodowy porządek. "" 1 marca administracja zrobiła nawet ruch, jaki kiedyś już wetował prezydent Barack Obama. Departament Stanu powiadomił Kongres, że zamierza sprzedać Ukrainie rakiety przeciwpancerne, warte około 47 milionów dolarów, które będą wykorzystywane przeciwko rosyjskiej agresji. Kiedy niektórzy najwyżsi urzędnicy bezpieczeństwa narodowego Obamy zalecili podobny krok, Obama odrzucił ten pomysł. W nagłówkach gazet i portali urzędnicy Trumpa anonimowo i pod nazwiskiem atakują Rosję na wielu frontach. W czwartek doradca ds. bezpieczeństwa narodowego, generał H.R. McMaster otwarcie zarzucił Rosji, że jest ""współwinna okrucieństw"" syryjskiego reżimu i ostrzegł, że ""państwa muszą reagować mocniej, a nie tylko wydawać ostre oświadczenia"". W Organizacji Narodów Zjednoczonych ambasador Nikki Haley potępiała Kreml tak wiele razy, że przestało to już być nawet newsem – zwłaszcza gdy mówiła o Syrii czy Ukrainie, w sprawie których ostatnio żądała ""wyraźnego i twardego potępienia"". Jeśli chodzi o cybernetyczne i polityczne mieszanie się w sprawy Ameryki, Mike Rogers, odchodzący szef Agencji Bezpieczeństwa Narodowego i Dowództwa Cybernetycznego, ponownie potwierdził podczas zeznań w Senacie w zeszłym miesiącu, że Rosja ingerowała w wybory prezydenckie w 2016 roku i ostrzegł, że Putin ""będzie kontynuował tę działalność"", jeśli nie spotka się z bardziej zdecydowaną reakcją USA. Wspierający prezydenta republikanie w Komitecie ds. Wywiadu Izby Reprezentantów ogłosili niedawno, że Kreml nie próbował jednak pomagać Trumpowi w zwycięstwie wyborczym i że raczej zaledwie siał chaos. Na to rzecznik Biura Dyrektora Wywiadu Narodowego odpowiedział, że środowisko wywiadowcze upiera się przy swoich przeciwnych ustaleniach, ogłoszonych jeszcze w październik 2016 r I wreszcie, Rex Tillerson, który obejmując w zeszłym roku stanowisko sekretarza stanu, mówił o nadziei na lepszy dialog z Rosją – zakończył swoją kadencję kilkoma salwami we władzę Putina. Najpierw oświadczył, że ""oburzył"" go gazowy atak w Anglii, a potem ostrzegł w swoim pożegnalnym przemówieniu, że ""niepokojące zachowanie"" Moskwy spowoduje dalszą jej izolację. Dzień po zwolnieniu Tillersona, jego departament wydał miażdżące oświadczenie na temat ""skandalicznej"" rosyjskiej aneksji Krymu, uznając, że Rosja ""gardzi porządkiem międzynarodowym i nie respektuje terytorialnej integralności suwerennych państw"". To prawda, że Trump musi podpisywać się pod twardą polityką swojej administracji. Ale to tylko czyni jego odmowę krytykowania Putina jeszcze bardziej zastanawiającą. Pojawiły się ostatnio oznaki utwardzenia stanowiska, nawet po stronie Trumpa. Dwukrotnie w tym tygodniu w wypowiedziach dla reporterów, Trump powtórzył zarzuty brytyjskiego rządu, że to Rosja stoi za zatruciem środkiem paraliżującym rosyjskiego podwójnego agenta w Anglii. – Faktycznie, wygląda na to, że stali za tym Rosjanie – powiedział Trump z Gabinetu Owalnego. Ale Trump nie zatrzymał się nad zbyt długo i nie uniósł się takim oburzeniem, jak Tillerson i Haley, kiedy wzywali ONZ do podjęcia ""natychmiastowych konkretnych środków"" przeciwko Moskwie i ostrzegali, że jej następny atak może mieć miejsce w Nowym Jorku. Być może najbardziej ogłuszająca ze wszystkich jest cisza ze strony Trumpa po wyjątkowo wojowniczym orędziu Putina, w którym ogłosił on stworzenie nowych broni jądrowych – w tym takiej, która ""leci do celu jak meteoryt, jak kula ognia” – które jak twierdził, mogą przedrzeć się przez system obrony USA. Na wyświetlonym podczas przemowy wideo widać jak jedna z rakiet uderza w południową Florydę, mniej więcej na obszarze, gdzie położona jest należąca do Trumpa posiadłość Mar-a-Lago. Conley zestawiła tę ciszę z reakcji Trumpa na styczniowe groźby północnokoreańskiego przywódcy Kim Dzong Una zagroził, że gotów jest uderzyć w USA bronią nuklearną. Trump gniewnie tweetnął w odpowiedzi: ""Ja też mam Atomowy Guzik, ale jest on o wiele większy i potężniejszy niż jego"". Rzeczniczka Departamentu Stanu wyśmiała wideo Putina jako ""tandetne"", sekretarz obrony James Mattis nazwał to wymachiwanie szabelką ""rozczarowującym"", a sekretarz prasowy Białego Domu, Sarah Sanders, dobrotliwie skrytykowała te nowe bronie jako ""destabilizujące"". Mijają już jednak prawie trzy tygodnie od gróźb Putina, a Trump nic publicznie o tym nie powiedział.",Donal Trump słucha Władimira Putina,
https://wiadomosci.onet.pl/swiat/putin-jedynie-narod-moze-wybrac-nastepce-prezydenta/nelcy4j,Putin: jedynie naród może wybrać następcę prezydenta,Następcę prezydenta Federacji Rosyjskiej może wybrać jedynie naród rosyjski w trakcie demokratycznych wyborów - podkreślił prezydent Władimir Putin na posiedzeniu komitetu organizacyjnego rosyjskich obchodów zakończenia drugiej wojny światowej.,"Wybory prezydenckie w Rosji mają się odbyć w marcu 2018 roku. Putin jeszcze nie powiedział, czy weźmie w nich udział, lecz powszechnie oczekuje się, że będzie się ubiegał o czwartą kadencję - pisze Reuters. - O następcy prezydenta decyduje tylko rosyjski naród w trakcie demokratycznych wyborów i nikt więcej - powiedział Putin na spotkaniu na Kremlu. Była to jego odpowiedź na uwagi weterana radzieckiej kampanii w Afganistanie, który poskarżył się na prominentnego senatora, twierdzącego, że ""prawowitym następcą"" prezydenta będzie przewodniczący Dumy Państwowej Wiaczesław Wołodin. Reuters przypomina, że 53-letni Wołodin, były wiceszef administracji prezydenta, cieszy się popularnością jako szef Dumy (niższej izby parlamentu). Agencja pisze, że większość rosyjskich analityków uważa, że Putin, który dominuje w pejzażu politycznym Rosji od 17 lat, zdecyduje się na ostatnią kadencję, nim w roku 2024 przekaże władzę sukcesorowi. Media moskiewskie, opierając się na sygnałach przekazanych im przez źródła na Kremlu, oceniają, że start Putina w wyborach w roku 2018 jest przesądzony.",Władimir Putin,
https://wiadomosci.onet.pl/swiat/putin-bedzie-ubiegal-sie-o-reelekcje/qtlc8,Putin będzie ubiegał się o reelekcję?,"Prezydent Federacji Rosyjskiej Władimir Putin oświadczył, że jest jeszcze za wcześnie, by mówić o jego ewentualnym starcie w wyborach prezydenckich w 2018 roku.","- Najgorsze i najniebezpieczniejsze dla człowieka, który zajmuje się polityką, jest kurczowe trzymanie się fotela i myślenie tylko o tym. Wówczas klęska jest nieuchronna - zauważył Putin w wywiadzie dla brytyjskiej telewizji BBC, amerykańskiej ABC News, chińskiej CCTV, rosyjskich Rossija-1 i Kanał Pierwszy, a także amerykańskiej agencji Around the Rings. - Nie o tym trzeba myśleć, lecz o rezultatach swojej pracy. A później się zobaczy - oznajmił 61-letni przywódca Rosji. We wrześniu ubiegłego roku Putin nie wykluczył, że w 2018 roku będzie się ponownie ubiegać o najwyższy urząd w państwie. Prawo mu tego nie zabrania. Formalnie sprawuje on urząd prezydencki od maja 2012 roku. Był już jednak głową państwa przez dwie kadencje w latach 2000-2008. W 2008 roku musiał opuścić Kreml, gdyż konstytucja FR nie pozwalała mu na ubieganie się o trzecią kadencję z rzędu. Na swojego następcę wskazał wówczas Dmitrija Miedwiediewa, a sam stanął na czele rządu. W 2012 roku Miedwiediew zrezygnował z ubiegania się o reelekcję i zaproponował, aby na najwyższy urząd w państwie wrócił Putin. W ciągu 13 lat sprawowania władzy przez Putina poparcie społeczne dla niego nigdy nie spadło poniżej 60 proc.",Władimir Putin,
https://wiadomosci.onet.pl/swiat/putin-indie-i-pakistan-dolacza-do-szow/37vjqq,Putin: Indie i Pakistan dołączą do SzOW,"Prezydent Rosji Władimir Putin zapowiedział w piątek w Ufie, że Indie i Pakistan dołączą do Szanghajskiej Organizacji Współpracy (SzOW). To organizacja regionalna, która grupuje - oprócz Rosji - także Chiny, Kazachstan, Uzbekistan, Tadżykistan i Kirgistan.","Prezydent Putin otworzył w piątek w Ufie doroczny szczyt SzOW zapowiedzią zwiększenia liczby członków organizacji o Indie i Pakistan. Powiedział, że Białoruś otrzyma status obserwatora, dołączając do Afganistanu, Iranu i Mongolii, a Azerbejdżan, Armenia, Kambodża i Napal zostaną powitane jako ""partnerzy do dialogu"". Agencja Associated Press pisze, że Rosja widzi w SzOW, która jest rozszerzana po raz pierwszy od roku 2001, przeciwwagę dla sojuszy Zachodu. ""Przywódcy państw SzOW wyrazili nadzieję, że wkrótce status członkowski otrzyma w niej także Iran, lecz Teheran najpierw musi osiągnąć porozumienie dotyczące ograniczenia jego programu nuklearnego"" - piszą rosyjskie agencje. Prezydent Rosji oświadczył, że region stoi w obliczu największych zagrożeń płynących z Afganistanu, podkreślił też coraz większą aktywność dżihadystycznej organizacji Państwo Islamskie (IS). Putin powiedział, że liderzy na szczycie w Ufie ustalili, że umocnią antyterrorystyczną współpracę i współdziałanie w zwalczaniu przemytu narkotyków z Afganistanu. Prezydent Rosji mówił też o planach pogłębienia więzów gospodarczych, podkreślając, że wspólnie można w sposób bardziej efektywny oprzeć się następstwom kryzysu w światowej gospodarce i finansach, że razem działając, można łatwiej przezwyciężyć różne restrykcje i przeszkody.",RUSSIA SCO SUMMIT (SCO Summit in Ufa),
https://wiadomosci.onet.pl/swiat/rzeczpospolita-sergiej-taraskin-chce-odbudowac-zsrr/enfqyvh,"""Rzeczpospolita"": samozwańczy prezydent chce odbudować Związek Radziecki","Związek Radziecki przetrwał i dalej istnieje. Wydaje sowieckie paszporty, ma setki tysięcy zwolenników, a nawet ""tymczasowego prezydenta"". Ogłosił się nim podmoskiewski dentysta, Sergiej Taraskin. Jego organizacja dąży do przywrócenia dawnego państwa – czytamy w dzisiejszej ""Rzeczpospolitej"".","Samozwaniec przeprowadza nawet gospodarskie wizyty po regionach. Uważa, że ma prawo do sowieckiej spuścizny, bo sam był kiedyś radzieckim oficerem. Kilka dni temu Taraskin zorganizował w Moskwie spotkanie ""zwolenników odbudowy ZSRR"" z okazji ósmej rocznicy swojej prezydentury. Zebranie obserwował korespondent rosyjskiego portalu lenta.ru. Opowiada, że niewielka sala była za mała, bo przywódcę chciało wysłuchać ponad 60 osób. – Odrodzenie Związku Radzieckiego zaczęło się osiem lat temu – grzmiał Taraskin. – Miedwiediew i Putin zdradzili, nie chcą budować na nowo siły ZSRR – oceniał przywódców Rosji. Przewodniczący wspólnoty powołał nawet ""Ministerstwo Sprawiedliwości Związku Radzieckiego"", które pomaga prawnie osobom poszkodowanym przez rosyjskich urzędników. Emerytów namawia zaś do przekazywania majątku na rzecz jego idei. Wszystko brzmi niemal komicznie, gdyby nie sondaże. Wynika z nich, że aż 58 procent Rosjan tęskni za byłym państwem i żałuje jego rozpadu. Te informacje tłumaczą dobry wynik Komunistycznej Partii Federacji Rosyjskiej, która w poprzednich wyborach zdobyła ponad 13 procent głosów. To druga siła w parlamencie po partii Putina, Jednej Rosji. Nie dziwi zatem także liczba pomników Lenina. W Rosji jest ich najwięcej, bo aż sześć tysięcy. Więcej w dzisiejszym wydaniu ""Rzeczpospolitej"". Chcesz być na bieżąco z najważniejszymi informacjami dnia? Polub Onet Wiadomości na Facebooku!","""Rzeczpospolita"": Związek Radziecki dalej istnieje i chce odbudować swoją potęgę",
https://wiadomosci.onet.pl/swiat/60-lat-od-nieoczekiwanej-oferty-kremla-dla-nato/zkrz2,60 lat od nieoczekiwanej oferty Kremla dla NATO,"60 lat temu Moskwa złożyła NATO niebezpieczną propozycję, która zagroziła całej Europie Zachodniej. Kulisy tajnego planu ujawniono dopiero po latach. To był jeden z największych podstępów w historii ZSRR.","Pomimo planu, spełnił się czarny scenariusz dla Kremla Dziś mija 60 lat od złożenia przez Związek Radziecki sensacyjnej oferty Sojuszowi Północnoatlantyckiemu. 31 marca 1954 roku władze w Moskwie przedstawiły państwom zachodnim wniosek dotyczący ustanowienia nowego systemu bezpieczeństwa w Europie i przyjęcia ZSRR do NATO. Propozycja, która nominalnie dotyczyła umocnienia pokoju, w istocie groziła rozbiciem spójności Sojuszu, który od czasu utworzenia w 1949 roku był jedyną realną przeciwwagą dla obozu państw komunistycznych. Jeden z największych podstępów ZSRR Dokumenty dotyczące radzieckiej intrygi można zobaczyć dziś m.in. w archiwum serwisu internetowego NATO. Jak podkreślono, propozycja Moskwy była jednym z największych ""podstępów"", który miał ""przetestować"" gotowość Sojuszu do przyjęcia nowych członków. Sytuacja międzynarodowa w latach 50. była niezwykle napięta, a świat stał się areną walki pomiędzy Zachodem a obozem państw komunistycznych. W Europie najbardziej zapalną kwestią była ewentualna reunifikacja Niemiec, podzielonych na dwa państwa, które w okresie Zimnej Wojny stały się przedmiotem zaciętej rywalizacji. Związek Radziecki obawiał się, że mogłoby dojść do remilitaryzacji Niemiec i włączenia tego kraju w system zachodnich sojuszy politycznych i wojskowych. Przystąpienie ZSRR do ""agresywnego"" NATO mogłoby za to osłabić Sojusz, który dla Moskwy stanowił przeszkodę w narzuceniu systemu komunistycznego państwom Europy zachodniej. Wdrożenie radzieckiego planu w życie umożliwiłoby zatem ZSRR zdobycie strategicznej przewagi na Starym Kontynencie. Stalin chciał przyłączenia ZSRR do Sojuszu Północnoatlantyckiego? Moskwa zdecydowała się złożyć niespodziewaną ofertę NATO 12 miesięcy po śmierci Józefa Stalina. Istnieją jednak pewne przesłanki, z których wynika, że także sam Stalin, do pewnego stopnia, rozważał przyłączenie się Związku Radzieckiego do Sojuszu. Taką opinię przytoczył serwis interaffairs.ru. W 1952 roku przywódca ZSRR, po rozmowach z francuskimi dyplomatami, miał w żartobliwy sposób zapytać, czy ZSRR powinien przystąpić do NATO. Nikołaj Koczkin, który pięć lat temu przeprowadził badania w archiwum rosyjskiego MSZ, stwierdził, że ""wszystko wskazuje na to, że była to jedynie ironia, choć nie można wykluczyć, że Stalin miał jakieś ukryte intencje"". Kulisy oferty opisało amerykańskie Centrum Wilsona w swoim serwisie internetowym. Wniosek do NATO w 1954 roku wystosował oddany współpracownik Stalina Wiaczesław Mołotow. Szef radzieckiej dyplomacji, po fiasku rozmów w Berlinie dotyczących przyszłości Niemiec, powierzył Andriejowi Gromyce sformułowanie nowej koncepcji bezpieczeństwa, przewidującej także możliwość uzyskania członkostwa w NATO przez Związek Radziecki. Plan, po uprzedniej akceptacji Gieorgija Malenkowa i Nikity Chruszczowa, został 31 marca 1954 roku przekazany władzom Wielkiej Brytanii, Francji i Stanów Zjednoczonych. Szczegóły ""planu pokojowego"" Kremla Moskwa w piśmie tym uzależniała swoje przystąpienie do NATO od wyrzeczenia się przez Sojusz jego ""agresywnego charakteru"". W dokumencie napisano m. in., że NATO powinno być otwarte także dla innych państw europejskich, a system ""kolektywnego bezpieczeństwa"", także z udziałem Stanów Zjednoczonych, miałby służyć ""umacnianiu pokoju"" na Starym Kontynencie. Przystąpienie ZSRR do NATO, de facto, oznaczałoby jednak osłabienie systemu bezpieczeństwa państw Zachodu, a silna pozycja Sowietów w państwach satelickich w Europie Środkowo-Wschodniej, stwarzałaby wielkie zagrożenie dla przyszłości państw członkowskich Sojuszu. Sowieci w kontekście swojej oferty przypominali m. in. o ""wysiłkach"" na rzecz rozbrojenia, podejmowanych na forum Organizacji Narodów Zjednoczonych, ostrzegając jednocześnie przed katastrofalnymi skutkami użycia broni atomowej w przypadku konfliktu zbrojnego, co groziłoby ""unicestwieniem ludzkości"". Celem akcji dyplomatycznej Moskwy, teoretycznie, miało być utrzymanie ""powszechnego pokoju"" i uniknięcie wybuchu kolejnej wojny światowej. Zdecydowana odpowiedź, czarny scenariusz dla Moskwy Radzieckie władze były świadome, że ich propozycja ma małe szanse powodzenia, ale, pomimo to, zdecydowały się na złożenie Zachodowi tej zaskakującej oferty. Debata na temat sensacyjnej propozycji, opatrzonej klauzulą ""Ściśle tajne"", trwała w stolicach państw zachodnich do końca kwietnia. Ostatecznie, oceniono ją jako ""kompletnie nierealistyczną"", ponieważ, jak wskazano, nie doprowadziłaby ona do ""likwidacji źródeł międzynarodowego napięcia"". Stany Zjednoczone, Wielka Brytania i Francja, oficjalnie, odrzuciły ofertę Moskwy 7 maja 1954 roku, podkreślając, że obecność ZSRR w Sojuszu byłaby ""niekompatybilna"" z jego demokratycznym i obronnym charakterem. Państwa zachodnie w oficjalnym komunikacie przypomniały, że podejmują wysiłki na rzecz międzynarodowego rozbrojenia, oceniając jednocześnie, że sowiecka propozycja przyczyni się jedynie do pogłębienia podziału w Europie w obliczu trwającego ""poczucia niepewności"". Propozycję Mołotowa, dotycząca powiązania nowego systemu bezpieczeństwa z systemem ONZ, oceniono nie tylko jako ""bezużyteczną"", ale także jako ""niebezpieczną"", ponieważ mogłaby ona ""doprowadzić do zniszczenia autorytetu Narodów Zjednoczonych"". Podział świata na dwa wrogie sobie obozy, grożący wybuchem konfliktu zbrojnego na ogromną skalę, w latach 50. był nie do przezwyciężenia. Brutalna Realpolitk nakazywała traktować państwom zachodnim z dużą nieufnością Związek Radziecki oraz jego sojuszników gotowych do budowania i utrwalania ""władzy ludowej"" na całym świecie. Przyjęcie Niemiec Zachodnich do NATO 5 maja 1955 roku dla Związku Radzieckiego było spełnieniem czarnego scenariusza. Moskwa szybko jednak zwarła szeregi i dziewięć dni później doprowadziła do utworzenia Układu Warszawskiego, grupującego komunistyczne reżimy ustanowione w Europie. Koniec marzeń o sojuszu Zachodu i Moskwy Po zakończeniu Zimnej Wojny i rozpadzie ZSRR w 1991 roku kilkakrotnie podnoszono kwestię ewentualnego przyjęcia Rosji do NATO. Jak wskazywano, Sojusz dzięki temu zostałby oparty na trzech strategicznych filarach - Stanach Zjednoczonych, Europie i Rosji. Państwa zachodnie mogłyby dzięki temu pozyskać sojusznika, który mógłby pomóc w rozwiązywaniu problemów w innych częściach świata np. na Bliskim Wschodzie. Co więcej, członkostwo Rosji w Sojuszu, oznaczałoby także faktyczne zlikwidowanie możliwości użycia przez Moskwę prawa weta w Radzie Bezpieczeństwa ONZ. Realizację takiego scenariusza wykluczała jednak nie tylko odległa perspektywa przyjęcia Rosji do NATO, ale również bieżąca polityka Moskwy, która, po początkowym szoku, jakim był rozpad ZSRR, przystąpiła do działań na rzecz “integracji” obszaru postsowieckiego. Rosyjskie władze, dążące do obrony swojego ""stanu posiadania"" w sensie geopolitycznym, zaczęły także ostro protestować przeciwko planom rozszerzania Sojuszu na Wschód, m.in. o Polskę i państwa bałtyckie. Polityka Moskwy, zawierająca także coraz częściej elementy rozwiązań siłowych, nabrała tempa w okresie rządów Władimira Putina. Ostatnie wydarzenia na Ukrainie, a zwłaszcza nielegalna aneksja Krymu przez Rosję i groźba rosyjskiej interwencji we wschodniej części kraju, ostatecznie wykluczyły jednak możliwość związania się Moskwy ze strukturami wojskowymi Zachodu. - Przez wiele lat podtrzymywaliśmy fikcję, traktując Rosję jako partnera Zachodu (...). Musimy wreszcie skończyć z tą niebezpieczną fikcją i odbudować potencjał wojskowy państw członkowskich NATO, w tym Polski - mówił Zaborowski w wywiadzie dla Onetu.",Putin: Rosja nie pozwoli wykorzystywać NGOs do destrukcyjnych celów,
https://wiadomosci.onet.pl/swiat/media-rodzina-putina-i-fsb-zamieszane-w-pranie-pieniedzy/kce1f86,Media: rodzina Putina i FSB zamieszane w pranie pieniędzy,"Duńska i brytyjska prasa donosi, że członkowie rodziny prezydenta Rosji Władimira Putina oraz Federalnej Służby Bezpieczeństwa rzekomo wykorzystywali estońską filię duńskiego Danske Bank do prania pieniędzy, o czym zarząd banku wiedział z raportu sygnalistów.","Dostęp do wewnętrznego raportu sygnalistów uzyskał duński dziennik ""Berlingske"". Gazeta podaje, że po ostrzeżeniach o możliwym wykorzystaniu estońskiej filii banku do nielegalnej działalności w 2013 roku Danske Bank zamknął 20 kont należących do rosyjskich klientów. Ta sama filia Danske Bank znalazła się we wrześniu 2017 roku w centrum tajnej operacji lobbingowej, w ramach której około 2,9 mld USD w większości pochodzących z Azerbejdżanu przepuszczono przez nieprzejrzyste spółki brytyjskie - przypomina ""Guardian"", z którym ""Berlingske"" podzielił się raportem. Brytyjski dziennik pisze, że ostatnie rewelacje dotyczą ""innej grupy firm, w większości zarejestrowanych w Londynie"", a jedna z nich - Lantana Trade LLP - twierdziła fałszywie, że jej działalność jest uśpiona, podczas gdy faktycznie obracała milionami euro dziennie. Raport sporządzony przez sygnalistów wskazuje też, że ostatecznymi właścicielami Lantany okazali się Rosjanie; Danske Bank nie był w stanie ustalić ich tożsamości, ale ""rzekomo odkryto, że byli wśród nich członkowie rodziny Putina oraz FSB"". Informacje przekazano estońskiemu wywiadowi finansowemu i zarządowi Danske Bank, ale ten ostatni rozpoczął właściwe dochodzenie dopiero w 2017 roku, nie informując przy tym Wielkiej Brytanii czy brytyjskiego urzędu rejestracji firm (Companies House) - pisze ""Guardian"". W oświadczeniu dla AP Danske Bank poinformował, że przeprowadził ""dokładne dochodzenie, by dotrzeć do sedna ówczesnych wydarzeń w naszym estońskim oddziale"", a ""dopóki dochodzenie nie zostanie ukończone"", nie udzieli żadnego komentarza. Bank nie jest też w stanie udzielić informacji o konkretnych klientach, ale ""cały portfel, którego dotyczy sprawa, został zlikwidowany"" Chcesz być na bieżąco z najważniejszymi informacjami dnia? Polub Onet Wiadomości na Facebooku!",Władimir Putin,
https://wiadomosci.onet.pl/swiat/putin-kraje-zachodnie-zlamaly-swoimi-sankcjami-zasady-wto/zgt0p,Putin: kraje zachodnie złamały swoimi sankcjami zasady WTO,"Prezydent Federacji Rosyjskiej Władimir Putin zarzucił w czwartek krajom zachodnim, które zastosowały sankcje przeciwko Rosji, złamanie fundamentalnych zasad Światowej Organizacji Handlu (WTO). Sankcje wprowadzono w związku z polityką Rosji wobec Ukrainy.","Putin oświadczył, że wprowadzając kontrsankcje, FR nie kieruje się żądzą ukarania swoich partnerów, lecz myśli o swoich interesach. ""Wprowadzenie ograniczeń wobec Rosji to nic innego, jak odejście od fundamentalnych zasad WTO przez niektórych naszych partnerów"" - oznajmił prezydent FR na posiedzeniu Rady Państwowej, która pod jego przewodnictwem zebrała się na Kremlu. Posiedzenie było poświęcone problemom podnoszenia konkurencyjności gospodarki Rosji. ""Naruszana jest zasada równego dostępu wszystkich krajów do rynków towarów i usług, ignorowany jest reżim największego uprzywilejowania w handlu oraz zasada sprawiedliwej i wolnej konkurencji"" - powiedział. Putin podkreślił, że ""czyni się to w sposób upolityczniony, bez przestrzegania fundamentalnych norm WTO"". ""Faktycznie grupa krajów w trybie jednostronnym pozwoliła sobie na +przekreślenie+ zasad i reguł WTO w stosunku do Rosji, która jest jedną z sześciu największych gospodarek świata"" - wskazał. Prezydent oświadczył, że Rosja nie będzie próbowała ""ukarać"" Zachód kontrsankcjami. ""Kroki protekcyjne, a chodzi właśnie o kroki protekcyjne, nie są spowodowane żądzą ukarania któregoś z partnerów, wywarcia presji na niego. Bóg im sędzią. To są ich decyzje. My przede wszystkim myślimy o swoich interesach i zadaniach rozwojowych"" - powiedział. Putin zauważył, że wejście Rosji do WTO potwierdziło, że Moskwa buduje otwartą gospodarkę i gotowa jest do ścisłej kooperacji z zagranicznymi partnerami. Gospodarz Kremla oznajmił, że Rosja powinna opierać swoją politykę gospodarczą na rozwoju realnego sektora. ""Naszym głównym celem jest wykorzystanie konkurencyjnych atutów Rosji, przede wszystkim chłonnego rynku wewnętrznego. Należy go zapełnić konkurencyjnymi, jakościowymi towarami, które produkuje realny sektor rodzimej gospodarki. Oczywiście utrzymując stabilność i równowagę na rynku wewnętrznym, w gospodarce jako takiej"" - powiedział. Putin podkreślił, że Rosja w ciągu półtora-dwóch lat musi wykonać skok w podnoszeniu konkurencyjności rosyjskiego realnego sektora. Zapowiedział, że rząd będzie poświęcać zwiększoną uwagę wspieraniu eksportu. Dodał, że na te cele zamierza się przeznaczyć znaczne środki budżetowe.",,
https://wiadomosci.onet.pl/swiat/putin-spotkanie-na-szczycie-odbedzie-sie-kiedy-ekipa-trumpa-bedzie-gotowa/8bw12dw,Putin: spotkanie na szczycie odbędzie się kiedy ekipa Trumpa będzie gotowa,"Prezydent Rosji Władimir Putin wyraził przekonanie, że amerykańsko-rosyjskie spotkanie na szczycie odbędzie się, kiedy administracja Donalda Trumpa będzie do niego gotowa. Putin podkreślił, że liczy na znalezienie ""punktów, w których będziemy mogli się porozumieć"".","Rosyjski prezydent wypowiadał się w wywiadzie dla amerykańskiego reżysera Olivera Stone'a w dokumentalnym filmie ""Wywiad z Putinem"". Premierowa emisja ostatniej części czteroodcinkowego filmu odbyła się w czwartek w należącej do CBS telewizji kablowej Showtime. - Sądzę, że kiedyś na pewno spotkamy się. Ale na nikogo nie naciskamy...Prezydent Trump będzie wypracowywać swoje stanowisko w kluczowych kwestiach z partnerami. Dlatego kiedy administracja (USA) będzie gotowa do konkretnej pracy, niezwłocznie odpowiemy - powiedział Putin. Putin wyraził też nadzieję, że ""uda nam się znaleźć jakieś punkty, w których będziemy się wzajemnie rozumieć"".",Władimir Putin,
http://wiadomosci.onet.pl/swiat/jak-powstrzymac-putina/vexder9,Jak powstrzymać Putina?,"Władimir Putin osłabia naszą demokrację, bo destabilizując Zachód, zapewnia sobie długoletnie rządy w Rosji – to jest strategia, z której Europa i Stany Zjednoczone zdają sobie sprawę zdecydowanie zbyt wolno i nie podejmują wobec niej dostatecznych działań.","Przy okazji sesji Zgromadzenia Ogólnego ONZ w Nowym Jorku 19 września, POLITICO zorganizowało debatę o zagrożeniach ze strony Korei Północnej, Państwa Islamskiego czy rosnącego w siłę po obu stronach Atlantyku prawicowego populizmu. Chcieliśmy jednak sprawdzić, co najlepsi europejscy i amerykańscy specjaliści w dziedzinie bezpieczeństwa powiedzieliby, gdyby zamknięto ich w jednym pokoju i pozwolono szczerze mówić o ich zdaniem największych zagrożeniach, wobec których stoją oba nasze kontynenty. Okazało się, że tematem numer jeden jest Rosja i ambicje Władimira Putina, który ma obecnie 64 lata, ale – jak przewiduje większość uczestników naszego spotkania – może utrzymać się przy władzy jeszcze przez dekadę lub dłużej. Jednak prezydent Rosji stoi w dłuższej perspektywie czasowej przed poważnym wyzwaniem: demokratyczna legitymizacja jego rządów jest wątpliwa, a sytuacja ekonomiczna kraju nie jest dobra. W efekcie – jak mówią nasi rozmówcy – Putin stara się osłabiać instytucje Zachodu i dzielić zachodnie społeczeństwa. W tych staraniach chodzi nie tyle o to, aby doprowadzić do zwycięstwa w wyborach konkretnych kandydatów, ale o to, aby cały Zachód sprawiał wrażenie słabego i źle funkcjonującego, w ten sposób – poprzez kontrast – legitymizując autorytaryzm w Rosji. Aby Putin mógł trzymać Rosjan pod autokratycznym butem, musi im pokazać, że wolność panująca w Berlinie, Londynie czy Waszyngtonie nie jest czymś, czego należałoby Zachodowi zazdrościć. – Putin chce, aby świat był miejscem bezpiecznym dla rosyjskiej autokracji – komentował jeden z uczestników spotkania. – A to oznacza dyskredytowanie samych podstaw demokracji i osłabianie instytucji Zachodu. I to właśnie Putin stara się robić. Rozmowa – która zapoczątkowała działalność ""Gabinetu POLITICO"", transatlantyckiego projektu realizowanego przez dziennikarzy POLITICO z USA i Europy – prowadzona była zgodnie z zasadami Chatham House: imiona i nazwiska uczestników są jawne, ale konkretne wypowiedzi nie są przypisywane konkretnym osobom. (Pełna lista uczestników dyskusji załączona na końcu artykułu) Wszyscy dyskutanci zgodzili się, że Rosja jest tylko jednym z narastających zagrożeń dla Zachodu. Rozgrywka pomiędzy Ameryką a Koreą Północną ma nieprzewidywalne konsekwencje – wystarczy jedna pomyłka wojskowych i ""może być źle"", jak powiedział jeden z uczestników. Konieczne jest zwrócenie uwagi na Chiny, od dawna będące wyzwaniem, aczkolwiek Pekin na razie sprawia wrażenie, jakby zamierzał dalej funkcjonować w ramach ustalonego porządku międzynarodowego. No i pozostaje jeszcze terroryzm – który jeden z dyskutantów wolał nazwać ""taktyką"", a nie wrogiem – jest zagrożeniem, które kosztuje życie wielu ludzi i destabilizuje społeczeństwa. Jednak wśród uczestników spotkania panowała zgoda co do tego, że w kategoriach zagrożeń geopolitycznych, Rosja jest problemem numer jeden. Kilku dyskutantów stwierdziło wręcz, że Rosja wypowiedziała już Zachodowi polityczną wojnę – nawet jeśli Europa i Stany Zjednoczone jeszcze nie zdały sobie z tego sprawy. – Rosja jest aktywna, agresywna i nie waha się działać – usłyszeliśmy między innymi. – Rosja jest politycznym zagrożeniem, prowadzi przeciwko naszym społeczeństwom polityczną wojnę, osłabia nasze wartości, stara się nas zdemoralizować i spolaryzować naszą politykę tak, abyśmy przestali walczyć i zgodzili się na skolonizowanie państw takich, jak Ukraina – powiedział inny uczestnik. Oto kilka kluczowych wniosków z dyskusji. Ukraina jest obecnie najważniejszym punktem zderzenia Rosji z Zachodem. To, czy Ukraina stanie się państwem zależnym od Rosji, czy uda jej się zintegrować z Europą, ma ""egzystencjalne"" znaczenie dla Rosji i Putina, bo wpłynie na legitymizację i czas trwania jego władzy. – Rosja musi wygrać na Ukrainie, bo europeizacja Ukrainy oznacza koniec putinizmu; nie koniec Rosji, ale władzy Putina – komentował jeden z dyskutantów. Władza Putina w Rosji może być znacznie słabsza, niż się wydaje. Jednym z powodów są sankcje ekonomiczne nałożone przez Zachód, które osłabiają Putina i utrudniają życie rosyjskim oligarchom, przedsiębiorcom i zwykłym obywatelom. Kolejnym jest zależność rosyjskiej gospodarki od paliw kopalnych w czasie, kiedy ceny ropy spadają i nic nie wskazuje na to, aby miały szybko wzrosnąć. Problemy ekonomiczne Rosji są dla Putina problemem – o tyle, o ile jego władza zależy od dobrobytu w kraju. Jeden z uczestników dyskusji zasugerował, że jeśli Putin wygra przyszłoroczne wybory, to będzie chciał modernizować rosyjską gospodarkę – co jednak wymagałoby mniej konfrontacyjnych relacji z Zachodem. – Putin nie jest głupi, nie zależy mu jedynie na tym, aby utrzymać obecny, oligarchiczny system gospodarczy – mówił nasz rozmówca. – Po przyszłorocznych wyborach może otworzyć się niewielkie ""okienko możliwości"" na reset relacji między Putinem a Zachodem, jeśli tylko Europa i USA będą ze sobą współpracować: to jest absolutny warunek wstępny. Stany Zjednoczone nie działają jak lider wolnego świata i to jest problem. – Zarówno NATO, jak ONZ zostały zaprojektowane z myślą o silnym przywództwie ze strony USA – tłumaczył jeden z uczestników spotkania. – Tego teraz brakuje i zapewne będzie brakować jeszcze przez jakiś czas. Jednym z powodów takiej sytuacji jest otwarty sceptycyzm prezydenta Donalda Trumpa wobec powojennego projektu współpracy transatlantyckiej – od NATO po Unię Europejską. Inny dyskutant zwrócił jednak uwagę, że kraje europejskie były sfrustrowane także działaniami prezydenta Obamy, który ich zdaniem traktował ich kontynent jako mało priorytetowy. – Podstawowe pytanie, z którym zmaga się obecnie cały świat, brzmi: ""O rety, jak słabe jest amerykańskie przywiązanie do wartości demokratycznych?"" – usłyszeliśmy. – To pytanie słychać teraz wszędzie. Przegrywamy w cyberświecie. – Nie umiemy poradzić sobie z odpowiedzią na cyberataki – komentował kolejny uczestnik debaty. – Rosyjskie ataki hakerskie pokazały, że mamy ogromne opóźnienie w stosunku do tego, jak rozwijają się zagrożenia, i że nadrobienie tej zaległości to sprawa najwyższej wagi. – Firmy myślą o cyberprzestrzeni w kategoriach IT – mówił inny dyskutant. – Do chwili, kiedy zdadzą sobie sprawę, że potrzebują w tej kwestii działań niemających wiele wspólnego z kategorią IT. Pytanie brzmi: kto tu czym rządzi? Jak o tym decydować? My na razie w ogóle nie zastanawiamy się nad tymi fundamentalnymi problemami. Rosyjska propaganda wygrywa wojnę informacyjną. Uczestnicy debaty stawiali wyraźną granicę między cyberatakami prowadzonymi w celu sabotażu – na przykład zmiany wyników wyborów albo wyłączenia sieci energetycznej – a tymi, które mają na celu wprowadzanie zamieszania i podziałów. Zachodnie rządy lepiej radzą sobie ze zwalczaniem tych pierwszych; te drugie wciąż stanowią poważny kłopot. Jeden z dyskutantów zwrócił uwagę na ostatnie próby wprowadzania antyimigranckich nastrojów w Niemczech poprzez fałszywą historię o mieszkającej w Berlinie dziewczynce rosyjskiego pochodzenia zgwałconej rzekomo przez arabskich migrantów. – Chcą tworzyć wątpliwości, podziały i promować ekstremizm, czy będą to organizacje zwolenników supremacji białej rasy, czy grupy radykalnie lewicowe – tłumaczył. – Rosjanom nie robi to różnicy, chodzi tylko o to, aby robić zamieszanie, mącić i wprowadzać chaos w NATO i Unii. Uczestnicy dyskusji zwrócili uwagę na rozwiązania, które pomogłyby chronić Zachód przed rosnącym zagrożeniem za strony Rosji. W tym niemal wszyscy byli zgodni: Zachód może pokrzyżować plany Putina, wspierając europejską, demokratyczną Ukrainę – nawet jeśli część tego kraju, jak na przykład Krym, pozostanie w rękach Rosji. Zeuropeizowana Ukraina osłabi legitymizację władzy Putina w samej Rosji, każąc Rosjanom stawiać sobie pytania o to, dlaczego Rosja ma autorytarny rząd i gospodarkę opartą na kleptokracji, podczas gdy kraj tak historycznie i kulturowo bliski jak Ukraina, coraz lepiej funkcjonuje w modelu zachodnim. – Ukraina jest kluczem do tego, aby powstrzymać Rosję, a potencjalnie także ją zmienić – mówił jeden z dyskutantów. Część dyskutantów zgodziła się, że Unia powinna przygotować dla Ukrainy specjalny status – nie może to być na razie pełne członkostwo, bo gospodarka Ukrainy jeszcze długo nie będzie gotowa na integrację, a największym problemem, z którym musi walczyć Kijów, jest korupcja. W okresie przejściowym status państwa ""stowarzyszonego"" z UE byłby sygnałem, że Europa jest w tę sprawę zaangażowana. To wzmocniłoby demokratyczne, proeuropejskie siły na samej Ukrainie i zablokowało działania Putina, który stara się wciągnąć ten kraj w orbitę wpływów Rosji. Uczestnicy zgodzili się, że amerykańskie i europejskie sankcje nałożone na Rosję w 2014 r., po zajęciu Krymu, mają wpływ na rosyjską gospodarkę i znacząco podniosły koszty destabilizacji sytuacji na Ukrainie. Jednocześnie jednak ostrzegano przed pęknięciami w zachodniej koalicji i podkreślano, że los Ukrainy może zależeć od tego, czy zachowamy jedność. Mało kto wątpi, czy w marcu przyszłego roku Putin zostanie wybrany na kolejną sześcioletnią kadencję na prezydenta Rosji. Wtedy jednak będzie musiał podjąć kilka strategicznych decyzji. Jeśli Putin chce zmodernizować rosyjską gospodarkę i zmniejszyć jej zależność od ropy, gazu i przemysłu wydobywczego, będzie miał po temu okazję właśnie na początku nowej kadencji. Jak mówili nasi dyskutanci, po wyborach Zachód powinien zwracać uwagę na sygnały świadczące o tym, że prezydent Rosji stara się o poprawę relacji, że jest bardziej gotów do współpracy – i odpowiednio zareagować. Kluczowym sygnałem będzie to, czy na stanowisko premiera wyznaczy kogoś, o kim wiadomo, że będzie modernizować gospodarkę. Rząd USA kiepsko wywiązał się z zadania informowania prywatnych firm i opinii publicznej o cyberzagrożeniach – przede wszystkim z powodu przepisów, ograniczających możliwość dzielenia się informacjami wywiadu. – Władze mają informacje, którymi nie dzielą się z przemysłem i firmami – mówił jeden z dyskutantów, nawiązując do śledztwa FBI w sprawie moskiewskiej firmy zajmującej się bezpieczeństwem w sieci. – To po prostu szaleństwo, bo część tych informacji jest niezbędna, aby nasz przemysł i branża IT mogły nas skutecznie bronić. Jeśli władze mówią dziś, że nie powinniśmy współpracować z określoną firmą komputerową, to dlaczego te same władze nie ostrzegły nas o tym wcześniej? Jak mówił jeden z uczestników, podstawowa ""cyberhigiena"" – zmienianie haseł, rezygnacja z otwierania podejrzanych załączników – wystarczyłaby, aby zapobiec 80–90 procentom znanych cyberataków. – Dlaczego władze nie promują takiej wiedzy w kampaniach informacyjnych? – pytał. – Są reklamy zachęcające do mycia rąk. Dlaczego nie ma takich samych dotyczących zachowania w sieci? – NATO i UE powinny wzmocnić wysiłki na rzecz wykrywania, analizowania i odpierania rosyjskiej dezinformacji – mówił jeden z dyskutantów. – Istnieją instytucje, które już się tym zajmują, ale powinny one mieć pięciokrotnie większe fundusze, aby mogły realnie przeciwstawiać się rosyjskiej dezinformacji. – Najlepszą obroną jest ujawnianie – mówił inny uczestnik. – Wszystkie boty i trolle powinny natychmiast być oznaczane dużą, czerwoną pieczątką: ""Uwaga, rosyjska propaganda!"". Debatę zakończyliśmy, pytając każdego z uczestników o zagrożenia dla Stanów Zjednoczonych i Europy, które spędzają im sen z powiek. Oto kilka wybranych wypowiedzi: – Najbardziej boję się niebezpieczeństwa związanego z błędną oceną sytuacji. – Brak politycznego zaufania, wiary w siebie, na Zachodzie. Poczucie, że to wszystko nie działa na naszą korzyść. – To, że stracimy wiarę w siebie nawzajem to obecnie największe zagrożenie. – Mój koszmar sprowadza się do tego, że ekipa nowego prezydenta USA zniweczy wszystko to, co osiągnęliśmy przez ostatnie 50 lat.",Kult Putina w Rosji - tutaj w admiralskiej czapce na pudełku czekoladek,
https://wiadomosci.onet.pl/swiat/rosja-usilowano-zabic-dziennikarke-ktora-od-lat-krytykuje-putina/y6l549s,"Rosja: usiłowano zabić dziennikarkę, która od lat krytykuje Putina","Dom Julii Łatyniny oblano środkami chemicznymi, które mogą doprowadzić do śmierci. Dziennikarka od lat była znana z krytyki rosyjskiego prezydenta i systemu, jaki stworzył Putin - podała TV Republika.","Początkowo podejrzewano, że dom oblano jedyne śmierdzącymi cieczami. Okazało się, że to silna trucizna, atakująca wątrobę, nerki i płuca. Julia Łatynina od lat krytykuje rządy Putina. Ujawniła m.in. szereg niewygodnych informacji związanych z kierowaniem Czeczenią - poinformowała TV Republika. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Dziennikarka od lat krytykowała system stworzony przez Putina,
https://wiadomosci.onet.pl/swiat/sad-skazal-przeciwnika-putina-na-leczenie-psychiatryczne/bcqfp,Sąd skazał przeciwnika Putina na leczenie psychiatryczne,"Sąd Rejonowy w Moskwie we wtorek skazał Michaiła Kosienkę, jednego z uczestników ubiegłorocznych protestów w stolicy Rosji przeciwko powrotowi Władimira Putina na Kreml, na przymusowe leczenie psychiatryczne.","Sąd uznał go za winnego udziału w masowych rozruchach i użycia siły przeciwko policjantowi. Adwokaci i bliscy podsądnego sprzeciwiali się kierowaniu go na przymusowe leczenie, argumentując, że nie popełnił on żadnego przestępstwa. 6 maja 2012 roku, w przeddzień zaprzysiężenia Putina, na placu Bołotnym naprzeciwko Kremla doszło do starć sił specjalnych policji OMON z opozycjonistami, którzy żądali odejścia Putina, a także przeprowadzenia w Rosji uczciwych wyborów prezydenckich i parlamentarnych. W manifestacji wzięło udział około 15 tys. ludzi. Ponad 450 osób zostało zatrzymanych, po obu stronach byli ranni. W stan oskarżenia w sprawie zajść postawiono 30 osób. Dwie zostały już skazane: Maksimowi Łuzianinowi w listopadzie zeszłego roku sąd wymierzył karę 4,5 roku pozbawienia wolności, a Konstantinowi Lebiediewowi w kwietniu tego roku - 2,5 roku łagru. Lebiediew, bliski współpracownik koordynatora radykalnego Frontu Lewicy Siergieja Udalcowa, odpowiadał w trybie specjalnym, gdyż przyznał się do winy i podjął współpracę z prokuraturą. Proces 12 innych oskarżonych od czerwca toczy się przed Sądem Rejonowym w Moskwie. Nie przyznają się oni do winy. Grozi im do ośmiu lat kolonii karnej. Śledztwo przeciwko pozostałym 15 oskarżonym wciąż trwa. W przypadku Kosienki, którego uznano za niepoczytalnego, prokuratura wystąpiła do sądu o skierowanie na przymusowe leczenie psychiatryczne. 38-letni Kosienko od 1998 roku jest inwalidą II grupy. Cierpi na schizofrenię. Choroba jest konsekwencją urazu głowy, którego doznał w czasie odbywania służby wojskowej. Dotychczas leczył się ambulatoryjnie w jednej z moskiewskich klinik. Kosience zarzucono, że zrywał ekwipunek z jednego z funkcjonariuszy sił specjalnych policji OMON. Podczas procesu policjant ten zeznał, że nie widział oskarżonego wśród demonstrantów, którzy go zaatakowali. Sam Kosienko zaprzecza, by uczestniczył w biciu policjantów. Głównymi oskarżonymi o zorganizowanie zamieszek na placu Bołotnym są: Udalcow, inny jego bliski współpracownik Leonid Razwozżajew oraz deputowany do parlamentu Gruzji Giwi Targamadze, któremu Komitet Śledczy zarzuca dodatkowo finansowanie zajść. Razwozżajew czeka na rozprawę w areszcie, a Udalcow - w areszcie domowym. Za Targamadzem Prokuratura Generalna FR wysłała międzynarodowy list gończy. Trójka ta również nie przyznaje się do winy. Rosyjscy opozycjoniści, obrońcy praw człowieka i aktywiści niezależnych od Kremla organizacji pozarządowych uważają ""sprawę bołotną"" za polityczną, a starcia policji z demonstrantami - za sprowokowane działaniami władz. Ich zdaniem celem represji jest zastraszenie przeciwników polityki Putina. Niektórzy porównują sąd nad opozycjonistami z placu Bołotnego do pokazowych procesów politycznych z czasów Józefa Stalina. 5 września zmarła mama Kosienki - Nina. Oskarżony nie widział się z nią od chwili aresztowania 8 czerwca 2012 roku. Sędzia Ludmiła Moskalenko nie zgodziła się, by Kosienko wziął udział w pogrzebie. Prezes Niezależnego Stowarzyszenia Psychiatrów Rosji Jurij Sawienko określił przypadek Kosienki jako ""namacalny przykład wykorzystywania psychiatrii w celach politycznych"". Z kolei znany dziennikarz i obrońca praw człowieka Aleksandr Podrabinek oświadczył: - kuratorzy procesu nad Kosienką nie zdają sobie sprawy z tego, jakie konsekwencje dla władz Rosji będzie miało skierowanie podsądnego na przymusowe leczenie psychiatryczne. -Albo nie pamiętają naszej niedawnej przeszłości, albo z powodu młodego wieku są zbyt pewni siebie - oznajmił. Podrabinek przypomniał, że ""radzieckich psychiatrów już kiedyś wypędzono ze Światowego Towarzystwa Psychiatrycznego"".",,
https://wiadomosci.onet.pl/swiat/rosja-putin-nazwal-nikczemnym-zabojstwem-smierc-oleksandra-zacharczenki/hkmfm1c,Władimir Putin: śmierć Zacharczenki to nikczemne zabójstwo,"Prezydent Rosji Władimir Putin nazwał ""nikczemnym zabójstwem"" śmierć Ołeksandra Zacharczenki, przywódcy prorosyjskich separatystów na wschodzie Ukrainy, który zginął w piątek zamachu w Doniecku. Putin złożył kondolencje jego rodzinie i bliskim.","- Nikczemne zabójstwo Ołeksandra Zacharczenki jest jeszcze jednym dowodem na to, iż ci, którzy wybrali drogę terroru, przemocy i zastraszania, nie chcą poszukiwać pokojowego, politycznego rozwiązania konfliktu i prowadzić realnego dialogu z mieszkańcami południowego wschodu - oświadczył Putin. Słowo ""Ukraina"" nie pada w tekście telegramu kondolencyjnego. Jako ""południowy wschód Ukrainy"" w Rosji określa się ukraińskie obwody doniecki i ługański, gdzie prorosyjscy separatyści proklamowali tzw. republiki ludowe. Owe siły, które ""wybrały drogę terroru"", Putin oskarżył, że ""stawiają na destabilizację sytuacji"" i chcą ""rzucić naród Donbasu na kolana"". Ostrzegł następnie, że ""to się im nie uda"". Wyraził nadzieję, że ""organizatorzy i wykonawcy przestępstwa poniosą zasłużoną karę"". Prezydent Rosji przekazał kondolencje rodzinie Zacharczenki i ""wszystkim mieszkańcom Donbasu"" i dodał: ""Rosja zawsze będzie razem z wami"". MSZ Rosji oświadczyło, że zabójstwo jednego z sygnatariuszy porozumień mińskich ""wpisuje się w wyznawaną przez Kijów logikę siłowego rozwiązania konfliktu"". - Tego rodzaju działania tworzą poważne ryzyko destabilizacji sytuacji na południowym wschodzie Ukrainy - ostrzegło MSZ. - Wzywamy władze w Kijowie, by zrezygnowały ze stawiania na terrorystyczne metody rozwiązywania wewnętrznych problemów Ukrainy. Mamy nadzieję, że odpowiedzialni politycy ukraińscy znajdą siłę, by powstrzymać partię wojny, i nie dopuszczą do eskalacji konfrontacji w Donbasie - głosi komunikat rosyjskiego ministerstwa. Jak podały w piątek wieczorem media w Moskwie, Komitet Śledczy Federacji Rosyjskiej w związku z zabójstwem Zacharczenki wszczął sprawę karną w oparciu o artykuł kodeksu karnego mówiący o ""akcie terroryzmu międzynarodowego"". Natychmiastowa reakcja Rosji na zabicie przywódcy samozwańczej Donieckiej Republiki Ludowej Ołeksandra Zacharczenki świadczy o chęci ukrycia faktu, że Moskwa wspiera i finansuje separatystów w Donbasie - oświadczyła rzeczniczka ukraińskiej dyplomacji. - Megabłyskawiczna reakcja MSZ Federacji Rosyjskiej na zabójstwo Zacharczenki świadczy o podejmowanych przez Rosję próbach ukrycia faktu istnienia marionetek, które ona wspiera i finansuje - napisała Mariana Beca na Twitterze dzisiaj wieczorem. Zacharczenko zginął w kontrolowanym przez separatystów Doniecku w wyniku eksplozji ładunku wybuchowego w kawiarni Separ w centrum miasta. 42-letni Zacharczenko pochodził z Doniecka, był obywatelem Ukrainy. W 2013 roku, gdy w kraju tym rozpoczęła się proeuropejska rewolucja, udzielał się w organizacjach opowiadających się po stronie prorosyjskich władz, na których czele stał ówczesny prezydent Ukrainy Wiktor Janukowycz. W maju 2014 roku, po zajęciu Doniecka przez siły prorosyjskie Zacharczenko został komendantem wojskowym miasta, a później objął stanowisko przywódcy Donieckiej Republiki Ludowej powołanej przez separatystów. Chcesz być na bieżąco z najważniejszymi informacjami dnia? Polub Onet Wiadomości na Facebooku!","W ocenie prezydenta Rosji śmierć Zachareczenki, to ""nikczemne zabójstwo"".",
https://wiadomosci.onet.pl/swiat/co-laczy-putina-hitlera-i-gielde/sykec,"Co łączy Putina, Hitlera i giełdę?","Według niektórych graczy odpowiedź Wall Street na sytuację na Krymie może przypominać reakcję giełdy na Anschluss Austrii, aneksję Kraju Sudeckiego i atak Hitlera na Polskę. W tym ostatnim przypadku zachowanie ówczesnych brokerów może zaskakiwać.","W czwartek, 31 sierpnia 1939 roku, od godziny 2 w nocy w całej Polsce są rozwieszane różowe plakaty z informacją o powszechnej mobilizacji. Rano prasa patetycznie pisze o młodych kelnerach, którzy zrzucają białe fartuchy i stają się żołnierzami, a ludzie oklejają okna papierem, wierząc, że dzięki temu szyby nie wypadną w czasie bombardowań. Tego samego dnia radio Berlin powtarza ultimatum Hitlera wobec Polski, a radio Moskwa ogłasza, że Rada Najwyższa Związku Radzieckiego ratyfikowała pakt o nieagresji między III Rzeszą a ZSRR. Opinia publiczna na całym świecie zyskuje tym samym pewność, że wojny nie da się już uniknąć. A polityka wchodzi w ubłoconych butach na lśniący giełdowy parkiet. Straty mogą być duże. W końcu zarówno Anschluss Austrii, jak i zajęcie Kraju Sudeckiego przez Hitlera spowodowały, że amerykański indeks Dow Jones znalazł się w kilkumiesięcznej defensywie. Ostatni dzień pokoju na świecie kończy się wynikiem 134 pkt. W najbliższych dniach giełda może jednak mocno dołować. W chwili, gdy nowojorscy brokerzy zapadają w nerwowy sen, Niemcy przekraczają granicę Polski. Blitzkrieg na Wall Street, czyli zarobić na Polsce Piątek, słoneczny poranek. 1 września. W Warszawie o 5.30 rozbrzmiewają syreny alarmowe. Wielu mieszkańców stolicy myśli, że to ćwiczenia. Prezydent Mościcki wprowadza stan wojenny. Na Dow Jones wojny nie widać. Business as usual. Notuje się nawet wzrost o jeden punkt. Kilka dni później, mimo wypowiedzenia Niemcom wojny przez Francję i Wielką Brytanię, indeks rośnie aż do 150 pkt. Chociaż USA formalnie ogłaszają neutralność, wilki z Wall Street dostrzegają możliwość zaopatrywania walczących za Oceanem przez amerykańskie firmy. Brokerzy wpadają w szał publikowania statystyk, które mają udowadniać, że na wojnie z Polską można nieźle zarobić. Magazyn ""Nation"" swój tekst tytułuje ""Trwa boom"". Od późnego sierpnia do połowy września Dow Jones zyskuje 20 proc. i szczytuje na poziomie 155 pkt. Takiego wyniku indeks nie zanotuje już do końca wojny w 1945 roku. Dzika euforia szybko bowiem opada i przez kilka długich miesięcy po inwazji na Polskę kurs utrzymuje się w korytarzu 145-155 pkt., powoli opadając, podobnie jak było w przypadku Anschlussu i Kraju Sudeckiego. Sytuacja zmienia się drastycznie dopiero wtedy, kiedy Hitler napada na Francję w maju 1940 roku. Dzień przed atakiem Dow Jones zamyka się na poziomie 148 pkt. Dwa tygodnie po ataku to już tylko 113 pkt. W końcu indeks traci 25 proc. Histerię wywołuje plotka o możliwości zamknięcia giełdy. Rekordowo niski wynik (92 pkt.) Dow osiąga wiosną 1942 roku, po Pearl Harbor i pochodzie Hitlera na wschód. Znaczące ożywienie przychodzi dopiero pod koniec wojny. Dr Edward Yardeni, były ekonomista nowojorskiego Fed, a także znany analityk i komentator amerykańskich mediów, w jednym z ostatnich wpisów na swoim blogu zauważa, że niektórzy gracze na Wall Street spodziewają się, że w związku z sytuacją na Krymie Dow Jones może realizować scenariusz z lat 1938-1939, których markerami były Anschluss Austrii, aneksja Kraju Sudeckiego i agresja na Polskę. Historia lubi się powtarzać? ""Na początku roku niedźwiedzie [gracze na zniżkę, zwolennicy bessy - przyp. red.] zauważały, że Dow Jones może powtórzyć scenariusz Wielkiego Krachu z lat 1928-1930. Na szczęście, jak na razie, tak się nie stało. Teraz niedźwiedzie skupiają się na latach 1938-1939, kiedy Hitler najechał na Austrię, Czechosłowację i Polskę. Obawy dotyczą tego, że obecny rozwój wypadków na arenie międzynarodowej niesamowicie przypomina tamten okres. […] w październiku 1938 roku Hitler wszedł bez czyjegokolwiek sprzeciwu do Kraju Sudeckiego miesiąc po tym, jak Brytania i Francja dały mu to terytorium, które było częścią Czechosłowacji. Sudecka Partia Nazistowska przygotowała warunki pod tą aneksję poprzez strajki i zamieszki, które pokazywano w niemieckich kronikach filmowych jako dowód okrucieństw, jakich mieli doznawać niemieckojęzyczni mieszkańcy Kraju Sudeckiego. Hitler groził wojną, dopóki nie został zaspokojony poprzez niesławną konferencję w Monachium. Wydaje się, że Putin realizuje ten sam scenariusz na Ukrainie"" - pisze dr Yardeni. Czy zatem giełdy wejdą na niedźwiedzią ścieżkę podobną do tej z końca lat 30.? Bartosz Sawicki, kierownik Departamentu Analiz TMS Brokers, przyznaje, że wykresy obrazujące sytuację na Wall Street obecnie i bezpośrednio przed wybuchem II wojny światowej wykazują pewne podobieństwa, ale pozostaje sceptyczny. - Podstawową różnicą jest znaczenie ostatnich wydarzeń. Choć napięcie geopolityczne faktycznie stało się na krótki czas motywem przewodnim w notowaniach, to nadużyciem byłoby porównywanie go z wydarzeniami bezpośrednio prowadzącymi do wybuchu globalnego konfliktu zbrojnego - mówi ekspert. - Co jakiś czas pojawiają się bardzo proste porównania, które zestawiają przebieg notowań w dwóch bardzo odległych okresach. Zazwyczaj zapowiadają one spektakularne krachy. Należy je jednak traktować bardziej jako ciekawostkę, ewentualnie znak ostrzegawczy niż podstawę do podejmowania decyzji inwestycyjnych. W ostatnich miesiącach popularne było chociażby zestawienie zachowania średniej Dow Jones w latach 1928-1930 i 2012-2014, które nietrafnie sugerowało, że wielkimi krokami zbliża się potężne załamanie na Wall Street - przekonuje Sawicki. Ekspert nie ma jednak złudzeń, jak zareagowałyby rynki w 2014 roku na poważny konflikt. - Dopiero w ostatnich latach silne więzy połączyły gospodarki w procesie globalizacji, mobilności kapitału i ewolucji infrastruktury rynku kapitałowego. Nie ma wątpliwości, że w przypadku wybuchu otwartego konfliktu zbrojnego z udziałem najważniejszych graczy na arenie międzynarodowej doszłoby do załamania na światowych giełdach. Taką ocenę potwierdzają wydarzenia z ostatnich kilkunastu lat, które mocno wystraszyły inwestorów, atak terrorystyczny na WTC, czy zagrożenie nuklearną katastrofą w Fukushimie - zaznacza analityk TMS.",,
https://wiadomosci.onet.pl/swiat/rosyjski-oligarcha-pozywa-rosje-na-12-mld-dolarow/4ssjsrd,Były przyjaciel Putina pozywa Rosję na 12 mld dolarów,"Kiedyś jeden z najwierniejszych współpracowników Putina, dziś czuje się przez niego prześladowany. Siergiej Pugaczow, zwany „bankierem Kremla” złożył w Hadze pozew przeciwko Rosji. Chce 12 mld dolarów zadośćuczynienia.","Mija rok od czasu, gdy Trybunał Arbitrażowy w Hadze nakazał Federacji Rosyjskiej wypłatę 50 mld dolarów odszkodowania byłym akcjonariuszom Jukosu. Trybunał uznał wtedy, że Kreml zdecydowanie zawyżał i manipulował roszczeniami wynikającymi z podobno niezapłaconych podatków. Poza tym, przy użyciu struktur siłowych doprowadził do bankructwa koncernu. Rok od tego wydarzenia w Hadze zaczyna się kolejny spór, który okazać się może równie głośny. O 12 mld dolarów walczy „bankier Kremla” Siergiej Pugaczow. Były oligarcha kiedyś uważany był za jednego z najbliższych ludzi Putina. Przez wielu komentatorów uważany był swojego czasu za szarą eminencję na Kremlu. Podobno był na tyle blisko obecnego prezydenta, że brał udział w procesie objęcia przez niego władzy na przełomie 1999 i 2000 roku. Typowy oligarcha Pugaczow to typowy oligarcha lat 90. W 1992 roku założył Mieżoprombank, jeden z największych banków w kraju. Od tego momentu trafił w orbitę władzy. Doradzał politykom, ale co ważniejsze finansował ich kampanie wyborcze. Był niegdyś doradcą byłego prezydenta Rosji Borysa Jelcyna. W 1996 roku prowadził jego kampanię reelekcyjną. Był powszechnie uważany, za osobę związaną z „rodziną”. Z wpływową grupą na Kremlu, na której czele stała córka Jelcyna, Tatiana i jej mąż Walentin Jumaszew. Rosjanin znał się również z Anatolijem Sobczakiem, merem Sankt Petersburga, to właśnie przez niego nawiązał bliskie stosunki z jednym z jego niezbyt – wtedy – znanych doradców, Władimirem Putinem. Oligarcha dorobił się ogromnej fortuny. W szczytowym momencie jego majątek wyceniany był na 15 mld dolarów. Był właścicielem dwóch potężnych stoczni, jednej z największych na świecie kopalni oraz pokaźnych nieruchomości w Moskwie i Sankt Petersburgu. Mieżoprombank, okręt flagowy jego biznesu, upadł z hukiem w 2010 roku. Jednak problemy oligarchy zaczęły się wcześniej. Państwo zaczęło przejmować należące do Pugaczowa interesy, dodatkowo mocno odczuł też skutki globalnego kryzysu. W 2011 rok opuścił Rosję wraz ze swoją partnerką Aleksandrą Tołstoj oraz trójką dzieci. Zamieszkał na stałe w Wielkiej Brytanii. W tym samym czasie władze Rosji kolejno odbierały mu resztki majątku, a biznesmen stał się zażartym krytykiem Kremla i Władimira Putina. Oligarcha boi się o własne życie Sam Pugaczow jest poszukiwany listem gończym przez Interpol. Nakaz aresztowania wydano na prośbę Moskwy. Jest oskarżony o malwersacje i sprzeniewierzenie ponad 700 mln dolarów, które miały posłużyć do ratowania Mieżoprombanku. Oczywiście oligarcha zaprzecza, a Rosja ściga go po londyńskich sądach. W ubiegłym roku rosyjska Agencja Gwarantowania Depozytów wygrała proces w brytyjskim sądzie w sprawie wniosku o zamrożenie aktywów oligarchy i to na całym świecie. Sędzia wyrokował również o zrzeczeniu się rosyjskiego i francuskiego obywatelstwa przez biznesmena oraz pozostaniu w Wielkiej Brytanii do czasu przeprowadzenia dalszych dochodzeń. Pugaczow utrzymuje, że jest prawie bankrutem, przynajmniej według jego kryteriów. Jego fortuna stopniała z 15 mld do skromnych 70 mln dolarów. Na emigracji nie czuje się bezpiecznie i boi się, że podzieli los Aleksandra Litwinienki. Pół roku temu w Londynie grupa ochroniarzy znalazła podejrzane urządzenie umieszczone w podwoziu samochodu oligarchy. Usunięciem podejrzanego ładunku zajęli się antyterroryści. Od czasu wybuchu konfliktu na Ukrainie, stosunki Rosji z Zachodem bardzo się pogorszyły. Pugaczow uważa, że po rozpoczęciu trzeciej kadencji w 2012 roku Putin musiał dokonać trudnego wyboru: wyzwolić swoje państwo lub stworzyć coś, co mogłoby odciągnąć uwagę przyciśniętych do muru obywateli od problemów gospodarczych. Pugaczow wszczynając postępowanie w Hadze może, ze względu na posiadaną wiedzę, okazać się dla Kremla niewygodny, ale nie ma też podstaw do tego, żeby był dla Kremla zagrożeniem. Trudno sobie dziś wyobrazić, żeby upublicznił informacje dla Kremla tak nieprzychylną, żeby zachwiała pozycją Putina. Nie zrobiły tego w końcu ani informacje o finansowych przekrętach przy organizacji igrzysk w Soczi, ani informacje o niebotycznym majątku głowy państwa. Pozycją Putina nie naruszyły nawet prowadzone na Ukrainie działania wojenne i fakt obecności tam rosyjskich żołnierzy. Roszczenie i ewentualne sensacje Pugaczowa mogą co najwyżej okazać się dla Kremla irytujące. Samemu oligarsze nie zostało jednak specjalnie nic więcej.",Siergiej Pugaczow,
https://wiadomosci.onet.pl/swiat/putin-kijow-stowarzyszony-z-ue-nie-moze-byc-jednoczesnie-w-unii-celnej/wx5hv,Putin: Kijów stowarzyszony z UE nie może być jednocześnie w Unii Celnej,"Prezydent Rosji Władimir Putin po raz kolejny oświadczył, że Ukraina nie może jednocześnie być stowarzyszona z Unią Europejską i należeć do Unii Celnej Rosji, Białorusi i Kazachstanu - poinformowała agencja Interfax-Ukraina.","Putin oświadczył to dziennikarzom w stolicy Białorusi, Mińsku, gdzie odbywał się szczyt Wspólnoty Niepodległych Państw (WNP). - Prezydenci Rosji i Ukrainy - Władimir Putin i Wiktor Janukowycz - poruszyli pokrótce plany Kijowa co do integracji z Unią Europejską, w szczególności planowane podpisanie umowy stowarzyszeniowej - powiedział w piątek rzecznik Putina Dmitrij Pieskow. Temat ten, jak wynika z jego wypowiedzi, poruszano w czwartek późnym wieczorem podczas roboczego obiadu w Mińsku po posiedzeniu Najwyższej Eurazjatyckiej Rady Gospodarczej. Wcześniej, jak przypomina agencja ITAR-TASS, planowano, że Putin odbędzie osobne spotkanie z Janukowyczem, lecz posiedzenie Rady przeciągnęło się i prezydenci postanowili porozmawiać w trakcie roboczego obiadu. W piątek prezydent Janukowycz zaproponował prowadzenie stałych konsultacji w formacie Ukraina - Unia Europejska - Unia Celna w kwestiach handlowych po podpisaniu przez Ukrainę umowy stowarzyszeniowej z UE. Komentując propozycję Janukowycza, Pieskow podkreślił, że ""Dialogu nikt nie odrzuca"". - Lecz jak można koordynować współdziałanie, które jest niemożliwe; oto jest pytanie - dodał. - Dlatego też po podpisaniu przez Kijów umowy z UE współdziałanie Ukrainy z Unią Celną stanie się niemożliwe w jakiejkolwiek formie - powiedział rzecznik Putina, zaznaczając, że jedynie cytuje czwartkową wypowiedź prezydenta Rosji. Ukraina zamierza podpisać umowę stowarzyszeniową z UE w końcu listopada na szczycie Partnerstwa Wschodniego w Wilnie. Przeciwko tym planom występuje Moskwa, której zależy na członkostwie Ukrainy w Unii Celnej Rosji, Białorusi i Kazachstanu.",BELARUS CIS SUMMIT,
https://wiadomosci.onet.pl/szef-hrw-niech-nikt-nie-da-sie-nabrac-putinowi-ws-rezimu-asada/fslswe,Szef HRW: niech nikt nie da się nabrać Putinowi ws. reżimu Asada,"Prezydent Rosji Władimir Putin, który wspierał reżim prezydenta Baszara el-Asada w Syrii, próbuje teraz przedstawić Asada jako ostoję walki przeciw Państwu Islamskiemu - ocenił szef Human Rights Watch Kenneth Roth. Ostrzegł, by nie dać się na to nabrać.","Na forum Zgromadzenia Ogólnego Narodów Zjednoczonych ONZ Putin powiedział dziś, że brak współpracy z obecnym rządem w Damaszku jest olbrzymim błędem. Zdaniem Putina jedynie wojska reżimu el-Asada i siły Kurdów dzielnie zwalczają terrorystów w Syrii, czyli siły Państwa Islamskiego (IS). Komentując to przemówienie, Roth przypomniał, że to Rosja ""zbroiła reżim odpowiedzialny za okropności"" w Syrii oraz blokowała dotychczas podjęcie działań przez ONZ ws. zakończenia wojny w Syrii. - A teraz Putin próbuje przemianować Asada na ostoję walki przeciwko Państwu Islamskiemu i innym ekstremistom - ocenił szef HRW. - Każdy, kogo kusi, by kupić tę narrację, niech pamięta, że brutalne taktyki syryjskiego reżimu przeciw cywilom są żyłą złota dla rekrutów IS, zmuszają uchodźców do ucieczki oraz są przeszkodą do jakiegokolwiek procesu pokojowego - dodał Roth. Podkreślił, że priorytetem musi być zakończenie masowych zbrodni, jakich reżim Asada dokonuje, zrzucając na tereny zamieszkane przez ludność cywilną tzw. bomby beczkowe oraz pozbawiając ludzi żywności i opieki medycznej. Szacuje się, że w trwającej od czterech lat wojnie domowej w Syrii zginęło ok. 250 tys. osób, w tym - zdaniem organizacji praw człowieka - więcej z rąk Asada, niż Państwa Islamskiego.",Władimir Putin,
https://wiadomosci.onet.pl/swiat/berlin-wladimir-putin-spotka-sie-z-angela-merkel/8xqfmq1,Merkel spotka się w sobotę z Putinem w Berlinie,"Przez długi czas między Berlinem a Rosją panowała dyplomatyczna cisza. Od maja kontakty stały się bardziej intensywne. Tematów nie brakuje: Syria, Ukraina, Iran, Donald Trump. W sobotę Putin przyjedzie do Berlina.","Rzecznik niemieckiego rządu Steffen Seibert powiedział dziś dziennikarzom, że oprócz tematów dwustronnych przedmiotem rozmów w rezydencji rządowej pod Berlinem będzie sytuacja w Syrii, sytuacja na Ukrainie oraz kwestie dotyczące polityki energetycznej. Seibert podkreślił, że władzom niemieckim zależy na tym, by Ukraina także po uruchomieniu gazociągu Nord Stream 2 odgrywała nadal ważną rolę jako kraj tranzytowy dla rosyjskiego gazu. – Toczą się rozmowy, którymi po stronie europejskiej kieruje komisarz UE do spraw unii energetycznej Maros Sefcovic – wyjaśnił rzecznik rządu. Obawy Ukrainy Ukraina obawia się, że po uruchomieniu nowego gazociągu przez Morze Bałtyckie – Nord Stream 2, Rosja zrezygnuje z transportu gazu do Europy przez Ukrainę, co oznaczać będzie utratę przez ten kraj wpływów z opłat tranzytowych w wysokości 2 mld euro rocznie. Rząd Angeli Merkel popiera projekt budowy Nord Stream 2, który połączy Niemcy bezpośrednio z Rosją, naciska jednak na Moskwę, by zagwarantowała, że tranzyt gazu przez Ukrainę będzie, przynajmniej częściowo, kontynuowany. Polecamy w Deutsche Welle: Berlin: niespodziewane spotkanie Merkel z Ławrowem Ostatnie wizyty Merkel i Putin spotkali się ostatnio, po dłuższej przerwie, w połowie maja w Soczi. Pod koniec lipca w Berlinie przebywali z niezapowiedzianą wizytą szef MSZ Rosji Siergiej Ławrow oraz oraz szef sztabu generalnego Rosji Waleri Gerassimow. Głównym tematem rozmów była sytuacja na Bliskim Wschodzie, szczególnie w Syrii, oraz konflikt we wschodniej Ukrainie. Jak twierdzi ""Die Welt"", w Berlinie rozmawiano o przygotowaniach do powrotu syryjskich uchodźców oraz omówiono postępy realizacji tzw. porozumień mińskich, które dotyczą konfliktu na Ukrainie. Relacje Berlina z Moskwą są bardzo napięte m.in. z powodu aneksji Krymu przez Rosję i wsparcia udzielanego przez Moskwę prorosyjskim separatystom w Donbasie. Niemcy należą do krajów stojących na stanowisku, że unijne sankcje mogą zostać odwołane dopiero po spełnieniu przez Rosję wszystkich punktów porozumienia z Mińska. Niemieckie władze podkreślają równocześnie, że zależy im na kontynuowaniu dialogu z Rosją. Na stopniowe znoszenie sankcji naciska niemiecki biznes. Autor: Jacek Lepiarz Polecamy w Deutsche Welle: Merkel: Dobre stosunki z Moskwą w strategicznym interesie Niemiec",Władimir Putin i Angela Merkel,
https://wiadomosci.onet.pl/politico/putin-drwi-z-trumpa-proponujac-arabii-saudyjskiej-rosyjski-system-obrony/y9shm87,"Putin drwi z Trumpa, proponując Arabii Saudyjskiej rosyjski system obrony przeciwrakietowej","Prezydent Władimir Putin zaoferował Arabii Saudyjskiej – największemu odbiorcy amerykańskiej broni – rosyjski system przeciwrakietowy, by mogła lepiej bronić się przed atakami z powietrza. Ta drwiąca propozycja została złożona w obecności pękającego ze śmiechu irańskiego prezydenta Hassana Rouhaniego, po tym jak Waszyngton obwinił Teheran za atak dronów w miniony weekend, pisze David M. Herszenhorn z POLITICO.","Putin naigrywał się z Trumpa na konferencji prasowej z prezydentami Iranu Hassanem Rouhanim i Turcji Recepem Tayyipem Erdoğanem, po tym, jak Amerykanie poinformowali, że to Iran należy winić za ataki, które miały miejsce w ten weekend na kluczowy saudyjski ośrodek przetwarzania ropy naftowej. Teheran zaprzecza jakoby miał z tym związek, ale prezydent Donald Trump już ogłosił – jak zwykle na Twitterze – że broń Stanów Zjednoczonych jest już ""załadowana i odbezpieczona"". Żart rosyjskiego prezydenta wywołał radość zarówno Rouhaniego, jak i obecnego na sali irańskiego ministra spraw zagranicznych Mohammada Javada Zarifa, którzy śmiali się serdecznie, gdy Putin z błyskiem w oku kpił z amerykańskiego prezydenta. – Jesteśmy gotowi pomóc Arabii Saudyjskiej chronić jej ludność – powiedział Putin na konferencji prasowej, która odbyła się w Ankarze po spotkaniu przywódców Rosji, Iranu i Turcji, na którym dyskutowano porozumienie pokojowe dla Syrii, w ramach dyplomatycznego procesu, znanego, jako ""proces astański"". – I powinni podjąć taką samą mądrą decyzję jak Iran, kupując nasz system S-300 albo jak pan Erdoğan, który zadecydował o zakupie najbardziej zaawansowanego systemu obrony powietrznej S-400 Triumf z Rosji – kontynuował Putin. – Tego rodzaju systemy są w stanie obronić każdy rodzaj infrastruktury w Arabii Saudyjskiej przed wszelkiego rodzaju atakiem. To była mistrzowska drwina nawet jak na Putina, który znany jest z szyderstw wobec swoich przeciwników. Stany Zjednoczone od dawna sprzeciwiały się sprzedaży Teheranowi systemu obrony przeciwlotniczej S-300. Przez prawie dekadę Rosja odmawiała dokończenia transakcji w ramach umowy podpisanej w 2007 roku, najpierw ulegając naciskom USA i Izraela, a później stosując się do sankcji nałożonych przez ONZ na irański program jądrowy. Jednak dostawa systemu rakiet ziemia-powietrze została zakończona w 2016 roku, po podpisaniu umowy atomowej z Iranem, znanej jako Joint Comprehensive Plan of Action (JCPOA), z której Trump jednostronnie wycofał się w zeszłym roku. Waszyngton równie głośno protestował wobec planów Ankary zakupu jeszcze bardziej zaawansowanego systemu S-400, a nawet groził surową karą dla Turcji, która jest sojusznikiem w NATO. Administracja Trumpa nakłaniała Erdoğana, by zamiast tego kupił system obrony przeciwlotniczej Patriot, wyprodukowany przez Raytheona, amerykańskiego dostawcę sprzętu obronnego. Turcja jednak przystąpiła do zakupu z Rosji, a w odpowiedzi administracja Trumpa odmówiła Ankarze dostępu do amerykańskiego projektu samolotu myśliwskiego F-35. Trump jest dodatkowo namawiany do jeszcze surowszego ukarania Turcji, w tym przez Komisję Spraw Zagranicznych Izby Reprezentantów, która w zeszłym miesiącu wezwała Biały Dom do nałożenia sankcji. Arabia Saudyjska jest największym na świecie nabywcą amerykańskiej broni i innego sprzętu wojskowego, a Trump wielokrotnie chwalił się pośrednictwem w głównych transakcjach z Rijadem. Zawetował też próbę zablokowania przez Kongres USA sprzedaży broni do Arabii Saudyjskiej jako karę za zamordowanie dziennikarza ""Washington Post"" Dżamala Chaszodżdżiego. Po rozmowie z Rouhanim w poniedziałek Putin powiedział, że Rosja nadal wspiera JCPOA pomimo wycofania się Trumpa. Zarówno irańscy, jak i rosyjscy przywódcy mówili o sukcesie swoich działań na rzecz poprawy więzi gospodarczych. Rosja jest trzecim co do wielkości producentem ropy naftowej na świecie po USA i Arabii Saudyjskiej, więc potencjalnie może skorzystać na ewentualnej przerwie w produkcji ropy saudyjskiej, a także na wzroście światowych cen ropy, który nastąpił po atakach w ten weekend. Ale ten atak i reakcja Trumpa dają Putinowi możliwość podkreślenia słabnących wpływów Waszyngtonu na Bliskim Wschodzie, a także izolacji Trumpa w kwestii irańskiego porozumienia jądrowego. UE i inni europejscy sygnatariusze JCPOA, Francja, Niemcy i Wielka Brytania, mimo wycofania się Trumpa, nadal są zaangażowani w tę umowę. Krytycy Trumpa twierdzą, że to on, z powodu wycofania się z umowy jądrowej, jest winny napięć, które doprowadziły do ataku w ten weekend. Trump od dawna podkreślał jednak, że JCPOA, wynegocjowany przez byłego prezydenta Baracka Obamę, zlekceważył rolę Iranu w największych konfliktach zbrojnych w regionie, a także jego wsparcie dla terroryzmu. Francuski prezydent Emmanuel Macron próbował niedawno doprowadzić do spotkania Trumpa i Rouhanima, mającego na celu złagodzenie napięć i zmniejszenie ryzyka wojny. Trump zapowiedział, że jest otwarty na takie rozmowy, ale Teheran wykluczył jakąkolwiek możliwość odbycia takiego spotkania w kuluarach Zgromadzenia Ogólnego ONZ, które zaczyna się w przyszłym tygodniu w Nowym Jorku.","Prezydenci Władimir Putin, Hassan Rouhani Recep i Tayyip Erdoğan",
https://wiadomosci.onet.pl/swiat/putin-obce-wywiady-przeprowadzaja-cyberataki-przeciw-rosji/6ks20h2,Putin: obce wywiady przeprowadzają cyberataki przeciw Rosji,"Prezydent Rosji Władimir Putin powiedział dzisiaj podczas wystąpienia w siedzibie Służby Wywiadu Zagranicznego (SWR), że zagraniczne służby wywiadowcze coraz częściej przeprowadzają cyberataki przeciw Rosji.","- Obserwujemy nasilenie aktywności zagranicznych agencji wywiadowczych wymierzonej w Rosję i jej sojuszników - powiedział Putin. Podkreślił też, że cyberataki są jedną z metod pozyskiwania przez inne kraje poufnych informacji na temat Rosji. Na początku czerwca dyrektor SWR Siergiej Naryszkin powiedział, że wojna gospodarcza przeciwko Rosji należy do priorytetów władz amerykańskich, a USA i ich sojusznicy dążą do ""zepchnięcia Rosji w chaos"". - Wśród priorytetów amerykańskich struktur państwowych jest w istocie wojna gospodarcza przeciwko Rosji. Zgodnie z otrzymanymi danymi Waszyngton zamierza wzmacniać presję w postaci sankcji na nasz kraj i szuka do tego nowych pretekstów - powiedział Naryszkin w Radzie Federacji, wyższej izbie parlamentu Rosji. Dyrektor SWR oskarżył kraje zachodnie o realizowanie scenariusza, którego celem jest pozbawienie Rosji samodzielności w sprawach międzynarodowych i uzyskanie dostępu do jej zasobów naturalnych. Jednak przeszkodą jest - jak oświadczył Naryszkin - ""obecna niezależna i zorientowana narodowo"" polityka władz w Moskwie.",Władimir Putin,
https://wiadomosci.onet.pl/swiat/putin-dla-nbc-news-twierdzenie-ze-mamy-cos-na-trumpa-to-stek-bzdur/vscpd2h,"Putin dla NBC News: twierdzenie, że mamy coś na Trumpa, to stek bzdur","- Twierdzenie, że mamy jakieś materiały, które mogłyby skompromitować prezydenta Donalda Trumpa, to stek bzdur – powiedział rosyjski prezydent Władimir Putin w wywiadzie opublikowanym przez NBC News wczoraj wieczorem.","Rosyjski prezydent zaprzeczył też, że wiedział o próbach nawiązania nieformalnych kontaktów przez służby rosyjskie z ludźmi z najbliższego otoczenia Trumpa, podczas kampanii wyborczej. Rozmowa z Putinem została nadana w ramach programu ""Niedzielny Wieczór z Megyn Kelly"". W Stanach Zjednoczonych toczy się postępowanie wyjaśniające kontakty rosyjskich służb ze współpracownikami prezydenta Donalda Trumpa. W czwartek przed senacką komisją wywiadu ma wystąpić zdymisjonowany na początku maja szef FBI, James Comey. Ma on zeznawać ws. ingerowania Rosji w kampanię prezydencką w USA w 2016 roku oraz podejrzeń o kontakty osób z otoczenia prezydenta Donalda Trumpa z przedstawicielami Kremla. Oczekuje się, że Comey - który nadzorował śledztwo ws. rosyjskich wątków i na początku maja został niespodziewanie zwolniony ze stanowiska szefa FBI przez prezydenta Trumpa - będzie zeznawał na temat śledztwa oraz rozmów z szefem państwa o tej sprawie. Bezpośrednio po zwolnieniu Comeya prezydent Trump udzielił sieci NBC wywiadu, w którym powiedział, że to on sam zadecydował o dymisji szefa FBI i podejmując tę decyzję, miał na uwadze nadzorowane przez niego śledztwo w sprawie kontaktów osób z otoczenia Trumpa z przedstawicielami rosyjskich władz. Kilka dni przed zwolnieniem go z tej funkcji Comey poprosił o przyznanie dodatkowych funduszy na przyspieszenie śledztwa w sprawie ingerencji Rosji w amerykańską kampanię wyborczą. Przedmiotem dochodzenia była też ewentualna ""koordynacja"" działań - jak to ujął Comey - między stroną rosyjską a sztabem wyborczym Trumpa.",Władimir Putin,
https://wiadomosci.onet.pl/swiat/putin-rosja-nie-pozwoli-wykorzystywac-ngos-do-destrukcyjnych-celow/9pswq,Putin: Rosja nie pozwoli wykorzystywać NGOs do destrukcyjnych celów,"Prezydent Federacji Rosyjskiej Władimir Putin oświadczył dzisiaj, że jej władze nie dopuszczą do tego, by organizacje pozarządowe (NGOs) były wykorzystywane do destrukcyjnych celów na terytorium Rosji, jak stało się to na Ukrainie.","Putin również zaapelował do Federalnej Służby Bezpieczeństwa (FSB), by oddzielała zgodną z prawem aktywność opozycyjną od ekstremizmu. Prezydent także postawił przed FSB zadanie, by nie dopuściła do przeniknięcia do struktur władzy na zaanektowanym Krymie radykałów, ekstremistów i osób z kryminalną przeszłością. Putin mówił o tym w Moskwie na posiedzeniu kolegium Federalnej Służby Bezpieczeństwa, poświęconym wynikom działalności FSB w 2013 i jej zadaniom na 2014 rok. - Nigdy nie dopuścimy do tego, aby organizacje pozarządowe były wykorzystywane do destrukcyjnych celów. Tak, jak stało się to na Ukrainie, gdzie w dużej mierze właśnie kanałami NGOs z zagranicy finansowano nacjonalistyczne, neonazistowskie struktury i bojówkarzy, którzy stali się główną siłą uderzeniową antykonstytucyjnego zamachu stanu - oznajmił gospodarz Kremla. Putin podkreślił, że ""należy wyraźnie oddzielać zgodną z prawem aktywność opozycyjną, występującą w każdym demokratycznym kraju, od ekstremizmu, który jest budowany na nienawiści, wzniecaniu narodowych i międzyetnicznych waśni oraz negowaniu prawa i konstytucji"". - Należy wyraźnie dostrzegać różnicę pomiędzy cywilizowanym przeciwstawianiem się władzy, a służeniem cudzym interesom narodowym, kosztem własnego kraju - dodał. Prezydent polecił FSB, by szczególną uwagę poświęciła formowaniu swoich terytorialnych organów w Republice Krymu i Sewastopolu. - Jednym z ich zadań będzie niedopuszczenie do przeniknięcia do struktur władzy osób z kryminalną przeszłością oraz przedstawicieli różnych nurtów radykalnych i ekstremistycznych - zaznaczył. Putin również ocenił, że podziemie terrorystyczne w Rosji wciąż ma możliwości dokonywania dużych zamachów. - Sytuacja jest nadal złożona. Podziemie terrorystyczne, mimo poniesienia poważnych strat, wciąż jeszcze zachowuje możliwości dokonywania dużych zamachów przeciwko ludności cywilnej, jak miało to miejsce w końcu ubiegłego roku w Wołgogradzie - oświadczył. Prezydent zauważył, że ""ekstremistyczne, radykalne grupy próbują aktywizować swoją działalność nie tylko na Północnym Kaukazie, ale też przenieść ją do innych regionów - Powołża i środkowej Rosji"". Putin podkreślił, że ""prowokują one konflikty międzyetniczne i międzywyznaniowe, prowadzą agresywną propagandę wśród młodzieży, wykorzystując najnowocześniejsze technologie informatyczne, w tym internet i sieci społecznościowe"". Gospodarz Kremla poinformował, że tylko w 2013 roku w Rosji zamknięto ponad 400 stron internetowych o charakterze terrorystycznym lub ekstremistycznym. Putin także zażądał, by FSB nasiliła walkę z praniem nielegalnych dochodów i korupcją. - Trzeba nie tylko wykrywać korupcyjne schematy, ale też budować przeszkody na drodze tych, którzy próbują legalizować nielegalnie zdobyte środki, ukrywać je na zagranicznych rachunkach bankowych, inwestować w nieruchomości i inne aktywa, w tym poza granicami Rosji - powiedział prezydent.",Putin: Rosja nie pozwoli wykorzystywać NGOs do destrukcyjnych celów,
https://wiadomosci.onet.pl/swiat/putin-ukraina-musi-sama-wybrac/v9x1w,Putin: Ukraina musi sama wybrać,"Prezydent Rosji Władimir Putin powiedział, że Ukraina musi sama wybrać swą przyszłość. Tak odniósł się do decyzji o wstrzymaniu przez Kijów przygotowań do podpisania umowy stowarzyszeniowej z UE. Zaapelował do Unii, by unikała ""drastycznych deklaracji"".","- Ukraina musi wybrać sama i sama podjąć decyzję - oświadczył Putin na dzisiejszej konferencji prasowej w Trieście we Włoszech, komentując sytuację Kijowa, który musi zdecydować, czy chce zaciśnienia więzów z Rosją, czy z UE. - Prosiłbym moich przyjaciół w Brukseli, by powstrzymali się od drastycznych deklaracji, bo my, aby ich zadowolić, musielibyśmy zdusić całą gałąź naszej gospodarki - powiedział następnie rosyjski przywódca po rozmowach z premierem Włoch Enrico Lettą. Słowa te uznano za bezpośrednie nawiązanie do sektora energetycznego. Władimir Putin poparł przedstawioną przez stronę ukraińską propozycję trójstronnych rozmów między Kijowem, Moskwą i Brukselą w celu rozwiązania kwestii relacji z UE. - Trzeba odpolitycznić ten temat i przyjąć propozycję prezydenta Wiktora Janukowycza, by przedyskutować szczegółowo z udziałem trzech stron te wszystkie problemy - mówił Putin. Zaproponował też, by utrzymywano bezpośrednie kontakty między rosyjskim i ukraińskim światem biznesu oraz UE w celu omówienia spraw ekonomicznych. Putin zapewnił też, że Rosja nie rozważa rewizji kontraktu w sprawie dostaw gazu na Ukrainę. Rosyjski Gazprom i ukraiński Naftogaz - mają umowę, która będzie obowiązywać jak sądzę do 2019 roku, a my nigdy nie mówiliśmy o zmianie kontraktu - podkreślił prezydent Rosji. Premier Włoch Enrico Letta na wspólnej konferencji prasowej z Putinem oświadczył zaś, że błędem jest stawianie Ukrainy przed koniecznością wyboru między Rosją a Unią Europejską. - To nie powinna być alternatywa - podkreślił. Zdaniem Letty Ukraina z racji swej historii i położenia geograficznego potrzebuje relacji z obiema stronami. Letta wyraził zadowolenie ze znakomitej jego zdaniem współpracy gospodarczej z Rosją. Podczas międzyrządowego szczytu w Trieście Włochy i Rosja podpisały 28 umów.",Władimir Putin spotkał się dziś w Trieście z premierem Włoch Enrico Lettą,
https://wiadomosci.onet.pl/swiat/faz-zachod-musi-byc-czujny-wobec-rosji-ale-nie-powinien-przesadzac/shyvr9s,"""FAZ"": zachód musi być czujny wobec Rosji, ale nie powinien przesadzać","Po latach bagatelizowania zagrożenia ze strony Rosji Zachód rozpoznał wreszcie prawdziwy charakter rosyjskiego reżimu - pisze ""Frankfurter Allgemeine Zeitung"". Ostrzega jednak, by nie przeceniać wpływów Rosji, a przyczyn problemów szukać raczej u siebie.","""Europejska opinia publiczna potrzebowała dużo czasu, aby prawidłowo rozpoznać prawdziwy charakter rosyjskiego reżimu"" - pisze w dzisiejszym wydaniu Reinhard Veser. ""Ostrzeżenia ze strony mieszkańców Europy Wschodniej przed agresywnością Kremla przez długi czas były zbywane na Zachodzie jako historycznie zrozumiała, lecz politycznie szkodliwa obsesja. Nie chciano dostrzec, że wrażliwość w krajach bałtyckich, w Polsce i na Ukrainie czy w Gruzji jest nie tylko skutkiem nieprzezwyciężonej przeszłości, lecz ma też swoje aktualne uzasadnienie, nasilające się tym bardziej, im dłużej na Kremlu rządzi Władimir Putin i jego ludzie"" - czytamy w ""FAZ"". Dopiero wojna na Ukrainie i towarzysząca jej propagandowa ofensywa spowodowały gruntowną zmianę podejścia Zachodu do Rosji - zauważa Veser. Od kiedy dostrzeżono, że Moskwa mieszała sią do amerykańskiej kampanii wyborczej, poczucie zagrożenia ze strony Rosji dla zachodnich demokracji stało się powszechne - pisze autor. Veser zwraca uwagę, że obecnie w przypadku każdego kontrowersyjnego wyniku wyborów szuka się ""brudnych rąk Moskwy"" pod postacią hakerów, internetowych trolli czy producentów fake newsów. Veser zaznacza, że wybór Donalda Trumpa na prezydenta USA, siła skrajnej prawicy we Francji, Brexit czy problemy z utworzeniem rządu w Niemczech nie są następstwem działania obcych sił, lecz wynikają przede wszystkim z wewnętrznych problemów każdego z tych krajów. Zdaniem ""FAZ"" Kreml próbuje przyczyniać się do zaostrzenia problemów. Znaczna część kierownictwa rosyjskiego uważa, że jest w stanie wojny z Zachodem, której celem jest osłabienie przeciwnika. Ludzie Kremla, którzy zdobywali doświadczenia w KGB, podejrzewają, że wszystko, co zagraża ich władzy, jest wynikiem działań obcych służb: od antykomunistycznego ruchu Solidarności w Polsce poprzez rewolucję na Ukrainie po demonstracje w samej Rosji - czytamy w ""FAZ"". Veser ostrzega przed przecenianiem rosyjskich wpływów. Jego zdaniem koncentrowanie się na rzeczywistych czy rzekomych działaniach Rosji powoduje, że sprawia ona wrażenie silniejszej i bardziej wpływowej, niż jest w rzeczywistości, co powoduje, że wzrasta jej atrakcyjność w oczach zachodnich populistów. Komentator uznał za błąd działania władz USA wobec rosyjskiej stacji telewizyjnej RT - zmuszenie jej do zarejestrowania się jako obcy agent. W tej sytuacja rosyjska stacja może ""udawać obrońcę wolności słowa"", a rząd w Moskwie zyskał argument, że robi to samo, co Amerykanie - zauważa Veser. Czujność wobec podejmowanych przez Kreml prób osłabienia zaufania do demokracji jest konieczna, tym bardziej, że rosyjskie służby robią postępy - podkreśla Veser. Metoda polegająca na obarczaniu obcych sił odpowiedzialnością za własne problemy powinna pozostać ""przywilejem autorytarnych systemów"" - zastrzega komentator. Demokracja utrzyma się jego zdaniem tylko wtedy, gdy ""niezadowolenie w społeczeństwie będzie odbierane jako symptom nieprawidłowości i będzie bodźcem do szukania przyczyn"". ""To jest najlepsza obrona (przed Rosją)"" - konkluduje Veser. Chcesz być na bieżąco z najważniejszymi informacjami dnia? Polub Onet Wiadomości na Facebooku!","""Frankfurter Allgemeine Zeitung"" w dzisiejszym wydaniu analizuje sytuację w Europie",
https://wiadomosci.onet.pl/swiat/rzeczopospolita-nawalny-nie-bedzie-juz-przeszkadzal/6wsjlsk,"""Rzeczopospolita"": Nawalny nie będzie już przeszkadzał","Myśląc o zbliżających się wyborach prezydenckich w 2018 roku, Władimir Putin może już odetchnąć z pewną ulgą. Jeden z jego największych konkurentów: Aleksiej Nawalny został właśnie skazany prawomocnym wyrokiem i tym samym nie będzie mógł brać udziału w wyborach. O szczegółach pisze w dzisiejszej ""Rzeczpospolitej"" Rusłan Szoszyn.","Nie chodzi nawet o to, że Nawalny mógłby wygrać z Władimirem Putinem. Jego poparcie społeczne wciąż oscyluje w okolicach 80-ciu procent. Ale mógłby swoją obecnością na liście wyborczej podważyć wizerunek wodza, a nawet sprawić niemiłą niespodziankę, gdyby się okazało, że realne poparcie dla Władimira Putina wcale nie jest aż takie wysokie. Nie mówiąc już o stworzeniu wrażenia, że w ogóle jest możliwa jakaś ""konkurencja i walka wyborcza"" - jak pisze ""Rzeczpospolita"". Ale do konfrontacji nie dojdzie. Zadbał o to sąd w Kirowie, który po wyroku Europejskiego Trybunału Praw Człowieka ponownie rozpatrzył sprawę już raz skazanego Nawalnego. Tym razem Aleksiej Nawalny został skazany na pięć lat więzienia w zawieszeniu za ""kradzież cudzego majątku"" - jak stwierdził sędzia. Nawalny spodziewał się surowszej kary. Jednak jak twierdzi cytowana przez dziennik Swietłana Gannuszkin ""z jednej strony Nawalnego traktują jak przeciwnika Kremla, ale z drugiej, w porównaniu z Borysem Niemcowem, jest on przeciwnikiem dopuszczalnym"". Więcej szczegółów w dzisiejszej ""Rzeczpospolitej"".",Aleksiej Nawalny,
https://wiadomosci.onet.pl/swiat/michail-chodorkowski-putin-straci-wladze-w-2019-roku/9t32tr,Michaił Chodorkowski: Putin straci władzę w 2019 roku,"Michaił Chodorkowski, jeden z rosyjskich biznesmenów i największych krytyków obecnych władz, przewiduje, że Władimir Putin będzie musiał ustąpić w 2019 roku – czytamy w amerykańskim wydaniu ""Newsweeka"". – Jeżeli Putin będzie przekonany o tym, że utrzyma władzę tylko za pomocą wojny, to będzie wojna – twierdzi Chodorkowski.","W wywiadzie dla rosyjskiego dziennika ""Sobesednik"" Chodorkowski skrytykował prezydenta Rosji Władimira Putina i stwierdził, że ten będzie musiał oddać władzę w 2019 roku. Opowiedział także o swoich obawach na dotyczących stabilności regionu. Geopolityczna rywalizacja Rosji i Zachodu przybiera na sile za sprawą systemów sojuszy, budowanych przez oba ""obozy"", których celem jest zdobycie przewodniej roli na forum globalnym Michaił Chodorkowski, niegdyś jeden z najbogatszych Rosjan, którego majątek według magazynu ""Forbes"" wynosił około 15 miliardów dolarów, przebywał w więzieniu przez 10 lat. Były szef Jukosu został oskarżony o nieprawidłowości przy prywatyzacji przedsiębiorstw. Według wielu komentatorów oskarżenie miało związek z jego działalnością polityczną. Miliarder otwarcie sprzeciwiał się polityce Władimira Putina. W 2011 roku Amnesty International uznało, że Chodorkowski jest tzw. więźniem sumienia, czyli według definicji organizacji osobą, która uwięziona jest z powodu swoich poglądów. W 2013 roku został ułaskawiony przez Władimira Putina. Były szef Jukosu przeniósł się do Szwajcarii. We wrześniu zeszłego roku powiedział w rozmowie z francuskim dziennikiem ""Le Monde"", że mógłby znowu spróbować sił na rosyjskiej scenie politycznej, jeśli tylko wiedziałby, że spotka się z poparciem społeczeństwa. Chodorkowski podpisał ponadto petycję wspierającą lutowy marsz protestacyjny, którego organizatorem był opozycyjny aktywista Aleksiej Navalny. W wywiadzie dla dziennika ""Sobesednik"" były szef Jukosu stwierdził, że ""kres ery Putina"" jest blisko. – Rosja funkcjonuje w 15–16 letnich okresach. Według moich obliczeń, okres władzy Putina skończy się pod koniec 2015 roku. Nie znaczy to jednak, że od razu ustąpi – twierdzi Chodorkowski. – Najprawdopodobniejszym scenariuszem jest ten, w którym Putin, którego kadencja kończy się w 2018 roku, wystartuje w kolejnych wyborach i je wygra – przewiduje. – Jednak w ciągu roku odejdzie – kończy miliarder. Charakteryzując sposób myślenia Putina, Chodorkowski mówi, że obecny prezydent Rosji ""żyje w innej rzeczywistości"". – Nie ekonomicznej, nie gospodarczej, ale, jak sądzę, religijnej. Widzi siebie jako przywódcę w postamerykańskim świecie – uzupełnia. Według Chodorkowskiego zachowanie Putina jest nieprzewidywalne i irracjonalne. – Jeżeli Putin będzie przekonany o tym, że utrzyma władzę tylko za pomocą wojny, to będzie wojna – dodaje Chodorkowski. Rosjanin przewiduje, że może dojść do pełnej konfrontacji z państwami Zachodu na Ukrainie, bądź też Rosja może zaatakować któreś z państw bałtyckich. Nie wyklucza także wywołania konfliktu na Bliskim Wschodzie.",Michaił Chodorkowski,
https://wiadomosci.onet.pl/swiat/rosja-putin-polecil-rozpoczecie-przygotowan-do-obchodow-rewolucji-1917-roku/q3wefen,Rosja: Putin polecił rozpoczęcie przygotowań do obchodów rewolucji 1917 roku,"Prezydent Władimir Putin polecił dziś rozpoczęcie przygotowań do obchodów w Rosji stulecia rewolucji 1917 roku; komitet organizacyjny obchodów ma powołać Rosyjskie Towarzystwo Historyczne. Wcześniej Putin mówił o potrzebie ""obiektywnej analizy"" 1917 roku.","Zgodnie z rozporządzeniem podpisanym przez szefa państwa Rosyjskie Towarzystwo Historyczne (RIO) ma powołać komitet, który zajmie się ""przygotowaniem i przeprowadzeniem wydarzeń poświęconych stuleciu rewolucji 1917 roku"". Po utworzeniu komitetu ma on w ciągu miesiąca opracować plan rocznicowych obchodów. W Rosji w 1917 roku, pod koniec I wojny światowej, doszło do dwóch wydarzeń określonych później mianem rewolucji. Najpierw w wyniku rewolucji lutowej obalony został carat i powstał rząd tymczasowy. Później, w listopadzie (według starego stylu) doszło do zbrojnego przejęcia władzy przez bolszewików, czyli rewolucji październikowej. O tym, że koordynacją obchodów może zająć się RIO, prasa rosyjska pisała w zeszłym tygodniu. Przedstawiciel organizacji powiedział dziennikowi ""Kommiersant"", że aktywna praca nad przygotowaniem jubileuszu już trwa, jednak nie jest jasne, czy powstanie jeden komitet organizacyjny obchodów. RIO pracuje nad przygotowaniem wydarzeń związanych ze wszystkimi najważniejszymi wypadkami roku 1917 roku, w tym obiema rewolucjami, zrzeczeniem się tronu przez cara Mikołaja II, powstaniem generała Ławra Korniłowa i działalnością ""białych"", czyli sił walczących z bolszewikami podczas wojny domowej. Na czele RIO stoi obecnie Siergiej Naryszkin, szef Służby Wywiadu Zagranicznego, do niedawna przewodniczący niższej izby parlamentu Rosji. Współprzewodniczącymi są m.in. historycy zasiadający w Rosyjskiej Akademii Nauk (RAN), prof. Anatolij Torkunow i prof. Aleksandr Czubarian. Torkunow był ze strony rosyjskiej współprzewodniczącym polsko-rosyjskiej Grupy do Spraw Trudnych. RIO działa od 2012 roku, ale odwołuje się do tradycji powołanego w XIX wieku Imperatorskiego Rosyjskiego Towarzystwa Historycznego. 1 grudnia Putin w dorocznym orędziu do Zgromadzenia Federalnego, czyli dwóch izb parlamentu Rosji, powiedział, że społeczeństwo potrzebuje głębokiej i obiektywnej analizy wydarzeń 1917 roku i wymienił rewolucję lutową oraz październikową. Ocenił, że lekcje historii są potrzebne dla pojednania i umocnienia zgody w społeczeństwie. Jako niedopuszczalne określił przenoszenie rozdźwięków i krzywd z przeszłości do teraźniejszości. Podkreślił także, że niedopuszczalne jest - spekulowanie we własnych interesach, w tym politycznych, na tragediach, jakie dotknęły praktycznie każdą rodzinę w Rosji, bez względu na to, po której stronie barykady stali wówczas nasi przodkowie.",Putin polecił rozpoczęcie przygotowań do obchodów rewolucji 1917 roku,
https://wiadomosci.onet.pl/politico/konflikt-na-ukrainsko-wegierskiej-granicy-angazuje-takze-rosje-i-ameryke/1y061bp,Przez ukraińskie Zakarpacie biegnie polityczny uskok tektoniczny,"Ledwie sto kilometrów od południowych stoków Bieszczad, na graniczącym z Węgrami ukraińskim Zakarpaciu, tli się konflikt, który wpływa na najważniejsze wydarzenia polityczne świata. W tamtejszy etniczny spór aktywnie miesza się Rosja, wykorzystuje go w swojej retoryce prezydent Donald Trump i nawet Polska została w to niechcący wciągnięta, pisze dla POLITICO niezależny dziennikarz Ian Bateson.","Artykuł w oryginale na stronie POLITICO.eu Festyn we wsi Czoma na południowo-zachodnim krańcu Ukrainy, jeśli by go traktować jako symptom kryzysu dyplomatycznego, wygląda całkiem niewinnie. Ale jeśli przyjrzymy się bliżej, to wyraźnie widać oznaki napięcia. Niewielki tłum zebrał się przy miejscowym cmentarzu na święto kultury węgierskiej. Na tych terenach wielu ludzi jest przekonanych, że w IX wieku to tędy właśnie pierwsi jeźdźcy węgierscy przeszli Karpaty i wkroczyli na obszar Europy Środkowej. Ta część Ukrainy kiedyś należała do Węgier. Sądząc z zachowania zgromadzonych, wielu z nich wolałoby, żeby znów tak było. Tłum milczy, kiedy grany jest hymn Ukrainy, ale zaraz potem śpiewa hymn Węgier. Sporo ludzi ma zegarki nastawione na czas środkowoeuropejski, taki, jaki obowiązuje w Budapeszcie, a nie na kijowski. – Cmentarz jest ważny, bo Ukraińcy twierdzą, że Węgrzy nie są tu miejscową ludnością, ale to on jest świadectwem, że mieszkamy tu co najmniej od IX wieku – mówi Andras Mester, wójt sąsiedniej wsi. Pod koniec dnia ludzie się rozchodzą, nie niepokojeni, a właściwie prawie nie zauważeni przez lokalne władze. Te obchody jednak to fragment znacznie szerszej próby sił między Budapesztem, a Kijowem, która nabrała intensywności w 2017 r. i jest jedną z dalszych konsekwencji konfliktu między Rosją, a Ukrainą. Niesnaski zaczęły się na dobre, kiedy w owym roku Kijów ograniczył możliwość używania języka rosyjskiego w szkołach, a przy tym niechcący ograniczył prawa mniejszości węgierskiej. Decyzja ta pozostaje punktem zapalnym dla węgierskich nacjonalistów takich jak premier Węgier Viktor Orbán. W znacznej mierze to on przyczynił się do podsycania kryzysu i w odwecie za ustawę językową zablokował proces wstępowania Ukrainy do NATO i UE. Jego rząd szczodrze wspiera mniejszość węgierską na tym obszarze i przyznał jej członkom paszporty, chociaż Kijów zakazuje posiadania podwójnego obywatelstwa. W szeroko rozpowszechnionym klipie z 2018 r. węgierski konsul wznosi toast na cześć grupy nowych posiadaczy paszportów, mówiąc: ""Nie mówcie nic ukraińskim władzom"". Wielu z nich przekracza granicę, aby głosować na Węgrzech w wyborach lokalnych. – Węgrzy na Ukrainie kochają Orbána – mówi mi w trakcie festynu László Brenzovics, do lipca jedyny poseł narodowości węgierskiej do Rady Najwyższej. – On zapewnił im znaczne wsparcie. Kiedy Rada uchwalała prawo ograniczające stosowanie w szkołach innych języków niż ukraiński, nikt się nie przejmował mniejszością węgierską. Debata nad ustawą nakazującą, aby to ukraiński był dominującym językiem w nauczaniu, skupiała się na tym, jak ograniczyć stosowanie rosyjskiego. Rosyjski bowiem uznano za zagrożenie dla bezpieczeństwa po tym, jak Moskwa wykorzystała obecność rosyjskojęzycznej ludności na Krymie i we wschodnich obwodach kraju jako pretekst do interwencji. Nie było wtedy jasne, jaki nowe prawo wywrze skutek, jeśli chodzi o używanie innych języków, np. węgierskiego. Niektórzy posłowie twierdzili, że wprowadzono wyjątek dla urzędowych języków krajów UE, ale tak nie było. – Strzelając do Rosji, trafili w Węgry – powiedziała Beatrix Tölgyesi, wykładająca na budapeszteńskim uniwersytecie Loránda Eötvösa. Sprawy szybko obrały jak najgorszy obrót. Węgry zaczęły blokować spotkania na wysokim szczeblu Ukrainy z NATO, a w lutym 2018 r. konflikt doszedł do tego, że dwa razy podpalono ośrodek kultury mniejszości węgierskiej w zakarpackim Użhorodzie. Pozostaje niejasne, kto zlecił te ataki. Władze w Kijowie zarzucają Moskwie urządzenie prowokacji. W Polsce od marca trwa proces trzech powiązanych z Rosją skrajnych prawicowców, oskarżonych o pierwszy z tych ataków, zaś dwaj Ukraińcy, którzy twierdzą, że zostali wynajęci do drugiego ataku, stanęli przed sądem na Ukrainie. – Rosjanie nigdy nie zaniechają pozamilitarnych działań na Ukrainie. Będą manipulować kwestią mniejszości narodowych – powiedział były minister spraw zagranicznych Ukrainy Pawło Klimkin, który ustąpił ze stanowiska w sierpniu. Budapeszt jest innego zdania. – Według nas źródłem problemów i ataków jest Ukraina, nie Rosja – twierdzi Attila Demkó, były wysoki urzędnik ministerstwa obrony Węgier. Od kiedy w maju wybory prezydenckie na Ukrainie wygrał Wołodymyr Zełenski, zarówno Kijów, jak i Budapeszt twierdzą, że zaangażowały się w poprawę wzajemnych relacji. Ale na razie nie widać oznak, by napięcie osłabło. W październiku Węgry znów urządziły pokaz siły w ramach NATO, wetując deklarację w sprawie Ukrainy, ponieważ nie wspominano w niej o obowiązku ochrony mniejszości węgierskiej. Po poprawce deklaracja NATO wzywała Ukrainę do ""poszanowania"" praw mniejszości i wprowadzenia zmian w prawie oświatowym. – Węgry nie poświęcą swojej ludności zakarpackiej na rzecz geopolityki – oświadczył wówczas minister spraw zagranicznych Péter Szijjártó. Orbán wykorzystał sprawę, aby zbliżyć się do najważniejszych sojuszników takich jak USA i Rosja oraz wzmocnić nacjonalistyczny przekaz. Podczas spotkania z Donaldem Trumpem w Białym Domu w maju wypowiadał się bardzo krytycznie o Ukrainie, a zwłaszcza o sposobie traktowania mniejszości węgierskiej. Kilka dni po rozmowie z Orbánem, Trump mówił, że Ukraińcy to ""straszni ludzie"" i ""wszyscy są skorumpowani"". Nielegalne naciski Białego Domu na Zełenskiego stały się podstawą rozpoczęcia wobec prezydenta USA procedury impeachmentu – w tej sytuacji jedną z linii obrony Trumpa jest próba dyskredytacji Kijowa. Budapeszt planuje wydać prawie 17 mln dol. na przyszłoroczne obchody upamiętnienia setnej rocznicy traktatu z Trianon, podpisanego na zakończenie I wojny światowej, w myśl którego Węgry utraciły około dwóch trzecich ludności i terytorium (w tym ten gospodarczo zapóźniony południowo-zachodni kraniec Ukrainy, gdzie leży wieś Czoma). Rząd ogłosił plan zbudowania granitowej alei prowadzącej do budynku parlamentu ze ścianami zapełnionymi nazwami 13 tys. miejscowości znajdujących się obecnie na Ukrainie, w Rumunii i Serbii, a będących niegdyś częścią Węgier. Nie jest jasne, co wydarzy się dalej. Spór o ustawę językową opóźnił wejście jej w życie aż do 2023 r. Nie wiadomo też, w jaką stronę pójdzie polityka zagraniczna pod rządami Zełenskiego. Jednak według ekspertów, skuteczne utrącenie przez Węgry inicjatyw NATO w sprawie Ukrainy, stawia pod dużym znakiem zapytania jej ewentualne wejście do tego sojuszu albo do UE. Spór ten pokazuje również Rosji, do jakiego stopnia NATO jest podzielone w sprawie Ukrainy. Przede wszystkim jednak konflikt ten wzmacnia ogólne poczucie niepewności politycznej i ekonomicznej wśród ukraińskich Węgrów. Tysiące z nich już wyjechało za pracą na Zachód. Ci, co zostali, mówią, że czują się w nieprzyjemnym stanie zawieszenia. – Dla nas najważniejsze są dzieci, a nie żadna polityka – mówi Maria Kesler, Ukrainka w węgiersko-ukraińskiej szkole w Jasini w obwodzie zakarpackim. Jej szkoła wiele lat temu wprowadziła dwujęzyczne nauczanie, aby zaspokoić potrzeby mieszanej ludności. Teraz obawia się, że nowe prawo to uniemożliwi, co tylko zwiększy napięcia na miejscu. – Jesteśmy zakładnikami całej tej sytuacji – mówi Kesler. Ian Bateson jest dziennikarzem pracującym na Ukrainie i stypendystą Instytutu Nauk o Człowieku w Wiedniu. Prace nad tekstem były możliwe dzięki wsparciu programu „Reporterzy w terenie” prowadzonym przez Fundację Boscha wespół z organizacją dziennikarską n-ost.",Ukraińska flaga na Zakarpaciu,
https://wiadomosci.onet.pl/tylko-w-onecie/podsumowanie-tygodnia-najwazniejsze-wydarzenia-w-polsce-i-na-swiecie/6wvkz9n,Podsumowanie tygodnia. Najważniejsze wydarzenia w Polsce i na świecie,Nowe połączenie Rosji z okupowanym Krymem; Putin atakuje Polskę; Protesty wobec słów Putina UE stawia Brytyjczykom warunki; Pożary trawią Australię; Abp Jędraszewski atakuje ekologów; 20 ofiar na drogach w Wigilię i święta.,,,
https://wiadomosci.onet.pl/swiat/rosja-proponuje-grecji-pozyczke-z-nieistniejacego-banku/flrszj,Rosja proponuje Grecji pożyczkę z nieistniejącego banku,"Putin wdzięczy się do Grecji, licząc, że bankrut wpadnie w jej ramiona i to rozbije Europę. Tymczasem Grecja nie powinna dać się omamić, Rosja nie da jej żadnych pieniędzy. Mogą je zapewnić tylko europejscy podatnicy, którzy zostali wmanewrowani w ratowanie Grecji przez prywatne międzynarodowe instytucje finansowe. Czy to one stoją dziś za decyzjami europejskich polityków? I czy to początek końca Angeli Merkel? O tym w rozmowie z Biznes.pl mówi Maciej Jędrzejak, dyrektor zarządzający Saxo Bank w Polsce.","Agata Kołodziej, Biznes.pl: Rosja coraz śmielej wyciąga rękę do Grecji. Wiceminister finansów Rosji powiedział we wtorek w wywiadzie dla „Indeks Bezopasnosti"", że Grecja może otrzymać finansowanie od banku BRICS. Ten bank to odpowiedź Brazylii, Rosji, Indii, Chin i RPA na dominację Banku Światowego, w którym karty rozdają kraje Zachodu. Problem w tym, że choć rosyjski wiceminister już oferuje Grecji pieniądze w ramach pożyczek z BRICS, sam bank jeszcze nie istnieje. Jego utworzenie kraje grupy BRICS dopiero zapowiedziały w ubiegłym roku po szczycie grupy BRICS z Durbanie w RPA. Dziś rozpoczyna się kolejny szczyt tej grupy w Ulfie. W co gra Rosja? Zaoferowanie Grecji pożyczki to blef, żeby skusić bankruta i przeciągnąć go na swoją stronę? A może nowy bank światowy rzeczywiście ma szansę powstać, może nawet dziś, i mieć realny wpływ na przebudowanie międzynarodowego systemu finansowego? Maciej Jędrzejak, dyrektor zarządzający Saxo Bank w Polsce: Zaloty Putina do Grecji trwają już od kilku miesięcy, właściwie od momentu, kiedy premier Tsipras spotkał się z Władimirem Putinem widać, że nabrał wiatru w żagle, czując wsparcie ze strony Rosji. Teraz dochodzimy do ekstremum, jeśli chodzi o negocjacje między Grecją a Unią Europejską, więc nie należy się dziwić, że Rosja robi i będzie robiła takie „wrzutki” jak ta propozycja. Destabilizacja systemu europejskiego żywotnie leży w jej interesie i jest jednym z celów polityki międzynarodowej Władimira Putina. Inną kwestią jest to, czy Grecja pójdzie w kierunku Rosji. Na razie Grecja stoi przed dylematem, czy pozostać w unii monetarnej, czy z niej wyjść. Pamiętajmy też, że nikt nie mówi o wyjściu Grecji z Unii Europejskiej. Nie wydaje mi się, żeby Grecy wpadli na tak szalony pomysł. Trzeba byłoby pójść daleko w geopolitical fiction, żeby przewidywać, czy Grecy mogliby się zdecydować na wyjście z Unii. Jednak na pewno Władimir Putin zrobi wszystko, żeby podawać Grekom pomocną dłoń. Czyli Grecy rzeczywiście mają alternatywę w postaci Rosji, która ich uratuje? Nie, to będzie tylko PR-owa pomocna dłoń, nie będą za tym szły konkretne pieniądze, bo gospodarka rosyjska jest zanurzona po uszy w kłopotach. Wsparcie polityczne na pewno będzie i może się zaraz okazać, że to jest klin, który Rosjanie będą chcieli wbić i właśnie wbijają w stosunki wewnątrzeuropejskie. Tak samo, jak rozgrywają relacje pomiędzy Niemcami a Francją. Rosja po prostu przypomina sobie o tym, że należy jej się miejsce wśród mocarstw światowych. Słabo to wygląda. Wracając do banku BRICS, zapowiedź jego stworzenia padła już ponad rok temu i nic w tej sprawie się nie wydarzyło, poza tym sama Rosja nie ma pieniędzy, żeby powoływać wielką instytucję finansową, która mogłaby zdestabilizować obecny układ sił. Czy bank BRICS naprawdę ma szansę powstać, czy to tylko straszak? Ten bank o tyle nie jest blefem, że Rosji zależy na stworzeniu struktur, które będą przeciwwagą choćby dla Unii Europejskiej i gospodarki amerykańskiej na świecie. Jednak siły ekonomicznej nie należy się w tym projekcie upatrywać, bo gospodarka rosyjska sama ma kłopoty. Zresztą, czym jest gospodarka rosyjska? Przecież to jest duża stacja benzynowa w pełni uzależniona od cen ropy. Pamiętajmy, że ZSRR upadło tak naprawdę przez ceny ropy naftowej. Oczywiście można z tym stwierdzeniem dyskutować, ale faktem jest, że kiedy OPEC zalał rynek tanią ropą i ceny spadły poniżej 10 dol. za baryłkę, Związek Radziecki przestał po prostu funkcjonować. Mamy teraz powtórkę z rozrywki. Po tę samą broń sięgnięto w momencie, kiedy Stany Zjednoczone i Zachód chciały interweniować w kwestii Ukrainy. Czy Grecja dostanie pieniądze z BRICS? Wątpię. Grecja ma przed sobą, upraszczając oczywiście, dwa scenariusze. Jeden to grexit – Grecja wychodzi z unii monetarnej, emituje swój pieniądz, grecki bitcoin czy drachmę, nieważne. Drugi scenariusz to przeciąganie sprawy, kupowanie czasu i przeprowadzanie pseudoreform, bo na razie nie ma mandatu do robienia prawdziwych reform. Patrząc z tej perspektywy, Europa sama siebie oszukuje od 2010 roku. Robią to w dużej mierze politycy, nie wiem, czy świadomie, czy nieświadomie, czy są tylko instrumentami w rękach dużych instytucji finansowych, ale takie są fakty. Europa została „wpuszczona” w ten kryzys. Sugeruje Pan, że to wielkie korporacje finansowe wmanewrowały Europę w grecki kryzys, a politycy są tylko ich marionetkami? Przede wszystkim to nie jest kryzys grecki, ale de facto kryzys zadłużenia. W momencie, w którym kilka lat temu ten kryzys się rozkręcał, greckie w większości banki należały do prywatnych instytucji europejskich, na przykład francuskich. Z drugiej strony emitowany przez Grecję dług był w rękach tym razem przede wszystkim niemieckich instytucji, choć oczywiście nie tylko. Tymi wierzycielami były w większości instytucje prywatne. Gdyby: bądź greckie banki, bądź sama Grecja upadła, uderzenie wymierzone byłoby w prywatne instytucje finansowe, które w rezultacie musiałyby być ratowane przez rządy. To politycznie wyglądałoby bardzo słabo. Dużo lepiej to wygląda, jeśli ten problem się rozmyje, jeżeli okaże się, że to nie prywatny bank źle zarządzał polityką kredytową i dlatego ma kłopoty, a teraz rząd musi go ratować, ale to Grecja sama wpakowała się w kłopoty, które my podatnicy europejscy solidarnie próbujemy udźwignąć. W ciągu pięciu lat greckiego kryzysu toksyczne, śmieciowe aktywa zostały przesunięte z instytucji prywatnych do państwowych, żeby koszty ratowania bądź upadku Grecji ponieśli podatnicy, a nie wielkie korporacje? To trochę wygląda tak, że solidaryzm europejski został wykorzystany przez niektórych graczy z rynku finansowego. Komu teraz bardziej zależy na osiągnięciu kompromisu? Grecji czy europejskim wierzycielom? Bo można odnieść wrażenie, że Grecja ma mocną pozycję negocjacyjną w tej chwili, i to politycy na Zachodzie drżą o to, by nie odwróciła się do nich plecami. Tak, bo Grecy już wzięli, co mieli wziąć. Przez wiele lat korzystali z wiarygodności europejskiej, mogli żyć na kredyt, bo dzięki uczestnictwu w unii monetarnej mogli korzystać z tanich źródeł finansowania, które tak naprawdę dla tej gospodarki nie powinny być udostępnione. Pożyczano pieniądze na warunkach nieadekwatnych dla tej gospodarki i w tej chwili Grecja mówi: nie chcemy tego spłacać. Z drugiej strony wielu ekonomistów twierdzi, że działania, jakie MFW zalecał Grecji, były niewłaściwe, a sam MFW przyznaje, że grecki dług jest niespłacalny. Tak, jeżeli już mamy szukać winnych, to prawda, że Grecy nie grali w tę grę sami ze sobą, ktoś po pierwsze wpuścił ich do unii, ktoś pożyczał im potem pieniądze, a na koniec ktoś wpuszczał ich w programy pomocowe. Po co? Żeby kupić czas, żeby doprowadzić do sytuacji, że grecki dług, który był w rękach zachodnich banków, stał się długiem publicznym i długiem podatnika – po to potrzebny był ten czas. Dziś Trojce jest łatwiej niż pięć lat temu wypuścić Grecję ze strefy euro. Najczęściej poruszanym argumentem za zatrzymaniem Grecji w strefie euro jest stworzenie precedensu – jeśli Grecja wyjdzie, o opuszczeniu strefy mogą myśleć również inne kraje i wielki projekt europejski się rozsypie. Nie mówi się zaś o tym, o czym mówiło się jeszcze na początku tzw. greckiego kryzysu kilka lat temu: najwięcej na problemach Grecji zyskują Niemcy. Osłabienie euro wzmacnia eksport, na nim właśnie opera się niemiecka gospodarka. Na ile to jest powód, dla którego Angela Merkel wciąż nie powiedziała Grecji „wynocha”? To właśnie jest moim zdaniem największa obawa niemieckich polityków. Już może nawet nie Angeli Merkel, bo może się tak zdarzyć, że dzięki temu greckiemu referendum pani Angela Merkel będzie musiała z czasem pożegnać się z władzą. I choć jest tu jeszcze wiele innych powodów, to może być początek jej końca. Jeśli Grecja, nieważne czy w sposób kontrolowany, czy nie, opuści strefę euro, a jeszcze pociągnie za sobą kilka słabszych gospodarek, to Unia stanie się takim ekskluzywnym klubem Europy, w którym będą Niemcy, Francja, Holandia, to nagle wspólna waluta po chwilowych zawirowaniach rzeczywiście się umocni. I pojawi się bardzo poważny problem, bo silnie umacniające się euro w żaden sposób nie będzie wspierało eksportu, a główna lokomotywa europejskiej gospodarki, czyli Niemcy, opiera się na eksporcie. Ci sami podatnicy, którzy będą szczęśliwi, że nie muszą już więcej płacić za długi Greków, mogą stracić pracę, bo może się okazać, że bezrobocie w Niemczech będzie gwałtownie rosło i będzie to bezrobocie wynikające z dużych problemów strukturalnych, nad którymi nie da się zapanować w prosty sposób, bo dodruk pieniądza nie wchodzi w grę. Niemcy bardzo się boją inflacji, bo pamiętają jeszcze to, co działo się w latach 30. i zdają sobie sprawę, że zalewanie rynku pustym pieniądzem jest bardzo niebezpieczne.","Maciej Jędrzejak, dyrektor zarządzający Saxo Bank w Polsce",
https://wiadomosci.onet.pl/swiat/odtajniony-raport-mowi-o-dzialaniach-putina-w-celu-pomocy-trumpowi-w-wyborach/sgxj9pf,Odtajniony raport mówi o działaniach Putina w celu pomocy Trumpowi w wyborach.,"Amerykańskie agencje wywiadowcze są jednomyślne: Rosja przeprowadziła kompleksową ""cyber-kampanię"" w celu wpłynięcia na wyniki wyborów prezydenckich w USA. Operacja została zlecona przez prezydenta Rosji Władimira Putina i miała doprowadzić do wyboru Donalda Trumpa poprzez dyskredytację jego rywalki Hillary Clinton.","Ujawnione treści tajnego raportu amerykańskich agencji wywiadowczych mówią wprost o działaniach na ""zamówienie"" Putina, które miały osłabić zaufanie w amerykańskie wybory i wesprzeć Donalda Trumpa - pisze The Washington Post. Sankcje związane są z ingerowaniem w amerykańskie wybory prezydenckie - poinformował ""New York Times"". Reuters podał, że chodzi o dyplomatów w Waszyngtonie i San Francisco. Raport przedstawia rosyjską ingerencję jako działanie bez precedensu co do skali dotychczasowego szpiegostwa związanego z wyborami. Kampania, zdaniem służb, została zamówiona przez samego Putina, który początkowo zamierzał podważyć zaufanie społeczne do procesów demokratycznych w USA poprzez ""oczernianie"" Hillary Clinton i ataki na jej sztab wyborczy. Jednak w toku kampanii Rosja zaczęła w sposób wyraźny preferować Donalda Trumpa i wielokrotnie usiłowała zdyskredytować Clinton. Powodem, dla którego Władimir Putin miałby starać się odsunąć prawdopodobieństwo wygranej Hillary Clinton jest fakt, że od lat postrzegał jej komentarze pod swoim adresem jako lekceważące i mógł się spodziewać, że będzie ona kontynuować wobec Rosji politykę sankcji Baracka Obamy. W osobie Donalda Trumpa pokładał, natomiast, nadzieje zbudowania partnerskich stosunków z USA na arenie międzynarodowej. Ujawniony dokument prezentuje szczegółowy opis wielopoziomowych interwencji z zewnątrz w filary amerykańskiej demokracji. Amerykańskie agencje wywiadowcze nie mają wątpliwości, że rosyjski wywiad wojskowy GRU stworzył osobę zwaną Gucifier 2.0 oraz stronę internetową DCLeaks.com na której publikowano kompromitujące demokratów maile wykradzione m.in. ze skrzynki pocztowej szefa sztabu wyborczego Hillary Clinton Johna Podesty. Według raportu, Rosjanie do wywarcia wpływu na przebieg wyborów mieli używać swoich agencji rządowych, finansowanych przez Państwo mediów, organizacji pozarządowych, opłacanych użytkowników mediów społecznościowych oraz ""trolli"". Jak twierdzi ""The Washington Post"", Donald Trump opuścił dzisiejszy brefing najwyższych urzędników wywiadu na temat raportu, sprawiając po raz pierwszy wrażenie, iż przyjął do wiadomości fakt, że Moskwa starała się mu pomóc w zwycięstwie. Niemniej w oświadczeniu wydanym zaledwie kilka minut po spotkaniu stwierdził, że jego zdaniem nie było absolutnie żadnego wpływu z zewnątrz na wynik wyborów. W wywiadzie udzielonym wcześniej dla New York Times'a oświadczył, że poszukiwania dowodów na rosyjski ""hacking"" jest ""politycznym polowaniem na czarownice"". Jego wcześniejsze reakcje na doniesienia służb znalazły reakcję w słowach wiceprezydenta Joe Biden'a, który doradził Trumpowi: - Dorośnij Donald. Dorośnij. Czas być dorosłym. (…) Jesteś prezydentem. Departament Bezpieczeństwa Wewnętrznego Stanów Zjednoczonych określił amerykańską infrastrukturę wyborczą jako szczególnie narażoną na ataki hakerskie. Sekretarz Departamentu Jeh Johnson powiedział, że amerykański rząd powinien podjąć kroki mające na celu zabezpieczenie infrastruktury związanej z wyborami. Dotyczy to lokali wyborczych, baz wyborców oraz urządzeń do głosowania. Wiceprezydent-elekt Mike Pence poinformował z kolei, że Donald Trump podejmie ""agresywne działania"", aby zabezpieczyć rządowe systemy informatyczne przed ewentualnymi atakami hakerów.",Władimir Putin,
https://wiadomosci.onet.pl/swiat/prezydenci-putin-i-asad-rozmawiali-o-konferencji-w-genewie/t27pr,Prezydenci Putin i Asad rozmawiali o konferencji w Genewie,"Prezydent Rosji Władimir Putin rozmawiał dziś telefonicznie z prezydentem Syrii Baszarem el-Asadem - poinformował Kreml. Rozmawiano o przygotowaniach do konferencji Genewa 2, zniszczeniu syryjskiej broni chemicznej i sytuacji humanitarnej w Syrii.","- Władimir Putin położył akcent na wysiłki Rosji i jej partnerów w celu przygotowania międzynarodowej konferencji Genewa 2 oraz wyraził zadowolenie ze zgody prezydenta Asada na wysłanie na konferencję rządowej delegacji - głosi komunikat służb prasowych Kremla. - Wyrażono też nadzieję, że główne syryjskie ugrupowania opozycyjne wykażą konstruktywne zbliżenie stanowisk i wezmą udział w konferencji - czytamy w komunikacie. Rosyjski prezydent ""z zadowoleniem przyjął uzgodnienie współpracy w kwestii zniszczenia syryjskiego arsenału broni chemicznej między władzami syryjskimi a misją ONZ-owskiej Organizacji ds.Zakazu Broni Chemicznej (OPCW)"". Poruszając kwestię sytuacji humanitarnej w Syrii ""Putin wyraził zaniepokojenie informacjami o systematycznych prześladowaniach przez ekstremistów w Syrii chrześcijan i innych religijnych mniejszości"". Prezydent Rosji ""ma też nadzieję, że syryjskie władze zrobią wszystko, co możliwe, aby złagodzić cierpienia ludności cywilnej i doprowadzić do pokoju między wyznaniami"". Prezydent Asad ze swej strony podziękował Rosji za pomoc i wsparcie udzielone syryjskiemu narodowi. Dziś zbliżony do władzy syryjski dziennik ""Al Watan"" poinformował, że konferencja pokojowa w Genewie w sprawie pokoju w Syrii rozpocznie się 12 grudnia. Powołując się na źródło dyplomatyczne w Paryżu, dziennik pisze, że sekretarz stanu USA John Kerry poinformował swego francuskiego odpowiednika Laurenta Fabiusa, że sekretarz generalny ONZ Ban Ki Mun 25 listopada ogłosi o rozpoczęciu 12 grudnia konferencji Genewa 2.",Władimir Putin (Fot. PAP),
https://wiadomosci.onet.pl/swiat/naddniestrze-panstwo-ktorego-nie-ma/2q3cg,"Naddniestrze. Państwo, którego nie ma","Ludzie są tu najbiedniejsi w Europie, na fladze widnieje sierp i młot, celnicy akceptują stare paszporty ZSRR, a mundury Armii Czerwonej wciąż są tutaj w modzie. Zachęcone krymskim Anschlussem Naddniestrze, separatystyczny region Mołdawii i żywe muzeum ZSRR, właśnie poprosiło o przyłączenie do Rosji.","Przekraczając granicę na Dniestrze, warto przestawić zegarki na czas moskiewski. Warto też cofnać datę, przynajmniej o ćwierćwiecze. Pożegnać się z 2014 rokiem, pomyśleć ciepło o Leninie, uśmiechnąć się do celników, pokazać wizę i głośno akcentować słowo ""państwo"". Dla nich ten paszportowy festiwal jest ważny. Chociaż to, jakim dokumentem się dysponuje, ma już mniejsze znaczenie. Nawet stary, zakurzony paszport ZSRR otworzy szlaban. Celnicy uwielbiają też zadawać setki szczegółowych pytań o powód wizyty i o to, czy nie przewozi się narkotyków w brudnej bieliźnie. Pytają też, ile podróżny ma ze sobą pieniędzy i w jakiej walucie. W Naddniestrzu płaci się w rublach naddniestrzańskich. Jedno euro to około 14 rubli. Cóż z tego, że tę walutę uznaje tylko Rosja, a na świecie jest ona tyle warta, ile banknoty z ""Monopolu"". W sklepach nikt się nie będzie pytał, co o Naddniestrzu sądzi Międzynarodowy Fundusz Walutowy. O wiele większą podnietę budzą tu ostatnie powiewy wiosny z putinowskiej Rosji. Państwo-widmo Naddniestrze to wąski pas ziemi pomiędzy Mołdawią a Ukrainą. Długi na ok. 200 km, szeroki na 20. Powierzchnią porównywalny do Luksemburga. Granicę wyznacza Dniestr. Formalnie to część Mołdawii, ale według mieszkańców tego regionu to niezależne państwo. O ile niezależnością można nazwać całkowitą zależność od Władimira Putina. Wszystko zaczęło się wraz z upadkiem ZSRR. Wtedy to w Naddniestrzu, które w wyniku decyzji Rosjan przypadło niegdyś Mołdawskiej SRR, a nie Ukraińskiej SRR, zaczęli się buntować jego rosyjskojęzyczni mieszkańcy. Sprzeciwiali się coraz większej niezależności Mołdawii od ZSRR. Według ostatniego radzieckiego spisu ludności z 1989 roku 39 proc. populacji Naddniestrza stanowili Mołdawianie, 26 proc. Ukraińcy, a 23 proc. Rosjanie. Dwie ostatnie mniejszości najbardziej obawiały się, że niepodległa Mołdawia wejdzie w skład Rumunii, bo takie ciągoty istotnie miała i wciąż ma część Mołdawian. Szokiem było nadanie językowi rumuńskiemu zapisywanemu za pomocą alfabetu łacińskiego statusu oficjalnego języka Mołdawii. Wtedy miarka się przebrała. W 1990 roku rosyjskojęzyczna większość ogłosiła powstanie Naddniestrzańskiej Republiki Mołdawskiej. Wyłoniono separatystyczne władze, które nie zostały uznane przez mołdawski rząd w Kiszyniowie. Utworzono specjalne milicje, które z czasem przekształcono w armię. Do dziś zresztą na ulicach można spotkać Naddniestrzan maszerujących w mundurach Armii Czerwonej - 50 proc. mieszkańców regionu jest w jakiś sposób, pośrednio lub bezpośrednio, związanych z armią. Po wyrzuceniu Mołdawian z urzędów, w marcu 1992 roku wybuchła wojna domowa. Już w lipcu podpisano w Moskwie porozumienie o zakończeniu walk, ale konfliktu nie rozwiązano. Regionu miały pilnować wojska rosyjskie, mołdawskie i naddniestrzańskie. W 1995 roku rosyjska Duma ogłosiła region strefą strategicznych interesów Rosji, a Naddniestrzanie w referendach opowiedzieli się za pozostaniem rosyjskich wojsk na swoim terytorium i przypieczętowali niepodległość. Skoro jednak jest ona do dziś nieuznawana przez nikogo poza Abchazją, Osetią i Górskim Karabachem, przy okazji krymskiego Anschlussu odgrzano pomysł przytulenia się do Rosji. Na początku tego tygodnia parlament naddniestrzański poprosił o rozważnie takiej możliwości. Duma ma się zająć stosownym prawem jeszcze w tym tygodniu. Ale gdzie Naddniestrze, a gdzie Krym? Rosyjski utrzymanek Naddniestrze to już de facto Rosja. Żeby ułatwić Naddniestrzanom podróże, Federacja Rosyjska rozdaje im paszporty jak cukierki. Na ulicach wciąż są obecne wojska rosyjskie. W regionie stacjonuje 1,3 tys. żołnierzy z Rosji. Na fladze widnieje sierp i młot, emblematy, których wyrzekli się nawet najbardziej twardogłowi postkomuniści z byłych republik ZSRR. Dwie trzecie z ok. półmilionowej populacji Naddniestrza wciąż stanowią Ukraińcy i Rosjanie. Czy ten region będzie drugim Krymem? To możliwe, chociaż połknięcie Naddniestrza pociągnie za sobą dalsze koszty na arenie międzynarodowej, a dla Rosjan nie ma ono takiego znaczenia symbolicznego, jak Krym. Tym bardziej, że bez Rosji i tak nie byłoby Naddniestrza. W jej granicach, czy też poza nimi. Otóż w samej Mołdawii, najbiedniejszym kraju Europy, PKB per capita, którym mierzy się stopę życia, w 2012 roku wyniósł 3,4 tys. dolarów. Stopa ta jest jeszcze niższa w Naddniestrzu. Chociaż trudno o oficjalne i miarodajne statystyki dla Naddniestrza, szacuje się ją na ok. 1,9 tys. dolarów na osobę. To niemal 11 razy mniej niż w Polsce. Jeśli rozpatrywać ten separatystyczny region jako państwo, jak chcieliby tego Naddniestrzanie, byłoby ono najbiedniejszym państwem w Europie. I chociaż jego mieszkańcy twierdzą, że żyje im się lepiej niż Mołdawianom po drugiej stronie Dniestru, to jest to bardzo subiektywna ocena zlepiona z antymołdawską paranoją. Ciężko tu usłyszeć cokolwiek dobrego o Mołdawii. Ci Mołdawianie, którzy żyją w Naddniestrzu, wciąż są narażeni na pogardliwe spojrzenia, niechęć i dyskryminację przez osoby rosyjskojęzyczne. ""Rosja nawet nie uznaje niepodległości Naddniestrza - ten region funkcjonuje w dużej mierze poza systemem gospodarczym świata. Chociaż Naddniestrze może mieć bilateralne umowy z pewnymi państwami, które generują nieco handlu, to nie może korzystać z ekonomicznych dobrodziejstw globalizacji, przepływu kapitału i zagranicznych inwestycji"" - pisze William Schreiber z magazynu ""The Atlantic"". Jak zauważa w jednej ze swoich analiz Kamil Całus z Ośrodka Studiów Wschodnich, głównymi filarami ekonomii Naddniestrza są wielkie fabryki przemysłowe wybudowane jeszcze w czasach sowieckich, które wytwarzają ponad połowę jego PKB. W konsekwencji kondycja tych firm, które niemal wyłącznie produkują na eksport, ma potężny wpływ na kondycję całego Naddniestrza. Sytuacja jest ciągle niepewna, a budżet deficytowy, co jeszcze zwiększa zależność od rosyjskiego finasowania. Naddniestrze od lat jest rosyjskim utrzymankiem. To Rosja zapewnia w tym regionie wypłatę emerytur, buduje infrastrukturę i dostarcza tani gaz. Według wyliczeń Całusa Naddniestrze jest winne Gazpromowi już 3,7 mld dolarów. Da! Prezydent tego żywego muzeum ZSRR, Jewgienij Szewczuk, który jest zresztą jednym z najbardziej skorumpowanych polityków w Europie, idąc do wyborów, obiecywał, że będzie się starał uzyskać uznanie międzynarodowe dla Naddniestrza. Teraz zyskał wyjątkową szansę. Po krymskiej imprezie Putina możliwe stało się to, co jeszcze dwa miesiące temu byłoby nie do pomyślenia. Powrót do macierzy. Szef parlamentu Naddniestrza Michaił Burła wystosował na początku tygodnia do swojego odpowiednika w rosyjskiej Dumie Siergieja Naryszkina prośbę o to, aby przy tworzeniu prawa ułatwiającego przyłączanie do Rosji nowych terytoriów uwzględniono możliwość przyłączenia także jego kraju. Bowiem projekt ustawy złożony przez partię Sprawiedliwa Rosja umożliwiał przyłączenie Krymu, ale już nie Naddniestrza. Projekt został w poniedziałek wycofany i należy spodziewać się nowego, uwzgledniającego możliwość przyłączenia do Rosji innych regionów. W referendum na Krymie 96,77 proc. ludności opowiedziało się za przyłączeniem do Rosji. Naddniestrzanie mogą się pochwalić jeszcze lepszym wynikiem. W 2006 roku 97,2 proc. z nich powiedziało ""da"" dla przyłączenia do Rosji. Kiszyniów powoli ogarnia panika. Prezydent Mołdawii Nicolae Timofti dzień po złożeniu wniosku przez Burłę przestrzegał, że zgoda Rosji na włączenie Naddniestrza byłaby błędem i nie przyniosłaby nikomu korzyści. W brukselskich kuluarach też robi się nerwowo. Według ""Financial Times"" unijni dyplomaci całkiem poważnie obawiają się, że Putin otworzy w Naddniestrzu drugi front. Dlatego chcą jak najszybciej podpisać z Mołdawią umowę stowarzyszeniową, która została parafowana na szczycie Partnerstwa Wschodniego w Wilnie w listopadzie 2013 roku. Trudno jednak posądzać, aby zakłócało to spokojny sen Władimira Putina.",,
https://wiadomosci.onet.pl/swiat/komunisci-apeluja-o-ogloszenie-zaloby-narodowej/dj73x,Komuniści apelują o ogłoszenie żałoby narodowej,"Władze Komunistycznej Partii Federacji Rosyjskiej (KPRF) zaapelowały do prezydenta Rosji Władimira Putina o ogłoszenie w całym kraju żałoby narodowej po zamachach bombowych w Wołgogradzie i Piatigorsku, dwóch miastach na południu Rosji.","- W krótkim czasie w Federacji Rosyjskiej doszło do czterech głośnych zamachów terrorystycznych: trzech w Wołgogradzie i jednego w Piatigorsku. Zginęły dziesiątki ludzi - napisali w liście do Putina dwaj liderzy KPRF, Walerij Raszkin i Siergiej Obuchow. Ten pierwszy jest wiceprzewodniczącym Komitetu Centralnego (KC) partii, a drugi - sekretarzem KC. Raszkin i Obuchow zaapelowali do prezydenta o ogłoszenie żałoby narodowej w całej Rosji i odwołanie wszelkich noworocznych masowych imprez rozrywkowych. Ich organizowanie w zaistniałej sytuacji przywódcy KPRF uznali za bluźnierstwo. Zdaniem Raszkina i Obuchowa Rosja stała się celem potężnego ataku terrorystycznego. Wezwali oni Putina do wystąpienia przed obywatelami Federacji Rosyjskiej i powiedzenia, w jaki sposób zamierza przeciwdziałać zagrożeniom ze strony terrorystów. Na razie pięciodniową żałobę - od 30 grudnia do 3 stycznia - ogłosił w swoim regionie gubernator obwodu wołgogradzkiego Siergiej Bożenow. W geście solidarności z mieszkańcami Wołgogradu władze Petersburga odwołały tradycyjne przyjęcie noworoczne i pokaz sztucznych ogni. Natomiast federalne stacje telewizyjne w niedzielę i poniedziałek zrezygnowały z emisji niektórych programów rozrywkowych. W ciągu dwóch dni w dwóch w atakach terrorystycznych w Wołgogradzie - na dworcu kolejowym i w trolejbusie - zginęły 32 osoby, a 86 zostało rannych. Natomiast 21 października wskutek wybuchu bomby w autobusie komunikacji miejskiej zginęło tam sześć osób, a rannych zostało 50. Z kolei w piątek w Piatigorsku, w Kraju Krasnodarskim, w eksplozji samochodu osobowego, zaparkowanego w pobliżu komendy policji drogowej, zginęły trzy osoby.",Władimir Putin,
https://wiadomosci.onet.pl/swiat/tichonowa-jest-corka-putina-wiceprezes-rosyjskiego-zwiazku-tanca-dwukrotnie/r2pvqlc,"Tichonowa jest córką Putina? Wiceprezes rosyjskiego związku tańca dwukrotnie potwierdza, a później szybko wycofuje swoje słowa","Manfred Mohab, wiceprezes rosyjskiego związku tańca akrobatycznego potwierdził, że 31-letnia tancerka akrobatyczna Katerina Tichonowa jest córką Władimira Putina. Zrobił to dwukrotnie, a później - chwilę po opublikowaniu tej informacji przez agencję Reuters - wycofał swoje słowa.","Dziennikarze agencji Reuters zapytali w niedzielę Manfreda Mohaba, podczas imprezy World Rock'n'Roll Confederation, czy Katerina Tichonowa jest córką Władimira Putina. - Tak. Znam ją - odpowiedział. Zapytany po raz drugi, przytaknął i powiedział: ""Tak, oczywiście"". Kiedy agencja Reuters opublikowała artykuł, wiceprezes rosyjskiego związku tańca akrobatycznego zadzwonił do dziennikarzy i stwierdził, że ""nie może potwierdzić, że zna córkę pana Putina"". Dodał też, że ""nie ma z tym nic wspólnego"", a przyczyną ""nieporozumienia"" był hałas na sali oraz jego problemy z słuchem, przez które nie zrozumiał pytań dziennikarzy. Ani Kreml, ani Władimir Putin, ani sama Katerina Tichonowa nie wydali oświadczenia w tej sprawie. Nie jest to pierwsza sytuacja, w której pojawiają się informacje o tym, że Putin jest ojcem Tichonowej. Dwa lata temu stwierdził to także wiceprezes Gazprombank. Podobnie jak Mohab szybko jednak wycofał się ze swoich słów, pisząc w oświadczeniu, że był ""zaskoczony i oszołomiony"" pytaniami dziennikarzy. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Tancerka akrobatyczna Katerina Tichonowa,
http://wiadomosci.onet.pl/swiat/pew-malo-szacunku-dla-rosji-na-swiecie-najmniej-w-polsce-i-jordanii/5q6jcj,"Pew: mało szacunku dla Rosji na świecie, najmniej w Polsce i Jordanii","Ani Rosja, ani jej prezydent Władimir Putin nie cieszą się na świecie zbytnim szacunkiem lub poparciem - stwierdzają autorzy badania Pew Research Center przeprowadzonego w 40 krajach. Najsilniejsze negatywne opinie o Rosji wyrażane są w Polsce i Jordanii.","Z opublikowanego w środę przez amerykański instytut raportu wynika, że tylko 30 proc. respondentów w 39 przebadanych krajach (poza Rosją) postrzega Rosję w pozytywnym świetle. W ogromnej większości krajów opinie negatywne o Rosji przeważają nad opiniami pozytywnymi. ""Najsilniejsze negatywne przekonania o Rosji są w Polsce i Jordanii (w obu krajach wyrażało je 80 proc. respondentów). Ale antyrosyjskie uczucia są też szczególnie silne w Izraelu (74 proc.), Japonii (73 proc.), Niemczech (70 proc.) i Francji (70 proc.)"" - czytamy w raporcie. Najwięcej poparcia dla Rosji jest z kolei w Wietnamie (75 proc.). Tylko w dwóch innych krajach nieco więcej niż połowa populacji też wyraża pozytywną opinię o Rosji: w Ghanie (56 proc.) i Chinach (51 proc.). Autorzy raportu zauważają, że wizerunek Rosji jest znacznie gorszy od wizerunku Stanów Zjednoczonych w niemal każdym regionie świata. Np. w Europie pozytywną opinię o USA wyraża 69 proc., a o Rosji tylko 26 proc. ankietowanych. Różnica wynosi więc aż 43 punkty procentowe. Niemal równie duża jest w Afryce (79 proc. przychylnych opinii o USA i 37 proc. o Rosji). Tylko na Bliskim Wschodzie opinie o Rosji i USA są porównywalne, dość negatywne o obu krajach. Tylko 29 proc. badanych mieszkańców tego regionu wyraziło się pozytywnie o USA i jeszcze mniej, bo 25 proc. o Rosji. Także w USA wizerunek Rosji bardzo pogorszył się w ostatnich latach. Jeszcze w 2011 roku około połowy Amerykanów (49 proc.) wyrażało pozytywną opinię o Rosji. Ale w 2015 ten odsetek spadł do 22 proc. Pozytywne nastawienie Rosjan do USA spadło jeszcze bardziej. W 2013 roku 51 proc. Rosjan pozytywnie oceniało USA, a w 2015 już tylko 15 proc. W Niemczech jeszcze w 2010 roku połowa społeczeństwa postrzegała Rosję w przychylnym świetle, a w 2015 roku tylko 27 proc. ""Niemniej jednak ta liczba wzrosła z 19 proc. w 2014 roku, pomimo utrzymujących się napięć wokół Ukrainy"" - zauważają autorzy raportu. Wizerunek prezydenta Putina na świecie jest jeszcze gorszy od wizerunku Rosji i znacznie gorszy od wizerunku prezydenta USA Baracka Obamy. Podczas gdy w Rosji Putin cieszy się poparciem aż 88 proc. mieszkańców, w pozostałych 39 przebadanych krajach w pozytywnym świetle postrzega go zaledwie 24 proc. Najwięcej krytyków rosyjski prezydent ma w Hiszpanii (92 proc. wyraża brak zaufania do niego), Polsce (87 proc.), Francji (85 proc.) i na Ukrainie (84 proc.). W Polsce zaufanie do Putina wyraziło w badaniu 9 proc. respondentów, a pozytywną opinię o Rosji 15 proc. Autorzy raportu odnotowują też znaczącą poprawę wizerunku Chin w Rosji w ciągu zaledwie jednego roku. W 2014 roku 64 proc. Rosjan wyrażało się pozytywnie o Chinach (mniej więcej tyle samo, co przez cały okres od 2007 roku), a obecnie aż 79 proc. Badanie przeprowadzono w 40 krajach na grupie ponad 45 tys. osób między 25 marca a 27 maja 2015 roku.",Prezydent Rosji Władimir Putin,
https://wiadomosci.onet.pl/tylko-w-onecie/moskwa-nie-chce-uczcic-borysa-niemcowa/8lc3gc8,Moskwa nie chce uczcić Borysa Niemcowa,"Chuligani niszczą miejsce pamięci i wywożą kwiaty na wysypisko - mówi wolontariuszka, pilnująca miejsca zabójstwa Borysa Niemcowa. - W nocy przyjeżdża służba miejska, ładuje wszytko na ciężarówki i wywozi - dodaje kobieta.","Borys Niemcow był liderem rosyjskiej opozycji i obrońcą praw człowieka. 27 lutego został zastrzelony na moście przy samym placu Czerwonym. Teraz sympatycy Niemcowa walczą o tablicę pamiątkową, ale władze Moskwy zasłaniając się procedurami, odmawiają upamiętnienia jednego z najgłośniejszych krytyków prezydenta Putina, wybranego właśnie na swoją czwartą kadencję. Chcesz być na bieżąco z najważniejszymi informacjami dnia? Polub Onet Wiadomości na Facebooku!",,
https://wiadomosci.onet.pl/swiat/rosja-sad-zdecyduje-czy-putin-jest-wrogiem-ludu/l8c4k6,"Rosja: sąd zdecyduje, czy Putin jest ""wrogiem ludu""","Sąd Arbitrażowy obwodu saratowskiego przyjął do rozpatrzenia pozew o uznanie prezydenta Rosji Władimira Putina za ""wroga ludu"" oraz ""przyjaciela oligarchów i czynowników"". Sąd zobowiązał Putina lub jego pełnomocnika do odniesienia się do tych zarzutów.","O pozwie przeciwko prezydentowi poinformowała w czwartek niezależna telewizja Dożd, według której skargę w sądzie w Saratowie, 840 km na południowy wschód od Moskwy, złożył mieszkaniec Bałakowa, innego miasta w obwodzie saratowskim, Nikołaj Suworow. Zażądał on dymisji Putina. W opinii Suworowa prezydenta należy zdymisjonować jako ""wroga ludu, przyjaciela oligarchów i czynowników za rozgrabienie Rosji, pauperyzację narodu rosyjskiego, a także wzbogacenie urzędników, bankierów i miliarderów-grabieżców"". TV Dożd przekazała, że sąd zobowiązał Putina lub jego pełnomocnika do odniesienia się do pozwu najpóźniej do 25 kwietnia. Termin wstępnej rozprawy sąd wyznaczył na 28 kwietnia. W lutym 2016 roku pozew przeciwko prezydentowi w Sądzie Miejskim w Twerze, 170 km na północny zachód od Moskwy, złożył opozycjonista Aleksiej Nawalny. Jednak twerski sąd odmówił zajęcia się skargą, która dotyczyła korupcji. Natomiast w ubiegłym miesiącu przeciwko Putinowi i jego polityce wystąpiła deputowana do dumy (parlamentu) obwodu kurskiego i redaktor naczelna regionalnej gazety ""Ludowy Dziennikarz"" Olga Li. Swoje wystąpienie, które miało formę odezwy do prezydenta, zamieściła na portalach You Tube i WKontakte. Wkrótce po tym Komitet Śledczy w Kursku, 600 km na południe od Moskwy, wszczął przeciwko niej śledztwo. Kurscy śledczy podejrzewają ją o ""ekstremizm"" oraz ""szerzenie nienawiści lub wrogości"" wobec przedstawicieli władz. W środę Li ogłosiła, że wystartuje we wrześniowych wyborach do Dumy Państwowej, izby niższej parlamentu Rosji, z listy demokratycznej partii Jabłoko.",Władimir Putin,
https://wiadomosci.onet.pl/rosja-udowodnila-ze-potrafi-bronic-swoich-rodakow/cvhfe,"Rosja udowodniła, że potrafi bronić swoich rodaków","Prezydent Rosji Władimir Putin oświadczył w czwartek, że jego kraj udowodnił w tym roku, iż potrafi bronić swoich rodaków. Przyłączenie ukraińskiego Krymu do Federacji Rosyjskiej określił jako wydarzenie historyczne.","Prezydent oznajmił, że Krym ma dla Rosji ogromne znaczenie cywilizacyjne, sakralne i strategiczne. Putin powiedział to na Kremlu w orędziu do Zgromadzenia Federalnego, czyli dwóch izb parlamentu. Prezydenckiego orędzia słucha ponad 1000 osób. Oprócz senatorów i deputowanych zaproszenia otrzymali członkowie rządu, najważniejsi współpracownicy Putina, przewodniczący parlamentów regionalnych, prezesi Sądu Konstytucyjnego i Sądu Najwyższego, prokurator generalny, prezes Izby Obrachunkowej, przewodniczący Centralnej Komisji Wyborczej, członkowie Rady Państwowej, tj. prezydenci i gubernatorzy regionów tworzących Federację Rosyjską, a także najwyżsi dowódcy wojskowi, dostojnicy religijni, szefowie organizacji pozarządowych i redaktorzy naczelni największych mediów.",,
https://wiadomosci.onet.pl/swiat/ft-konflikt-na-ukrainie-zaczyna-zagrazac-pozycji-putina/n412m,"""FT"": konflikt na Ukrainie zaczyna zagrażać pozycji Putina","Angażowanie się w konflikt na Ukrainie i idące za tym sankcje nakładane przez Zachód na Rosję stawiają prezydenta Władimira Putina w coraz trudniejszej sytuacji i mogą nawet zagrozić jego władzy - twierdzą analitycy cytowani przez środowy ""Financial Times"".","""FT"" ocenia, że konflikt zbrojny na wschodzie Ukrainy wkracza obecnie w najgroźniejszą fazę, ponieważ wspierani przez Rosję separatyści zaczynają przegrywać z wojskami rządowymi. To może zmusić Rosję do podjęcia bardziej zdecydowanych kroków - przewiduje londyński dziennik. ""FT"" wyjaśnia, że siły podległe Kijowowi zdobyły w ostatnim czasie dwie trzecie terytoriów zajmowanych wcześniej przez rebeliantów. Są też bliskie odzyskania kontroli nad strategiczną drogą prowadzącą z Ługańska do Doniecka i dalej do rosyjskiej granicy. Taki obrót spraw jest niekorzystny nie tylko dla prorosyjskich separatystów, ale także dla Putina i jego popularności wśród Rosjan - podkreśla ""FT"". Londyński dziennik przypomina, że poza niekorzystnym obrotem spraw na Ukrainie Moskwa otrzymała cios w postaci kolejnych sankcji sektorowych nałożonych we wtorek przez Stany Zjednoczone i Unię Europejską. Dodatkowo w poniedziałek Stały Trybunał Arbitrażowy w Hadze nakazał Rosji wypłacenie odszkodowania w wysokości 50 mld dolarów grupie byłych akcjonariuszy nieistniejącego już rosyjskiego koncernu naftowego Jukos. W rozmowie z dziennikiem analityk Chatham House James Sherr zauważa, że nowe sankcje i groźba nałożenia kolejnych odstraszają Putina od bezpośredniej interwencji na wschodzie Ukrainy. Mimo to przewiduje, że Moskwa będzie nadal dążyć do destabilizacji tego regionu i przekształcenia sytuacji w ""zamrożony konflikt"" taki jak w mołdawskim Naddniestrzu. - Będzie (konflikt) wykorzystywany jako instrument wpływu na Ukrainę i jej gospodarkę, będzie utrudniać normalne funkcjonowanie kraju - powiedział Sherr. Sankcje uderzają nie tylko w rosyjską gospodarkę, ale także w najbogatszych ludzi w kraju, którzy - zdaniem ""FT"" - ""wyrażają głębokie zaniepokojenie rosnącą izolacją Rosji na arenie międzynarodowej"". To stawia Putina w trudnej sytuacji, ponieważ musi balansować między interesami państwa i najpotężniejszych ludzi w kraju, a podtrzymywaniem wizerunku silnego przywódcy, który realizuje mocarstwowe cele nie dopuszczając Ukrainy do strefy wpływu Zachodu. Analityk moskiewskiego oddziału think tanku Carnegie Dmitrij Trenin zauważa, że konflikt na Ukrainie przekształca się dla Putina w wewnętrzną walkę o władzę. Z jednej strony wspierając separatystów utrzymuje wysokie poparcie społeczeństwa, a z drugiej ryzykuje poważnym kryzysem państwa w związku z kolejnymi sankcjami, które uderzają w gospodarkę.",Konflikt na Ukrainie zaczyna zagrażać pozycji Putina,
https://wiadomosci.onet.pl/swiat/putin-liczy-na-poprawe-stosunkow-z-ue-za-przewodnictwa-wloch/9cm6h,Putin liczy na poprawę stosunków z UE za przewodnictwa Włoch,"Prezydent Rosji Władimir Putin liczy na to, że za przewodnictwa Włoch w UE poprawią się stosunki Rosji z Unią. Na spotkaniu w środę z szefową dyplomacji Włoch Federicą Mogherini Putin wspomniał o 20. rocznicy układu o przyjaźni między Moskwą a Rzymem.","- Jesteśmy bardzo radzi, że zgodnie z duchem i literą tego dokumentu rozwijają się nasze stosunki - powiedział Putin. Zaznaczył, że to dotyczy ""kontaktów politycznych, a także gospodarczych i humanitarnych"". - Włochy w najbliższym półroczu przewodniczą Unii Europejskiej i mamy wielką nadzieję, że posłuży to temu, by przenieść na całą Unię Europejską poziom i jakość stosunków, jakie istnieją między Rosją a Włochami - oświadczył. 18 marca prezydent Rosji podpisał traktat o wejściu ukraińskiego Krymu w skład Federacji Rosyjskiej, czego nie uznała społeczność międzynarodowa. USA i UE wprowadziły sankcje wobec szeregu rosyjskich osobistości i firm. Włochy, jak podkreślają rosyjskie media, zaprosiły w środę prezydenta Putina do Mediolanu na planowane w październiku forum Azja-Europa (tzw. grupa ASEM). - Mamy nadzieję zobaczyć pana wśród uczestników forum ASEM w Mediolanie w październiku - powiedziała na spotkaniu z Putinem szefowa włoskiej dyplomacji. Wcześniej tego dnia Mogherini rozmawiała z szefem rosyjskiej dyplomacji Siergiejem Ławrowem, który na konferencji prasowej, mówiąc o Ukrainie, podkreślił konieczność zawieszenia broni we wschodniej części tego kraju bez żadnych warunków wstępnych. Kijów domaga się, by przed negocjacjami prorosyjscy separatyści złożyli broń. - Musimy zrezygnować z wszelkich ultimatów, wszelkich warunków wstępnych, należy potwierdzić to, pod czym podpisała się Ukraina w deklaracji berlińskiej. To - jak podkreślę jeszcze raz - bezwarunkowe obopólne zawieszenie broni - powiedział Ławrow. 2 lipca szefowie MSZ Rosji, Ukrainy, Francji i Niemiec porozumieli się w Berlinie w sprawie kroków mających doprowadzić do wznowienia rozejmu na wschodzie Ukrainy. We wspólnej deklaracji zaapelowali o zwołanie grupy kontaktowej w celu ""wypracowania obustronnego i bezwarunkowego porozumienia w sprawie trwałego zawieszenia broni"". Przed wizytą w Moskwie szefowa włoskiej dyplomacji przebywała w Kijowie, gdzie powiedziała, że najbliższe dni zdecydują o grupie kontaktowej w sprawie Ukrainy. Podkreślała, że ""należy wykorzystać polityczne możliwości rozstrzygnięcia konfliktu"". Grupa kontaktowa jest złożona z przedstawicieli OBWE, Ukrainy i Rosji. W jej niedzielnym spotkaniu nie uczestniczyli jednak przedstawiciele prorosyjskich separatystów.",,
https://wiadomosci.onet.pl/swiat/rosja-pierwsze-samoloty-z-syrii-wycofane/5tn2p3n,Rosja: pierwsze samoloty z Syrii wycofane,"Ministerstwo obrony Rosji podało w czwartek, że wycofało z Syrii pierwszych sześć samolotów myśliwsko-bombowych Su-24 i że na ich miejsce wysłano cztery maszyny szturmowe Su-25. Moskwa zapowiadała wcześniej, że będzie zmniejszać swą obecność w tym kraju.","Samoloty Su-25 zostały wysłane do rosyjskiej bazy sił powietrznych w prowincji Latakia w północno-zachodniej części Syrii. Rosyjski resort obrony zapowiedział, że z kraju tego wycofywane będą dalsze maszyny, a także personel wojskowy. Jak poinformowano w zeszłym tygodniu, na rozkaz prezydenta Władimira Putina rozpoczęło się zmniejszanie rosyjskiej obecności wojskowej w Syrii. Rosjanie podali, że jako pierwsza Syrię opuści grupa rosyjskich okrętów wojennych, w tym lotniskowiec Admirał Kuzniecow. Rosyjskie okręty były rozmieszczone na Morzu Śródziemnym u wybrzeży Syrii. O planach zmniejszenia rosyjskiej obecności wojskowej w Syrii Putin informował w grudniu, zaznaczając jednocześnie, że Rosja będzie ""kontynuować walkę z międzynarodowym terroryzmem"". Moskwa, która jest kluczowym sojusznikiem syryjskiego prezydenta Baszara el-Asada, zaangażowała się militarnie w syryjski konflikt zbrojny we wrześniu 2015 roku, jako cel interwencji wskazując walkę z islamistami. Deklaracja ta była kwestionowana przez Zachód i syryjską opozycję. W nocy z 29 na 30 grudnia w Syrii wprowadzony został rozejm z inicjatywy Turcji i Rosji, a na styczeń przewidziane są negocjacje pokojowe w Astanie. Moskwa i Ankara są gwarantami przestrzegania rozejmu.",Lotniskowiec u wybrzeży Syrii,
https://wiadomosci.onet.pl/tylko-w-onecie/putin-chiny-vpn-rosja-blokuje-internet/qdrcze8,Putin idzie w ślady Chin i blokuje internet,"Prezydent Władimir Putin podpisał ustawę zakazującą używania technologii, która zapewnia dostęp do stron internetowych zabronionych w Rosji. – To gwóźdź do trumny internetowej wolności w Rosji – mówi wprost Johan Bihr, szef biura organizacji ""Reporterzy bez Granic"" w Europie Wschodniej i Azji Środkowej.","Rosjanie wzięli pod lupę VPN (Virtual Private Network), czyli Wirtualną Sieć Prywatną oraz inne technologie zapewniające anonimowe surfowanie w internecie. Zatwierdzona przez Dumę ustawa wchodzi w życie 1 listopada. Nowe prawo nie nakłada ograniczeń na przestrzegających prawa obywateli – przekonuje Leonid Levin, szef komisji ds. polityki informacyjnej Dumy. Celem jest zablokowanie dostępu do ""nielegalnej treści"" – cytuje polityka agencja prasowa RIA. – To będzie gwóźdź do trumny internetowej wolności w Rosji – mówi wprost Johan Bihr, szef biura organizacji ""Reporterzy bez Granic"" w Europie Wschodniej i Azji Środkowej. – Ustawa udoskonala rosyjskie mechanizmy cyfrowej cenzury i nadzoru. Depcze wolności zagwarantowane przez Konstytucję i Europejską Konwencję o Prawach Człowieka. Działania niższej izby rosyjskiego parlamentu zbiegają się z weekendową decyzją amerykańskiego koncernu Apple. Spółka usunęła ze swojego sklepu z aplikacjami usługę ExpressVPN, jednego z podstawowych dostawców VPN w Chinach. Decyzja ta, jak tłumaczą przedstawiciele Apple, podyktowana jest dostosowaniem się do wymogów nowego prawa. Usługi VPN pozwalające na obchodzenie lokalnych zabezpieczeń sieci będą bowiem do początku lutego przyszłego roku zablokowane. Operatorzy komórkowi nie mają innego wyjścia. Tak niedawno postanowił chiński rząd. Rozgoryczenia nie kryją również politycy. Michael Klaus, ambasador Niemiec w Chinach, zaapelował do władz w Pekinie o wycofanie się z wprowadzenia nowego prawa. W wywiadzie dla ""South China Morning Post"" mówił o „poważnym naruszeniu równowagi interesów cudzoziemców oraz zagranicznego kapitału w Chinach”. Klaus ostrzegał, że tego typu działania mogą zniechęcić do prowadzenia m.in. wymiany handlowej oraz zaszkodzić turystyce. Apple nie dyskutuje z nowym chińskim prawem. Według nich usługa ExpressVPN ""zawierała treści zakazane w Chinach, co jest niezgodne z wytycznymi sklepu AppStore"" – czytamy w oświadczeniu Amerykanów. Spotkało się to z niezadowoleniem przedstawicieli aplikacji, którzy głośno mówią o zagrożeniu wolności wypowiedzi i wolności obywatelskich. Chiny są znane z najbardziej wyrafinowanego mechanizmu cenzury online na świecie, znanego jako Great Firewall (Wielka Zapora). Korzystanie z sieci VPN stanowiło dotąd lukę wykorzystywaną do obejścia krajowego nadzoru i blokad poszczególnych witryn. Popularne serwisy społecznościowe, takie jak Facebook,Twitter i YouTube są w Chinach zablokowane. Przez krótki czas w Szanghaju była wprawdzie utworzona tzw. strefa wolnego handlu, która umożliwiała dostęp do tych stron, ale wciąż był on mocno ograniczony. Teraz korzystanie z lubianych i znanych serwisów będzie całkowicie niemożliwe.",Władimir Putin,
https://wiadomosci.onet.pl/michail-chodorkowski-oboz-nr-7/9llzs,Michaił Chodorkowski. Obóz nr 7,"W tym roku mija już 10. rocznica aresztowania Michaiła Chodorkowskiego. Jak to się stało, że najbogatszy Rosjanin z majątkiem szacowanym na 15 mld dolarów skończył w łagrze, jako bankrut, oskarżany o próbę gwałtu na współwięźniu?","Piąta rano czasu moskiewskiego. Z ciemności wyłaniają się vany pędzące po zmrożonej płycie nowosybirskiego lotniska. Jadą w stronę samolotu, który przyleciał z Niżnego Nowogrodu. Przed maszyną jeszcze długa trasa, leci aż do Irkucka, a w Nowosybirsku ma jedynie zatankować. Jednak ku zdziwieniu pasażerów nadjeżdżające samochody przypominają raczej smutne czarne wołgi niż cysterny z paliwem. Parafrazując Czechowa, tej pięknej nocy na pokładzie Tu-134 znajduje się nie mniej piękny Michaił Borysowicz Chodorkowski. Car biznesu, najbogatszy Rosjanin z fortuną 15 mld dolarów, udaje się do Irkucka, gdzie ma się spotkać z młodymi politykami. Michaiła Borysowicza budzą wrzaski. Chwilę potem zamaskowani mężczyźni celują w niego z karabinów. Jego byli pracownicy wspominają, że bardziej by się spodziewali, że tamtego dnia, 25 października 2003 roku, na placu Czerwonym wylądują kosmici, niż że ich szef zostanie aresztowany. - Obawiam się, że bym się zastrzelił - powiedział biznesmen w niedawnym wywiadzie dla magazynu ""Nowoje Wriemia"", zapytany, co by zrobił, gdyby tuż przed aresztowaniem dowiedział się, co go czeka w trakcie najbliższej dekady. Różowe lata 90. Michaił Chodorkowski był skazany na sukces. Już w trakcie studiów, w latach 80., rozpoczął karierę w Komsomole, organizacji, która jako jedna z nielicznych mogła prowadzić działalność gospodarczą w okresie pierestrojki. W 1987 roku założył firmę Menatep importującą sprzęt komputerowy. Jego małe imperium szybko rosło. Kiedy w 1990 roku z hukiem waliła się zmurszała sowiecka gospodarka, Chodorkowski zasiadł w fotelu szefa grupy Menatep. Wtedy wdepnął też w politykę. Współpracował z premierami Siłajewem, Gajdarem i Czernomyrdinem. W 1993 roku mianowano go wiceministrem ds. ropy i energii, a w 1994 wiceprezesem rządowej Rady ds. Polityki Przemysłowej i Prywatyzacji. Dwa lata później wspierał w kampanii prezydenckiej Borysa Jelcyna. Za to zaproponowano mu posadę w rządzie, ale odmówił. Jednak dzięki świetnym relacjom z władzami uzyskał 1 mld dolarów nieoprocentowanego kredytu. Dla oligarchów lata 90. były czasem bonanzy. W ramach układu ""pożyczki za akcje"" płacili oni w rządowych przetargach skromne rubelki za niedoszacowane klejnoty ZSRR. I tak w 1995 roku firma kontrolowana przez Menatep wykupiła 33 proc. akcji naftowego giganta - Jukosu. Wkrótce ten stan posiadania wzrósł do 90 proc. Chodorkowski stanął na czele koncernu. Do końca dekady dorobił się fortuny, wrogów i opinii bezwzględnego kapitalisty. Jednocześnie wspierał liberalne partie Sojusz Sił Prawicowych, Jabłoko, komunistów i kandydatów niezależnych. Po wyborach w 1999 roku spora część parlamentu mogła stanowić jego zaplecze. W 2000 roku jeden z managerów Jukosu został gubernatorem, a w 2003 roku Chodorkowski próbował pożenić SPS i Jabłoko. Powołał też Fundację Otwarta Rosja, w której niektórzy widzieli embrion nowej partii. Biznesmen zbliżał się do bram Kremla. Władimir Putin robił się nerwowy. W klatce Oligarchowie mogli pompować swoje fortuny tak długo, jak długo trzymali się z dala od polityki. Tymczasem w 2003 roku Chodorkowski publicznie wytykał Putinowi korupcję w państwowych spółkach, a Putin pytał go, czy prywatyzacja Jukosu odbyła się zgodnie z prawem. Następnym razem biznesmen to pytanie miał usłyszeć już od prokuratora. - Areszt poprzedziły nieformalne ostrzeżenia. Władze miały mu proponować emigrację i zachowanie części majątku w zamian za przekazanie dużej części aktywów państwu i rezygnację z aktywności politycznej. Poważnym sygnałem ostrzegawczym był areszt jednego z kluczowych menedżerów Jukosu Płatona Lebiediewa w lipcu 2003 roku - mówi Jadwiga Rogoża z Ośrodka Studiów Wschodnich. Mimo ostrzeżeń Chodorkowski postanowił zmierzyć się z Putinem. Za to Putin nie miał ochoty mierzyć się z Chodorkowskim. Co z tego, że Jukos był jedną z najbardziej przejrzystych spółek. W październiku biznesmena wywleczono w kajdankach z samolotu. - Cele Kremla były jasne, chodziło o uniemożliwienie Chodorkowskiemu stworzenia ponadnarodowego konsorcjum biznesowego na bazie Jukosu, co osłabiałoby kontrolę Kremla nad oligarchą oraz o zdyscyplinowanie innych oligarchów poprzez pokazowe ukaranie tego, który rzucił wyzwanie dominacji Kremla w gospodarce. Istotną motywacją było też dążenie do przejęcia imperium Chodorkowskiego przez bliskich współpracowników Władimira Putina, Igora Sieczina i kierowany przez niego koncern Rosnieft - mówi Rogoża. Proces Chodorkowskiego i Lebiediewa stał się gorszącym spektaklem. Oskarżeni oglądali go zza krat metalowej klatki. Według Europejskiego Trybunału Praw Człowieka ograniczano ich prawa własności i do obrony. W 2005 roku zostali skazani na 9 lat pozbawienia wolności za przestępstwa podatkowe. W 2010 roku w drugim procesie dostali po 13,5 roku za kradzież ropy i pranie pieniędzy, przy czym dotychczasową odsiadkę wliczono na poczet drugiego wyroku. Kafka po rosyjsku W obozie poprawczym nr 7 Chodorkowski salę dzieli z 20 współwięźniami. - Strażnik może przyjść tuż po dzwonku. Jak ktoś za wolno wstaje, ląduje w karcerze. Ja wtedy już nie śpię. Te pół godziny lub godzina przed pobudką to czas, kiedy mogę być sam na sam ze moimi myślami. Nie będzie już takiej okazji do końca dnia - opowiada Chodorkowski w ostatnim wywiadzie dla ""Financial Times"". W łagrze ex-miliarder zarabia 10-15 dolarów miesięcznie. Starcza na 4 puszki jedzenia lub 5 paczek papierosów. Tygodniowo ma prawo do 15 minut rozmów telefonicznych. Warzywa je 10 razy w roku. Od rodziny dzieli go 1,3 tys. kilometrów. - Chodorkowski przebywa w kolonii karnej Siegieża w Karelii od 2011 roku, wcześniej był osadzony m.in. w Krasnokamieńsku. Kolonię tę dzieliło od Moskwy 6,5 tys. km, co można traktować jako dodatkową karę, utrudniającą m.in. wizyty rodziny i prawników. Na początku był poddawany rozmaitym szykanom, takim jak tygodniowe pobyty w izolatorze karnym, ataki ze strony współwięźniów i prowokacje, które miały go kompromitować - mówi Jadwiga Rogoża z OSW. Jedną z nich było oskarżenie o próbę gwałtu, jakie wniósł współwięzień Aleksander Kuczma. Proces wszczęto, gdy Chodorkowski starał się o zwolnienie warunkowe. Niedawno Kuczma przyznał, że sprawa była sfingowana. Sądowa wojna Chodorkowskiego to jednak też kilka wygranych bitew. Wyroki udało się kilkakrotnie złagodzić. - W ubiegłym roku sąd skrócił wyrok o 2 lata i zgodnie z obecnym stanem prawnym ma on wyjść na wolność w sierpniu 2014 roku. Jednak w powszechnym przekonaniu nie stanie się tak, dopóki Putin pozostaje głównym decydentem. W ostatnich miesiącach miały miejsce wydarzenia, które można traktować jako przygotowywania do możliwego trzeciego procesu Chodorkowskiego, w tym tzw. ""sprawa ekspertów"", nagonka na ekspertów, którzy opracowali krytyczną wobec władz ekspertyzę na temat drugiej sprawy Jukosu. Jeden z nich, Siergiej Gurijew, były rektor Rosyjskiej Szkoły Ekonomicznej, w obawie przed aresztowaniem wyjechał z Rosji - mówi Rogoża. Trudno wątpić, że scenariusz tego kafkowskiego tasiemca pisze Putin. - W maju 2011 roku ogłosiliśmy Michaiła Chodorkowskiego i Płatona Lebiediewa więźniami sumienia, po tym, jak sąd utrzymał w mocy wyrok skazujący ich za pranie pieniędzy - mówi Aleksandra Zielińskia z Amnesty International. - Sąd nie ustosunkował się do żadnego z poważnych nadużyć proceduralnych, które szkodziły postępowaniu karnemu od początku śledztwa. Niezależnie od tego, czy pierwszy wyrok skazujący biznesmanów był słuszny, nie można mieć żadnych wątpliwości, co do tego, że ich drugi proces był pełen wad i miał podłoże polityczne - zauważa Zielińska.",Michaił Chodorkowski,
https://wiadomosci.onet.pl/swiat/przywodcy-g20-beda-rozmawiac-o-stymulowaniu-wzrostu-gospodarczego/h1j01,Przywódcy G20 będą rozmawiać o stymulowaniu wzrostu gospodarczego,"Problemy stymulowania wzrostu gospodarczego, w tym pobudzania inwestycji, tworzenia nowych miejsc pracy i budowy zaufania na rynkach, będą głównymi tematami dwudniowego szczytu G20, który w czwartek rozpoczyna się w Petersburgu.","Choć kwestii wychodzenia amerykańskiego Fed z programu skupu aktywów (QE3) nie ma w oficjalnym porządku dziennym obrad, to jednak analitycy przewidują, że konsekwencje wycofywania się przez bank centralny USA z luzowania polityki pieniężnej zajmą wiele miejsca w szczytowej debacie. Perspektywa ograniczenia przez Fed programu QE3 już od pewnego czasu tworzy negatywną presję na rynkach wschodzących. Innym gorącym tematem, którego nie włączono do agendy szczytu, a który niewątpliwie też wywoła ostre dyskusje w Petersburgu, będzie konflikt syryjski. Niektórzy eksperci prognozują, że wojna w Syrii oraz oczekiwana operacja wojskowa USA i ich sojuszników przeciwko temu krajowi nawet mogą zdominować petersburski szczyt. G20, powstały w 2008 roku na fali światowego kryzysu finansowego nieformalny klub, skupia 19 największych gospodarek świata i Unię Europejską. W gronie tych 19 państw są Arabia Saudyjska, Argentyna, Australia, Brazylia, Chiny, Francja, Indie, Indonezja, Japonia, Kanada, Korea Południowa, Meksyk, Niemcy, Republika Południowej Afryki, Rosja, Stany Zjednoczone, Turcja, Wielka Brytania i Włochy. W szczytach G20 uczestniczą też przedstawiciele Międzynarodowego Funduszu Walutowego (MFW), Banku Światowego (BŚ), Światowej Organizacji Handlu (WTO) oraz Organizacji Współpracy Gospodarczej i Rozwoju (OECD). Na ""20"" przypada 90 proc. globalnego PKB, 80 proc. światowego handlu i 2/3 ludności globu. ""Dwudziestka"" nie ma stałego sekretariatu. Jej pracami kieruje trójka złożona z obecnego, poprzedniego i następnego przewodniczącego, wyznaczanego na roczną kadencję na zasadzie rotacji. Rosja po raz pierwszy sprawuje przewodnictwo w G20. Przejęła je od Meksyku, a 1 grudnia 2013 roku przekaże Australii. Sama zacznie przewodniczyć G8. Przedstawiciele ""20"" zwykle obradują na szczeblu ministrów finansów i prezesów banków centralnych. W tym roku z inicjatywy Federacji Rosyjskiej po raz pierwszy odbyło się również spotkanie ministrów pracy. Oczekuje się, że uczestnicy spotkania w mieście nad Newą przyjmą Deklarację Petersburską. Znajdą w niej odzwierciedlenie wszystkie zagadnienia, nad którymi pracuje ""20"", w tym po raz pierwszy problematyka podatkowa; chodzi o dwie inicjatywy: automatyczną wymianę informacji między organami podatkowymi i przeciwdziałanie unikaniu płacenia podatków z wykorzystaniem rajów podatkowych. Szczyt rozpocznie się o godz. 16 czasu moskiewskiego (godz. 14 czasu polskiego) od ceremonii powitania przez prezydenta FR Władimira Putina przybyłych na szczyt szefów państw i rządów. Następnie w Pałacu Konstantynowskim w Strelnie odbędzie się pierwsze posiedzenie plenarne. Jego tematem będą problemy rozwoju globalnej gospodarki. Ze Strelny uczestnicy przeniosą się do Peterhofu, gdzie Putin podejmie ich roboczym obiadem, podczas którego bedą kontynuować swoje dyskusje. Drugi dzień szczytu rozpocznie się od spotkania prezydenta Rosji z przedstawicielami kół gospodarczych i związków zawodowych ""20"". W południe odbędzie się drugie posiedzenie plenarne, poświęcone m.in. kwestiom tworzenia klimatu dla inwestycji. Następnie planowane jest robocze śniadanie, przy którym uczestnicy omówią zagadnienia handlu. Na godz. 14 czasu polskiego wyznaczono konferencję prasową, na której prezydent FR jako gospodarz podsumuje szczyt. W specjalnym przesłaniu do uczestników spotkania Putin wyraził nadzieję, że liderom G20 uda się wypracować wspólne rozwiązania w sferze rozwoju rynków kapitałowych, regulowania sektora finansowego, umacniania wielostronnego handlu, zwiększania stabilności rynków energetycznych i walki z korupcją. Wyraził też przekonanie, że szczyt w Petersburgu potwierdzi rolę ""20"" jako skutecznego mechanizmu uzgadniania wspólnych stanowisk wiodących państw świata w sprawach globalnej gospodarki i finansów. Forum będzie też okazją do wielu spotkań dwustronnych. Przed oficjalnym rozpoczęciem szczytu Putin przeprowadzi rozmowy z prezydentem Chin Xi Jinpingiem, premierem Japonii Shinzo Abe i szefem rządu Włoch Enrico Lettą. Następnie weźmie udział w spotkaniu przywódców BRICS, czyli Brazylii, Rosji, Indii, Chin i RPA. W piątek, po zakończeniu szczytu, prezydent Rosji będzie konferować z premierem Hiszpanii Mariano Rajoyem i prezydent Korei Południowej Park Geun Hie. W kuluarach szczytu Putin ma w planie krótkie spotkania z prezydentami: Argentyny - Cristiną Fernadez de Kirchner, Brazylii - Dilmą Rousseff i Meksyku - Enriquem Pena Nieto, a także premierami: Indii - Manmohanem Singhiem, W. Brytanii - Davidem Cameronem, Singapuru - Lee Hsien Loongiem i Turcji - Recepem Tayyipem Erdoganem. Oprócz tego będzie rozmawiać z szefami WTO, BŚ i OECD. W Petersburgu prawdopodobnie dojdzie także do spotkania przywódcy Rosji z prezydentem USA Barackiem Obamą. W środę Putin oświadczył, że liczy na to, że w kuluarach szczytu uda mu się porozmawiać z gospodarzem Białego Domu. Kreml informował wcześniej, że rozmowy liderów FR i USA w Petersburgu nie zostały zaplanowane, gdyż strona rosyjska wychodziła z założenia, że ich konsultacje odbędą się wcześniej, w dniach 3-4 września podczas wizyty Obamy w Moskwie, którą na początku sierpnia prezydent Stanów Zjednoczonych jednak odwołał.",,
http://wiadomosci.onet.pl/tylko-w-onecie/nadia-sawczenko-agentem-putina/etd8tyc,Nadia Sawczenko agentem Putina?,"- Jestem człowiekiem, który brał udział w niejednym Majdanie przeciwko Ukraińskim politykom - mówi, odpowiadając na pytanie o konflikt z niemal całą ukraińską sceną polityczną oraz zarzuty kierowane pod swoim adresem. I przedstawia się jako osobę, która weszła za kulisy polityki, a teraz mówi, jak ona funkcjonuje.",,,
https://wiadomosci.onet.pl/swiat/wladimir-putin-pogorszenie-relacji-z-krajami-ue-to-nie-jest-wina-rosji/3kenbs,Władimir Putin: pogorszenie relacji z krajami UE to nie jest wina Rosji,"Prezydent Federacji Rosyjskiej Władimir Putin w wywiadzie dla włoskiego dziennika ""Corriere della Sera"" stwierdził, że nie jest winą jego kraju to, że relacje Rosji z krajami Unii Europejskiej się pogorszyły. - Tylko ktoś chory na umyśle albo kto śni, może wyobrażać sobie, że Rosja mogłaby pewnego dnia zaatakować NATO - dodał.","- To nie jest wina Federacji Rosyjskiej, jeśli stosunki z państwami Unii Europejskiej pogorszyły się. Decyzja została narzucona przez naszych partnerów. To nie my narzuciliśmy pewne ograniczenia w handlu i w działalności gospodarczej. Uczyniono to wobec nas, a my zostaliśmy zmuszeni podjąć środki w odpowiedzi - oświadczył Putin w dzisiejszym wywiadzie dla włoskiego dziennika. - Zawsze proponowaliśmy bardzo poważne relacje. Ale dzisiaj mam wrażenie, jakby Europa starała się zbudować z nami stosunki wyłącznie na bazie materialnej i jedynie na swoją korzyść - podkreślił. W tym kontekście wymienił kwestie energii, a także ceł. - Dlaczego, kiedy integrują się państwa europejskie uważa się to za normalne, ale jeśli my na terenie postsowieckim robimy to samo, stara się to zinterpretować jako pragnienie Rosji, by odbudować rodzaj imperium? - zapytał Władimir Putin. Na uwagę dziennika, że to postępowanie Rosji jest przyczyną kryzysu w relacjach z Zachodem, Putin odpowiedział pytaniem: jakie są przyczyny kryzysu na Ukrainie? - Powód, jaki się wydaje, nie jest proporcjonalny do dzisiejszej tragedii z wielką liczbą ofiar na południowym wschodzie - dodał rosyjski prezydent. Były ambasador USA na Ukrainie podkreślił w rozmowie z Onetem, że NATO powinno wysłać większe wsparcie do państw bałtyckich, Polski i Rumunii. Przywołał umowę stowarzyszeniową między Ukrainą a UE i podkreślił, że poprzedni prezydent Wiktor Janukowycz mówił, że trzeba przemyśleć kwestię jego podpisania i być może przeanalizować go z Moskwą, głównym partnerem handlowym. - Ale potem doszło do zamachu stanu, akcji absolutnie niekonstytucyjnej. Nowe władze zadeklarowały, że chcą podpisać umowę - powiedział. Putin zapewnił, że Rosja nie była przeciwko podpisaniu umowy z Unią, ale chciała uczestniczyć w podjęciu ostatecznych decyzji. Podkreślił, że słyszy, że to, co wydarzyło się potem, świadczy o tym, że ""sytuacja wymknęła się spod kontroli"". - Powód tego kryzysu jest całkowicie sztuczny - zauważył Putin. Dodał, że wszystko, co wydarzyło się później, nie było intencją Rosji. - My po prostu zostaliśmy zmuszeni zareagować na to, co się dzieje - wyjaśnił. Według Putina Rosja podejmuje starania, by rozwiązać kryzys ukraiński. Porozumienie z Mińska uznał za jedyną drogę. - Z naszej strony robimy i będziemy dalej robić wszystko, co od nas zależy, by wpłynąć na władze republik, które same się proklamowały: Doniecka i Ługańska. Ale nie wszystko zależy od nas - zastrzegł. Putin wyraził opinię, że państwa Europy oraz USA muszą wywrzeć właściwy wpływ na władze w Kijowie, by ""uczyniły wszystko to, co uzgodniono w Mińsku"". - Kluczowym punktem rozwiązania politycznego jest to, że należało na pewno w pierwszej fazie przerwać działania militarne, wycofać ciężkie zbrojenie. Generalnie to uczyniono - uważa Putin. Teraz jego zdaniem trzeba zacząć realizować porozumienia mińskie, w tym reformę konstytucyjną gwarantując prawa autonomiczne nieuznanym republikom, przeprowadzić wybory w Doniecku i Ługańsku. - Problem polega na tym, że władze z Kijowa nie chcą nawet usiąść do stołu negocjacyjnego z nimi. A na to nie mamy wpływu, tylko nasi partnerzy europejscy i amerykańscy go mają - stwierdził Putin w wywiadzie dla ""Corriere della Sera"". Mówiąc o aneksji Krymu, prezydent Rosji powołał się na precedens Kosowa. Stwierdził, że to nie Rosja rozszerza swoje wpływy. - To infrastruktura NATO podchodzi do naszych granic - powiedział Putin i dodał, że ""nie należy się bać Rosji; mamy co innego do roboty"". - Mogę was o tym zapewnić"" - zaznaczył. Odnosząc się do nieobecności zachodnich przywódców na paradzie w Moskwie z okazji 70-lecia zakończenia II wojny światowej, rosyjski przywódca oświadczył: To był ich wybór. Ale święto było przede wszystkim nasze. W środę prezydent Rosji będzie na wystawie Expo w Mediolanie i w Rzymie. Spotka się też po raz drugi z papieżem Franciszkiem. Będzie to jego pierwsza rozmowa z papieżem od czasu rozpoczęcia konfliktu na Ukrainie. Poprzednią wizytę w Watykanie złożył w listopadzie 2013 roku.","Władimir Putin podczas wywiadu z ""Corriere della Sera""",
https://wiadomosci.onet.pl/swiat/rosja-testy-rakiety-kindzal-na-morzu-czarnym-kolo-krymu-obserwowal-putin/0vnfrj2,Rosjanie testują najnowocześniejsze rakiety w pobliżu Krymu,"W czwartek podczas manewrów na Morzu Czarnym testowano hiperdźwiękowy pocisk Kindżał, następcę rakiety Iskander. Ćwiczenia z pokładu krążownika obserwował prezydent Władimir Putin.","O posiadaniu przez Rosję tej najnowocześniejszej broni Putin po raz pierwszy mówił w wystąpieniu przed parlamentem w marcu 2018 r. Pocisk kierowany powietrze-ziemia Kindżał o prędkości hiperdźwiękowej - zdaniem ekspertów wojskowych - jest modyfikacją taktyczno-operacyjnej rakiety balistycznej Iskander. Kinżały przenoszone są przez myśliwce MiG 31K Manewry odbyły się w pobliżu okupowanego od 2014 r. przez Rosję Krymu. Putin obserwował ich przebieg z pokładu krążownika rakietowego Marszał Ustinow. Podczas manewrów na Morzu Czarnym z udziałem okrętów Floty Północnej i Floty Czarnomorskiej przetestowano także pociski manewrujące Kalibr. Według rosyjskich mediów pociski Kalibr są zdolne do rażenia celów na odległość 2600 km. Podczas lotu stale zmieniają wysokość i kierunek, co utrudnia ich wykrycie przez systemy obrony przeciwrakietowej. Czytaj także: Władimir Putin: amerykańskie rakiety w Rumunii i Polsce mogą zagrażać Rosji",Myśliwce Mig-31 uzbrojone w rakiety Kindżał,
https://wiadomosci.onet.pl/swiat/wladimir-putin-odrzuca-oskarzenia-ws-atakow-hakerskich-na-usa/6732xe,Putin odrzuca oskarżenia USA w sprawie hakerskich ataków,"Prezydent Władimir Putin odrzucił oskarżenia, iż to Rosja stoi za hakerskimi atakami w USA i nazwał zarzuty retoryką przedwyborczą. Wyraził nadzieję, że stosunki między Moskwą a Waszyngtonem poprawią się po listopadowych wyborach prezydenckich w USA.","Putin, który wypowiadał się dziś na konferencji prasowej w indyjskim Goa, gdzie zakończył się szczyt krajów BRICS, odniósł się do oświadczenia wiceprezydenta USA Joe Bidena, który w piątek zapowiadał w telewizji NBC możliwość odpowiedzi na rosyjskie ataki hakerskie. Rząd USA już wcześniej informował o możliwych akcjach w odpowiedzi na cyberataki Rosji na organizacje polityczne w Stanach Zjednoczonych; cyberataki miały, zdaniem Amerykanów, wpłynąć na przebieg kampanii przed wyborami prezydenckimi. Francuski dziennik ""Le Monde"" analizuje konflikt cybernetyczny między Rosją a USA i twierdzi, że oficjalne oskarżenie Moskwy przez Waszyngton o atak cybernetyczny jeszcze pogorszy stosunki rosyjsko-amerykańskie. - Po amerykańskich przyjaciołach można się spodziewać wszystkiego - powiedział rosyjski prezydent na konferencji prasowej i dodał, że jest powszechnie wiadomo, że ""USA podglądają i podsłuchują wszystkich"" w tym swoich sojuszników i że ""idą na to miliardy dolarów"". Za nowość Putin uznał to, że USA na najwyższym szczeblu po raz pierwszy przyznały się, że to robią, a także i to, że ""w pewnym sensie zagroziły (Rosji) cyberatakami"", co uznał za sprzeczne z normami prawa międzynarodowego. Putin oświadczył też, że ""rozgrywając rosyjską kartę"" w obecnej kampanii wyborczej ustępująca administracja Baracka Obamy pragnie odwrócić uwagę wyborców od swych porażek, wśród których jest olbrzymie zadłużenie państwa, słaba dyplomacja na Bliskim Wschodzie i napięte stosunki z sojusznikami w regionie. - Chcę wszystkich uspokoić, w tym i naszych amerykańskich partnerów i przyjaciół, nie zamierzamy wpływać na przebieg kampanii wyborczej w USA - powiedział Putin. Dodał, że będzie współpracował z każdym przywódcą amerykańskim, który zechce współpracować z Rosją. Zapewniał, że Rosja nie szuka konfrontacji z USA i chciałaby znaleźć wspólną płaszczyznę do współdziałania w problemach, z którymi się stykają zarówno Rosja, jak i Stany Zjednoczone. Jednocześnie Putin zaznaczył: ""Nie wiemy, co będzie po wyborach prezydenta w USA"".",Prezydent Rosji Władimir Putin,
https://wiadomosci.onet.pl/ruch-zachodu-ktorego-boi-sie-moskwa-czy-rosja-powinna-zostac-odcieta-od-systemu-swift/r5b7h,"Ruch Zachodu, którego boi się Moskwa. Czy Rosja powinna zostać odcięta od systemu SWIFT?","Plotka o możliwym wyłączeniu Rosji z systemu wymiany informacji finansowych SWIFT krąży już od lata zeszłego roku. Jednak dopiero teraz, w miarę rozwoju konfliktu na Ukrainie, zaczęła wywoływać popłoch w Moskwie. O ile bowiem dotychczasowe sankcje Rosjanie uważali za przezabawną donkiszoterię, wyrzucenie ich poza SWIFT uznają za broń nuklearną. I straszą „nieograniczoną reakcją”.","- Bez SWIFT nie ma relacji bankowych, a to oznacza, że kraje są na skraju wojny lub że są po prostu zaangażowane w zimną wojnę. Następnego dnia rosyjski i amerykański ambasador musieliby opuścić stolice – panikował niedawno w trakcie jednego z paneli Andriej Kostin, szef VTB, jednego z największych rosyjskich banków. Ale nie tylko Kostinowi SWIFT spędza sen z powiek. Martwią się wszyscy jego koledzy, martwi się Kreml. Czym więc jest te pięć literek o sile miliona słów? SWIFT to skrót od Society for Worldwide Interbank Financial Telecommunication, czyli Towarzystwo na rzecz Światowej Międzybankowej Telekomunikacji Finansowej. Powstało w Brukseli w 1973 roku z inicjatywy 239 banków z 15 krajów. SWIFT zapewnia platformę komunikacyjną, produkty i usługi, które pozwalają jego klientom – bankom, innym instytucjom finansowym i korporacjom – wymieniać się w bezpieczny sposób informacjami, głównie dotyczącymi płatności z jednego kraju do drugiego. Pierwszą zakodowaną wiadomość wysłał książę Belgii Albert w 1977 roku. W zeszłym roku łącznie obsłużono ponad 5,6 mld wiadomości. Dziennie SWIFT obsługuje ich średnio ponad 20 mln, z czego mniej więcej połowa to płatności. Systemu używa ponad 10,8 tys. instytucji i firm z ponad 200 krajów. W tym niemal wszystkie banki, w których trzymamy środki. To po „łączach” SWIFT biegnie informacja, że chcemy przekazać komuś pieniądze za granicę. Dlatego, chcąc zrobić przelew międzynarodowy, poza numerem konta odbiorcy podajemy tzw. kod BIC (Business Identifier Code, Biznesowy Kod Identyfikacyjny) banku, w Polsce zwykle nazywany kodem SWIFT. I tak np. kod dla PKO BP to BPKOPLPW, a dla Citi Handlowego – CITIPLPX. Co więc oznaczałoby wykluczenie instytucji finansowych jakiegoś państwa z systemu SWIFT? To, że nie byłoby możliwe wygodne wysyłanie pieniędzy z i do kraju. Zostałby on więc odcięty od finansowego krwiobiegu świata. Taki scenariusz to nie utopia. Formalnie SWIFT to firma należąca do udziałowców reprezentujących ok. 3,5 tys. przedsiębiorstw z całego świata. Działa ona na bazie prawa belgijskiego. A to oznacza, że jeśli państwa członkowskie zdecydują, żeby wykluczyć jakieś banki z systemu, firma będzie musiała się podporządkować. „Odpowiedzialność SWIFT w kwestii międzynarodowych sankcji finansowych zawsze służyła naszym użytkownikom w wypełnianiu ich zobowiązań w związku z narodową i międzynarodową legislacją. SWIFT zawsze działał w zgodzie z nałożonymi sankcjami” – czytamy na stronie SWIFT. W istocie, sankcje dla tej belgijskiej firmy to nie pierwszyzna. W marcu 2012 roku społeczność międzynarodowa, chcąc ukarać Iran za rozwijanie jego programu nuklearnego, nałożyła na Teheran sankcje. Na podstawie unijnej regulacji 267/2012 dostawcy wyspecjalizowanych usług finansowych musieli przerwać obsługę irańskich banków, które znalazły się na czarnej liście. Dla Irańczyków sytuacja stała się jeszcze trudniejsza w 2013 roku, gdy Barack Obama oświadczył, że sankcjami zostaną objęte wszystkie firmy współpracujące z przedsiębiorstwami irańskimi. Tym samym blokada SWIFT stała się bardziej szczelna. Napływ pieniędzy do i z Iranu został wstrzymany, co uderzyło w irańskich przedsiębiorców. Zarówno tych sprzedających coś za granicą, jak i zaopatrujących się poza Iranem. Według doniesień „New York Timesa” to spowodowało, że Irańczycy muszą wysyłać za granicę kurierów z walizkami wypchanymi pieniędzmi i szukać śmiałków, którzy odważyliby się z nim współpracować. Nic więc dziwnego, że włączenie irańskich banków do systemu SWIFT było pierwszą prośbą skierowaną do Zachodu, gdy Teheran zmiękczył swoją politykę i zasiadł do negocjacji. Zachód obiecuje zdjąć sankcje tylko w przypadku ograniczenia przez Iran jego programu atomowego, tak, aby zostało wykluczone użycie atomu do celów wojskowych. Rozmowy trwają. Niezależnie od tego, jak się skończą, historia pokazuje, że tej „finansowej broni jądrowej” trudno odmówić skuteczności. Trwają też rozmowy z Rosją. Tyle że w tym przypadku nie odprężeniowe, a raczej „naprężeniowe”. W miarę jak kolejne sankcje nie przynoszą deeskalacji na Ukrainie, coraz głośniej mówi się o wykluczeniu Rosji z systemu SWIFT. Wśród zwolenników takiego rozwiązania jest grupa amerykańskich senatorów. Również Parlament Europejski już we wrześniu zeszłego roku przyjął rezolucję wzywającą do rozważenia takiej możliwości. Wśród rządów nie ma jednomyślności. Według doniesień „The Economist” największymi zwolennikami wykluczenia Rosji z systemu SWIFT są Wielka Brytania i Polska. Mniej chętni są Niemcy czy Włosi. I nic dziwnego. Wyrzucenie Rosji z systemu SWIFT miałoby o wiele poważniejsze skutki niż w przypadku Iranu. Kraj ten jest bowiem o wiele bardziej powiązany ze światowymi rynkami niż męczony od lat sankcjami i zamknięty w swoim kokonie Teheran. To dlatego Rosji poza SWIFT nie chcieliby oglądać jej partnerzy handlowi, jak Niemcy, którzy na takiej decyzji straciliby grube miliony. Podnosi się też argumenty, że stosowanie wyłączenia z systemu SWIFT jako broni w polityce międzynarodowej naruszałoby jego neutralność. Neutralność, która jest niezbędna dla uniwersalnego wykorzystywania SWIFT na całym świecie. Wreszcie, odrąbując kolejne kraje od systemu SWIFT i robiąc z niego system de facto kadłubowy, dławi się światowy handel. Stąd głosy, że takie narzędzie powinno być wykorzystywane tylko w wyjątkowych sytuacjach. - Kiedyś zamiast SWIFT wykorzystywaliśmy teleksy, które są teraz w muzeum – powiedział cytowany przez „The Moscow Times” Wasilij Sołodkow, ekspert ds. bankowości rosyjskiej Wyższej Szkoły Ekonomii. - Rosja używała kiedyś koni i patyków jako pieniędzy. Możemy do tego wrócić, tylko po co? – pytał retorycznie. Pozostaje też kwestia odwetu. W ostatnich dniach głos w sprawie zabrał premier Rosji, Dmitrij Miedwiediew. - Znowu zaczęli dyskusje o restrykcjach dotyczących systemu SWIFT – cytuje go agencja RIA Novosti. - Jeśli takie decyzje zostaną podjęte, chciałbym zaznaczyć, że nasza reakcja, nie tylko ekonomiczna, będzie nieograniczona – stwierdził Miedwiediew. Koszyk z narzędziami Byłoby naiwnością twierdzić, że Miedwiediew miał na myśli użycie broni atomowej. Chodzi raczej o powrót do zimnej wojny, o której wspominał Kostin. Rosja to nie ZSRR, ale w niektórych obszarach, jak energetyka, wciąż ma dużo do powiedzenia i mogłaby Zachodowi poważnie zaszkodzić. Dlatego, jak się wydaje, lepiej byłoby, gdyby groźba wyrzucenia poza system informacji finansowej pozostała blefem. Szczególnie że Rosjanie i tak już myślą o stworzeniu własnej sieci na obraz i podobieństwo SWIFT. Tak, jak zimna wojna w XX wieku nie doprowadziła w końcu do zagłady nuklearnej, tak „finansowa broń nuklearna” nie powinna być używana do ponownego rozpętania starego konfliktu w XXI wieku.","Krawat z napisem „Boże, powstrzymaj Putina” deputowanego Rady Najwyższej Ukrainy Aleksieja Gonczarenki",
https://wiadomosci.onet.pl/tylko-w-onecie/ilja-jaszyn-mozemy-zwyciezyc-putina-tylko-zwiekszajac-swiadomosc-ludzi/jmvv5l8,Ilja Jaszyn: możemy zwyciężyć Putina tylko zwiększając świadomość ludzi,"W niedzielę w Rosji odbędą się wybory prezydenckie. Co rosyjska opozycja mówi nt. Władimira Putina, który najprawdopodobniej po raz kolejny zwycięży? - Po kadencji Putina nie spodziewam się niczego dobrego. Jeśli prześledzić 18 lat, kiedy Putin był u władzy, co roku sytuacja wewnątrz Rosji i stosunki z naszymi sąsiadami są coraz gorsze. Nie ma dziś na świecie kraju, który moglibyśmy nazwać sojusznikiem - mówi Ilja Jaszyn, działacz rosyjskiej opozycji. - W ciągu ostatnich ośmiu lat zwolniono 30 tys. lekarzy, a liczba urzędników wzrosła dwukrotnie. Możemy zwyciężyć Putina tylko zwiększając świadomość ludzi - dodaje.",,,
https://wiadomosci.onet.pl/swiat/putin-poinformowal-europe-o-dlugach-ukrainy/v5kb3,Putin poinformował Europę o długach Ukrainy,"Prezydent Federacji Rosyjskiej Władimir Putin w czwartek wystosował list do przywódców 18 krajów europejskich, w którym zwrócił uwagę na krytyczną sytuację powstałą w wyniku skumulowania przez Ukrainę ogromnego długu za gaz sprowadzany z Rosji.","Putin ostrzegł, że rosyjski Gazprom może być zmuszony do przejścia na system przedpłat w handlu gazem z Ukrainą, a w przypadku naruszenia warunków płatności całkowicie lub częściowo przerwać dostawy gazu. Innymi słowy, będzie dostarczane dokładnie tyle gazu, za ile strona ukraińska zapłaci z miesięcznym wyprzedzeniem. ""Będzie to krok skrajny. Zdajemy sobie sprawę, że zwiększy on ryzyko nielegalnego pobierania surowca płynącego przez terytorium Ukrainy do odbiorców europejskich. I że może utrudnić gromadzenie zapasów gazu na Ukrainie na zaspokojenie zapotrzebowania (odbiorców w Europie) w okresie jesienno-zimowym"" - oświadczył prezydent Rosji. Minister energetyki Rosji Aleksandr Nowak poinformował, że według stanu z 9 kwietnia dług ukraińskiego Naftohazu wobec Gazpromu wynosił 2,238 mld dolarów. Putin podkreślił, że w celu zagwarantowania niezakłóconego tranzytu gazu do krajów europejskich już w najbliższym czasie trzeba przystąpić do tłoczenia do podziemnych magazynów na Ukrainie 11,5 mld metrów sześc. surowca, co będzie kosztowało Kijów około 5 mld USD. ""Pragnę zwrócić uwagę, że nawet w marcu, gdy obowiązywała cena ze zniżką - 268,5 USD - Ukraina nie zapłaciła Rosji nawet dolara"" - oznajmił rosyjski prezydent. Putin opowiedział się za przeprowadzeniem natychmiastowych konsultacji mających na celu ustabilizowanie gospodarki Ukrainy. Zaproponował, aby odbyły się one na szczeblu ministrów gospodarki, finansów i energetyki w formacie Europa-Rosja-Ukraina, a także, by ich celem było również ""zapewnienie dostaw i tranzytu"" gazu. ""Trzeba jak najszybciej przystąpić do skoordynowanych, konkretnych działań. I właśnie do tego wzywamy naszych europejskich partnerów"" - oświadczył. Prezydent Rosji zadeklarował, że jego kraj jest gotowy uczestniczyć w stabilizowaniu i odbudowie gospodarki Ukrainy, ale ""nie w jednostronnym trybie, lecz razem z europejskimi partnerami na parytetowych zasadach"". Podkreślił, że Rosja nie może dłużej w pojedynkę wspierać Ukrainy, przyznając jej zniżki na gaz i darując długi. Putin ocenił, że Ukraina stoi w obliczu bankructwa, zatrzymania przemysłu i eksplozji bezrobocia. Współodpowiedzialnością za stan ukraińskiej gospodarki obarczył Unię Europejską. ""Kryzys ukraińskiej gospodarki w dużej mierze spowodowany jest nierównowagą w handlu z krajami UE"" - wyjaśnił. Prezydent podkreślił, że wpływa to ""ostro negatywnie"" na wywiązywanie się przez Ukrainę z kontraktowych zobowiązań za dostawy rosyjskiego gazu. ""Zamiast konsultacji słyszymy wezwania do obniżenia cen kontraktowych za rosyjski gaz, które rzekomo mają +polityczny charakter+. Powstaje wrażenie, że europejscy partnerzy chcą w trybie jednostronnym przerzucić na Rosję skutki ukraińskiego kryzysu gospodarczego"" - oznajmił. Adresatami listu Putina są prezydenci 18 państw importujących gaz z Rosji przez terytorium Ukrainy. Wśród tych państw jest również Polska. 3 kwietnia prezes Gazpromu Aleksiej Miller poinformował, że cena gazu dla Ukrainy od kwietnia 2014 roku wyniesie 485,5 dolarów za 1000 metrów sześciennych. Wcześniej premier Dmitrij Miedwiediew uchylił rozporządzenie rządu FR z kwietnia 2010 roku, na mocy którego o 100 USD, tj. do zera, obniżone zostało cło eksportowe na gaz ziemny przy dostawach na Ukrainę. Natomiast 1 kwietnia Miller ogłosił, że od drugiego kwartału 2014 roku cena gazu dla Ukrainy została podwyższona z 268,5 dolara do 385,5 USD. Szef Gazpromu wyjaśnił, że jest to konsekwencją niewywiązania się przez stronę ukraińską z obietnicy uregulowania długu za surowiec odebrany w 2013 roku, nieopłacania w 100 procentach bieżących dostaw i kumulacji zadłużenia za otrzymany gaz. Cofnięta 3 kwietnia przez Miedwiediewa zniżka na gaz dla Ukrainy była elementem jednego z porozumień o stacjonowaniu Floty Czarnomorskiej FR na Krymie, które Moskwa po zaanektowaniu półwyspu wypowiedziała.",,
https://wiadomosci.onet.pl/swiat/gazociag-turecki-potok-spotkanie-putina-i-erdogana/xz3h66c,Spotkanie Putina i Erdogana w Stambule podczas zakończenia budowy odcinka Tureckiego Potoku,"Dziś w Stambule spotkali się prezydenci Rosji Władimir Putin i Turcji Recep Tayyip Erdogan. Do wizyty doszło z okazji zakończenia budowy morskiego odcinka gazociągu Turecki Potok, którym rosyjski gaz ma docierać po dnie Morza Czarnego do europejskiej części Turcji.","Agencja AFP pisze, że podczas ceremonii, którą zorganizowano w Stambule, obaj prezydenci za pomocą transmisji wideo obserwowali operację kończącą ułożenie liczącej 930 km części podmorskiej gazociągu Turecki Potok. - Uczestniczymy w bardzo ważnym wydarzeniu, które dobitnie świadczy o efektywności partnerskiego współdziałania naszych państw w realizacji najbardziej skomplikowanych i ambitnych projektów - powiedział na ceremonii Putin. Zaznaczył, że Turecki Potok nie jest skierowany przeciwko czyimkolwiek interesom. Prezydent Erdogan z kolei wskazał na znaczenie Tureckiego Potoku nie tylko dla Turcji, lecz i dla jej sąsiadów w regionie. - Wchodzimy w ostatnią fazę tego historycznego projektu - zaznaczył. Powiedział, że połowa gazu ma być dostarczana do Europy. Projekt Turecki Potok zakłada budowę przez Morze Czarne gazociągu złożonego z dwóch nitek, z których każda będzie miała przepustowość 15,75 mld metrów sześciennych gazu rocznie. Drugą nitkę Rosja chciałaby przeznaczyć do eksportu surowca do krajów leżących na południu UE, m.in. do Grecji, Bułgarii i Włoch. Rosyjski Gazprom planuje zakończyć budowę Tureckiego Potoku w roku 2019. AFP pisze, że Turecki Potok odzwierciedla zbliżenie między Turcją a Rosją po poważnym kryzysie dyplomatycznym w roku 2015, wywołanym przez zestrzelenie przez tureckie myśliwce rosyjskiego samolotu wojskowego przy granicy z Syrią. Obecnie oba państwa współpracują ściśle w kwestii Syrii, lecz również w dziedzinie przemysłu zbrojeniowego i energetyki - pisze AFP. Przypomina, że Rosja buduje w Turcji pierwszą w tym kraju elektrownię atomową. Chcesz być na bieżąco z najważniejszymi informacjami dnia? Polub Onet Wiadomości na Facebooku!",,
https://wiadomosci.onet.pl/swiat/foreign-affairs-wladimir-putin-nie-jest-na-to-przygotowany/3qb26n,"""Foreign Affairs"": Władimir Putin nie jest na to przygotowany","""Kiedy rosyjski minister spraw zagranicznych Siergiej Ławrow został zapytany o rzekome zamieszanie Rosji w atak hakerski na skrzynkę mailową Krajowego Komitetu Partii Demokratycznej, wydawał się bardzo zaskoczony"" - czytamy w dwumiesięczniku ""Foreign Affairs"". Okazuje się, że Ławrow mówił prawdę - nic nie wiedział o ataku.","Siergiej Ławrow zaprzeczył doniesieniom, odpowiadając krótkim listem, że Rosja nie ma nic wspólnego z cyberatakiem. Jak pisze autor artykułu w ""Foreign Affairs"" Andrei Soldatov, w rzeczywistości nie skonsultowano z ministrem tego przedsięwzięcia. Dziennikarz dwumiesięcznika zwraca uwagę, że od czasu przyłączenia Krymu w rosyjskiej polityce widać nie do końca zrozumiałe decyzje w kwestiach wrażliwych, zarówno wewnętrznych, jak i zewnętrznych. Wielu zachodnich dyplomatów zauważyło, że rosyjski minister spraw zagranicznych nie sprawuje już władzy w kwestiach dotyczących Ukrainy lub Syrii. Według ""Foreign Affairs"" politycy przerażeni czystkami, jakie nastąpiły po przyłączeniu Kremla, boją się podejmować jakiekolwiek ważne decyzje. Jedyną osobą, która rzeczywiście wydaje się sprawować władzę, jest Władimir Putin. Na każdy problem ma gotowe rozwiązanie. Andrei Soldatov twierdzi, że najważniejszą kwestią dla Putina są teraz wybory w USA. Hillary Clinton jest postrzegana jako bezkompromisowy przeciwnik Putina, który podtrzyma sankcje dla Rosji. ""Kreml uważa także, że Clinton poprze protesty moskiewskie, które miały miejsce w latach 2011-12"" - czytamy w artykule. Mowa tutaj o strajkach, które nastąpiły po kolejnych w Rosji sfałszowanych wyborach. Zostały one zorganizowane za pośrednictwem portali społecznościowych i miały na celu wyegzekwowanie od rządu przeprowadzenia nowych wyborów. Zdaniem autora artykułu Rosja prowadzi nieprzewidywalną politykę zagraniczną, ale wydaje się, że nie zdaje sobie sprawy z siły internetu. Dziennikarz miał zapewne na myśli fakt, że w dobie internetu informacja o cyberataku obiegła cały świat. Putin zaprzeczył jakoby Rosja była winna cyberatakowi na USA, ale kiedy Krajowy Komitet Partii Demokratycznej zdecydował się upublicznić informację, Putinowi wszystko wymknęło się z rąk. ""Teraz cały świat pracuje nad wytropieniem rosyjskich hakerów"" - pisze Soldatov. Wskazuje tym samym, że rosyjskiemu przywódcy nikt już nie wierzy. ""A tego Putin na pewno się nie spodziewa"" - podsumowuje autor w artykule.",Putin zaprzeczył jakoby Rosja była winna cyberatakowi na USA,
https://wiadomosci.onet.pl/putin-trzeba-przeanalizowac-wydarzenia-na-ukrainie/d2tqd,Putin: trzeba przeanalizować wydarzenia na Ukrainie,"Prezydent Federacji Rosyjskiej Władimir Putin podkreślił potrzebę przeprowadzenia analizy wydarzeń na Ukrainie i ""kolorowych rewolucji"" w innych krajach, aby - jak to ujął - odgrodzić obywateli Rosji od terrorystów i ludzi o skrajnych poglądach.","Prezydent przestrzegł zarazem przed podejmowaniem decyzji, które mogłyby ograniczyć prawa i wolności obywateli. Putin mówił o tym na spotkaniu z władzami Rady Federacji, wyższej izby rosyjskiego parlamentu. Prezydent podjął senatorów w swojej rezydencji w Nowo-Ogariowie koło Moskwy. - Powinniśmy przeprowadzić taką analizę, aby odgrodzić naszych obywateli od przemocy ze strony różnych radykałów, terrorystów i ludzi o skrajnych poglądach - oświadczył. Prezydent zaznaczył, że - trzeba postępować rozważnie. - Nie wolno nam wpadać w euforię i tworzyć warunków, które będą nie do przyjęcia dla społeczeństwa obywatelskiego - oznajmił. - Obywatele powinni zawsze wiedzieć, że mają zestaw środków i metod - legalnych środków i metod - z których mogą skorzystać, aby przedstawić swoje pretensje władzom, jeśli nie jest to możliwe w inny sposób, w tym przez organizowanie wieców, demonstracji i pochodów - dodał. Putin nie wykluczył wprowadzenia zmian w prawie o organizacjach pozarządowych (NGO). - Nie wolno zostawiać furtek dla tych, którzy zajmują się nie obroną interesów obywateli FR, lecz interesów obcych państw wewnątrz Rosji - oświadczył.",Putin: trzeba przeanalizować wydarzenia na Ukrainie,
https://wiadomosci.onet.pl/swiat/wladimir-putin-celem-rosji-jest-neutralizacja-zagrozenia-dla-jej-bezpieczenstwa/djxzvj,Władimir Putin: celem Rosji jest neutralizacja zagrożenia dla jej bezpieczeństwa,"Zadaniem Rosji jest neutralizowanie wszelkich zagrożeń militarnych dla jej bezpieczeństwa, w tym związanych z obroną przeciwrakietową; będzie ona czynić wszystko, by utrzymać strategiczną równowagę sił na świecie - oświadczył dziś prezydent Władimir Putin. Dodał, że ""próby zmienienia i obalenia równowagi sił uważa za nadzwyczaj niebezpieczne"".","- Naszym zadaniem jest skuteczne neutralizowanie wszelkich zagrożeń militarnych dla bezpieczeństwa Rosji, w tym związanych z tworzeniem strategicznej obrony przeciwrakietowej, realizacją koncepcji globalnego uderzenia, prowadzeniem wojen informacyjnych - powiedział Putin na spotkaniu z przedstawicielami Ministerstwa Obrony i sztabu generalnego. - Będziemy czynić wszystko, co niezbędne, by zapewnić strategiczną równowagę sił. Próby zmienienia i obalenia jej uważamy za nadzwyczaj niebezpieczne - podkreślił prezydent. Według niego równowaga sił stworzona na przełomie lat 40. i 50. ""pozwoliła światu na uniknięcie wielkich konfliktów zbrojnych"". Putin zapowiedział, otwierając spotkanie, że będzie ono dotyczyć przebiegu prac nad tworzeniem perspektywicznych rodzajów uzbrojenia. Ocenił, że czołowe kraje świata stosują najnowocześniejsze technologie i osiągnięcia nauki w celu wzmocnienia swego potencjału militarnego. Wspomniał o badaniach nad bronią opracowaną według nowych zasad fizyki, która - jak mówił - ""daje możliwość selektywnego, punktowego wpływania na krytycznie ważne elementy uzbrojenia, sprzętu, obiektów infrastruktury przypuszczalnego przeciwnika"". - Podobne badania, tak jak i w innych krajach, prowadzone są także w Rosji - oświadczył. W spotkaniu z szefem państwa uczestniczą minister obrony Rosji Siergiej Szojgu, szef sztabu generalnego Walerij Gierasimow, niedawno powołany wiceszef administracji prezydenta Siergiej Kirijenko i były szef tej administracji Siergiej Iwanow. Putin powiedział również, że Rosja w projektowaniu i tworzeniu perspektywicznych systemów uzbrojenia ""ściśle i nieustannie przestrzega odpowiednich zobowiązań międzynarodowych"". Ocenił, że ""niektóre kraje"", których nazw nie wymienił, ""przekreślają wcześniejsze ustalenia, na przykład w sferze obrony przeciwrakietowej"".",Władimir Putin,
https://wiadomosci.onet.pl/swiat/putin-chce-przedluzenia-rozejmu-na-wschodzie-ukrainy/8hgtk,Putin chce przedłużenia rozejmu na wschodzie Ukrainy,"Prezydent Rosji Władimir Putin wezwał do przedłużenia rozejmu na wschodzie Ukrainy, oświadczając, że długotrwałe zawieszenie broni jest niezbędnym warunkiem skutecznych negocjacji między władzami w Kijowie, a przedstawicielami zbuntowanych regionów.","Putin mówił o tym na Kremlu podczas uroczystości odbierania listów uwierzytelniających od rozpoczynających misję w Moskwie ambasadorów 14 państw. Był wśród nich ambasador Niemiec Rudiger Von Fritsch, który w latach 2010-2014 kierował niemiecką placówką dyplomatyczną w Polsce. Prezydent Rosji oznajmił, że jego kraj ""konsekwentnie opowiada się za umocnieniem na aranie światowej atmosfery otwartości, za rozwiązywaniem powstających problemów metodami polityczno-dyplomatycznymi"". Putin podkreślił, że dzisiaj dotyczy to m.in. wydarzeń na Ukrainie, które - jak zaznaczył - szczególnie niepokoją Rosję. - Opowiadamy się za całkowitym zaprzestaniem rozlewu krwi na całym terytorium konfliktu, a zwłaszcza wzdłuż naszych granic - oświadczył. Gospodarz Kremla zauważył, że ""antykonstytucyjny przewrót w Kijowie, próby narzucenia ukraińskiemu narodowi sztucznego wyboru między Europą a Rosją doprowadziły do rozłamu w społeczeństwie, bolesnej konfrontacji wewnętrznej, której ofiarami stają się przede wszystkim cywile"". - Na południowym wschodzie Ukrainy leje się krew, ma miejsce prawdziwa katastrofa humanitarna, dziesiątki tysięcy uchodźców szukają schronienia, w tym w Rosji - powiedział. Putin oświadczył, że ""Ukraina musi wrócić na drogę pokoju, dialogu i porozumienia"". - Najważniejsze to zapewnienie długotrwałego zawieszenia broni. Jest to niezbędny warunek skutecznych negocjacji między władzami w Kijowie, a przedstawicielami południowo-wschodnich regionów - oznajmił. Prezydent Rosji podkreślił, że Moskwa ""szczerze stara się sprzyjać takiemu pokojowemu procesowi"". Dziś o godz. 22 (godz. 21 w Polsce) wygasa jednostronne zawieszenie broni na wschodzie Ukrainy ogłoszone tydzień temu przez prezydenta Petra Poroszenkę. Rozejm poparli prorosyjscy separatyści w obwodach donieckim i ługańskim. Mimo zawieszenia broni w zbuntowanych regionach dochodzi do incydentów zbrojnych. W Doniecku w obecności przedstawicieli OBWE i Rosji ma dojść do kolejnego spotkania wysłanników władz w Kijowie z reprezentantami samozwańczych Donieckiej Republiki Ludowej (DRL) i Ługańskiej Republiki Ludowej (ŁRL).",Putin chce przedłużenia rozejmu na wschodzie Ukrainy,
http://wiadomosci.onet.pl/swiat/ten-wielki-i-grozny-putin/3e7kgn2,Ten Wielki i Groźny Putin,"Gdyby opierać się na tym, co o prezydencie Rosji piszą i mówią amerykańskie media, można by odnieść wrażenie, że mamy do czynienia z trzymetrowym władcą marionetek, który jednym pociągnięciem sznurka uruchamia rezydującą na Kremlu armię hakerów. I wprawia w przerażenie miłujących demokrację Amerykanów, wpatrzonych w ekrany swoich iPhone’ów, pisze Susan B. Glasser z POLITICO.","Istnieje obawa, że wyolbrzymiając możliwości Putina, Amerykanie – którymi on sam gardzi – zapewniają mu właśnie taką geopolityczną reputację, o jakiej marzy. Michaił Chodorkowski – który był najbogatszym człowiekiem w Rosji, dopóki Putin nie wysłał go na dziesięć lat do kolonii karnej, pozbawił majątku i w końcu zmusił do emigracji – nazywa to ""Mitem o Wielkim i Groźnym Putinie"". Oczywiście nie próbuję przez to powiedzieć, że Putin jest jakimś niezrozumianym demokratą. Eksperci znający się na Rosji zgadzają się, że jest on autorytarnym władcą o ciężkiej ręce, który Stany Zjednoczone uznaje za wroga i sprzeciwia im się, kiedy i gdzie tylko może. Władcą, który niemal na pewno wygra przyszłoroczne wybory, bo cały system skonstruowany jest tak, aby mu to umożliwić. Jednak podczas gdy waszyngtońscy politycy mają tendencję do przedstawiania Putina jako wielkiego stratega, bez trudu manipulującego swoimi naiwnymi zachodnimi odpowiednikami (""Rosjanie przechytrzają nas w wielu sytuacjach"", mówił z przekonaniem kandydujący na urząd prezydenta Donald Trump), uważni obserwatorzy Kremla opisują prezydenta Rosji zupełnie inaczej. Choć Putin często sięga do wiedzy i doświadczenia, jakie zdobył w KGB, to zarówno on, jak jego współpracownicy mają znacznie mniejsze możliwości niż te, którymi dysponował Związek Radziecki – nawet, jeśli próbują odbudowywać imperium. Obecne władze kierują Rosją w sposób raczej defensywny, niż ofensywny: ich wzrok zwrócony jest przede wszystkim do wewnątrz, a przy tym zachowują się tak, jakby były znacznie mniej pewne siebie, niż nam się wydaje, starając się przede wszystkim oddalić od siebie zagrożenia – te realne i inne – które mogłyby zagrozić ich rządom. W wywiadzie dla POLITICO, Chodorkowski mówił, że coraz większa obsesja Amerykanów na punkcie Putina – który właśnie stał się najdłużej rządzącym rosyjskim przywódcą od czasów Stalina – to nieporozumienie. Putin nie jest nowym wcieleniem Stalina. Przynajmniej na razie. – Tu, na Zachodzie, ludzie odnoszą wrażenie, że Putin rządzi całą Rosją – powiedział Chodorkowski, który przyleciał do Waszyngtonu ze swojego wygnania w Londynie, skąd obecnie finansuje nękaną problemami rosyjską opozycję. – Tak wcale nie jest. Putin nie rządzi Rosją dalej, niż do granic Sadowego Kolca, [wewnętrznej obwodnicy Moskwy]. Z ludźmi, którzy rządzą w pozostałych regionach kraju, ma stosunkowo prosty układ: ""Wy zapewniacie mi poparcie w wyborach na takim poziomie, jakiego potrzebuję do realizacji moich celów, a ja pozwalam wam robić u siebie co chcecie"". Tak to działa, najbliższe wybory nic tu nie zmienią - mówił. Te nieporozumienia na temat Putina funkcjonowały już dużo wcześniej, niż obecne poruszenie wywołane wyborami w USA w 2016 r. Putin od dawna był źle rozumiany, co zresztą prowadziło często do katastrofalnych decyzji zachodnich przywódców. W USA na przykład, jak wskazuje Anne Applebaum, znawca historii Związku Radzieckiego i laureatka Nagrody Pulitzera, z początku większość ludzi ignorowała dowody na wtrącanie się Putina w wybory w innych krajach – tak długo, aż było za późno, bo Rosja robiła już to samo z wyborami w USA. Ale teraz, kiedy te działania wyszły na jaw, pojawiła się tendencja do przesady w przeciwną stronę i uznawania Putina za sprawcę wyboru Donalda Trumpa na prezydenta. Tymczasem prawda jest taka, że rosyjscy hakerzy jedynie umiejętnie rozpoznali i wzmocnili podziały istniejące już wcześniej w amerykańskim społeczeństwie. – Rosja nie stworzyła ekstremistycznej polityki, – powiedziała Applebaum w wywiadzie dla POLITICO. – W USA Rosjanie mogą jednocześnie wspierać fałszywą wersję grupy Black Lives Matter i ruchy antyimigranckie. To tylko dowodzi, że linie podziałów już istnieją i że są ludzie, którzy łatwo dadzą się wciągnąć takim grupom i organizacjom. Putin nie tworzy naszych problemów; on je po prostu wyraźnie widzi. Czy możemy oskarżać Putina o próby wpływania na wybory w USA? Oczywiście. Ale to, co mówi Anne Applebaum, jest niezwykle istotne: w rozmowach o ""Russiagate"" często niewłaściwie postrzegamy Rosję. 18 marca 2018 r. odbędą się wybory na urząd prezydenta Rosji. To, jak obecnie wyglądają przygotowania do tego wydarzenia, daje nam wgląd w sposób funkcjonowania putinizmu – i w to, dlaczego atakowanie Ameryki odegrało (i nadal będzie odgrywać) kluczową rolę w utrzymywaniu się Putina przy władzy. Putin na razie nie ogłosił oficjalnie swojego startu w wyborach – choć wszyscy oczekują, że będzie się starał o kolejną kadencję, która przedłuży jego rządy, trwające od 31 grudnia 1999 r. (przez pewien czas nie był prezydentem, a premierem – co oczywiście nikogo nie zmyliło) co najmniej o kolejne sześć lat, do roku 2024. Główna postać rosyjskiej opozycji, która może liczyć na jakiekolwiek szersze poparcie – antykorupcyjny aktywista Aleksiej Nawalny – właśnie został wykluczony przez władze z wyścigu wyborczego. Wydaje się, że jedyną przedstawicielką sił liberalnych, która wystartuje w wyborach, będzie Ksenia Sobczak, była modelka ""Playboya"" i gwiazda reality show, której ojciec – zmarły w 2000 r. mer Petersburga – wprowadził Putina do polityki. Innymi słowy: widać, że to jest fałszywa kandydatura, która, zdaniem Applebaum, wydaje się być wręcz zaprojektowana w taki sposób, ""aby opozycja wyglądała niepoważnie"". To, z kolei zdaniem Chodorowskiego, wskazuje, że wybory w Rosji to po prostu ""plebiscyt"", w którym Rosjanie co sześć lat pytani są o zgodę na przedłużenie władzy Putina. Co więcej, istniejąca w Rosji opozycja jest nie tylko słaba, ale mocno podzielona. Widać to wyraźnie, kiedy pytam Chodorkowskiego o Nawalnego – jedynego przedstawiciela tej opozycji, który ma jakieś publiczne poparcie. Chodorkowski – wciąż krytykowany jako oligarcha, który zdaniem wielu zrobił majątek korzystając z chaosu po upadku ZSRR w latach dziewięćdziesiątych – odpowiada, że nie sprzymierzyłby się z Nawalnym, ani z żadnym innym przedstawicielem opozycji. Mówi, że ""zjednoczona opozycja byłaby wygodnym celem"", a Nawalnego nazywa ""autokratą"". Ale fakt, że Putinowi nie zagraża żaden wiarygodny kandydat opozycyjny, nie oznacza, że nie ma on z kim walczyć. Przeciwnie: jest coraz bardziej jasne, że w przyszłym roku Putin zawalczy z samymi Stanami Zjednoczonymi: atakowanie Ameryki na pewno będzie częścią jego kampanii wyborczej. – Putin ma poważny problem – komentuje Chodorkowski. – Gospodarka Rosji stoi w miejscu, a to oznacza, że on musi nieustannie wskazywać palcem, kto jest temu winien. Winna jest Ameryka, oczywiście. Putin musi wciąż pokazywać wszystkie fronty, na których pokonuje Amerykę. Na przykład Syrię, bo w Syrii Putin nie walczy z Państwem Islamskim, ale z Ameryką. Tak samo na Ukrainie: Putin nie walczy z Ukrainą, ale z Amerykanami na Ukrainie. W niezauważonym przez wielu przemówieniu na dorocznym spotkaniu Klubu Wałdajskiego – grupy ekspertów zapraszanej do Rosji, aby wysłuchać, co Putin ma do powiedzenia – rosyjski prezydent w uderzająco bezpośredni sposób mówił o tym, do jakiego stopnia jego doktryna opiera się na światopoglądzie antyamerykańskim. Angela Stent, była urzędniczka amerykańskiego wywiadu, odpowiedzialna za sprawy rosyjskie za czasów prezydentury George’a W. Busha, wysłuchała w Soczi tego przemówienia. Dziś zwraca uwagę, że Putin nie odpowiedział na żadne pytanie dotyczące jego planów ożywienia rosyjskiej gospodarki, zamiast tego skupiając się na swojej roli globalnego przywódcy przeciwników Ameryki. – To było bardzo antyamerykańskie przemówienie, – komentuje nasza rozmówczyni. – Pojawił się także nowy element: Putin ostrzegał przed możliwym wybuchem wojny nuklearnej. Podkreślał, że niebezpieczeństwo jest realne. To była wiadomość dla nas wszystkich. Zapytałem Angelę Stent, czy zgadza się z Chodorkowskim i innymi, że przeceniamy siłę i możliwości Putina. – Rosjanie na pewno tak myślą – odparła. – Moi znajomi w Rosji mówią: ""Co z wami, Amerykanie? Robicie z niego olbrzyma o nadludzkich możliwościach"". I coś w tym jest. Takie stawianie sprawy buduje pozycję Putina, a przy tym sprawia, że Stany Zjednoczone wyglądają na bardzo słabe. Ataki na Amerykę, które Stent słyszała z ust Putina w Soczi, to nic nowego, ale uderzające jest to, że stają się one głównym tematem kampanii wyborczej. Wszystko wskazuje na to, że będziemy mieć do czynienia z powtórką z 2012 r., kiedy podobna retoryka pomogła Putinowi powrócić na fotel prezydenta. Ostre słowa z ubiegłego tygodnia są ostatecznym dowodem, że prezydent Rosji nie wierzy już w to, że pozytywne wypowiedzi Donalda Trumpa na temat Rosji z czasów kampanii wyborczej w USA mogą przełożyć się na korzystną dla Rosji politykę Amerykanów. Innymi słowy – przygotujmy się na kolejne przykłady retoryki rodem z sowieckich podręczników politycznych. – Tak działa rosyjska propaganda – komentuje Applebaum. – Jej celem jest zaprezentowanie Putina jako ważnego światowego przywódcy, odpowiednika prezydenta USA, trochę tak, jak było to w czasie zimnej wojny. Chodzi o to, aby ludzie znowu mieli poczucie, że świat jest podzielony na dwie zwalczające się połowy: Rosja jest po jednej stronie, Stany Zjednoczone po drugiej. – Amerykanie nie zdają sobie chyba sprawy z tego, do jakiego stopnia są głównym tematem wiadomości telewizyjnych w Rosji. Codziennie, wciąż na nowo Stany Zjednoczone ukazywane są jak główny wróg Rosji. A to oczywiście sprzyja Putinowi, który daje do zrozumienia: ""Mamy wielkiego, potężnego wroga, więc potrzebujecie mnie, abym z nim walczył!"". – To stawia nas w dziwnej sytuacji – konkluduje Appelbaum. – To trochę tak, jakby znowu była zimna wojna… Tyle, że walczy w niej tylko jedna strona. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Władimir Putin na Kremlu,
https://wiadomosci.onet.pl/swiat/rosja-rezygnacja-sedzi-ktora-przyjela-pozew-przeciw-putinowi/gycq66,"Rosja: rezygnacja sędzi, która przyjęła pozew przeciw Putinowi","Sędzia, która na początku kwietnia przyjęła do rozpatrzenia pozew mieszkańca obwodu saratowskiego przeciwko prezydentowi Rosji Władimirowi Putinowi, podała się do dymisji - poinformował dzisiaj portal RBK, powołując się na dokumenty sądowe.","Sędzia Tatiana Leskina pracowała w sądzie arbitrażowym w obwodzie saratowskim. Jak podaje RBK, kolegium sędziów przyjęło dzisiaj jej prośbę dotyczącą odejścia ze stanowiska. Nie jest jasne, kiedy wniosek został złożony. Leskina ma za sobą 17 lat pracy jako sędzia; jak podaje RBK nagradzana była dyplomami i medalem ""Za nienaganną służbę"". Media rosyjskie poinformowały 7 kwietnia, że sąd arbitrażowy przyjął do rozpatrzenia pozew, w którym mieszkaniec miejscowości Bałakowo, Nikołaj Suworow, zażądał dymisji Putina. Suworow w pozwie wyraził ocenę, że prezydenta należy zdymisjonować jako ""wroga ludu, przyjaciela oligarchów i czynowników za rozgrabienie Rosji, pauperyzację narodu rosyjskiego, a także wzbogacenie urzędników, bankierów i miliarderów grabieżców"". Tego samego dnia, gdy media poinformowały o pozwie odbyło się posiedzenie, na którym postępowanie zostało umorzone. Sędzia Leskina uznała, że spór tego rodzaju nie może zostać rozpatrzony przez arbitraż, ponieważ nie jest związany z działalnością gospodarczą. Według pierwszych doniesień w tej sprawie sąd zobowiązał Putina lub jego pełnomocnika do odniesienia się do pozwu najpóźniej do 25 kwietnia i wyznaczył rozprawę na 28 kwietnia. Jednak, jak podał ""Kommiersant"", rozprawa odbyła się już 7 kwietnia i postępowanie zostało umorzone. Według ""Kommiersanta"" Suworow zwrócił się wcześniej z podobnymi pozwami przeciwko Putinowi do Sądu Najwyższego, który odmówił ich przyjęcia. W lutym 2016 roku pozew przeciwko prezydentowi w Sądzie Miejskim w Twerze, 170 km na północny zachód od Moskwy, złożył opozycjonista Aleksiej Nawalny. Jednak twerski sąd odmówił zajęcia się skargą, która dotyczyła korupcji. Natomiast w ubiegłym miesiącu przeciwko Putinowi i jego polityce wystąpiła deputowana do Dumy (parlamentu) obwodu kurskiego i redaktor naczelna regionalnej gazety ""Narodnyj Żurnalist"" Olga Li. Swoje wystąpienie, które miało formę odezwy do prezydenta, zamieściła na portalach YouTube i WKontakte. Wkrótce po tym Komitet Śledczy w Kursku, 600 km na południe od Moskwy, wszczął przeciwko niej śledztwo. Kurscy śledczy podejrzewają ją o ""ekstremizm"" oraz ""szerzenie nienawiści lub wrogości"" wobec przedstawicieli władz. Następnie Li ogłosiła, że wystartuje we wrześniowych wyborach do Dumy Państwowej, izby niższej parlamentu Rosji, z listy demokratycznej partii Jabłoko.",Władimir Putin,
https://wiadomosci.onet.pl/swiat/rosja-15-tys-obywateli-fr-poszukiwanych-z-powodu-walk-za-granica/kdh9ym,"Rosja: 1,5 tys. obywateli FR poszukiwanych z powodu walk za granicą","- MSW Rosji w 2015 roku wysłało listy gończe za blisko 1500 obywatelami Federacji Rosyjskiej, ściganymi w związku z udziałem w konfliktach zbrojnych poza granicami Rosji - poinformował dzisiaj minister spraw wewnętrznych FR Władimir Kołokolcew.","Kołokolcew mówił o tym na dorocznym rozszerzonym kolegium resortu, w któym uczestniczył też prezydent Rosji Władimir Putin. - W 2015 roku trwała dalsza praca operacyjna w odniesieniu do obywateli wyjeżdżających za granicę w celu udziału w konfliktach zbrojnych. W ewidencji jest ponad 3,4 tys. takich osób; wszczęto wobec nich 1,7 tys. postępowań karnych. Prawie 1,5 tys. bojowników było poszukiwanych listem gończym; 195 zostało skazanych - podał minister. Kołokolcew podkreślił, że nie można dopuścić, by ci bojownicy, którzy wracają do kraju, kontynuowali w Rosji nielegalną działalność. Szef MSW przekazał również, że w zeszłym roku w Rosji zdelegalizowano jedną organizację terrorystyczną i siedem grup ekstremistycznych. Zaznaczył, że trwają działania zmierzające do uznania innych grup za ekstremistyczne. - W trakcie nadchodzącej kampanii wyborczej należy podjąć skuteczne działania w celu udaremnienia ewentualnych prób wywarcia negatywnego wpływu na sytuację społeczno-polityczną kraju ze strony sił destrukcyjnych - oświadczył. Wybory do Dumy Państwowej (niższej izby parlamentu Rosji) odbędą się we wrześniu tego roku. Putin oznajmił w tym kontekście, że należy zapobiec - jak to ujął - ""wszelkim próbom ze strony kryminalistów, by przedostać się do struktur władzy"". Kołokolcew zapewnił, że MSW stawia sobie za zadanie niedopuszczenie do prowokacji i zamieszek podczas zgromadzeń publicznych w czasie kampanii przedwyborczej. Minister poinformował, że w 2015 roku funkcjonariusze MSW wykryli o ponad 50 procent więcej niż rok wcześniej przypadków przestępstw korupcyjnych. W korupcję zamieszanych było ponad 2 tys. przedstawicieli organów władzy wykonawczej, w tym 651 przedstawicieli władzy na szczeblu federalnym - oświadczył minister. Narada w MSW zbiegła się w czasie z zatrzymaniem w Rostowie nad Donem, na południu Rosji, wiceministra kultury FR Grigorija Pierumowa, podejrzanego o zdefraudowanie pieniędzy przeznaczonych na budowę i restaurację obiektów kultury.","Rosja: 1,5 tys. obywateli FR poszukiwanych z powodu walk za granicą",
https://wiadomosci.onet.pl/swiat/financial-times-polityka-putina-zapewnia-nato-racje-bytu/c67qk,Financial Times: polityka Putina zapewnia NATO rację bytu,"W ramach NATO żywa była niedawno debata o przyszłej roli Sojuszu po zakończeniu misji bojowej w Afganistanie z końcem tego roku. Jednak za sprawą prezydenta Rosji Władimira Putina Sojusz zyskuje solidną rację bytu - pisze ""Financial Times"" przed szczytem NATO.","W artykule redakcyjnym, który ukazał się we wtorek, dziennik zaznacza, że NATO w najbliższych latach nie powinno tracić z oczu konfliktów na Bliskim Wschodzie, gdzie konieczna może być operacja pod dowództwem USA w celu zahamowania działań dżihadystów z Państwa Islamskiego. ""Ale podstawową rolą Sojuszu jest powrót do tego, czym był on w czasie zimnej wojny: terytorialnej obrony Europy przed ewentualną agresją państwa na państwo ze strony Moskwy"" - podkreśla ""FT"". Dodaje, że przywódcy Sojuszu na szczycie NATO w tym tygodniu w Walii muszą określić, w jaki sposób ma to zostać osiągnięte. Gazeta odnotowuje, że nawet po zestrzeleniu w lipcu malezyjskiego samolotu pasażerskiego przez prorosyjskich separatystów, niemal na pewno z użyciem dostarczonego przez Moskwę sprzętu, ""wśród krajów członkowskich widoczny jest podział na jastrzębie chcące zdecydowanego stanowiska wobec Rosji i kraje, które obawiają się zrażania do siebie Kremla"". Według ""FT"" najpoważniejsza dyskusja dotyczy obecnie tego, jak powinna wyglądać obecność wojskowa NATO we wschodniej Europie. Jak przypomina londyńska gazeta, NATO jest zobowiązane do przyjścia z pomocą zaatakowanemu krajowi członkowskiemu. Na zbliżającym się szczycie NATO musi - w przypadku Polski, Estonii, Łotwy i Litwy - wzmocnić to zobowiązanie, zarówno uspokajając te kraje, jak i działając jako wyraźny czynnik odstraszający wobec Moskwy. ""FT"" przypomina, że NATO niechętnie odnosiło się do prośby Polski z marca o rozmieszczenie na jej terytorium 10 tys. żołnierzy na stałe. Obawiano się, że może to naruszyć m.in. zasady aktu założycielskiego Rady NATO-Rosja. W zamian NATO złoży ""luźniejsze zobowiązanie"", tworząc brygadę ""wysokiej gotowości"" liczącą 4 tys. żołnierzy, którzy w razie zagrożenia mogą być rozmieszczeni w ciągu godzin. ""Choć to z pewnością lepsze niż nic, byłoby bardziej pożądane, gdyby NATO na stałe rozmieściło więcej żołnierzy w regionie"" - ocenia ""Financial Times"". Odpowiadając na ewentualne argumenty niektórych krajów, że stała obecność wojskowa naruszyłaby istniejące traktaty, dziennik podkreśla, że ""naiwnie nie biorą one pod uwagę faktu, iż na Ukrainie Putin już podkopał podstawowe zasady relacji międzynarodowych"".",,
https://wiadomosci.onet.pl/politico/kadencja-tuska-dobiega-konca-kto-jego-nastepca/9rh695w,Kadencja Tuska w Brukseli dobiega końca – zaczyna się spór o jego spuściznę [KOMENTARZ],"Dyplomaci debatują co Donald Tusk zostawi po sobie w brukselskiej bańce, ale on bardziej przejmuje się swoją spuścizną w całej Unii, a zwłaszcza w jej najbliższym wschodnim sąsiedztwie. W minionym tygodniu pozostawił europosłów, dyplomatów i urzędników ich własnym sporom i poleciał do byłego Związku Radzieckiego wspierać demokratyczne aspiracje narodów, które ciągle walczą o uwolnienie się spod wpływu Rosji – pisze David M. Herszenhorn z POLITICO.","Po doprowadzeniu do porozumienia pomiędzy przywódcami UE i obsadzeniu najważniejszych stanowisk w Unii, przewodniczący Rady Europejskiej, Donald Tusk nie odbył rundy honorowej po ulicach Brukseli. Zamiast tego, jak przystało na pierwszego przedstawiciela Europy Wschodniej na najwyższym stanowisku w UE, wsiadł w samolot i poleciał do krajów tego regionu, które stoją w poczekalni do Unii, by zachęcać je do demokratycznych reform i stanowczości w konfrontacji z Rosją. Inni liderzy publicznie załamują ręce nad kondycją Unii i zastanawiają się nad celami, które przed nią stoją. Francuski prezydent, Emmanuel Macron, chce zorganizowania wielkiej konferencji na temat Przyszłości Europy. Premier Węgier, Viktor Orbán, domaga się powrotu do wartości chrześcijańskich. Tymczasem Tusk trzyma się swojej własnej wizji Unii Europejskiej jako latarni wolności i demokracji dla tych części świata, w których długo ich brakowało. Podczas wizyty na Ukrainie, w Azerbejdżanie, Armenii i wreszcie w czwartek w Gruzji, były polski premier nie ukrywał, że jego zdaniem Unia nie powinna ustawać w budowaniu bliższych relacji ze swoimi wschodnimi sąsiadami. Nie obyło się też bez ostrych słów wobec Moskwy. ""Upadek Związku Radzieckiego NIE był największą geopolityczną katastrofą ubiegłego wieku"", zatweetował Tusk z czarnomorskiego kurortu Batumi, bezpośrednio odnosząc się do słów wypowiedzianych niegdyś przez rosyjskiego prezydenta, Władimira Putina. ""Dziś w Gruzji chcę powiedzieć jasno i wyraźnie: upadek ZSRR był błogosławieństwem dla Gruzinów, Polaków, Ukraińców i całej Europy Środkowej i Wschodniej. I także dla Rosjan"". Nawet jeżeli jego przekaz nie do końca współgra z nieustannymi wątpliwościami brukselskiej bańki, według której rozszerzenie Unii było być może zbyt szybkie i zbyt głębokie, a asertywna Rosja ma pełne prawo do realizowania swoich interesów w walce o geopolityczne wpływy, Tusk wydaje się tym nie przejmować. W poniedziałek, po spotkaniu z premierem Ukrainy, Wołodymyrem Hrojsmanem, Tusk przyznał, że nie wszyscy koledzy w unijnych korytarzach władzy podzielają jego zapał i że mówiąc o poparciu dla Ukrainy, wypowiada się we własnym imieniu. – Przez lata próbowałem wspierać Ukrainę w Europie i Europę na Ukrainie – powiedział Tusk. – W moich oczach wszyscy jesteście bohaterami. Tak postrzegałem was podczas Rewolucji Godności na Majdanie, broniących swojej suwerenności i integralności, budujących nowoczesne państwo o demokratycznych standardach. Pomimo ubóstwa, które wciąż istnieje w wielu miejscach, pomimo cierpień spowodowanych przez wojnę, pomimo trudnych reform, przetrwaliście. – Robiłem wszystko, co w mojej mocy, by przyspieszyć proces integracji Ukrainy z resztą Europy – powiedział, przyjmując przepraszający ton. – Nie wszystko się udało; nie zawsze byłem tak skuteczny, jak bym chciał. Wybaczcie mi, przyjaciele. Dodał jednak, że nie będzie przepraszał za to, że traktował Ukrainę priorytetowo. – Niektórzy w Brukseli nazywali mnie proukraińskim maniakiem – powiedział. – Często mówili mi to w oczy. Szczerze mówiąc, jestem bardzo dumny z tego epitetu. Biorąc pod uwagę polityczne wiatry wiejące obecnie w Brukseli, uwagi Tuska należy być może odczytywać bardziej w kontekście jego powrotu do Polski i ewentualnego udziału w kampanii prezydenckiej. Mandat obecnego przewodniczącego Rady Europejskiej kończy się pierwszego grudnia, zaś bliscy współpracownicy mówią, że decyzję czy startować podejmie nie wcześniej niż po jesiennych wyborach parlamentarnych. Jednak bez względu na jego zaangażowanie w proces budowania demokracji, jedno pytanie w nieunikniony sposób zawiśnie nad spuścizną Tuska: czy za jego kadencji pierwszego prezydenta Unii z byłego bloku komunistycznego, stosunki pomiędzy Wschodnią i Zachodnią Europą polepszyły się, czy pogorszyły. Podział unijnych stanowisk, do którego pomógł doprowadzić Tusk, oznacza ogromną konsolidację władzy w rękach starej, zachodniej Europy. Nominatką na przewodniczącą Komisji została niemiecka minister obrony, Ursula von der Leyen, a premier Belgii, Charles Michel, zastąpił Tuska na stanowisku szefa Rady Europejskiej. Jeszcze bardziej uderzający jest brak kogokolwiek z Europy Wschodniej w ścisłym kierownictwie UE, jeżeli pamiętać, że Parlament odrzucił sugestię Rady by wybrać na swojego przewodniczącego socjaldemokratę ze wschodu i zamiast tego postawił na włoskiego europosła, Davida Sassoliego. Na szczycie, na którym na początku tego miesiąca uzgodniono podział stanowisk, rządy wschodnioeuropejskie, szczególnie Polski i Węgier, działały raczej jak hamulcowi, blokując kandydatów, którzy byli dla nich nie do zaakceptowania, zamiast agresywnie promować kandydatów ze swojego regionu. Dwa lata temu Polska była również jedynym krajem, który głosował przeciwko reelekcji Tuska, co było odzwierciedleniem głębokiej wrogości pomiędzy nim a rządem Prawa i Sprawiedliwości, partii kierowanej przez Jarosława Kaczyńskiego. Ocena kadencji Tuska często wiąże się z europejskim podziałem wzdłuż linii wschód-zachód i jego osobistymi umiejętnościami przywódczymi. Krytycy obwiniają jego zachowawcze podejście o to, że proces decyzyjny przyjął tak burzliwy charakter i wymagał blisko 48-godzinnego maratonu, który zaczął się od kolacji w niedzielę, przerodził w bezsenną noc, później poniedziałkowe śniadanie i skończył dopiero późnym, przeciągniętym aż do wieczora lunchem we wtorek. Dodają, że to kanclerz Niemiec, Angela Merkel i prezydent Francji, Emmanuel Macron, musieli wziąć na siebie ciężar podjęcia decyzji, kiedy Tusk był już gotów się poddać. Niektórzy politycy i dyplomaci oskarżali Tuska i jego zespół o niewystarczający poziom przygotowań, poczynając od nieformalnego szczytu w rumuńskim Sibiu, na którym Tusk przedstawił niemal niemożliwe do realizacji zadanie wyboru nowego kierownictwa Unii do końca czerwca. Dodają, że to brak wiary w Tuska skłonił przywódców do podjęcia nietypowego kroku, czyli mianowania sześciu premierów – po dwóch z każdej z trzech głównych familii politycznych – na koordynatorów negocjacji w sprawie obsady najważniejszych stanowisk. Grupa ta szybko zaczęła być nazywana E6. – Ujmijmy to tak: jego umiejętności negocjacyjne nie budzą wielkiego uznania. I właśnie dlatego, że znamy jego ograniczenia, powołana została grupa E6 – mówi jeden z dyplomatów, dodając, że Tusk, mimo swoich wschodnich korzeni, nie okazał się zdolny do zasypania podziałów wewnątrz Starego Kontynentu. – Europa jest podzielona jak zawsze, na północ i południe, wschód i zachód – mówi wspomniany dyplomata, ale podkreśla: – Nie twierdzę, że to jego wina, absolutnie nie. – Powrót prezydencji Rady w ręce Belga (po poprzedniku Tuska, Hermanie van Rompuyu) i brak jakiegokolwiek wschodniego Europejczyka w ścisłym kierownictwie UE, sprawia, że werdykt wydaje się oczywisty – mówi inny dyplomata. – Jego spuścizna mówi sama za siebie: nikogo ze Wschodu na najwyższych stanowiskach. To nie przypadek, że Rada ponownie przypadła Belgowi. Zwolennicy Tuska twierdzą z kolei, że jeśli coś mówi samo za siebie, to jest to jego sukces w doprowadzeniu do rozdzielenia najważniejszych stanowisk – przecież żaden z 28 szefów rządów lub głów państw nie głosował przeciw, a porozumienie osiągnięto w zadziwiająco krótkim czasie.  I ci sami ludzie przypominają, że zadaniem Tuska jako organizatora i koordynatora prac Rady nie jest mówienie przywódcom, co mają robić, ale zapewnienie im warunków do efektywnej dyskusji i podejmowania decyzji. Podkreślają, że z tego zadania wywiązał się dobrze. Pierwotny podział stanowisk, ustalony w kuluarach szczytu G20 w japońskiej Osace, który ostatecznie nie uzyskał akceptacji Rady Europejskiej, był głównie dziełem Merkel i miał poparcie Macrona, a także premierów Hiszpanii, Pedro Sáncheza i Holandii, Marka Rutte. Jak mówią politycy, Tusk prywatnie wyrażał wątpliwości co do realności tego planu, według którego Komisją miał pokierować socjaldemokrata, Frans Timmermans. Podkreślają przy tym, że Tusk raczej nie miał szans zablokować inicjatywy czworga wpływowych przywódców, którzy wierzyli, że to się może udać. Potrzeba było dopiero nieudanej próby realizacji tego planu, by udowodnić, że konieczny jest szerszy kompromis. Niektórzy europosłowie mocno narzekali, że pakiet Rady jest niezgodny z proponowaną zasadą wyboru na przewodniczącego Komisji Europejskiej jednego z wiodących kandydatów z grup partyjnych – zwanego z niemiecka Spitzenkandidat. System ten, promowany przez Parlament, zakłada, że Rada powinna wybrać kogoś, kto startował z czołowej pozycji na listach kandydatów w majowych wyborach. Tusk i przywódcy w Radzie ostrzegali, że z prawnego punktu widzenia nie są zobligowani do jego przestrzegania. A biorąc pod uwagę chaos i spory i w efekcie blokadę wobec wszystkich Spitzenkandidatów, jaka pojawiła się nie gdzie indziej, tylko w Parlamencie, trudno sobie wyobrazić, jak system ten miałby się zadziałać. Zaskakujący wybór von der Leyen sprawia, że musi ona teraz walczyć o każdy głos w Parlamencie. Tusk nie krąży jednak po Brukseli, by bronić uzgodnionego podziału stanowisk. Zamiast tego w pewnym sensie wrócił do czasów, kiedy jako członek Solidarności walczył o demokrację na wschodzie Starego Kontynentu. Na Ukrainie domagał się, by Rosja zaprzestała interwencji militarnej i uwolniła więźniów politycznych. W Armenii wzywał do politycznego rozwiązania wieloletniego konfliktu o Nagorno-Karabach i chwalił niedawną bezkrwawą rewolucję w tym kraju. W Azerbejdżanie, gdzie poszanowanie praw człowieka było w ostatnich latach kwestionowane, wezwał do przestrzegania podstawowych wolności. Po wtorkowym spotkaniu z prezydentem Ilhamem Alijewem w Baku, Tusk zadeklarował: – Unia Europejska wierzy, że prawdziwie otwarte społeczeństwo jest najlepszą gwarancją długoterminowej stabilizacji i dobrego życia dla wszystkich obywateli. Redakcja: Michał Broniatowski",Donald Tusk na froncie w Donbasie,
https://wiadomosci.onet.pl/swiat/rosja-rozmowa-putina-z-janukowyczem-w-soczi/b5j9m,Rosja: rozmowa Putina z Janukowyczem w Soczi,Prezydent Federacji Rosyjskiej Władimir Putin w Soczi odbył wczoraj rozmowę z prezydentem Ukrainy Wiktorem Janukowyczem - poinformował rzecznik Kremla Dmitrij Pieskow.,"Pieskow nie przekazał żadnych szczegółów. Podał jedynie, że prezydenci rozmawiali wieczorem przy okazji uroczystości otwarcia 22. Zimowych Igrzysk Olimpijskich. W grudniu zeszłego roku podczas spotkania z Janukowyczem w Moskwie, które miało miejsce po odstąpieniu przez Ukrainę od podpisania umowy o stowarzyszeniu z Unią Europejską, Putin zgodził się na przyznanie Kijowowi kredytu w wysokości 15 mld dolarów na ustabilizowanie gospodarki, a także na obniżenie o jedną trzecią ceny gazu dla Ukrainy i przedłużenie terminu płatności za błękitne paliwo odebrane przez stronę ukraińską w 2013 roku. Jednak w końcu stycznia Kreml zadeklarował, że wywiąże się ze swoich zobowiązań wobec Ukrainy w sferze finansowej i energetycznej, ale dopiero po utworzeniu tam nowego rządu. Jednocześnie z Kijowa napłynęły doniesienia, że Rosja zaostrzyła kontrolę celną towarów na granicy z Ukrainą, co rosyjskie media określiły jako ""blokadę handlową"". Natomiast w minioną środę Kreml wyraził zaniepokojenie z powodu wzrostu zadłużenia Ukrainy za dostarczany przez Rosję gaz. Przed piątkową rozmową Putina z Janukowyczem analitycy wyrażali pogląd, że głównym celem ukraińskiego prezydenta będzie przekonanie Putina do zaakceptowania p.o. premiera Ukrainy Serhija Arbuzowa jako pełnowartościowego partnera i do odblokowania pomocy finansowej. Natomiast dla Rosji najważniejsze było uzyskanie potwierdzenia, że Kijów wywiąże się z grudniowych uzgodnień. Decyzje podjęte w wyniku grudniowych rozmów prezydentów w Moskwie faktycznie uratowały Ukrainę przed bankructwem. Dwaj liderzy porozumieli się wówczas nie tylko w kwestiach finansowych i energetycznych, ale także w sprawie realizacji wielu dwustronnych projektów w innych sferach, w tym w przemyśle atomowym, lotniczym i kosmicznym. Pierwszą transzę przyznanego wtedy przez Rosję kredytu, która wyniosła 3 mld USD, Ukraina otrzymała jeszcze w grudniu - strona rosyjska kupiła ukraińskie obligacje państwowe na tę kwotę. Przed końcem stycznia Kijów zamierzał wyemitować kolejny pakiet obligacji - tym razem na sumę 2 mld dolarów - jednak z powodu stanowiska Moskwy musiał się z tym wstrzymać. Zgodnie z ustaleniami Putina i Janukowycza od stycznia Ukraina płaci za gaz 268,5 dolara za 1000 metrów sześciennych. Wcześniej płaciła 410 USD. Obniżka ceny nie jest jednak stała, Gazprom musi ją co kwartał potwierdzać, co oznacza, że w każdej chwili może zażądać wyższej ceny za surowiec. Zadłużenie ukraińskiego Naftohazu za rosyjski gaz otrzymany od października do grudnia ubiegłego roku wynosi 2,7 mld dolarów. W myśl grudniowych ustaleń prezydentów, Kijów miał je spłacić do 25 stycznia, ale tego nie zrobił. W poniedziałek Gazprom poinformował, że w styczniu zadłużenie Naftohazu za odebrany surowiec wzrosło o 650 mln dolarów i osiągnęło 3,35 mld USD.",Władimir Putin i Wiktor Janukowycz,
https://wiadomosci.onet.pl/swiat/putin-gotowy-do-naprawy-relacji-z-usa-zaprzecza-ingerencji-w-wybory/bhcpnne,Putin gotowy do naprawy relacji z USA. Zaprzecza ingerencji w wybory,"Prezydent Rosji Władimir Putin oświadczył w wywiadzie dla telewizji NBC, że byłby gotów do naprawy relacji z Waszyngtonem i wierzy, że prezydent Donald Trump również by tego chciał. Po raz kolejny zaprzeczył, by Kreml ingerował w wybory w USA. Władimir Putin zasugerował jednocześnie, że być może za ingerencją stoją obywatele reprezentujący jakąś inną narodowość. Jako przykład podał m.in. Żydów, co nie spodobało się Unii Syjonistycznej - podaje ""Haaretz"".","Putin udzielił wywiadu dziennikarce NBC Megyn Kelly. Rozmowa została wyemitowana wczoraj wieczorem czasu miejscowego. Pytany o przyszłość stosunków rosyjsko-amerykańskich, przedstawił swój kraj jako ofiarę wrogich posunięć ze strony USA. - Czy to my nałożyliśmy sankcje na USA? To USA nałożyły sankcje na nas - powiedział. Dodał jednak, że gotowy byłby do naprawy relacji z Waszyngtonem. - Usiądźmy spokojnie, porozmawiajmy i rozwiążmy te sprawy - powiedział. - Wierzę, że obecny prezydent tego chce, ale są siły, które mu na to nie pozwalają. Pytany o swoją ocenę Trumpa, Putin nazwał go ""biznesmenem z dużym doświadczeniem"" i powiedział, że mimo bycia nowym w polityce, szybko się uczy. - Rozumie, że trzeba ustanowić z kimś relacje oparte na współpracy, i że należy traktować swojego obecnego czy potencjalnego partnera z szacunkiem. Angażowanie się we wzajemne oskarżenia czy obrazy to droga donikąd - powiedział prezydent Rosji. Dodał, że nie czyta wypowiedzi Trumpa na Twitterze i sam nie udziela się na tej platformie. - Mam inne sposoby wyrażania swoich poglądów czy wprowadzania w życie decyzji. Donald jest bardziej nowoczesny - zauważył. W kwestii 13 obywateli Rosji i trzech rosyjskich firm oskarżonych w lutym przez specjalnego prokuratora Roberta Muellera o ingerencję w wybory prezydenckie w USA z 2016 roku, w tym wspieranie kampanii Trumpa i dyskredytowanie Hillary Clinton, Putin powtórzył, że zupełnie nie interesuje go, czy obywatele Rosji byli zamieszani w próby zmanipulowania wyborów, ponieważ nie były to osoby związane z Kremlem. - Co z tego, jeśli to Rosjanie? (...) Nie obchodzi mnie to. Oni nie reprezentują interesów państwa rosyjskiego - powiedział. Putin po raz kolejny odrzucił też zarzut amerykańskiego wywiadu, że to on zarządził ingerencję w amerykańskie wybory. - Nie widzimy, jaki cel miałoby ingerowanie. To nie ma żadnego celu - powiedział. Władimir Putin kontynuował swoją odpowiedź na pytanie. Rosyjski przywódca zasugerował, że może inne narodowości miały coś wspólnego z ingerencją w wybory - podaje ""Haaretz"". - Może to nie byli Rosjanie, ale Ukraińcy, Tatarzy lub Żydzi, ale z rosyjskim obywatelstwem, które również należy sprawdzić. Może mają podwójne obywatelstwo, a może USA zapłaciły im za to? Skąd możemy to wiedzieć? Ja nie wiem - zastanawiał się Władimir Putin. Wypowiedź prezydenta Rosji nie spodobała się Unii Syjonistycznej, która oczekuje od izraelskiego rządu potępienia słów Putina. Członkowie organizacji stwierdzili, że ""jeśli Izrael nie będzie bronił narodu żydowskiego, nikt nie będzie"". - Moze Żydzi mieszali się do wyborów w USA, może Żydzi rządzą światem, może Żydzi mordowali Żydów w Polsce - wszystkie te rozszczenia mają jedną podstawową przyczynę - nienawiść do Żydów - powiedziała Ksenia Svetlova z Unii Syjonistycznej. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Władimir Putin,
https://wiadomosci.onet.pl/swiat/paul-mccartney-prosil-putina-o-uwolnienie-dzialaczy-greenpeaceu/f2g64,Paul McCartney prosił Putina o uwolnienie działaczy Greenpeace'u,"Były beatles Paul McCartney poinformował dziś, że zwrócił się do prezydenta Władimira Putina z prośbą o pomoc w uwolnieniu 30 działaczy Greenpeace'u aresztowanych w Rosji po akcji protestacyjnej na Morzu Barentsa.","28 aresztowanym ekologom z 18 krajów oraz niezależnemu reporterowi i kamerzyście grozi po siedem lat więzienia za przeprowadzenie protestu przeciwko wydobywaniu ropy naftowej w Arktyce. McCartney podkreślił w liście, że nie był to w żadnej mierze protest ani antyrosyjski, ani z użyciem przemocy. - Wspaniale byłoby, gdyby nieporozumienie to wyjaśniono, a działaczy odesłano do domu do rodzin na święta Bożego Narodzenia - napisał McCartney na swojej stronie internetowej paulmccartney.com. Informuje na niej, że Putin, którego poznał, kiedy występował w Moskwie w 2003 roku, nie odpowiedział na list z 14 października, zaczynający się od słów ""Drogi Władimirze"", natomiast zareagował rosyjski ambasador w Londynie, wyjaśniając, że sytuacja aktywistów ""nie jest właściwie przedstawiana w światowych mediach"". - Władimirze, miliony ludzi w kilkunastu krajach byłyby ogromnie wdzięczne, gdybyś podjął się interwencji, by doprowadzić tę sprawę do końca - napisał McCartney w liście z października. Cytował w nim skomponowaną przez siebie 45 lat temu piosenkę ""Back in the USSR"" (Z powrotem w ZSRR, z dziewiątego albumu grupy z 1968 roku), w której padają jego ulubione słowa o tym jak dobrze być z powrotem w domu (""Been away so long I hardly knew the place, gee it's good to be back home""). - Czy mógłbyś sprawić, by mogli to powiedzieć uwięzieni działacze Greenpeace'u? - napisał do prezydenta Rosji. Rzecznik prezydenta Putina Dmitrij Pieskow zapewnił rosyjskie media, że Kreml ""nie dostał żadnego"" listu od piosenkarza. Wcześniej, komentując inne prośby o wstawiennictwo Putina, Pieskow mówił, że trudno byłoby tego oczekiwać. W zeszłym tygodniu szef rosyjskiej prezydenckiej rady praw człowieka Michaił Fiedotow skierował pismo do stojącego na czele Komitetu Śledczego Federacji Rosyjskiej Aleksandra Bastrykina z prośbą o zbadanie możliwości zamiany środka zapobiegawczego wobec działaczy Greenpeace'u na łagodniejszy - zwolnienie za kaucją z zakazem opuszczania kraju. 18 września działacze Greenpeace'u z pokładu pływającego pod banderą Holandii statku ""Arctic Sunrise"" usiłowali dostać się na należącą do koncernu paliwowego Gazprom platformę wiertniczą Prirazłomnaja. Interweniowała straż przybrzeżna Federalnej Służby Bezpieczeństwa (FSB), która zatrzymała statek i odholowała do Murmańska. W październiku Komitet Śledczy Federacji Rosyjskiej zmienił oskarżonym kwalifikację zarzutów z ""piractwa"" zagrożonego karą 15 lat więzienia na ""chuligaństwo"". Aktywiści Greenpeace'u podkreślają, że ich protest był akcją pokojową, a ""Arctic Sunrise"" nie naruszył 500-metrowej strefy bezpieczeństwa wokół platformy. Odrzucają także zarzut chuligaństwa, argumentując, że w żaden sposób nie naruszyli porządku publicznego. McCartney poprzednio wstawiał się za skazanymi członkiniami punkrockowej grupy Pussy Riot za nagrany i rozpowszechniony przez nie na wideo protest w soborze Chrystusa Zbawiciela w Moskwie, gdzie wykonały utwór ""Bogurodzico, przegoń Putina"". Apele McCartneya i innych gwiazd popu, jak Madonna, nie wpłynęły na zmianę wyroku i dwie członkinie grupy odbywają karę dwóch lat więzienia.",Paul McCartney wstawiał się poprzednio za skazanymi członkiniami punkrockowej grupy Pussy Riot (Fot. AFP),
https://wiadomosci.onet.pl/kraj/wladimir-putin-nie-bedzie-obecny-na-obchodach-75-rocznicy-wyzwolenia-auschwitz/pqfn4dn,Władimir Putin nie przyjedzie do Polski na obchody rocznicy wyzwolenia Auschwitz,"Władimir Putin nie ma w planach przyjazdu do Polski na obchody 75. rocznicy wyzwolenia obozu koncentracyjnego Auschwitz, które mają się odbyć na początku 2020 roku - oświadczył dzisiaj rzecznik prezydenta Federacji Rosyjskiej Dmitrij Pieskow.","Jeszcze w lipcu Błażej Spychalski, rzecznik Andrzeja Dudy, mówił na antenie radiowej Trójki o konieczności zaproszenia rosyjskiego prezydenta na obchody. - Wyzwolenie obozu przez Armię Czerwoną to fakt historyczny. - Dzisiaj Dmitrij Pieskow poinformował, że w grafiku Putina nie ma takiego wydarzenia. Władimir Putin brał udział w uroczystościach 60. rocznicy wyzwolenia obozu w 2005 roku, w 70. rocznicę był już nieobecny. Pieskow informował, że na tego typu uroczystości nie wysyła się oficjalnych zaproszeń i rosyjską stronę reprezentował wówczas szef administracji prezydenta Siergiej Iwanow. Rocznica wyzwolenia obozu Auschwitz przypada 27 stycznia - w dniu, gdy w 1945 roku obóz wyzwolili żołnierze Armii Czerwonej. Dzień ten obchodzony jest na świecie jako Międzynarodowy Dzień Pamięci o Ofiarach Holokaustu.",Władimir Putin,
https://wiadomosci.onet.pl/tylko-w-onecie/putin-i-przywodca-chin-smaza-nalesniki/1c9q072,Putin i przywódca Chin smażą naleśniki,Zjedlibyście bliny od Władimira Putina? Tak prezydent Rosji przyjął we Władywostoku prezydenta Chin Xi Jinpinga. Przy okazji Wschodniego Forum Ekonomicznego politycy wzięli udział w pokazie kulinarnym. Prezydenci bawili się wyśmienicie. Skrupulatnie podeszli do zadania i smażenia placków.,,,
https://wiadomosci.onet.pl/swiat/premier-ukrainy-globalny-terroryzm-to-zasluga-rosji/mejvq0,Premier Ukrainy: globalny terroryzm to zasługa Rosji,Rozwój globalnego terroryzmu jest m.in. wynikiem działań Rosji na Ukrainie – oświadczył premier tego kraju Arsenij Jaceniuk apelując do wspólnoty międzynarodowej o solidarność w walce z tym zjawiskiem.,"- Nie mam wątpliwości, że naruszenie gwarancji bezpieczeństwa państwa (Ukrainy), które zrezygnowało z broni jądrowej, aneksja Krymu, okupacja Donbasu i grożenie siłą, do czego ucieka się Kreml, stało się zachętą dla globalnego terroryzmu – podkreślił Jaceniuk. Premier mówił o tym dzisiaj wieczorem w przesłaniu, opublikowanym na stronie internetowej rządu. Odniósł się w nim do zamachów w Paryżu i nazwał je wojną przeciwko wolności człowieka. - Jest ona na rękę tym, którzy chcą, by ludzkością kierował strach. Jej głównym winowajcą jest ten, który znieważa ludzkie życie. Ten, który łamie prawa człowiek. Ten, który za nic ma prawa innych narodów do samostanowienia. Ten, który opluwa wartości. Ten, który dla realizacji swych interesów siłą stara się cofnąć ludzkość do czasów średniowiecza – zaznaczył. - Właśnie z takim złem zetknęła się Ukraina w 2014 roku, gdy zwrócił się przeciwko nam rosyjski imperializm i terroryzm – oświadczył Jaceniuk. Szef rządu ocenił, że obecnie światu jak nigdy potrzebna jest jedność. - Z terrorystą i agresorem nie poszukuje się pojednania. Terrorystę i agresora niszczy się wspólnymi wysiłkiem – powiedział premier Ukrainy.",Premier Ukrainy: globalny terroryzm to zasługa Rosji,
https://wiadomosci.onet.pl/swiat/putin-o-obamie-czasami-bylo-trudno-ale-szanowalismy-sie/9hwedb,"Putin o Obamie: czasami było trudno, ale szanowaliśmy się","- Bez względu na to, iż dialog bywał czasami niełatwy, a czasami było wręcz trudno współpracować, to odnosiliśmy się z szacunkiem do siebie i do stanowiska, jakie zajmowaliśmy – powiedział prezydent Rosji Władimir Putin o prezydencie USA Baracku Obamie.","Występując podczas konferencji prasowej w kuluarach szczytu APEC kończącego się w niedzielę w stolicy Peru Limie, prezydent Rosji Władimir Putin podziękował Barackowi Obamie za lata współpracy. - Powiedziałem mu podczas dzisiejszej rozmowy, że będziemy radzi ujrzeć go w Rosji, jeśli tylko będzie chciał, mógł czy pragnął przybyć – wyznał dziennikarzom. Do spotkania obu liderów doszło na szczycie APEC wcześniej w niedzielę. Według Białego Domu rozmowa trwała około czterech minut. Prezydenci Rosji i USA mieli rozmawiać o Ukrainie i Syrii. Po wymianie uprzejmości Obama zwrócił się do Putina, by podtrzymał zobowiązania swego kraju w ramach porozumień mińskich mających na celu zakończenia konfliktu na Ukrainie. Powtórzył, że USA i ich sojusznicy są zaangażowani na rzecz suwerenności Ukrainy - podała strona amerykańska Obama zaapelował także do ministrów spraw zagranicznych USA i Rosji o ""kontynuowanie inicjatyw, wspólnie z szerszą społecznością międzynarodową, w celu zminimalizowania przemocy i ulżenia cierpieniom Syryjczyków"" - relacjonował Biały Dom. - Na początku posiedzenia (prezydenci) przywitali się i krótko porozmawiali - oświadczył z kolei rzecznik Kremla Dmitrij Pieskow. Jak przekazał, Putin i Obama ""wyrazili żal z powodu braku postępu na Ukrainie"". Obaj politycy zapowiedzieli także kontynuowanie do końca kadencji obecnej amerykańskiej administracji w styczniu współpracy na rzecz uregulowania sytuacji w Syrii.",Władimir Putin na szczycie APEC,
https://wiadomosci.onet.pl/swiat/putin-skonczyc-z-anonimowoscia-w-internecie/gbkz9gm,Putin: skończyć z anonimowością w internecie,"Prezydent Rosji Władimir Putin nakazał w dekrecie rządowi przygotować procedury i przepisy, które m.in. uniemożliwią Rosjanom anonimowe surfowanie po internecie.","W dekrecie ""Strategie rozwoju społeczeństwa cyfrowego 2017-2020"", którego tekst jest dostępny na stronie Kremla, Putin podkreśla, że rząd musi uważniej niż dotąd kontrolować zachowanie mediów internetowych. Ma też bardziej wspierać tradycyjne media, w tym TV, gazety papietowe oraz m.in. biblioteki.","Władimir Putin podczas spotkania z prezydentem Autonomii Palestyńskiej, Kreml, maj 2017 r.",
http://wiadomosci.onet.pl/swiat/wladimir-putin-najbogatszym-czlowiekiem-na-swiecie/0pkql,"""Na bogato"": Władimir Putin – czy prezydent Rosji jest najbogatszym człowiekiem na świecie?","Oficjalnie Władimir Putin jest uboższy nawet od swoich podwładnych. Poza stosunkowo niewielkimi oszczędnościami ma posiadać trzy samochody, przyczepkę, 77-metrowe mieszkanie, garaż i działkę. A jaka jest prawda? Raport CIA na temat majątku rosyjskiego prezydenta nigdy nie został upubliczniony. Jednak w znaczniej mierze pokrywa się on podobno z szacunkiem politologa Stanisława Biełkowskiego, z którego wynika, że Putin posiada na koncie grube miliardy.",,,
https://wiadomosci.onet.pl/swiat/obama-wezwal-putina-by-poparl-plan-pokojowy-na-ukrainie/xxz35,"Obama wezwał Putina, by poparł plan pokojowy na Ukrainie","Prezydent USA Barack Obama wezwał prezydenta Rosji Władimira Putina do poparcia planu pokojowego na Ukrainie. Ostrzegł go w rozmowie telefonicznej przed ""kosztami"", jakie poniesie Rosja, jeśli nie będzie działać na rzecz uregulowania kryzysu.","- Obama rozmawiał z prezydentem Putinem i ponownie wezwał go, by opowiedział się za pokojem, zamiast zezwalać na dostarczanie broni i sprzętu przez granicę i na dalsze wspieranie bojówkarzy i separatystów, którzy dalej destabilizują sytuację na Ukrainie - powiedział rzecznik Białego Domu Josh Earnest. Jak przekazał rzecznik, Obama powiedział Putinowi, że ""Rosja poniesie dalsze koszty"", jeśli nie będzie z jej strony ""konkretnych działań na rzecz złagodzenia sytuacji"". Jak przekazały służby prasowe Kremla, Putin ze swej strony podkreślił, że priorytetem musi być wstrzymanie na wschodniej Ukrainie działań militarnych i rozpoczęcie bezpośrednich rozmów stron konfliktu. Prorosyjscy separatyści we wschodnich obwodach Ukrainy ogłosili w poniedziałek, że zgadzają się na zawieszenie broni w walkach z siłami rządowymi do 27 czerwca.","Obama wezwał Putina, by poparł plan pokojowy na Ukrainie",
https://wiadomosci.onet.pl/swiat/austria-w-putin-sugeruje-rozmowy-w-sprawie-rozwiazania-kryzysu-w-wiedniu/5x1dg,Austria: W. Putin sugeruje rozmowy w sprawie rozwiązania kryzysu w Wiedniu,"W trakcie rozmowy telefonicznej z kanclerzem Austrii Wernerem Faymannem prezydent Rosji Władimir Putin zasugerował, że Wiedeń byłby dobrym miejscem na rozmowy w sprawie rozwiązania kryzysu na wschodniej Ukrainie - potwierdził dziś urząd kanclerza.","Jak poinformował Faymann w wywiadzie dla piątkowego wydania dziennika ""Oesterreich"", podczas 20-minutowej rozmowy, która odbyła się wczoraj z inicjatywy Putina, rosyjski prezydent oświadczył, iż widzi ""stopniowy pozytywny rozwój sytuacji w konflikcie z Ukrainą"" i uznał ""Wiedeń za dobre potencjalne miejsce rokowań między Rosją i Ukrainą"". Rozmowa obu polityków odbyła się w języku niemieckim. - Nie dotarliśmy jednak jeszcze do celu - zaznaczył w wywiadzie Faymann. Rzeczniczka urzędu kanclerza potwierdziła wiarygodność opublikowanego w ""Oesterreich"" materiału. W kwestii konfliktu na Ukrainie rząd Austrii prezentuje wobec Moskwy twarde stanowisko, ale austriackie koła gospodarcze zdecydowanie opowiadają się za normalnym prowadzeniem interesów z Rosją.",Werner Faymann - kanclerz Austrii,
https://wiadomosci.onet.pl/swiat/putin-podjal-na-kremlu-krola-holandii/h5v52,Putin podjął na Kremlu króla Holandii,"Prezydent Federacji Rosyjskiej Władimir Putin i król Holandii Wilhelm Aleksander wyrazili dziś przekonanie, że oba kraje zdołają rozwiązać wszystkie problemy w swoich relacjach w duchu przyjaźni.","Putin i Wilhelm Aleksander złożyli takie deklaracje na Kremlu, gdzie prezydent FR wydał uroczysty obiad na cześć króla Holandii, który przybył do Moskwy ze swoją pierwszą wizytą oficjalną. Do wizyty doszło na tle kryzysu w stosunkach rosyjsko-holenderskich, spowodowanego sprawą aresztowanych w Rosji aktywistów międzynarodowej organizacji Greenpeace i incydentów z dyplomatami dwóch krajów. Rząd Holandii podjął działania prawne zmierzające do uwolnienia 30 ekologów, w tym 26 obcokrajowców, zatrzymanych we wrześniu na Morzu Barentsa po proteście przeciwko wydobywaniu przez rosyjski koncern paliwowy Gazprom ropy naftowej w Arktyce. Działacze Greenpeace'u prowadzili swoją akcję z pokładu pływającego pod holenderską banderą statku ""Arctic Sunrise"". Na początku ubiegłego miesiąca w Hadze zatrzymany został radca rosyjskiej ambasady w Holandii Dmitrij Borodin. Strona rosyjska utrzymywała wówczas, że holenderska policja wtargnęła do domu dyplomaty, pobiła go i przez wiele godzin przetrzymywała na posterunku, po czym wypuściła bez wyjaśnień i przeprosin. Putin zażądał wtedy przeprosin od Holandii. - To poważne naruszenie konwencji wiedeńskiej. Oczekujemy wyjaśnień i przeprosin, a także ukarania winnych - oznajmił. Prezydent ostrzegł, że dalsze postępowanie Moskwy będzie uzależnione od tego, w jaki sposób zachowa się strona holenderska. Wkrótce po tym Holandia wystosowała oficjalne przeprosiny do Rosji, przyznając, że zatrzymanie Borodina było naruszeniem konwencji wiedeńskiej, która reguluje stosunki dyplomatyczne między państwami, w tym kwestie immunitetu. Jednocześnie szef holenderskiego MSZ Frans Timmermans wyraził zrozumienie dla akcji policji, która interweniowała po skargach sąsiadów rosyjskiego dyplomaty, twierdzących, że źle traktuje on swoje dzieci. W efekcie rosyjskie MSZ oznajmiło, że nie uważa sprawy Borodina za zamkniętą. Zażądało też, by władze w Hadze wypłaciły rodzinie dyplomaty zadośćuczynienie za wyrządzone jej szkody materialne i krzywdy moralne. Tuż po tym oświadczeniu niezidentyfikowani napastnicy pobili w Moskwie radcę-ministra pełnomocnego holenderskiej ambasady w Rosji Onno Elderenboscha. Do napadu na 60-letniego dyplomatę doszło na klatce schodowej jego domu w centrum Moskwy. Zaatakowali go dwaj mężczyźni udający elektryków. Później nieznani sprawcy w Hadze przedostali się do domu, w którym mieszkają pracownicy Ambasady FR w Holandii, i włamali się do jednego z mieszkań. Rosja, która w swojej polityce zagranicznej stosuje zasadę ""oko za oko, ząb za ząb"", jak dotąd nie odpowiedziała na to zdarzenie. Zaostrzenie relacji między Moskwą i Hagą ma miejsce w czasie, gdy w Rosji dobiega końca Rok Holandii, a w Holandii - Rok Rosji, tj. imprezy, które miały umocnić przyjaźń między obu krajami. Król Wilhelm Aleksander przyjechał do Moskwy właśnie na uroczystość zakończenia Roku Holandii.",Fot. Thinkstock,
https://wiadomosci.onet.pl/swiat/uszakow-w-piatek-we-francji-spotkanie-putina-z-merkel/77g8s,Uszakow: w piątek we Francji spotkanie Putina z Merkel,Prezydent Władimir Putin spotka się z kanclerz Niemiec Angelą Merkel w piątek we Francji przy okazji obchodów 70. rocznicy lądowania aliantów w Normandii (D-Day) - poinformował we wtorek doradca prezydenta Rosji ds. polityki zagranicznej Jurij Uszakow.,"Sprecyzował, że spotkanie z niemiecką kanclerz jest zaplanowane ""na piątek rano przed rozpoczęciem oficjalnych uroczystości"". Ogłoszono również plany spotkań Putina z francuskim prezydentem Francois Hollande'em i brytyjskim premierem Davidem Cameronem. Uszakow powiedział jednak dziennikarzom, że nie przewidziano spotkania z prezydentem USA Barackiem Obamą. W osobnym oświadczeniu Kreml przekazał, że w rozmowie telefonicznej we wtorek Putin i Merkel wezwali do skoordynowanych kroków na rzecz deeskalacji kryzysu na Ukrainie; poruszono też kwestię rozmów między Rosją, Ukrainą i Unią Europejską na temat dostaw gazu.",GERMANY - POLITICS,
https://wiadomosci.onet.pl/swiat/putin-nie-wyklucza-udzialu-w-obchodach-w-normandii-rocznicy-d-day/8e0vf,Putin nie wyklucza udziału w obchodach w Normandii rocznicy D-Day,"Prezydent Rosji Władimir Putin nie wyklucza udania się na obchody 70. rocznicy lądowania aliantów w Normandii w dniu 6 czerwca, dokąd został zaproszony przez władze Francji - poinformował we wtorek Kreml.","- Oczywiście, wizyta taka jest planowana - odpowiedział rzecznik prezydenta Rosji Dmitrij Pieskow na pytanie agencji AFP. Agencja pisze, że potwierdza to doniesienia rosyjskiej prasy w sytuacji, gdy kryzys ukraiński doprowadził do napięć między Rosją a Zachodem, jakich nie było od czasu zimnej wojny. AFP pisze, że prokremlowski dziennik ""Izwiestija"" cytuje we wtorek Pieskowa, który podkreśla, że prezydent otrzymał francuskie zaproszenie na te uroczystości, lecz ostateczna decyzja w kwestii wyjazdu jeszcze nie zapadła. Źródło w administracji prezydenta Rosji twierdzi, że jest rozpatrywana możliwość przeprowadzenia spotkań dwustronnych z zachodnimi przywódcami, którzy przybędą na uroczystości, w tym z prezydentem USA Barackiem Obamą i niemiecką kanclerz Angelą Merkel. Prezydent Francji Francois Hollande powiedział w marcu, że podtrzymuje zaproszenie dla Putina na obchody w Normandii. W tym samym czasie jednak państwa zachodnie anulowały szczyt G8 (siedmiu najbardziej uprzemysłowionych państw świata i Rosji), który miał się odbyć 4 i 5 czerwca w Soczi, karząc w ten sposób Moskwę za aneksję ukraińskiego Krymu. Prorosyjskie akcje objęły następnie regiony południowe i wschodnie Ukrainy. O ich aranżowanie i podsycanie Zachód oskarża Moskwę. 6 czerwca 1944 roku (tzw. D-Day) odbyło się lądowanie wojsk aliantów zachodnich na pięciu plażach Normandii. Alianci napotkali zaciekły opór wojsk niemieckich. Ocenia się, że podczas D-Day oraz późniejszych trzech miesięcy zaciętych walk o kontrolę nad Normandią zginęło lub zostało rannych 215 tys. alianckich żołnierzy oraz podobna liczba żołnierzy niemieckich. Opanowanie północnej Francji otworzyło jednak aliantom drogę na Paryż, a później na Belgię, Holandię i Niemcy.",RUSSIA-POLITICS-PUTIN,
https://wiadomosci.onet.pl/swiat/prezydent-litwy-rezygnuje-z-udzialu-w-izraelskim-forum-odwiedzi-polske/2ess8fh,Prezydent Litwy rezygnuje z udziału w izraelskim forum. Odwiedzi Polskę,"Prezydent Litwy Gitanas Nauseda zrezygnował z udziału w organizowanych w Jerozolimie obchodach 75. rocznicy wyzwolenia obozu Auschwitz. Litewski przywódca zakomunikował, że przyjedzie na obchody w Polsce.","""Udam się do miejsca symbolicznego – obozu koncentracyjnego Auschwitz-Birkenau, by złożyć hołd milionom Żydów, którzy zginęli w czasie II wojny światowej w Holokauście. Chylę też czoła przed 200 tys. Żydów, którzy byli naszymi rodakami"" - napisał w komunikacie prasowym prezydent Nauseda. ""Musimy uczcić pamięć ofiar Holokaustu, dążyć do sprawiedliwości historycznej i z całych sił przeciwstawiać się wszelkim formom nienawiści"" - podkreślił. Urząd prezydenta nie komentuje, czy rezygnacja Nausedy z wizyty do Izraela, gdzie miał uczestniczyć V Światowym Forum Holokaustu w Instytucie Yad Vashem, jest związana z udziałem prezydenta Rosji Władimira Putina w tym przedsięwzięciu. W izraelskim forum Litwę będzie reprezentował przewodniczący Sejmu Viktora Pranckietis, który początkowo miał uczestniczyć w polskich obchodach. 27 stycznia obchody 75. rocznicy wyzwolenia niemieckiego obozu Auschwitz odbędą się w Oświęcimiu. Na organizowane przez Państwowe Muzeum Auschwitz-Birkenau uroczystości przybędzie ok. 200 byłych więźniów i ocalonych z Holokaustu. Udział potwierdziło też ponad 30 delegacji państwowych. Niemcy założyli obóz Auschwitz w 1940 r. aby więzić w nim Polaków. Od 1942 r. stał się on największym miejscem zagłady europejskich Żydów. W Auschwitz niemieccy naziści zgładzili co najmniej 1,1 mln ludzi, głównie Żydów, a także Polaków, Romów, jeńców sowieckich i osoby innej narodowości. 27 stycznia 1945 r. obóz został oswobodzony przez żołnierzy Armii Czerwonej.",Gitanas Nauseda,
https://wiadomosci.onet.pl/swiat/putin-nikomu-nie-wolno-pozwalac-na-lamanie-prawa/d1s9h,Putin: nikomu nie wolno pozwalać na łamanie prawa,"Prezydent Władimir Putin ostrzegł dziś, że jeśli komuś pozwoli się na łamanie prawa, to Rosja może stanąć w obliczu takich samych problemów, jak te, z którymi zetknęła się w 1917 roku.","Putin oświadczył też, że w jego kraju nikt nie jest wtrącany do więzień za poglądy polityczne. Obiecał również, że Rosja nigdy nie wróci do takich praktyk. Prezydent mówił o tym podczas Rosyjskiego Zgromadzenia Literackiego, które zebrało się dziś w Moskwie, aby omówić problemy współczesnej rosyjskiej poezji, prozy i dramaturgii, a także kwestie nauczania rosyjskiej literatury i jej promocji w świecie. Inicjatorami forum byli potomkowie klasyków rosyjskiej literatury - Fiodora Dostojewskiego, Aleksandra Puszkina, Michaiła Lermontowa, Lwa Tołstoja, Borysa Pasternaka, Michaiła Szołochowa i Aleksandra Sołżenicyna. W zgromadzeniu uczestniczyło około 500 pisarzy, poetów, publicystów, wydawców, literaturoznawców, tłumaczy, nauczycieli literatury, bibliotekarzy, pracowników muzeów i twórców teatralnych. - Wszyscy musimy nauczyć się żyć w poszanowaniu prawa i zrozumieć, że jeśli komuś pozwoli się na łamanie prawa - zrywanie pagonów policjantom i bicie ich po twarzy - to możemy stanąć w obliczu takich samych problemów, jak te, z którymi zetknęliśmy się w 1917 roku. Czy ktoś tego chce? - oznajmił Putin, zapytany, czy zostaną ułaskawieni opozycjoniści aresztowani w maju 2012 roku w Moskwie w czasie demonstracji przeciwko jego powrotowi na Kreml. Prezydent zauważył, że w Rosji nikt nie jest wtrącany do więzień za poglądy polityczne. - U nas nikt nie wyłapuje i nie wsadza za myśli, pozycję życiową czy poglądy polityczne. Nigdy do tego nie dopuścimy. Nigdy nie wrócimy to tej strasznej przeszłości, w której prześladowano (Andrieja) Siniawskiego czy (Borysa) Pasternaka - powiedział. Putin odniósł się także do sprawy aktywistów międzynarodowej organizacji ekologicznej Greenpeace, aresztowanych w Rosji po akcji protestacyjnej na Morzu Barentsa. W jego ocenie, stworzyli oni zagrożenie dla osób pracujących na platformie wiertniczej koncernu paliwowego Gazprom. - Gdy ktoś wdrapuje się na platformę, powstaje nadzwyczajna sytuacja, w której operator może popełnić błąd, a nawet serię błędów. Oprócz tego, pod wodą pracowali wtedy nurkowie. Ich życie rzeczywiście było w niebezpieczeństwie - wyjaśnił prezydent, dodając, że niektórzy uczestnicy akcji atakowali interweniujących pograniczników. Putin podkreślił, że ekolodzy z Greenpeace'u zajmują się szczytnym dziełem, jednak nie powinni byli wdrapywać się na platformę. Kilku znanych pisarzy nie przyjęło zaproszenia do udziału w zgromadzeniu z powodu uczestnictwa w nim Putina. Borys Akunin oświadczył, że nie będzie przebywać w jednym pomieszczeniu z prezydentem dopóty, dopóki w Rosji są więźniowie polityczni. Wśród skazanych z pobudek politycznych pisarz wymienił uczestników zeszłorocznych demonstracji przeciwko powrotowi Putina na Kreml, członkinie punkrockowej grupy Pussy Riot Nadieżdę Tołokonnikową i Marię Alochinę, skazane w sierpniu 2012 roku na dwa lata łagru za wykonanie antyputinowskiego utworu w moskiewskim Soborze Chrystusa Zbawiciela, a także krytyka Kremla, byłego prezesa koncernu naftowego Jukos Michaiła Chodorkowskiego. Z kolei Eduard Limonow oznajmił, że konstruktywny dialog między pisarzami i władzą nie jest nikomu potrzebny. - Uważam, że intelektualiści w Rosji powinni być w opozycji wobec władzy, a nie leżeć u jej nóg - powiedział. Na spotkanie nie przyszedł również Dmitrij Bykow, który poinformował, że ma w tym czasie wykład w Petersburgu. Pisarz wyznał jednak, że ma sceptyczny stosunek do takich imprez. Wyraził też pogląd, że do stworzenia warunków do normalnego dialogu ze społeczeństwem niezbędne jest uwolnienie więźniów politycznych, w tym uczestników ubiegłorocznych wystąpień w Moskwie przeciwko Putinowi.",Władimir Putin,
https://wiadomosci.onet.pl/swiat/ukraina-ambasada-rp-zaniepokojona-lamaniem-praw-czlowieka-na-krymie/c5ytkt7,Ukraina: Ambasada RP zaniepokojona łamaniem praw człowieka na Krymie,Ambasada Rzeczypospolitej Polskiej w Kijowie wyraziła dzisiaj zaniepokojenie w związku z łamaniem praw człowieka na zaanektowanym przez Rosję Krymie i wezwała do uwolnienia przetrzymywanych przez Rosję więźniów politycznych.,"- Podzielamy zaniepokojenie naruszaniem przez Rosję praw człowieka na okupowanym Krymie. Rosja musi zaprzestać nielegalnych zatrzymań, tortur i zwolnić więźniów politycznych - oświadczyła polska ambasada na Facebooku. Dzień wcześniej głos w tej sprawie zabrała ambasada Stanów Zjednoczonych na Ukrainie. Pod hasłem #ZaginieniNaKrymie amerykańska placówka przypomniała na Twitterze historię Tatara krymskiego, 48-letniego Rizwana Abduramanowa, który w 2016 roku wyjechał ze swojej wsi do miasta Teodozja, gdzie miał podjąć nową pracę, i od tego czasu nie wrócił do bliskich. - Już nigdy nie wrócił do domu. Jesteśmy głęboko zaniepokojeni zniknięciami mieszkańców Krymu, w tym Rizwana - napisali amerykańscy dyplomaci. - Rosja powinna pozwolić na powrót Krymian do swoich rodzin i skończyć z taktyką przymusowych zniknięć i tortur w celu prześladowania ich za odmienne poglądy - dodali. Wchodzący w skład Ukrainy Półwysep Krymski został zaanektowany przez Rosję w marcu 2014 roku, po referendum uznanym przez władze Ukrainy i Zachód za nielegalne. Tatarzy krymscy, którzy stanowią 12 proc. mieszkańców Półwyspu Krymskiego, w większości zbojkotowali głosowanie, narażając się na represje ze strony rosyjskich władz. Po zajęciu Krymu Rosja zakazała działalności samorządu tatarskiego, Medżlisu, a jego przywódcy zmuszeni byli do opuszczenia półwyspu. Tatarzy narzekają, że są dyskryminowani przez rosyjskie władze, rugowani z własnych ziem, ich domy są przeszukiwane, a działacze porywani. W czerwcu ukraińskie MSZ przekazało Międzynarodowemu Trybunałowi Sprawiedliwości memorandum w sprawie złamania przez Rosję konwencji o walce z finansowaniem terroryzmu oraz konwencji o likwidacji dyskryminacji rasowej. Ta ostatnia część memorandum dotyczyła właśnie Tatarów. Tatarzy, których deportowano z Krymu w 1944 roku w związku z oskarżeniami o kolaborację z III Rzeszą, powrócili na półwysep dopiero w połowie lat 80. i po uzyskaniu przez Ukrainę niepodległości stali się jej obywatelami. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Wchodzący w skład Ukrainy Półwysep Krymski został zaanektowany przez Rosję w marcu 2014 roku.,
https://wiadomosci.onet.pl/swiat/g20-czego-mozemy-sie-spodziewac/14dqt,G20: czego możemy się spodziewać?,Po tegorocznym szczycie G20 mającym miejsce w Petersburgu na pewno możemy spodziewać się rozmów o Syrii i dużego napięcia między Władimirem Putinem a Barackiem Obamą. Przywódcy będą się również zastanawiać w jaki sposób pobudzić światową gospodarkę oraz będą szukać drogi do wyjścia z kryzysu.,"G20 to grupa do której należy oficjalnie 19 najbogatszych państw na świecie oraz cała Unia Europejska. Jest to oczywiście przybliżenie, ponieważ do G20 należą również kraje, które nie mieszczą się w pierwszej dwudziestce większości rankingów gospodarczych, jednak są w pewien sposób istotne. G20 reprezentuje 2/3 populacji świata oraz 85% globalnego PKB Relację przywódców USA i Rosji dokładnie określa ich mowa ciała: wymuszona, chłodna uprzejmość, szybki uścisk dłoni, jakby mieli się od niego poparzyć. Obserwatorzy zauważyli że Obama przybył na otwierającą szczyt kolację jako ostatni i nie rozmawiał z Putinem. Ich chłodna relacja wynika z różnicy zdań na wielu polach. Najbardziej drażni Obamę azyl przyznany Edwardowi Snowdenowi oraz temat Syrii. Obama oskarża Bashara Al-Asada o atak na ludność cywilną przy użyciu broni chemicznej i chce interweniować w Syrii, zaś prezydent Rosji, będąc przyjacielem syryjskiego dyktatora, wetuje każdą taką propozycję. Angela Merkel i David Cameron potwierdzili, że ich kraje nie będą brały udziału w ewentualnej interwencji militarnej. Sekretarz Generalny ONZ Ban Ki Moon również optuje za bardziej dyplomatycznym rozwiązanem. Jedynym sojusznikiem Obamy w Unii Europejskiej jest na razie Francois Hollande. Oficjalnie tematami szczytu są problemy stymulowania wzrostu gospodarczego, w tym pobudzania inwestycji, tworzenia nowych miejsc pracy i budowy zaufania na rynkach. Na szczycie poruszony będzie też temat unikania płacenia podatków przez wielkie międzynarodowe firmy oraz rajów podatkowych, do których uciekają.",,
https://wiadomosci.onet.pl/swiat/rosja-zniesienie-tajemnicy-korespondencji-w-sieci/9xecp2,Rosja: zniesienie tajemnicy korespondencji w sieci,Rosyjskie władze nakazały firmom internetowym przechowywanie i udostępnianie służbom specjalnym korespondencji użytkowników.,"Rosyjska Duma przegłosowała ustawę, która zobowiązuje firmy internetowe do przechowywania korespondencji internautów przez pół roku. Dotyczy to komunikacji w formie tekstowej, dźwiękowej i wideo. Oprócz tego właściciele serwisów i komunikatorów będą musieli przekazywać władzom narzędzia, które umożliwiają rozszyfrowanie korespondencji między użytkownikami. Nowe przepisy mają zacząć obowiązywać od 1 lipca 2018 roku. Ich wprowadzenie rosyjskie władze tłumaczą ochroną przed terroryzmem. Prezydent Rosji Władimir Putin podpisał też ustawę, według której największe (ponad 1 mln użytkowników dziennie) agregatory informacji będą traktowane podobnie jak media – będą miały zakaz przekazywania informacji, które zostaną uznane np. za nawoływanie do terroryzmu lub za tajemnicę państwową.",W Rosji znoszą tajemnicę korespondencji w sieci,
https://wiadomosci.onet.pl/swiat/putin-cena-gazu-dla-ukrainy-385-usd-bardziej-niz-partnerska/kcyq0,"Putin: cena gazu dla Ukrainy, 385 USD, ""bardziej niż partnerska""","Prezydent Władimir Putin oświadczył, że zaproponowana przez stronę rosyjską cena gazu dla Ukrainy - 385 USD - jest ""bardziej niż partnerska"" i jeśli zostanie odrzucona, Moskwa ""przejdzie do zupełnie innego etapu"" relacji z Kijowem w sferze gazowej.","Putin powiedział to podczas narady z członkami rządu. Prezydent polecił, aby premier Dmitrij Miedwiediew ""sformalizował"" decyzję o zniesieniu wynoszącego 100 dolarów za 1000 metrów sześciennych podatku eksportowego od dostaw gazu na Ukrainę, co obniżyłoby cenę do 385 USD. Zauważył, że Gazprom zaproponował Ukrainie takie warunki kontraktu na sprzedaż gazu, jakie miała ona za czasów prezydenta Wiktora Janukowycza. - Zniżka od ceny w kontrakcie w wysokości 100 USD, cena końcowa 385 dolarów za 1000 metrów sześc - wyliczył. Podkreślił, że inne kraje sąsiadujące z Ukrainą, w tym Polska, płacą drożej za gaz. Prezydent zauważył, że Ukraina obawia się, że proponowana jej zniżka łatwo może być cofnięta. - Nigdy tak nie robiliśmy - zaznaczył. - Zawsze wywiązywaliśmy się z umów - dodał. Putin ostrzegł, że Ukraina doprowadzi negocjacje w sprawie gazu do impasu, jeśli będzie się domagać od Rosji dodatkowych zniżek. - Jeśli nasze propozycje zostaną odrzucone, to znaczy, że przejdziemy do całkiem innego etapu. To nie nasz wybór, my tego nie chcemy - oświadczył. - Rosja prowadzi negocjacje w sposób absolutnie otwarty, przejrzysty. Uważamy, że nasze propozycje są bardziej niż partnerskie - mają na celu wsparcie ukraińskiej gospodarki w trudnym dla niej czasie - powiedział prezydent. We wtorek upłynął wyznaczony Ukrainie przez Rosję termin spłaty dalszej części zadłużenia, szacowanego obecnie przez Gazprom na 4,46 mld dolarów, oraz osiągnięcia porozumienia w sprawie warunków przyszłych dostaw, zwłaszcza ceny; w przeciwnym wypadku Rosja zagroziła odcięciem dostaw. W nocy, po rozmowach z komisarzem UE ds. energii Guentherem Oettingerem, prezes Gazpromu Aleksiej Miller poinformował, że rosyjski koncern przeniósł wprowadzenie przedpłat za gaz dla Ukrainy na 16 czerwca. Miller oświadczył, że strona rosyjska zrobiła ten ""krok naprzeciw"", aby mogły być kontynuowane negocjacje z ukraińskim Naftohazem. Wprowadzenie przez Gazprom przedpłat dla Ukrainy miało nastąpić o godz. 10 czasu moskiewskiego (8 czasu polskiego).",,
https://wiadomosci.onet.pl/swiat/wladimir-putin-gleboko-zaniepokojony-decyzja-trumpa-o-umowie-nuklearnej/phxs2cf,Władimir Putin głęboko zaniepokojony decyzją Trumpa o umowie nuklearnej,"Prezydent Rosji Władimir Putin jest głęboko zaniepokojony decyzją prezydenta Donalda Trumpa o wycofaniu USA z porozumienia nuklearnego z Iranem - powiedział dziś rzecznik Kremla Dmitrij Pieskow, cytowany przez agencję RIA.","Putin omawiał dziś ze stałymi członkami Rady Bezpieczeństwa Rosji kwestię opuszczenia przez USA porozumienia nuklearnego oraz nocne naloty Izraela na Syrię - powiadomił Pieskow. - Po raz kolejny podkreślono wagę tego dokumentu - dodał. Prezydent Trump oświadczył wczoraj wieczorem, że wycofuje USA z międzynarodowego porozumienia nuklearnego z Iranem, dodając, że porozumienie to było w ""samej swej istocie"" nieudane, ponieważ ten ""fatalny, jednostronny układ nie przyniósł pokoju"". Zapowiedział, że ""potężne sankcje"" wobec Iranu wchodzą natychmiast w życie. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Prezydent Rosji Władimir Putin,
https://wiadomosci.onet.pl/swiat/drugi-dzien-wizyty-prezydenta-rosji-w-japonii-putin-znowu-spozniony/8jv3pn,Drugi dzień wizyty prezydenta Rosji w Japonii – Putin znowu spóźniony,"Drugi dzień wizyty prezydenta Władimira Putina w Japonii rozpoczął się, tradycyjnie, od jego spóźnienia na rozmowy z premierem Shinzo Abe w Tokio. Samolot rosyjskiego przywódcy, który miał go przetransportować z Yamaguchi do stolicy, okazał się niesprawny.","Prezydent Rosji Władimir Putin przybył wczoraj do Japonii z wizytą mającą dać nowy impuls w stosunkach między Moskwą a Tokio. Z premierem Shinzo Abe spotkał się wczoraj w znanym z gorących źródeł kurorcie Nagato na południu kraju. Przywódcy Japonii i Rosji rozmawiali wczoraj w rodzimej prefekturze premiera Japonii w Yamaguchi na południowym zachodzie kraju. Rozmowy, które trwały około trzech godzin, obejmowały możliwość wspólnych działań gospodarczych na spornych wyspach, a także kwestię ułatwienia dawnym japońskim mieszkańcom odwiedzania Kuryli. Rosyjski minister spraw zagranicznych Siergiej Ławrow powiedział po ich zakończeniu, że Putin i Abe poruszyli we wczorajszej rozmowie szereg tematów, w tym sytuację w Syrii i na Ukrainie, oraz spór wokół Kuryli. Jak podaje agencja Associated Press, premier Abe przyniósł ze sobą na spotkanie z Putinem listy dawnych mieszkańców Wysp Kurylskich. Jeden z nich był napisany po rosyjsku. Abe wręczył go rosyjskiemu przywódcy do przeczytania. Rozmowy w pierwszym dniu wizyty koncentrowały się głównie wokół spraw gospodarczych oraz inwestycji japońskich – pisze agencja TASS, która szeroko cytuje wypowiedź Kiriłła Dmitriewa, szefa Rosyjskiego Funduszu Inwestycji Bezpośrednich (RFPI). Zapowiedział on powołanie do życia rosyjsko-japońskiego funduszu inwestycyjnego z kapitałem 1 mld dolarów USA. - Chociaż RFPI nie dysponuje pakietem kontrolnym w tym funduszu, zdecydowani jesteśmy zapewnić połowę wkładu z naszej strony – wskazał. W planach funduszu znalazło się 20 wspólnych projektów takich, jak poprawa infrastruktury portowej w azjatyckiej części Rosji, wspólne projekty badawcze dot. eksploatacji surowców energetycznych w obszarze przylegającym do Arktyki, otwarcie stałego połączenia kolejowego łączącego Rosję z Japonią, które przewiduje m.in. stworzenie infrastruktury umożliwiającej regularne kursy pociągów z Rosji kontynentalnej na Sachalin itp. Pięć projektów zostanie zrealizowanych już w najbliższym półroczu – podkreślił Dmitriew. Obserwatorzy nie oczekują po dwudniowej wizycie Putina w Japonii znaczącego przełomu we wzajemnych stosunkach, w tym w sprawie Kuryli. Rosyjska obecność na tych wyspach, gdzie mieszka ok. 19 tys. ludzi, to sprawa drażliwa dla Japonii, która uważa, że ma prawa do archipelagu należącego do niej przez wieki. Rosja nazywa sporne wyspy Kurylami Południowymi, a Japonia - Terytoriami Północnymi. ZSRR zajął je w 1945 roku, przyłączywszy się do wojny z Japonią. W latach 1947-49 autochtoniczna ludność czterech wysp została wygnana i przesiedlona do Japonii. Od września br. trwały konsultacje rosyjsko-japońskie w sprawie intensyfikacji kontaktów międzypaństwowych na najwyższym szczeblu, głównie w celu uregulowania spornych kwestii. Putin oznajmił we wrześniu, że rozwiązanie sporów między Rosją i Japonią powinno być takie, ""aby żadna ze stron nie czuła się przegrana"". Spotkanie obu przywódców wczoraj rozpoczęło się z ponad dwugodzinnym opóźnieniem ze względu na spóźniony przylot Putina. Prezydent Rosji jest znany z tego, że zjawia się niepunktualnie na umówionych spotkaniach. Między innymi w ub. roku papież Franciszek czekał na niego w Watykanie godzinę i dwadzieścia minut.",Prezydent Rosji Władimir Putin (L) i premier Japonii Shinzo Abe (P),
https://wiadomosci.onet.pl/swiat/chodorkowski-w-die-zeit-putin-liczy-na-rozpad-ue-boi-sie-merkel/ggbkfm,"Chodorkowski w ""Die Zeit"": Putin liczy na rozpad UE, boi się Merkel","Były szef koncernu Jukos Michaił Chodorkowski ostrzegł na łamach niemieckiego tygodnika ""Die Zeit"", że prezydent Rosji Władimir Putin chce rozbić Unię Europejską. Putin uważa europejskich polityków za słabych, jedynym wyjątkiem jest Angela Merkel - podkreślił.","W rozmowie z ""Die Zeit"" Chodorkowski przyznał, że od lat nie rozmawiał z Putinem. - Mam wrażenie, że niewiele się zmienił. Oczywiście stał się bardziej doświadczonym (politykiem). Dawniej okazywał szacunek wysokim rangą politykom z Zachodu. Dziś uważa, że są słabi - tłumaczy mieszkający za granicą były szef Jukosu. Jego zdaniem jedynym wyjątkiem jest kanclerz Niemiec Angela Merkel. - Merkel jest dla Putina osobą niebezpieczną. Próbował wywierać na nią presję, ale się przeliczył - powiedział Chodorkowski dziennikarzom ""Die Zeit"". Wywiad ukaże się w najnowszym, dostępnym od jutra wydaniu tygodnika. Redakcja udostępniła wcześniej pełną treść rozmowy. - Zdaniem Putina o wszystkim decydują pieniądze, nie wierzy w żadne instytucje ani zasady. Jest przekonany, że o wszystkim decydują pojedynczy ludzie i że można ich kupić lub przestraszyć - kontynuował. Jego zdaniem Putin wszędzie wietrzy spiski. - Nie można zawierać z nim żadnych umów, ponieważ jest przekonany, że powoływanie się na ustawy i istniejące instytucje jest oszustwem - wyjaśnił. - Pojedynczy eksperci rozumieją to bardzo dobrze, także Merkel. Pytanie brzmi, czy rozumie to establishment. Mam co do tego poważne wątpliwości - powiedział Chodorkowski. Rosyjskie elity chcą zawrzeć z Europą kompromis albo ją ""pogrzebać"". - Putin wolałby, by Unia Europejska się rozpadła, co umożliwiłoby mu prowadzenie negocjacji oddzielnie z każdym krajem, wywieranie na nie wpływu za pomocą prawicowych i lewicowych ekstremistów - uważa. - Jeżeli Europa pozostanie twarda i zjednoczona, Putin będzie musiał zawrzeć z nią kompromis - powiedział Chodorkowski. Chodorkowski mieszka obecnie poza Rosją; w 2013 roku został ułaskawiony przez Putina i dzięki niemieckiemu pośrednictwu wyjechał za granicę. W 2005 roku został skazany na 10 lat i 10 miesięcy łagru za domniemane przestępstwa gospodarcze, w tym pranie brudnych pieniędzy. Zarzuty postawiono mu, gdy popadł w konflikt z Putinem, oskarżył jego otoczenie o korupcję i zaczął finansowo wspierać partie opozycyjne. Po aresztowaniu Chodorkowskiego jego koncern doprowadzono do bankructwa. Warta niegdyś 40 mld dolarów spółka została znacjonalizowana, a większość aktywów przekazano Rosnieftowi, koncernowi naftowemu kierowanemu przez Igora Sieczyna, jednego z najbliższych współpracowników Putina. Chodorkowski nigdy nie przyznał się do zarzucanych mu czynów i twierdził, że aresztowanie i proces były karą za jego ambicje polityczne.",Michaił Chodorkowski,
https://wiadomosci.onet.pl/swiat/ukraina-poroszenko-liczy-ze-uzgodnil-z-putinem-przekazanie-sawczenko/6vmj9n,"Ukraina: Poroszenko liczy, że uzgodnił z Putinem przekazanie Sawczenko","Prezydent Ukrainy Petro Poroszenko wyraził nadzieję, że w rozmowie telefonicznej z prezydentem Rosji Władimirem Putinem udało mu się uzgodnić tryb uwolnienia skazanej przez rosyjski sąd na 22 lata więzienia lotniczki Nadii Sawczenko.","- Do wczorajszej rozmowy z Putinem doszło z mojej inicjatywy. Wydaje mi się, że udało się nam uzgodnić pewien tryb uwolnienia Nadii – oświadczył Poroszenko dzisiaj na konferencji prasowej ze składającym wizytę w Kijowie premierem Danii Larsem Lokke Rasmussenem. Poroszenko poinformował, że jeszcze dzisiaj spotka się z matką i siostrą Sawczenko. Zapewnił, że nad uwolnieniem przetrzymywanej w Rosji ukraińskiej oficer pracuje zarówno MSZ, jak i ministerstwo sprawiedliwości. - Gotów jestem wysłać samolot prezydencki z moimi przedstawicielami, by przywieźć Nadiję do domu, by jak najszybciej powróciła na Ukrainę – podkreślił. Wyrok 22 lat więzienia Sawczenko usłyszała 22 marca. Sąd w Doniecku w obwodzie rostowskim na południu Rosji uznał ją za współwinną śmierci dwóch rosyjskich dziennikarzy podczas walk w Donbasie w 2014 roku. Sawczenko nie przyznała się do winy i twierdzi, że została uprowadzona przez prorosyjskich separatystów do Rosji, zanim dziennikarze zostali zabici. Według obrońców Sawczenko Kijów i Moskwa prowadzą rozmowy na temat wymiany lotniczki na dwóch rosyjskich wojskowych, których wczoraj ukraiński sąd skazał na 14 lat więzienia za udział w wojnie przeciwko Ukrainie i terroryzm. Są to kapitan Jewgienij Jerofiejew i sierżant Aleksandr Aleksandrow, żołnierze brygady sił specjalnych (specnazu) rosyjskiego wywiadu wojskowego GRU z miasta Togliatti nad Wołgą. Walczyli oni po stronie prorosyjskich separatystów w Donbasie. W maju 2015 roku Jerofiejew i Aleksandrow dostali się do ukraińskiej niewoli w obwodzie ługańskim. Ich proces trwał od września ubiegłego roku. Rosyjskie ministerstwo obrony zaprzeczało, by zatrzymani byli żołnierzami służby czynnej, lecz zażądało ich uwolnienia.","Poroszenko poinformował, że jeszcze dzisiaj spotka się z matką i siostrą Sawczenko",
https://wiadomosci.onet.pl/kraj/holland-wajda-i-almodovar-wsrod-autorow-apelu-do-putina/cb2ry,"Holland, Wajda i Almodovar wśród autorów apelu do Putina","O zapewnienie bezpieczeństwa 37-letniemu ukraińskiemu reżyserowi Olegowi Sencowowi, zatrzymanemu przez Rosyjską Federalną Służbę Bezpieczeństwa, zaapelowała w liście do prezydenta Władimira Putina grupa znanych filmowców, m.in. Agnieszka Holland, Andrzej Wajda i Pedro Almodovar.","37-letni Sencow, mieszkaniec Symferopolu na Krymie, twórca dobrze przyjętego na międzynarodowych festiwalach filmu ""Gamer"" z 2011 roku (pokazywanego m.in. na festiwalach w Sao Paulo i Rotterdamie), wspierał protesty na kijowskim Majdanie i sprzeciwiał się aneksji Krymu przez Rosję. ""11 maja został zatrzymany w swoim domu w Symferopolu przez Rosyjską Federalną Służbę Bezpieczeństwa (FSB). Następnie przewieziono go do Moskwy, gdzie czeka na proces. Od trzech tygodni nie ma żadnych oficjalnych informacji na temat postawionych mu zarzutów"" - napisała w liście do Putina grupa znanych europejskich filmowców. Pismo ws. Sencowa powstało z inicjatywy Europejskiej Akademii Filmowej (przewodniczącą zarządu akademii jest Holland), która wyraziła zaniepokojenie losem Sencowa. ""My, jego europejscy koledzy, jesteśmy głęboko zaniepokojeni, wciąż zastanawiamy się, co się z nim dzieje i jaka będzie jego przyszłość"" - podkreślili autorzy listu. Oprócz Holland, wśród sygnatariuszy znaleźli się: Andrzej Wajda, Krzysztof Zanussi, Wojciech Marczewski, Daniel Olbrychski i Jerzy Stuhr, a także reżyserzy: niemieccy Volker Schloendorff i Wim Wenders, brytyjscy Mike Leigh, Ken Loach i Stephen Daldry, Fin - Aki Kaurismaki, Bela Tarr z Węgier i Hiszpan Pedro Almodovar. Filmowcy zaapelowali w piśmie do Władimira Putina m.in. o zapewnienie Sencowowi bezpieczeństwa oraz o przedstawienie publicznej informacji, opisującej jego aktualną sytuację. Chcą także szczegółowego i niezwłocznego śledztwa w sprawie zatrzymania Sencowa przez FSB. Adresatami listu są, oprócz prezydenta Rosji, m.in.: przewodniczący rosyjskiej Dumy Państwowej, niższej izby rosyjskiego parlamentu, Siergiej Naryszkin, minister spraw wewnętrznych Władimir Kołokolcew i rosyjski prokurator generalny Jurij Czajka.",Andrzej Wajda,
https://wiadomosci.onet.pl/swiat/putin-rosja-zrealizuje-swe-zobowiazania-gazowe-wobec-europy/jbmc0,Putin: Rosja zrealizuje swe zobowiązania gazowe wobec Europy,"Prezydent Władimir Putin oświadczył w piątek, że Rosja zrealizuje swe zobowiązania wobec europejskich klientów kupujących jej gaz i nie planuje wstrzymania dostaw gazu na Ukrainę. Zastrzegł jednak, że Moskwa może zobligować Kijów do płacenia za gaz z góry.","Reuters pisze, że wydaje się, iż ta wypowiedź Putina ma na celu uspokojenie obaw Europy, a zarazem utrzymanie presji na Ukrainę, która jest winna 2,2 mld USD za rosyjski gaz i obciążenie Kijowa winą za ewentualne zakłócenia dostaw. ""Pragnę to jeszcze raz powiedzieć: nie zamierzamy i nie planujemy odciąć gazu Ukrainie"" - oświadczył Putin podczas transmitowanego przez telewizję posiedzenia jego doradczej Rady Bezpieczeństwa. Prezydent Rosji przypomniał jednak, że rząd jego kraju zaproponował wprowadzenie płatności z góry za przyszłe dostawy gazu na Ukrainę. ""Gwarantujemy zrealizowanie wszystkich zobowiązań wobec naszych europejskich klientów. Tu nie chodzi o nas. Chodzi o tranzyt (gazu) przez Ukrainę"" - powiedział Putin sugerując, że Ukraina mogłaby brać na własne potrzeby gaz przeznaczony dla Europy, gdyby Rosja zredukowała dostawy przeznaczone dla ukraińskich odbiorców. W czwartek Putin wystosował pismo do przywódców 18 państw europejskich, które kupują rosyjski gaz, ostrzegając, że mogłoby dojść do zakłóceń w zaopatrzeniu, jeśli Gazprom obetnie dostawy na Ukrainę. Rosyjski prezydent wezwał do pilnych rozmów w celu znalezienia rozwiązania tego problemu.",,
https://wiadomosci.onet.pl/swiat/stratfor-putin-powolal-gwardie-narodowa-by-uchronic-sie-przed-puczem/8c12hw,"Stratfor: Putin powołał Gwardię Narodową, by uchronić się przed puczem","""Powołanie przez prezydenta Rosji Władimira Putina Gwardii Narodowej - nowej struktury na bazie wojsk wewnętrznych MSW - ma zabezpieczyć go przed zagrożeniami wewnętrznymi i wojskowym zamachem stanu"" - pisze amerykański ośrodek analityczny Stratfor.","""Decyzja Putina o powołaniu Gwardii Narodowej została ogłoszona we wtorek. Formacja tworzona z dotychczasowych wojsk wewnętrznych MSW będzie podporządkowana bezpośrednio szefowi państwa. Oficjalnie ma ona zwalczać terroryzm i przestępczość zorganizowaną"" - pisze Stratfor. ""Ale tak nagła decyzja, by stworzyć gwardię, wskazuje na to, że Kreml przygotowuje się na jakieś destabilizujące sytuacje"" - ocenia amerykański ośrodek. ""Inicjatywa ta może być ruchem uprzedzającym nadchodzące wybory parlamentarne (...); poprzednie, w 2011 roku, wywołały polityczne rozruchy (...). Siły te mogą więc zostać wykorzystane do stłumienia ewentualnych protestów po wrześniowych wyborach"" - przewiduje Stratfor. Inne wytłumaczenie nagłej decyzji o powołaniu gwardii, której utworzenie rozważał już prezydent Borys Jelcyn, a także - wielokrotnie - sam Putin, może być takie, że chce on mieć ""swą własną armię"" - kontynuuje Stratfor. Również rosyjskie media przypomniały, że o powołaniu Gwardii Narodowej mówiono w Rosji już wcześniej, po raz ostatni - w 2013 roku, gdy do wojsk wewnętrznych przeszedł generał Wiktor Zołotow. To jemu Putin powierzył teraz dowództwo gwardii. Wcześniej dowodził on prezydenckimi służbami ochrony. Zołotow to jeden z najbardziej zaufanych ludzi prezydenta; zyska on status równy ministrowi, będzie odpowiadał bezpośrednio przed prezydentem, został też mianowany stałym członkiem Rady Bezpieczeństwa Federacji Rosyjskiej. ""Tworząc Gwardię Narodową i mianując Zołotowa jej dowódcą, Putin może fortyfikować swoją administrację na wypadek zamachu stanu. Może to oznaczać, że rosyjski prezydent nie jest pewien, czy inne siły bezpieczeństwa - FSB, wojska MSW czy nawet armia - pozostałyby lojalne wobec niego, gdyby doszło do puczu"" - pisze Stratfor. Nie ma jeszcze oficjalnych danych o liczebności Gwardii Narodowej; struktury, które mają wejść w jej skład, czyli wojska wewnętrzne, siły specjalne policji - OMON i SOBR, a także siły ochrony, liczą łącznie ok. 400 tys. ludzi. Do oficjalnych zadań Gwardii Narodowej - prócz walki z ekstremizmem i terroryzmem - ma też należeć ochrona porządku publicznego, udział w przerywaniu masowych zgromadzeń odbywających się bez zezwolenia, a także pomoc w ochronie granicy państwowej i ochronie ważnych obiektów. Dekret Putina głosi, że wojska wewnętrzne MSW przekształcono w Gwardię Narodową ""w celu zapewnienia bezpieczeństwa państwa i obywateli, obrony prawa i swobód człowieka i obywatela"". Wojska Gwardii Narodowej mają wchodzić w skład Federalnej Służby Gwardii Narodowej. Służba ta, jak wynika z dekretu, będzie miała na celu ""wypracowywanie i realizację polityki państwowej oraz normatywno - prawnych regulacji w sferze działalności wojsk Gwardii Narodowej"", a także w sferze obrotu bronią, działalności prywatnych firm ochroniarskich i obrony pozaresortowej.",Władimir Putin,
https://wiadomosci.onet.pl/putin-wypierze-brudne-pieniadze-swoich-obywateli-proponuje-pelna-amnestie/yespc,"Putin wypierze brudne pieniądze swoich obywateli? ""Proponuję pełną amnestię""","- Jeśli ludzie zalegalizują swoje środki i własność w Rosji, dostaną twarde gwarancje, że nie będą niepokojeni przez żadne organy, w tym organy ściągania. Że nie będą pytani na temat źródeł i sposobu, w jaki ich kapitał został zdobyty  – powiedział w czwartek Władimir Putin. Proponowana amnestia to odpowiedź na dramatyczny odpływ kapitału, którego doświadcza Rosja w wyniku sankcji.","Przy zamaszystych krokach kremlowskiej gwardii i podniosłych dźwiękach dawnego hymnu radzieckiego Władimir Putin przemówił w czwartek do narodu. Nie zabrakło połajanki względem Zachodu, patetycznych słów o krymskiej wiośnie i straszenia horrendalną rosyjską armią. Ale tym, co najbardziej uderzyło w przemówieniu Władimira Putina, był plan ratowania rosyjskiej gospodarki. I odpowiedź na odpływ kapitału, który w związku z wojną handlową Rosja-Zachód tylko w tym roku jest szacowany na 130 mld dolarów. „Zróbmy to teraz, ale po raz ostatni” - Proponuję pełną amnestię dla kapitału powracającego do Rosji. Podkreślam, pełną amnestię. To znaczy, że jeśli ludzie zalegalizują swoje środki i własność w Rosji, dostaną twarde gwarancje, że nie będą niepokojeni przez żadne organy, w tym organy ścigania. Że nie będą pytani na temat źródeł i sposobu, w jaki ich kapitał został zdobyty. Że nie będą podlegali karnemu ani administracyjnemu postępowaniu. Że nie będą im zadawane żadne pytania przez organa podatkowe i organa ścigania – powiedział Władimir Putin. - Zróbmy to teraz, ale po raz ostatni. Wszyscy rozumiemy, że pochodzenie pieniędzy może być różne, są one zarabiane i zdobywane w różny sposób. Ale jestem przekonany, że rozdział ucieczki kapitału za granicę w historii naszej gospodarki i historii naszego kraju powinien zostać zamknięty. Spodziewam się, że po dobrze znanych wydarzeniach na Cyprze nasi przedsiębiorcy zrozumieli, że za granicą nikt się nie liczy z ich interesami i że mogą być oskubani jak owce – dodał. Co to właściwie oznacza? Putin kierował swoje słowa przede wszystkim do rosyjskich biznesmenów, którzy, niekiedy wzbogaciwszy się w sposób nielegalny, uciekli ze swoimi majątkami do innych państw. Często są to centra finansowe, które oferują pełną dyskrecję i nie pytają o źródła przechowywanego kapitału. Jeszcze do niedawna jednym z najpopularniejszych kierunków turystyki finansowej wśród rosyjskich oligarchów był Cypr, którego potężna część sektora bankowego była nastawiona na pranie brudnych pieniędzy, co ostatecznie potwierdził raport Deloitte przygotowany na zlecenie Eurogrupy oraz agendy Moneyval przy Radzie Europy. Ale w zeszłym roku cypryjski system bankowy się załamał, więc Cypr zwinął interes w oparach skandalu. Rosjanie w popłochu musieli wtedy poszukać sobie innych przystani, niekiedy tak egzotycznych i dalekich, jak Wyspy Dziewicze. Teraz Putin chce ich sprowadzić z powrotem do domu. Amnestię dla kapitału Putinowi już w zeszłym roku sugerowała Walentina Matwijenko, przewodnicząca Rady Federacji. Ale z wyłączeniem majątków powiązanych z terroryzmem i narkotykami. Na szczegóły planu Putina przyjdzie jeszcze poczekać, w każdym razie o żadnych wyjątkach prezydent w swoim przemówieniu nie wspomniał. W piątek w czasie spotkania z obrońcami praw człowieka stwierdził nawet, że jest także za wielką amnestią, która objęłaby nie tylko biznesmenów, ale i przestępców pospolitych. Choć zaznaczył, że więzienia nie mogą całkiem opustoszeć. Rosyjska ruletka Tymczasem trudno oczekiwać, żeby prezydencki apel o powrót skusił rosyjskich przedsiębiorców. Dlaczego? Problemy z organami ścigania, jakie ma ostatnio jeden z najbogatszych Rosjan, Władimir Jewtuszenkow, to tylko część odpowiedzi. Rosja pod naporem zachodnich sankcji coraz bardziej się dusi. Według rosyjskiego ministra finansów Antona Siłuanowa kraj traci rocznie aż 40 mld dolarów z powodu zachodnich sankcji, a kolejne 90-100 mld z powodu taniejącej ropy. Na rozwiązanie tych problemów nie ma co liczyć w najbliższym czasie – skierowane do Zachodu propozycje Rosji, aby wzajemnie znieść sankcje, póki co pozostały bez odpowiedzi. A oczekiwania Kremla dotyczące zmniejszenia produkcji ropy, co by wywindowało jej cenę, rozbiły się o twarde „nie” ze strony państw OPEC. Jakby tego było mało, od początku roku rubel osłabił się o 30 proc. Biorąc to wszystko pod uwagę, trzymanie pieniędzy w tym kraju staje się po prostu hazardem. Rosyjską ruletką. Putin jednak próbował uspokajać przedsiębiorców. Z manierą radzieckich sekretarzy prezydent Rosji oskarżył o słabą kondycję rubla… spekulantów. „Władze wiedzą, kim ci spekulanci są i mają instrumenty, by na nich wpływać. To czas, aby tych instrumentów użyć” – pogroził. Poprosił też bank centralny i rząd o ochronę rosyjskiej waluty.",Putin wypierze brudne pieniądze swoich obywateli?,
https://wiadomosci.onet.pl/swiat/agencja-tass-slawi-osiagniecia-putina-w-15-lecie-jego-wladzy/5lqmt,Agencja TASS sławi osiągnięcia Putina w 15-lecie jego władzy,"Rosyjska agencja prasowa TASS wylansowała w internecie nowy specjalny portal, na którym w 15-lecie władzy prezydenta Władimira Putina sławi jego osiągnięcia i zasługi dla kraju.","Pod nagłówkiem ""15 lat Putina: początek nowej ery"" - na stronie internetowej putin15.tass.ru - agencja ilustruje specjalnie przygotowanymi na tę okazję tekstami i fotografiami zmiany, jakie w ciągu tego czasu zaszły w Rosji. Prezentując tę inicjatywę, agencja wylicza przemiany, które czynią z Rosji ""wielką, kwitnącą potęgę"", pokazuje, ""jak zmieniło się nasze życie i co jeszcze należy zrobić, aby Rosja stała się jeszcze wspanialsza"". Stronę otwiera fotografia ukazująca Putina wkraczającego na Kreml. Klikając dalej można przeczytać o zmianach, jakie zaszły w ciągu 15 lat w dziedzinie rozwoju społeczno-gospodarczego w różnych obszarach życia kraju, od rolnictwa poprzez sektor energetyczny po kosmonautykę. Sytuację w Rosji sprzed nadejścia ery Putina ukazuje się za pomocą czarno-białych fotografii, podczas gdy rezultaty osiągnięte dzięki Putinowi we wszystkich dziedzinach życia dzięki jego rządom na Kremlu - za pomocą zdjęć w żywych, jaskrawych barwach. Jak podkreśla oficjalna rosyjska agencja prasowa, ""przez te 15 lat, w ciągu których Putin wyznaczał kierunek polityczny i gospodarczy kraju, Rosja dokonała wielkiego skoku w swym rozwoju społeczno-gospodarczym: z kraju, który był światowym dłużnikiem, przeobraziła się w jeden z głównych ośrodków rozwoju"". - W okresie od 2007 do 2013 roku rosyjska gospodarka w kategoriach wzrostu PKB wyprzedziła francuską, włoską i nawet amerykańską - podkreśla się w tej okolicznościowej laurce. - Z rządami Putina związanych jest wiele spośród widocznych zmian, jeśli chodzi o jakość życia - pisze TASS, ilustrując wielobarwnymi fotografiami ""najbardziej interesujące momenty, w których z dnia na dzień, z roku na rok, zmieniało się życie"" w Rosji. Na kolejnej stronie, która rozpoczyna się wezwaniem ""zamanifestuj swą obywatelską postawę"", agencja wzywa użytkowników do przysyłania fotografii ""ukazujących zmiany w waszym otoczeniu, jakie zaszły w ostatnich latach"". Putin, który był wówczas premierem, objął rządy na Kremlu 31 grudnia 1999 roku, po dymisji prezydenta Borysa Jelcyna. W marcu 2000 roku został wybrany na szefa państwa w wyborach prezydenckich i po odbyciu dwóch mandatów, w 2008 roku znów zajął stanowiska szefa rządu, aby objąć ponownie prezydenturę w 2012 r.",Agencja TASS sławi osiągnięcia Putina w 15-lecie jego władzy,
https://wiadomosci.onet.pl/swiat/washington-post-putin-chce-rozniecic-amerykanska-kolorowa-rewolucje/y8heme,"""Washington Post"": Putin chce rozniecić amerykańską kolorową rewolucję","Władimir Putin, przekonany, że prodemokratyczne zrywy w krajach byłego ZSRR to dzieło USA, próbuje rozniecić podobną społeczną rewoltę w USA poprzez ingerowanie w przebieg wyborów prezydenckich w tym kraju - pisze publicysta ""Washington Post"".","Pomarańczowa rewolucja na Ukrainie w 2004 roku, podczas której Ukraińcy odrzucili wybranego w nieuczciwych wyborach prorosyjskiego prezydenta, była dla Putina ""ciosem, którego nigdy nie zapomniał"" i ""stworzyła model sprzeciwu wobec zmanipulowanych wyborów w eurazjatyckich autokracjach takich jak Kirgistan, Białoruś, Azerbejdżan czy, w 2012 roku, sama Rosja"" - podkreśla Jackson Diehl. ""Większość tych zrywów się nie powiodła, ale u Putina zrodziły one obsesję na punkcie »kolorowych rewolucji«, które jego zdaniem nie są wcale spontaniczne ani organizowane lokalnie, lecz powstają pod dyktando USA (...)"" - dodaje. W takim kontekście należy - przekonuje Diehl - postrzegać ingerowanie Rosji w przebieg tegorocznych wyborów prezydenckich w Stanach Zjednoczonych. ""Putin stara się odpłacić amerykańskim elitom pięknym za nadobne; próbuje rozniecić, przy świadomej lub nieświadomej pomocy (kandydata Partii Republikańskiej na prezydenta) Donalda Trumpa, kolorową rewolucję w USA"" - zaznacza Diehl. Dziennikarz zastrzega, że nie można porównywać ani populistycznej kampanii Trumpa do prodemokratycznych zrywów na Ukrainie czy Białorusi, ani też przygotowanej przez kandydatkę Demokratów Hillary Clinton ekipy do ""reżimu Putina"". Jednak - podkreśla - rosyjski prezydent chce stworzyć wrażenie, że takie porównania są uzasadnione. Diehl wyjaśnia, że pierwszym etapem rosyjskiej kampanii było zhakowanie komputerów Krajowego Komitetu Partii Demokratycznej (DNC) i ważnych przedstawicieli tego ugrupowania oraz ""opublikowanie, niekiedy z poprawkami, materiałów rzekomo dowodzących oszustw wyborczych po stronie Clinton"". Drugi etap to sugerowanie, że możliwe są manipulacje przy samych wyborach i zdaniem Diehla najprawdopodobniej taki cel miały próby włamania się hakerów do systemów głosowania w ponad 20 stanach. ""Tymczasem Trump odgrywa swoją rolę; nie mógłby bardziej przysłużyć się wersji promowanej przez Kreml, choćby czytał z kartki"" - ocenia ""WP"". Powtarzając ostrzeżenia o rzekomo możliwych oszustwach wyborczych, Trump mobilizuje swych zwolenników jako obserwatorów wyborczych na obszarach, gdzie prawdopodobnie przegra, np. w Filadelfii, a stworzony przez niego ruch zamierza w kluczowych okręgach prowadzić własne obliczenia. ""Nieuchronne relacje o »nieprawidłowościach« posłużą Trumpowi do ogłoszenia, że podczas wyborów doszło do oszustw"" - podkreśla Diehl. ""Putin zdaje sobie sprawę, że Waszyngton to nie Kijów i że przed Białym Domem czy Kongresem nie staną tłumy protestujących. Rewolucja może jednak odbyć się w internecie. Proszę sobie wyobrazić internetowe wpisy, podbijane przez opłacanych przez Kreml trolli, kremlowską telewizję satelitarną i (...) stację Fox, utrzymujące, że grupa, którą Trump nazywa »politycznym establishmentem«, wpłynęła na wynik wyborów na korzyść Clinton"" - pisze. Demokratka rozpoczęłaby prezydenturę ""osłabiona, zarówno w polityce krajowej, jak i zagranicznej"". Wówczas ""Putin miałby swój odwet, a Trump okazałby się bardzo użytecznym idiotą"" - konkluduje publicysta ""Washington Post"".","""Washington Post"": Putin chce rozniecić amerykańską kolorową rewolucję",
https://wiadomosci.onet.pl/swiat/the-times-putin-miedzynarodowa-osobowoscia-2013-roku/q9e84,"""The Times"": Putin międzynarodową osobowością 2013 roku","Prezydent Rosji Władimir Putin został międzynarodową osobowością 2013 roku dziennika ""The Times"". Brytyjska gazeta chwali go przede wszystkim za skuteczność w polityce zagranicznej.","""Był to dobry rok dla Władimira Putina. W sprawie Syrii przerzucił przez biodro (prezydenta USA) Baracka Obamę, powalił na ziemię UE w sprawie Ukrainy, podstawił nogę opozycji i przyszedł z pomocą słabszym członkom drużyny, jak prezydent Syrii Baszar el-Asad i uciekinier z amerykańskiej Agencji Bezpieczeństwa Narodowego Edward Snowden"" – napisał publicysta ""Timesa"" Roger Boyes nawiązując do umiejętności Putina w judo. Według niego 2013 rok może okazać się zenitem politycznej kariery rosyjskiego prezydenta, ponieważ udało mu się osiągnąć cel, do którego najwytrwalej dążył – przywrócić miejsce Rosji za stołem, przy którym podejmowane są najważniejsze decyzje w polityce światowej. ""Na ostatniej tegorocznej konferencji prasowej na Kremlu Putin mówił jak kapitan drużyny ekstraklasy, a nie sfrustrowany skrzydłowy, mający innym wszystko za złe"" – twierdzi Boyes. Jego zdaniem zamachy w Wołgogradzie nie zaszkodzą reputacji rosyjskiego prezydenta. Ataki terrorystów dowodzą co prawda, że nie udało mu się uporać z ekstremizmem na Kaukazie, ale w przededniu zimowej olimpiady w Soczi zostaną wykorzystane do uzyskania międzynarodowego poparcia dla poskromienia i rozprawienia się z islamskimi radykałami, zwłaszcza w Dagestanie. Za wydarzenie, które wyniosło Putina do pierwszego szeregu najbardziej skutecznych polityków w świecie, uznaje Boyes rozładowanie kryzysu w Syrii, po ujawnieniu, że w wojnie domowej użyto broni chemicznej. Wydarzenie to – jak pisze publicysta - ""utwierdziło status Putina jako ważnego gracza na Bliskim Wschodzie (…) Jewgienij Primakow, były człowiek KGB i premier, który nauczył Putina wszystkiego, co powinien wiedzieć o Bliskim Wschodzie, nie mógłby liczyć w Syrii na lepszy wynik"". Boyes tłumaczy sukces Putina przede wszystkim tym, że myśli o dwa ruchy do przodu i wyprzedza posunięcia przeciwnika. Po drugie sam stwarza problemy, by je następnie rozwiązać. Po trzecie nie wystarcza mu to, że przeciwnika pokona. Przeciwnik musi stracić ochotę do dalszej walki, chyba, że na zasadach określonych przez zwycięzcę. W komentarzu redakcyjnym ""Times"" napisał, że ""Putin skonsolidował pełnię władzy w swym ręku i sprawował ją tak zręcznie, że nie tylko nikt nie może rzucić mu wyzwania w Rosji, ale w dodatku stał się niezbędny za granicą"". ""Rosyjski prezydent ma plan wypełnienia geopolitycznej próżni powstałej wskutek rozpadu ZSRR poprzez stworzenie sterowanej z Moskwy Unii Celnej z udziałem Ukrainy. Jest to plan, który z braku oczywistej alternatywy może się ziścić dzięki taktyce zastraszania i przymilania się"" – zaznaczył ""Times"". W okresie rządów Putina przychody ludności wzrosły, ale zakres wolności skurczył się, opozycjoniści zostali okiełznani, a korupcja wymknęła się spod kontroli. Na dłuższą metę wyhamowanie gospodarki, niższe ceny ropy i gazu, będących głównym źródłem wpływów budżetowych, podkopią rosyjskiego prezydenta, ale na razie wydaje się on nie do ruszenia - ocenia ""The Times"" w redakcyjnym komentarzu.",Władimir Putin,
https://wiadomosci.onet.pl/swiat/tak-putin-bedzie-manipulowal-ameryka-w-2018-roku/xhlk2l0,Tak Putin będzie manipulował Ameryką w 2018 roku,"Amerykanie muszą stawić czoła rzeczywistości: Rosja miesza się w wybory w USA, nie tylko umieszczając wiralowe posty na Facebooku i hashtagi na Twitterze. Jest wiele dowodów na to, że Moskwa majstruje bezpośrednio w mechanizmach systemu głosowania, co powinno niepokoić przed listopadowymi wyborami uzupełniającymi do Kongresu. Ale USA zwykle przygotowują się do kolejnej wojny, jakby miała być taka sama, jak ostatnia – to błąd, pisze dla POLITICO John Sipher, były członek Clandestine Service, tajnego ramienia CIA.","Amerykanie powinni spodziewać się nowej rosyjskiej ingerencji w ich sprawy wewnętrzne. To, co usłyszeliśmy w ostatnich dniach, jest alarmujące: szefowa bezpieczeństwa cybernetycznego w Departamencie Bezpieczeństwa Krajowego (DHS), Jeanette Manfra, potwierdziła w wywiadzie dla NBC News, że celem rosyjskich tajnych agentów było 21 stanów, ale dodała, że ""w rzeczywistości udało się im z powodzeniem przeniknąć tylko do bardzo niewielu z nich"". Jeh Johnson, sekretarz ds. bezpieczeństwa krajowego za prezydentury Obamy, potwierdził, że Rosja była zaangażowana w skanowanie i przeszukiwanie baz danych i rejestrów wyborców, a specjalista w dziedzinie cyberbezpieczeństwa i były urzędnik FBI, Clint Watts, podkreślił: ""W tej chwili nie możemy zapewnić, że głosowanie przebiega prawidłowo"" i dodał, że celem Rosji jest podważenie zaufania Amerykanów do wyborów. Ponieważ wiadomo, że w najbliższych wyborach już bardzo mała liczba głosów może decydować o zwycięstwie lub porażce, to Rosja ma dużą motywację do kontynuowania swoich działań. Jeśli połączyć to z szokującą niemożnością lub niechęcią administracji Trumpa do odstraszania i obrony naszej najważniejszej infrastruktury przed przyszłymi atakami cybernetycznymi – a nawet, aby potwierdzić rosyjską ingerencję w 2016 roku – to udowodniona zdolność Rosji do zakłócania lub zmieniania wyników głosowania w kluczowych wyborach, będzie poważnym zagrożeniem dla bezpieczeństwa narodowego. Jednak, opierając się na moim doświadczeniu w monitorowaniu rosyjskich służb wywiadowczych, nie spodziewam się, by prezydent Rosji Władimir Putin chciał zmieniać wyniki wyborów w 2018 roku, nawet jeśli jest w stanie to zrobić. Ponieważ nie musi. Osiągnął już swój cel. Jak podkreśliła niedawno w akcie oskarżenia 13 Rosjan i trzech firm specjalna ława przysięgłych, powołana przez prokuratora Roberta Muellera, celem Putina jest wywołanie chaosu, strachu i nieufności wobec oficjalnej narracji – pogłębienie podziałów i nadszarpnięcie wiary w naszych przywódców. Jeśli uda mu się podważyć zaufanie Amerykanów do instytucji demokratycznych i skłócić ze sobą, to wygra. W 2016 roku ingerencja Rosji miała prowadzić do tego, aby Amerykanie zaczęli wrogo odnosić do siebie nawzajem, miała zaburzyć ich sposób myślenia i utrudnić odróżnianie faktów od fikcji. Zmiana wyników głosowania daje Putinowi niewiele ponad to, co już osiągnął. Wystarczy mu, że zasiał obawy i niepewność, wynikające z przekonania ludzi, że jest w stanie to zrobić. Niezależnie od tego, czy Rosjanie będą, czy nie będą ingerować w głosowanie w 2018 roku, wielu Amerykanów i tak będzie podejrzewać, że to zrobili lub niepokoić się, że oficjalne wyniki mogą być nie całkiem prawidłowe. A ponieważ rosyjska propaganda najprawdopodobniej zatruje atmosferę w mediach, to przegrani w wyborach zapewne oskarżą zwycięzców o to, że odnieśli korzyść z ingerencji zagranicznej, niezależnie od tego, czy jest to prawda, czy nie. To jeden z powodów, dla których Putin nieszczególnie starał się zdecydowanie zaprzeczać, że Moskwa wtrącała się w wybory – Rosjanie chcą, abyśmy byli zdezorientowani, zagubieni i podejrzliwi. Równie ważnie jest, jeśli przyjrzeć się sprawie bliżej, że Putin zdaje sobie sprawę, iż igra z ogniem. Podobnie jak terroryzm, potajemne rosyjskie akcje propagandowe i aktywne działania są bronią asymetryczną używaną przez słabsze mocarstwa przeciwko większym potęgom. Jest ona skuteczna dopóty, dopóki strona silniejsza nie osiągnie przewagi na polu bitwy. To dlatego Putin chętnie stosuje taktykę balansowania na krawędzi, dopóki jest przekonany, że USA nie podejmą działań odwetowych. Ale nie jest skory wprost stawić czoła wzmocnionym i wrogim Stanom Zjednoczonym, jako przeciwnikowi. Putin już jest zaniepokojony ostatnimi działaniami USA w zakresie zbrojenia Ukrainy, wspierania jej rządu, a także unowocześnianiem przez Waszyngton amerykańskiej broni jądrowej i konwencjonalnej. Stąd to niedawne potrząsanie atomową szabelką podczas dorocznego orędzia Putina o stanie państwa, w którym ogłosił, że Rosja ""intensywnie pracuje nad zaawansowanym wyposażeniem i bronią, co pozwoliło jej dokonać przełomu w rozwijaniu nowych modeli broni strategicznej"". Było to wyraźne przesłanie, że chociaż Rosja jest znacznie słabsza od Stanów Zjednoczonych, to ma środki i wolę, aby powstrzymać i obronić się przed atakami USA. Oto metoda stosowana przez Putina: chce nas wytrącić z równowagi, ale prawdopodobnie zdaje sobie sprawę, że manipulowanie wynikami głosowania grozi przekroczeniem czerwonej linii, przebudzeniem USA i byłoby proszeniem się o odwet ze strony znacznie potężniejszego wroga. Ataki Putina z 2016 roku nie odbiegały od tego, co działo się w prowadzonej od stulecia sowieckiej i rosyjskiej tajnej wojnie, ale jednak niezwykła była ich agresywność i sukces. Kilka czynników sprawiło, że rok 2016 był wyjątkowy. Osobista nienawiść Putina do Hillary Clinton i prezydenta Baracka Obamy jest dobrze udokumentowana. Jego służby specjalne odniosły sukces w zdobyciu i tworzeniu dużej bazy informacji, które mógł wykorzystać, a nowe i potężne cybernarzędzia pozwoliły stosować dezinformację i propagandę jako broń, w sposób wcześniej nieznany. Pomocny mógł być także wyjątkowo prorosyjski i w ogóle zdemoralizowany kandydat w osobie Donalda Trumpa. I co najważniejsze, charakter coraz bardziej wrogich podziałów plemiennych w Ameryce sprawił, że rosyjskie służby wywiadowcze mogły łatwo to wykorzystać. Te czynniki mogły pozwolić Putinowi zagrać o stawkę wyższą, niż poważyłby się w innej sytuacji. Skoro możemy spodziewać się kontynuowania przez Rosję wojny hybrydowej przeciwko Stanom Zjednoczonym, to możemy również przewidzieć, że nie będzie ona przebiegała tak samo jak w 2016 roku. Ludzie analizujący sprawy bezpieczeństwa narodowego podkreślają, że USA mają tendencję, aby przygotowywać się do kolejnej wojny, jak gdyby miała być taka sama, jak ostatnia stoczona przez nich. W 2016 roku Rosja odniosła wyjątkowy sukces i wiedząc, że w 2018 roku Stany Zjednoczone prawdopodobnie bardzo będą się starać wykryć zagrożenia i zdecydowanie bronić prawidłowego przebiegu wyborów, Rosjanie zapewne będą szukać nowych słabych miejsc, aby wykorzystać je i uderzyć w obszary, które nie są dość dobrze chronione. Biorąc pod uwagę ogromną wiedzę Rosjan o naszym systemie i to, że posiadają nieprzebrane materiały wywiadowcze, których jeszcze nie wykorzystali, to mogę sobie wyobrazić wiele różnych scenariuszy. Jak wspomniałem wcześniej, nie sądzę, aby Putin ryzykował zmienianie wyników wyborów w 2018 roku. Jednak z pewnością będzie nadal używał mediów społecznościowych jako broni, starając się wzniecać walki między obozami zwolenników i przeciwników różnych opcji oraz umacniać przychylne opinie na temat skrajnej lewicy i prawicy. Z pewnością nadal będzie wykorzystywał kryzysy, jeśli się pojawią. Manipulacja dotycząca niedawnej masakry w szkole w Parkland, gdy boty rozsiewały podżegające opinie i teorie, to przykład działań, jakie będą kontynuowane. Zamiast ryzykować przekroczenie czerwonej linii i wywołanie odwetu, Putin może osiągnąć zakładany rezultat, szerząc fałszywe informacje o zmienianiu wyników głosowania lub rzeczywiście zmieniając takie wyniki w mniejszym, słabszym kraju, co będzie sygnałem wysłanym Stanom Zjednoczonym, że także one są bezbronne wobec podobnej manipulacji wyborczej z zewnątrz. Biorąc pod uwagę to, czego Putin nauczył się w roku 2015 i 2016, to może on ujawnić informacje, które zebrał o Republikanach, aby pomóc Demokratom i podsycać kampanię wzajemnych oskarżeń. Może po prostu użyć swojej armii botów, bez ich wiedzy, aby wypuścić materiały korzystne dla konkretnych kandydatów, co z pewnością wywoła po wyborach falę zarzutów i krytyki. Jeśli media powtórzą swoją praktykę z 2016 roku i beztrosko opublikują materiały, które być może zostały wykradzione lub nie były zweryfikowane w różnych źródłach, to Putin może podrzucić im dobrze spreparowane falsyfikaty. Pozyskanie kilku rosyjskich osobistości oraz organizacji do finansowania np. Narodowego Stowarzyszenia Strzeleckiego (NRA) – potężnego lobby producentów broni – i innych fundacji wspierających konkretnych kandydatów, sprawi, że obawy dotyczące rzetelności naszych wyborów będą utrzymywać się długo po 2018 roku. Osobiście, gdybym był Putinem i chciałbym spowodować w USA jak największe szkody, jak najmniejszym kosztem, to włamałbym do spisu ludności Stanów Zjednoczonych (United States Census) w 2020 roku, a potem manipulował nim. Tylko pomyślcie: spis ten jest zbyt słabo chroniony, a większość Amerykanów niewystarczająco zdaje sobie sprawę z jego znaczenia. A ma on ogromny wpływ na to, w jaki sposób wyznaczamy nasze okręgi wyborcze, jak patrzymy na imigrację, inwestujemy w infrastrukturę i jak organizujemy edukację i służbę zdrowia. Jest to również fantastyczne źródło dla wrogich służb wywiadowczych do zbierania informacji o Amerykanach, które mogą być wykorzystane jako broń w przyszłych atakach na kraj. Podmiana kilku głosów to coś całkiem innego niż wpływanie na sposób wyznaczania okręgów wyborczych. Powiedzmy wprost: chodzi o manipulowanie granicami okręgów wyborczych przez Rosję. Wchodząc w sezon wyborczy, należy uważnie przyjrzeć się, co Rosja wyprawia w Europie, aby zdać sobie sprawę, czego można się spodziewać. Rosyjscy tajni agenci manipulują wydarzeniami na Ukrainie, w Austrii, Niemczech, Czechach, Czarnogórze i innych krajach. Finansują ekstremistyczne organizacje i inwestują w młodych liderów, w ramach długofalowego ""hodowania"" rosyjskich agentów, mogących w przyszłości wpływać na partie polityczne i forsować politykę prorosyjską. Należy spodziewać się tego samego w USA. W 2016 roku służby wywiadowcze Stanów Zjednoczonych wykryły aktywność licznych grup osób działających z inspiracji rosyjskiego wywiadu. Trzeba również dokładnie przyjrzeć się sobie samym. Podobnie jak w 2016 roku, Rosjanie będą szukać słabych miejsc, które mogą wykorzystać. Jakie są słabe punkty Ameryki? Gdzie jest najbardziej podatna na atak? Jest duże prawdopodobieństwo, że łatwowierność i skłonność do myślenia jak najgorzej o przeciwnikach politycznych wciąż są najlepszym miejscem do skierowania ataku. Jest to szczególnie ważne, biorąc pod uwagę fakt, że Biały Dom niewiele zrobił, aby przeciwdziałać rosyjskiemu zagrożeniu, a zamiast tego w dużym stopniu uznał je za element polityki wewnętrznej.  Dopóki amerykańska polityka jest plemienna, dopóki uprzedzenia są tak silne i dopóki żyjemy w stanie nieustannego oburzenia, Rosjanom (i innym) łatwo będzie ""wtrącać się"" w nasze sprawy. I na koniec: jeśli staramy się bronić wszystkiego, nie bronimy niczego. Trzeba raczej wykorzystać przeważającą potęgę Ameryki oraz siłę jej instytucji i demokracji. Jeśli jesteśmy pewni siebie, to rosyjskie ataki mają niewielki skutek. Podobnie, jeśli zagrozimy Putinowi całą mocą zachodniego sojuszu, to zapobiegniemy najpoważniejszym atakom. Putin podejmuje ataki asymetryczne, ponieważ nie może bezpośrednio uderzyć w Zachód. Jest zbyt słaby, nie ma prawdziwych sojuszników i potrzebuje wyimaginowanego wroga, aby usprawiedliwić swoje niepowodzenia i utrzymać władzę, bo zbudował zbyt mało stabilnych instytucji mających prawdziwą legitymizację. Jeśli Zachód pozostanie niezłomny i wzmocni swoje instytucje demokratyczne, Putin nie będzie mógł wygrać. A teraz przede wszystkim powinniśmy przekonać o tym Biały Dom. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Karykatury Donalda Trumpa i Władimira Putina,
https://wiadomosci.onet.pl/swiat/kary-dla-pussy-riot-za-przerwanie-finalu-mistrzostw-swiata-artykul/sr0yyxh,Kary dla Pussy Riot za przerwanie finału mistrzostw świata,"Cztery osoby, które wbiegły na murawę podczas finału mundialu w Rosji, usłyszały wyroki skazujące. Weronika Nikułszyna, Olga Kuraczewa, Olga Paktuszowa, a także Piotr Wierziłow (mąż jednej z założycielek zespołu) spędzą 15 dni w areszcie. Otrzymali również 3-letni zakaz udziału w jakichkolwiek imprezach sportowych.","Wtargnięcie na murawę stadionu Łużniki podczas finału piłkarskich mistrzostw świata członkiń grupy Pussy Riot, ubranych w policyjne uniformy, było pierwszym incydentem naruszającym bezpieczeństwo w trakcie trwającego pięć tygodni turnieju. Akcja miała zwrócić uwagę na łamanie praw człowieka w Rosji - co wyjaśniły członkinie grupy na Facebooku. Do zdarzenia doszło w drugiej połowie finału, który został przerwany z tego powodu na 25 sekund. Cztery osoby, w tym członkinie Pussy Riot ubrane w policyjne stroje, przebiegły około 50 m zanim zostały powalone przez stewardów i ściągnięte z murawy. Jak poinformował portal ""MediaZona"", jedną z osób, którym udało się dostać na boisko był Piotr Wierziłow, mąż jednej ze współzałożycielek Pussy Riot Nadieżdy Tołokonnikowej. Z kolei Olga Kuracziowa, gdy przebywała na stadionowym posterunku, zdołała odebrać telefon i potwierdzić, że jest wśród zatrzymanych. Służby, nie podając szczegółów, potwierdziły, że zatrzymane zostały trzy kobiety i jednego mężczyznę. Wystąpienie Pussy Riot było kolejną manifestacją przeciwko rządom Władimira Putina. Tym razem chodziło szczególnie o zwrócenie uwagi na sprawę ukraińskiego reżysera Ołeha Sencowa przetrzymywanego w więzieniu w Jakucku. W jego obronie członkinie rosyjskiej grupy punkrockowej wystąpiły też w sieprniu 2017 roku. Na moście w Jakucku rozwiesiły transparent z napisem ""Free Sentsov"" po czym zostały zatrzymane przez rosyjską milicję. W sierpniu 2015 roku pochodzący z Krymu Sencow został skazany w Rosji na 20 lat kolonii karnej za zarzucane mu przygotowywanie zamachów terrorystycznych na Krymie. Reżyser odrzuca oskarżenia pod jego adresem i twierdzi, że sprawa przeciwko niemu ma charakter polityczny. Utrzymuje też, że rosyjski sąd nie ma jurysdykcji do orzekania w tej sprawie. Również kraje zachodnie i władze w Kijowie krytykowały jego proces, oceniając, że ma podłoże polityczne. Sencow był zdecydowanym przeciwnikiem dokonanej w marcu 2014 roku przez Rosję aneksji półwyspu. O jego uwolnienie niejednokrotnie apelowało międzynarodowe środowisko twórców filmowych. Przed kilku laty Pussy Riot zostały skazane na karę dwóch lat łagru za wykonanie antyprezydenckiego utworu w soborze Chrystusa Zbawiciela w Moskwie. Niedzielny finał mundialu zakończył się zwycięstwem Francji 4:2, która sięgnęła po raz drugi w historii po mistrzostwo świata, powtarzając sukces z 1998 roku. Źródło: PAP/Onet Chcesz być na bieżąco z najważniejszymi informacjami dnia? Polub Onet Wiadomości na Facebooku!",Incydent w czasie finału,
https://wiadomosci.onet.pl/swiat/putin-do-merkel-nord-stream-2-nie-oznacza-konca-tranzytu-przez-ukraine/nv4v39r,Putin do Merkel: Nord Stream 2 nie oznacza końca tranzytu przez Ukrainę,"Prezydent Rosji Władimir Putin powiedział dziś podczas rozmów z kanclerz Niemiec Angelą Merkel, że realizacja Nord Stream 2 nie zakłada zaprzestania tranzytu rosyjskiego gazu przez Ukrainę. Merkel wskazała, że tranzyt przez Ukrainę powinien być zachowany. Sprawa nie pozostaje bez reakcji USA. Doniesienia medialne mówią o propozycji, jaką Donald Trump oferuje Europie, a która ma uderzyć w projekt Nord Stream 2.","- Zawsze traktowaliśmy ten projekt jako czysto ekonomiczny - mówił Putin o gazociągu Nord Stream 2 na wspólnej konferencji prasowej z Merkel. Jak zapewnił, po uruchomieniu gazociągu ""nie jest zakładane wstrzymanie tranzytu gazu rosyjskiego przez Ukrainę"". ""Dostawy będą kontynuowane, jeśli okażą się uzasadnione ekonomicznie"" - dodał. Merkel zauważyła, że choć Nord Stream 2 jest projektem ekonomicznym, to są w nim również inne aspekty. - Trzeba wypracować gwarancje dla Ukrainy - oceniła. Jak przekazała, w ocenie Niemiec po powstaniu Nord Stream 2 powinna zostać utrzymana rola Ukrainy jako kraju tranzytowego. - To ma znaczenie strategiczne i Niemcy są gotowe tutaj do odegrania aktywnej roli i do okazania wsparcia - podkreśliła. Trump chce zaproponować Europie układ, który uderzy w Nord Stream 2 oraz poprawi handlowe relacje transatlantyckie - podaje portal biznesalert.pl powołując się na liczne media amerykańskie. USA krytykują dotychczasowe rozmowy niemiecko-rosyjskie. Zdaniem Stanów Zjednoczonych, projekt szkodzi bezpieczeństwu i może zostać objęty sankcjami, a wycofanie się z niego może pomóc uniknąć wojny handlowej. Amerykanie zaproponowali Niemcom rozmowy o integracji gospodarczej w zamian za porzucenie koncepcji Nord Stream 2. Putin poinformował, że wraz z Merkel polecili ministerstwom spraw zagranicznych swych krajów, aby jeszcze raz podjęły prace w sprawie misji ONZ wspierającej obserwatorów ONZ na wschodzie Ukrainy. Jak mówił, chodzi o podjęcie ""jeszcze raz, w sposób rzeczowy, pracy nad tematem powołania misji ONZ w celu wspierania ochrony obserwatorów OBWE w Donbasie"". Szefowa niemieckiego rządu oceniła ze swej strony, że kwestia misji ONZ w Donbasie powinna znaleźć się wśród głównych tematów przyszłego spotkania przywódców tzw. czwórki normandzkiej (Francja, Niemcy, Rosja i Ukraina). Przekazała też, że szefowie MSZ Rosji i Niemiec rozpoczęli przygotowania do organizacji tego spotkania. Jak podał portal RBK, w rozmowach Putina i Merkel uczestniczył doradca prezydenta Rosji Władisław Surkow, który - jak się uważa - ma w swej pieczy politykę wobec Ukrainy i zajmuje się również kwestiami współpracy Rosji z separatystycznymi republikami na terenie Gruzji - Abchazją i Osetią Południową. W zeszłym tygodniu RBK poinformował, powołując się na źródła na Kremlu, iż możliwa jest dymisja Surkowa w związku z brakiem sukcesów w sprawach Ukrainy. Rosyjski prezydent również oświadczył na konferencji prasowej, że odbudowa gospodarki Syrii powinna zostać ""odpolityczniona"". ""Jeśli Europa chce, żeby ludzie wracali z krajów europejskich do domu, to trzeba pomóc Syrii w odbudowie gospodarki i okazać temu krajowi realną pomoc humanitarną"" - oświadczył. Merkel zapewniła, że Berlin jest gotów wspierać rozpoczęcie w Syrii procesu politycznego uregulowania konfliktu w tym kraju. Szefowa niemieckiego rządu powiedziała także, że jej kraj, wraz z Francją i Wielką Brytanią, popierają porozumienie nuklearne z Iranem. - Ta umowa nie jest doskonała, ale jest lepsza, niż brak jakiegokolwiek porozumienia - powiedziała kanclerz. Oceniła, że dzięki temu możliwa jest większa kontrola, przejrzystość i bezpieczeństwo. - Pozostajemy z ramienia krajów europejskich w kontakcie z Iranem, dyskutujemy o tym, by utrzymał porozumienie - mówiła kanclerz. Zapewniła, że obecna sytuacja wokół porozumienia, z którego wycofały się Stany Zjednoczone ""nie podaje w wątpliwość intensywności relacji transatlantyckich"", łączących UE z Waszyngtonem. Na konferencji prasowej Putin wspomniał o rozważanej obecnie w parlamencie Rosji ustawie, która przewiduje odpowiedzialność karną za przestrzeganie na terenie Rosji sankcji amerykańskich. Putin powiedział, że ustawa ta powinna być ""zrównoważona"", tak, aby nie przysparzała szkód gospodarce rosyjskiej oraz tym partnerom zagranicznym, którzy ""rzetelnie pracują w Rosji"". Przyjazd Merkel do Soczi na piątkowe rozmowy z Putinem był jej pierwszą wizytą w Rosji od czasu, gdy ponownie stanęła na czele rządu Niemiec. Media rosyjskie podkreśliły, że Putin, witając Merkel przed rezydencją, wręczył jej bukiet złożony z kremowych róż, frezji i innych kwiatów w pastelowych barwach. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Spotkanie przywódców Rosji i Niemiec,
https://wiadomosci.onet.pl/swiat/putin-przedluzyl-kontrsankcje-rosji-wobec-zachodu-do-konca-2018-roku/gj891y8,Putin przedłużył kontrsankcje Rosji wobec Zachodu do końca 2018 roku,"Prezydent Rosji Władimir Putin podpisał dziś dekret o przedłużeniu do końca przyszłego roku kontrsankcji wobec krajów zachodnich, które Rosja po raz pierwszy ogłosiła w 2014 roku, w odpowiedzi na sankcje UE i USA.","Dekret o przedłużeniu sankcji opublikowany został dziś na oficjalnym portalu prawnym Rosji. Wcześniej o decyzji Rosji w tej sprawie poinformował premier Dmitrij Miedwiediew. Obecnie obowiązujące restrykcje - embargo na zachodnie produkty żywnościowe - obowiązywały do końca bieżącego roku; dekret Putina przedłuża je o 12 miesięcy. Państwa członkowskie Unii Europejskiej formalnie przedłużyły przedwczoraj o kolejne pół roku - do końca stycznia 2018 roku - sankcje gospodarcze nałożone na Rosję. Dotyczą sektora finansowego, energetycznego i obronnego oraz produktów podwójnego zastosowania. Obejmują ograniczenia w dostępie do kapitału dla rosyjskich banków państwowych i firm naftowych, ograniczenia sprzedaży zaawansowanych technologii dla przemysłu naftowego i sprzętu podwójnego zastosowania oraz embargo na broń. Unia po raz pierwszy wprowadziła sankcje wobec Rosji 31 lipca 2014 roku na jeden rok, w odpowiedzi na działania Rosji destabilizujące sytuację na Ukrainie. We wrześniu 2014 roku sankcje te zaostrzono. 19 marca 2015 roku Rada Europejska postanowiła uzależnić ich zniesienie od pełnego wdrożenia porozumień mińskich, co miało nastąpić do 31 grudnia 2015 roku. Ponieważ tak się nie stało, Rada przedłuża sankcje co pół roku. Moskwa ze swej strony w sierpniu 2014 roku wprowadziła po raz pierwszy zakaz importu owoców, warzyw, mięsa, drobiu, ryb, mleka i nabiału z USA, UE, Australii, Kanady i Norwegii. Później rozszerzyła listę krajów objętych embargiem o Albanię, Czarnogórę, Islandię i Liechtenstein. W czerwcu 2016 roku władze Rosji przedłużyły po raz kolejny okres obowiązywania embarga, tym razem do końca 2017 roku.",Wladimir Putin,
https://wiadomosci.onet.pl/swiat/putin-domaga-sie-od-rzadu-spelnienia-jego-obietnic-powyborczych/3rttq,Putin domaga się od rządu spełnienia jego obietnic powyborczych,"Prezydent Federacji Rosyjskiej Władimir Putin oświadczył dzisiaj, że jego dekrety powyborcze z maja 2012 roku są wykonalne mimo spadku tempa wzrostu gospodarczego w Rosji, co - jak podkreślił - jest w znacznej mierze skutkiem recesji na świecie.","Prezydent mówił o tym w Moskwie na spotkaniu z aktywistami Ogólnorosyjskiego Frontu Narodowego (ONF), struktury skupiającej jego stronników i stanowiącej jego zaplecze polityczne. 7 maja 2012 roku, w dniu swojej inauguracji, Putin wydał dekrety nakazujące m.in. budowę tanich mieszkań, poprawę jakości usług w gospodarce mieszkaniowej, służbie zdrowia i oświacie, a także podniesienie wynagrodzeń w strefie budżetowej. W ocenie wielu ekspertów w warunkach recesji wykonanie tych zadań jest niemożliwe. - Na naszej gospodarce w znacznym stopniu odbija się to, co już od kilku lat ma miejsce w gospodarce światowej. Najgorsze dla naszej gospodarki jest to, co dzieje się w gospodarce europejskiej, ponieważ połowa naszych obrotów handlowych przypada na Unię Europejską - powiedział prezydent. - W odróżnieniu od wielu krajów UE mamy wzrost gospodarczy. Jego tempo jest jednak niewystarczające do wykonania wszystkich naszych zadań. Nie oznacza to, że powinniśmy odłożyć na bok dekrety i powiedzieć, że nie jesteśmy w stanie ich wykonać - dodał. Wczoraj Ministerstwo Finansów ostrzegło, że nawet przy obecnych wysokich cenach ropy naftowej na świecie - wpływy z eksportu ropy i gazu ziemnego stanowią ponad połowę dochodów budżetu FR - w kasie państwa do 2020 roku może zabraknąć około 10 bln rubli (302 mld dolarów) na sfinansowanie sztywnych wydatków budżetowych i obietnic prezydenta. Wcześniej Ministerstwo Rozwoju Gospodarczego poinformowało, że wykonanie zadań postawionych w maju zeszłego roku przez Putina jest możliwe tylko przy wzroście gospodarczym na poziomie 7 proc. PKB rocznie. Według tego resortu samo tylko podniesienie płac w sferze budżetowej wymaga wzrostu PKB o co najmniej 4 proc. w skali rocznej. Tymczasem gospodarka Rosji nadal zwalnia. Ministerstwo Rozwoju Gospodarczego już po raz czwarty skorygowało w dół prognozy na 2013 rok i lata 2014-15. Prognozę wzrostu gospodarczego na bieżący rok obniżyło z 1,8 do 1,4 proc., na 2014 - z 3 do 2,5 proc., a na 2015 - z 3,1 do 2,8 proc. Proces hamowania rosyjskiej gospodarki trwa już prawie dwa lata. Minister rozwoju gospodarczego Aleksiej Uljukajew ocenia obecny stan gospodarki Rosji jako stagnację. Jego zdaniem recesja rosyjskiej gospodarce nie grozi. Putin już niejednokrotnie ostrzegał, że odpowiedzialność za wykonanie jego ubiegłorocznych dekretów ponosi rząd Dmitrija Miedwiediewa. Niektórym analitykom daje to powód do mówienia o możliwej dymisji Miedwiediewa i jego gabinetu. Za najpoważniejszego kandydata na nowego premiera uważają oni byłego wieloletniego ministra finansów Aleksieja Kudrina. Ogólnorosyjski Front Narodowy zawiązał się w maju 2011 roku z inicjatywy Putina, w którego zamyśle miała to być koalicja organizacji, którym nie jest obojętna przyszłość Rosji. Do frontu przystąpiły lojalne wobec Kremla stowarzyszenia kombatanckie, młodzieżowe, kobiece, związkowe i biznesowe - łącznie ponad 1900 organizacji z całej Rosji. Akces do ONF zgłosiły również niektóre zakłady pracy, m.in. Rosyjskie Koleje Żelazne (RŻD), Poczta Rosji i Siewierstal. Jego partnerami zostały partie polityczne: Jedna Rosja, Patrioci Rosji, Ojczyzna i Kozacka Partia FR. Podczas wyborów prezydenckich w marcu 2012 roku ONF w różnych miastach FR organizował manifestacje poparcia dla Putina. Uczestniczył także w wyborach do Dumy Państwowej, niższej izby parlamentu, w grudniu 2011 roku. Jego przedstawicielom przypadła jedna trzecia miejsc na listach Jednej Rosji, kierowanej przez Putina i Miedwiediewa. Ostatecznie objęli oni 87 mandatów (z 238 zdobytych przez tę partię władzy). W czerwcu 2013 roku Putin osobiście stanął na czele ONF. Podczas dzisiejszego spotkania z aktywistami ONF prezydent wyznał, że nawet on ma powody by narzekać na jakość usług komunalno-mieszkaniowych. - To, jak mieszkamy i gdzie mieszkamy, jest niezwykle ważne. Wyobraźcie sobie, że nawet ja niekiedy mam rdzawą wodę w kranie. Wstyd? Ale to fakt. Wstyd o tym mówić, bo jest to majątek państwowy - oświadczył. Putin nie sprecyzował, czy rdzawa woda cieknie mu z kranu na Kremlu, gdzie urzęduje, czy w rezydencji w Nowo-Ogariowie koło Moskwy, gdzie mieszka.",RUSSIA - POLITICS,
https://wiadomosci.onet.pl/swiat/rosja-ingerowala-w-wybory-w-boliwii-chodzi-o-interesy-atomowe/ewlhzxy,"Rosja ingerowała w wybory w Boliwii, by nie stracić cennego sojusznika","Rosyjska firma państwowa od połowy 2019 r. wysłała do Boliwii około 10 spindoktorów, którzy mieli pomóc urzędującemu prezydentowi Evo Moralesowi wygrać wybory - czytamy w publikacji dziennikarzy Proekt.","Dziennikarze z Proekt wyjaśniają, że rosyjski koncern energetyczny Rosatom i rząd boliwijski uzgodnili budowę kompleksu jądrowego o wartości 300 mln dolarów. Trwają też rozmowy o pracy nad wydobyciem ogromnych rezerw litu w Boliwii. Ze śledztwa dziennikarzy wynika, że Rosatom interweniował w ostatnie wybory prezydenckie, obawiając się, że klęska socjalistycznego Moralesa wobec kandydata bardziej zbliżonego do Stanów Zjednoczonych może zaszkodzić wspólnym interesom. Począwszy od stycznia, Rosatom rekrutował ekspertów z mediów społecznościowych, którzy pomagali wcześniej w kampanii wyborczej rosyjskim politykom. Tym razem mieli pomóc Moralesowi w kampanii internetowej. Wylądowali w Boliwii już w czerwcu i mieli za zadanie zaatakować w sieci przeciwników Moralesa. Ich celem było zwrócenie uwagi na hasło kandydata: ""Boliwia dla wszystkich"". Główni stratedzy wrócili do Moskwy w październiku, przed wyborami, i przygotowali raport ze swojej misji. Nie jest jasne, czy ich wysiłki miały jakikolwiek wpływ na głosowanie. Proekt tworzą dziennikarze opierający swoje materiały na anonimowych wywiadach ze źródłami bliskimi rządowi, Rosatomowi i spindoktorom. Wcześniejsze śledztwa Proekta zaowocowały licznymi wywiadami na temat rzekomej ingerencji Rosji w wybory w Afryce. 10 listopada prezydent Boliwii Evo Morales poinformował, że wysłał do parlamentu deklarację ustąpienia z urzędu szefa państwa. Wcześniej zgodził się na rozpisanie ponownych wyborów. Nastąpiło to po publikacji przez Organizację Państw Amerykańskich (OPA) raportu, kwestionującego oficjalne wyniki głosowania z 20 października, które Morales wygrał. Ogłoszenie reelekcji Moralesa, który sprawuje urząd prezydenta nieprzerwanie od 2006 r. jako pierwszy przedstawiciel rdzennej ludności Boliwii na tym stanowisku, wywołało masowe protesty w całym kraju. Oficjalnie zdobył on 47,08 proc. głosów, a jego główny rywal, centrowy poprzedni prezydent Carlos Mesa 35,61 proc. Do wygrania wyborów już w pierwszej turze potrzebne jest uzyskanie ponad połowy wszystkich głosów lub przewagi co najmniej 10 punktów procentowych. Opozycja twierdzi, że władze sfałszowały wyniki głosowania. Źródło: Quartz",Evo Morales,
https://wiadomosci.onet.pl/swiat/szalenstwo-putina-moze-doprowadzic-do-wojny-na-bliskim-wschodzie/59qlwcz,Szaleństwo Putina może doprowadzić do wojny na Bliskim Wschodzie,"Rosyjska interwencja w Syrii zepchnęła region na skraj przepaści, a sytuacji nie pomaga przejście polityki zagranicznej Stanów Zjednoczonych na twitterowy profil Donalda Trumpa, który zamiast pobrzękiwać szabelką, powinien zacząć wykorzystywać potknięcia Władimira Putina, pisze Jonathan Schanzer dla POLITICO.","Putin, który we wrześniu 2015 roku nieoczekiwanie wciągnął Rosję w syryjską wojnę domową, początkowo twierdził, że realizuje tam misję antyterrorystyczną i zwalcza Państwo Islamskie. Zaledwie dwa i pół roku później widzimy, że Putin znalazł się w wyjątkowo niewygodnej sytuacji, próbując powstrzymać wybuch potencjalnie najgorszej wojny na Bliskim Wschodzie w XXI wieku tym razem pomiędzy Iranem i Izraelem. Wszystko to można było łatwo przewidzieć w momencie, gdy Putin zawiązał sojusz z Iranem i jego zabójczym wysłannikiem, Hezbollahem. Dzielili się informacjami wywiadowczymi, wspólnie patrolowali teren i razem walczyli przeciwko sunnickim dżihadystom, chcącym obalić reżim Assada. Irańskie motywacje dla tego nieoczywistego mariażu były absolutnie czytelne. Reżim postrzegał Syrię jako ważne terytorium, potrzebne do przerzucenia mostu lądowego od jego granic do brzegów Morza Śródziemnego. Dla Iranu Syria była kluczem do regionalnej dominacji. Bez niej trudno było sobie również wyobrazić utrzymanie szlaków wojskowych dostaw dla Hezbollahu w Libanie. Rosja, dla odmiany, miała bardziej globalne ambicje. Przede wszystkim Putin grał na nosie administracji Obamy. Przekaz był taki, że Rosja jest w stanie zdominować terytorium postrzegane wcześniej jako domenę wpływów amerykańskich. Putin chciał również przekonać resztę świata arabskiego, że Rosja jest silnym i wiarygodnym sojusznikiem, który jest w stanie zapewnić im zaawansowany technologicznie sprzęt wojskowy po rozsądnej cenie – i bez typowej dla Amerykanów biurokracji i nadzoru. Prężenie muskułów przez Putina nie umknęło uwadze Izraelczyków, którzy zaczęli składać regularne wizyty w Moskwie. Wyrażali podczas nich obawy związane z rosnącą obecnością Iranu w Syrii, a także transportami broni i rozmieszczaniem przez Teheran szyickich milicji w celu wzmocnienia chwiejącego się reżimu Assada. Ostrzegali, że Iran przygotowuje nową infrastrukturę militarną, której celem jest Izrael. Izraelscy politycy tłumaczą, że podczas tych wizyt nie domagali się uderzenia na pozycje Iranu i Hezbollahu. Nie ukrywali jednak, że sami mają zamiar zaatakować te cele. Kanał komunikacji został otwarty i pozostaje otwarty, mimo że Izrael przeprowadził ponad sto ataków na irańskie pozycje w Syrii. Izrael nigdy nie wziął odpowiedzialności za te ostrzały, a Rosja nigdy ich nie potwierdziła. Kreml wydawał się sądzić, że może wygrywać obie strony przeciw sobie, a jednocześnie pozostawać w Syrii pod pretekstem wojny z terroryzmem. Taktyka ta załamała się jednak dziewiątego lutego, kiedy to Iran wysłał drona w przestrzeń powietrzną Izraela z bazy powietrznej T4 w zachodniej Palmyrze. Izraelczycy odpowiedzieli wysyłając osiem myśliwców F-16 do Syrii, by zniszczyły tę bazę, a także kilka baterii przeciwlotniczych. Nalot odbył się podobno bez ostrzeżenia Rosji. Z perspektywy Izraela atak niósł ze sobą dwa ważne skutki. Po pierwsze, stanowił stanowcze ostrzeżenie dla Iranu, by nie naruszał izraelskiej przestrzeni powietrznej. I po drugie, atakując głęboko na terytorium Syrii, Izraelczycy pokazali, że mogą działać wewnątrz tego kraju stosunkowo bezkarnie (w całej potyczce stracili jeden myśliwiec). Iran rozumie teraz, że Rosja może nie być w stanie ochronić jego stanu posiadania wewnątrz kraju. W kolejnych dwóch miesiącach pomiędzy Izraelem, a Iranem zapadła niezręczna cisza. Oczywiście w pozostałej części Syrii wcale cicho nie było. Reżim Assada nie zaprzestał swoich zbrodni, a społeczność międzynarodowa nie zrobiła nic, by je powstrzymać, mimo że koalicja pod wodzą USA rozbija coraz słabszy kalifat Państwa Islamskiego. Chaos w Syrii pogłębiły groźby Trumpa i koalicji państw zachodnich o odwecie za atak gazowy w Douma na peryferiach Damaszku oraz wcześniejsza deklaracja Trumpa, by całkowicie wycofać się z Syrii ""bardzo szybko"". To oświadczenie Trumpa o wyjściu z Syrii było dla Izraelczyków tyleż alarmujące co czytelne: irański projekt militarny poważnie się rozrasta i bez ochrony ze strony Ameryki, najpotężniejszego sojusznika Izraela, tamtejsi planiści wojskowi najwyraźniej poczuli się uprawnieni, by wziąć sprawy w swoje ręce. To właśnie Izrael zrobił w niedzielną noc. Celem stała się ponownie baza lotnicza T4. I ponownie Rosjanie wydawali się całkowicie zaskoczeni. Wydaje się również, że ich obrona przeciwlotnicza była niewystarczająca by powstrzymać uderzenie na irańską bazę. Rosyjski minister spraw zagranicznych, Siergiej Ławrow, skrytykował w poniedziałek Izraelczyków, nazywając atak ""niebezpiecznym wydarzeniem"". Ławrow ma rację. Izraelczycy pokazali, że mogą systematycznie działać wewnątrz Syrii, nie oglądając się na zgodę Rosji. A biorąc pod uwagę, że Trump głośno oburza się niedzielnymi atakami chemicznymi w Damaszku, Stany Zjednoczone prawdopodobnie nie będą powstrzymywać Izraela przed samodzielną ochroną swoich interesów. Putin siedzi obecnie na beczce prochu. Zagrożenie ze strony ISIS wydaje się być opanowane. Do ostatecznej rozgrywki na terenach kontrolowanych przez Rosję szykują się natomiast Izrael i Iran. Biorąc pod uwagę, że Iran ma długą tradycję sponsorowania organizacji terrorystycznych zwalczających Izrael, a Teheran systematycznie wzywa do zniszczenia państwa Izrael, zapowiada się długa rozgrywka. Hezbollah – reprezentant Iranu w Syrii i Libanie, uzbrojony w blisko 250 tys. rakiet, przygotowuje się do bitwy z najnowocześniejszą armią na Bliskim Wschodzie. To może być najgorsza wojna w regionie od dziesięcioleci. Putin z pewnością będzie próbował odgrywać w tym konflikcie rolę rozjemcy. Ale nie to było jego celem, bo już wyraźnie widać, że irańskie działania w Syrii nie są zgodne z rosyjskimi interesami. To może być tak długo poszukiwany atut w ręku Trumpa, który w dodatku kosztuje go niewiele. Co ważniejsze, to także możliwość definitywnego ukształtowania syryjskiej polityki w ten sposób, by zmarginalizować zarówno Rosję jak i Iran – dwóch współwinowajców masowych zbrodni, które trwają tam od siedmiu lat. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Władimir Putin,
https://wiadomosci.onet.pl/swiat/nadchodza-rosyjskie-trolle-tym-razem-sa-uwaznie-sledzone/zg81q63,Nadchodzą rosyjskie trolle - tym razem są uważnie śledzone,"Ponadpartyjny zespół z Waszyngtonu śledzi sposoby i kierunki działania kremlowskiej propagandy, posługując się aplikacją, która analizuje zachowania 600 związanych z Rosją kont – główna metoda, to napuszczanie ludzi siebie i sianie zamętu tam gdzie potrzebny jest spokój, pisze Susan B. Glasser z POLITICO","Jak jednoznacznie wykazał specjalny prokurator Robert Mueller oskarżając 13 Rosjan, jednym z celów prowadzonej przez Kreml kampanii zamętu w mediach społecznościowych był wybór Donalda Trumpa na prezydenta USA. Inny cel, według aktu oskarżenia, był znacznie prostszy: było nim „sianie niezgody w amerykańskim systemie politycznym”. Dziesięć dni później reakcje na zarzuty Muellera – i ostre spory pomiędzy Republikanami i Demokratami w komisji ds. wywiadu Kongresu USA – po raz kolejny dowiodły niezwykłej skuteczności wciąż trwającej rosyjskiej kampanii. Wystarczy posłuchać, co mówią Laura Rosenberg i Jamie Fly. Ten niezwykły, dwupartyjny duet, który w ubiegłym roku w ramach waszyngtońskiego think tanku uruchomił projekt mający na celu zwalczanie kremlowskiej kampanii wpływu, dziś znajduje się w samym centrum amerykańskich sporów wokół śledztwa prowadzonego przez Muellera, a także takich tematów jak Trump, Rosja, a nawet strzelanina w szkole w Parkland na Florydzie. Rosenberg pracowała w Radzie Bezpieczeństwa Narodowego za prezydentury Baracka Obamy, a później – w czasie kampanii wyborczej – została doradcą Hillary Clinton w kwestiach dotyczących polityki zagranicznej. Fly to weteran administracji George’a W. Busha, który doradzał także republikańskiemu senatorowi Marco Rubio. Fly podkreśla, że „Ameryka została zaatakowana i jest atakowana przez cały czas, a amerykańskie władze nie reagują na to w wystarczający sposób”. Strona internetowa, którą wspólnie założyli w celu śledzenia rosyjskiej kampanii dezinformacyjnej, została nazwana „Hamilton 68” (od nazwiska amerykańskiego polityka z przełomu XVIII i XIX w., Alexandra Hamiltona, który w serii esejów pod wspólnym tytułem „Federalista” ostrzegał przed możliwością wpływów obcych sił na amerykańskie wybory). W ostatnich dniach można na niej znaleźć między innymi przykłady na to, że nawet tragedia, jaką była strzelanina w szkole na Florydzie, stała się pożywką dla sieci 600 łączonych z Rosją kont na portalach społecznościowych, które śledzi działające na stronie oprogramowanie. Internetowe trolle, jak mówi Fly, zaczęły wrzucać kontrowersyjne wiadomości – zarówno z pozycji zwolenników, jak przeciwników ograniczenia dostępu do broni – już w kilka godzin po strzelaninie. – Rosyjskie konta dowalały wszystkim, po prostu podpuszczając Amerykanów, podnosząc poziom agresji, starając się podzielić nas i nie dopuścić, abyśmy zjednoczyli się w obliczu kryzysu – mówi Fly. Analizy ze strony Hamilton 68 były cytowane przez różne media, od New York Timesa po CNN. Teraz jednak grupa prowadząca stronę – która przyjęła dumną, choć mało konkretną nazwę „Alliance for Securing Democracy” (dosł. „Sojusz na rzecz Obrony Demokracji”) – sama stała się obiektem ataków, odzwierciedlających dziwne, nowe sojusze i polityczne partnerstwa, które za przyczyną Kremla powstały w amerykańskiej polityce. Tylko w ciągu kilku ostatnich dni grupa była kilkakrotnie atakowana przez Glenna Greenwalda z lewicującego serwisu internetowego „The Intercept”, który nazwał ją „tajemniczą” kliką republikańskich neokonserwatystów i „demokratycznych jastrzębi”, która zamiast demaskować propagandę sama „rozsiewa dezinformację” ma temat Rosji, co podchwytują „łatwowierne” media. Zgodziła się z tym konserwatywna strona „The Federalist”, która cytowała tweety Greenwalda w swoich artykułach, argumentując, że ta „tajemnicza” grupa jest wykorzystywana do stawiania zarzutów na temat „wielkiego spisku między prezydentem Trumpem, a Rosją”. Jeśli ma to jakieś znaczenie, to Rosenberg i Fly ujawniają na swojej stronie internetowej metodologię, jaką się posługują. Twierdzą, że nie mogą ujawnić listy 600 kont, które śledzą, bo wtedy Rosjanie po prostu je zamkną. Inni badacze, z którymi rozmawiałam na ten temat, uważają, że treści tweetów i wiadomości znalezionych przez ekipę Hamilton 68 niewątpliwie są zgodne z tym, co oni sami obserwowali na kontach powiązanych z działaniami Rosjan. Rosenberg, która za prezydentury Obamy spędziła wiele czasu w Białym Domu i w Departamencie Stanu, śmieje się z pomysłu, że jest „podstawiona przez neokonserwatystów” – choć rzeczywiście wśród jej doradców są zarówno liberalni eksperci w dziedzinie wiedzy o Rosji (jak dawny amerykański ambasador w Moskwie za rządów Obamy, Mike McFaul), jak znienawidzony przez Greenwalda prawdziwy neokonserwatysta, Bill Kristol. Wiadomo przy tym, że głównym tematem całej tej gry jest Trump. Dochodzenie Muellera wymusiło zdecydowaną reorientację polityczną względem Rosji: badania opinii publicznej wykazały, że zwolennicy Republikanów, podążając za przykładem Trumpa, znacząco złagodzili swój sceptycyzm pod adresem Rosji i jej przywódcy, Władimira Putina; z kolei zwolennicy Demokratów mają dziś znacznie bardziej „jastrzębi” stosunek do Moskwy. Od czasu oskarżenia Muellera Trump i jego ludzie przestali już wprost zaprzeczać temu, że w 2016 r. Rosja mieszała się do amerykańskich wyborów. Zamiast tego twierdzą dziś, że zarzuty na temat rosyjskich działań są przesadzone i niekonsekwentne – a także że prezydent Obama był zbyt słaby, aby na te działania właściwie zareagować. To podejście – dezorientujące, wewnętrznie sprzeczne i obliczone na przerzucanie winy na przeciwników – znalazło doskonałe podsumowanie w jednym z tweetów, które prezydent Trump wysłał w sobotę: „Całe to polowanie na czarownice jest nielegalne i haniebne, a Obama nic w sprawie Rosji nie zrobił!”. Zdaniem Fly’a Trump tworzy w ten sposób „szkodliwą narrację”, która łączy dochodzenie Muellera z szerszym problemem agresywnej rosyjskiej kampanii dezinformacji w Stanach Zjednoczonych. – To, czego prezydent nie rozumie, i czego nie rozumieją ci stojący po prawej stronie, jak ekipa z „The Federalist”, to fakt, że my nie sugerujemy żadnych wniosków na temat spisku czy zmowy – tłumaczy Fly, mówiąc o ludziach, którzy do czasu kampanii w 2016 r. byli jego ideologicznymi partnerami. – Ci ludzie, którzy próbują teraz rozmyć tę sprawę i powiązać ją z szerszą debatą na temat tego, czy Donald Trump zgodnie z prawem jest naszym prezydentem, moim zdaniem odwracają naszą uwagę od bardzo konkretnego zagrożenia bezpieczeństwa narodowego. Efekty w świecie rzeczywistym są jasno widoczne. W pierwszej połowie lutego wysocy rangą przedstawiciele amerykańskich agencji wywiadowczych zeznawali przed Kongresem, że Trump nie nakazał im podjęcia jakichkolwiek bezpośrednich działań w reakcji na rosyjskie działania w czasie kampanii wyborczej w 2016 r. Na Kapitolu Fly i inni próbowali przekonać przywódców Republikanów – bezskutecznie, jak sam przyznaje – aby rozważyć stworzenie dwupartyjnych zespołów, między innymi jednego pod opieką Rubio i kilku Demokratów, które zajęłyby się wzmocnieniem bezpieczeństwa wyborów i zdolnością reagowania na działania hakerów. – Było trochę rozmów i Strategia Bezpieczeństwa Narodowego przygotowana przez członków rządu, takich jak generał McMaster – mówi Fly. – Poza tym nic nie wskazuje na to, żeby ktokolwiek podjął jakieś praktyczne działania w celu redukcji tych zagrożeń. Tymczasem spory i wzajemne obwinianie się („partyjne kłótnie”, mówi Rosenberg; „tarzanie się w błocie”, dodaje Fly) narastają – i nie chodzi tylko o wybór Trumpa na prezydenta. Nowe argumenty krytyków sprowadzają się do tego, że ludzie tacy jak oni wprowadzają Amerykę w XXI-wieczną wersję „Czerwonej Paniki”, kiedy każdą partyjną kłótnię zwala się na działania rosyjskich trolli. W czasie rozmowy z Laurą Rosenberg zapytałam ją, czy jej zdaniem naprawdę rosyjscy propagandziści wpłynęli na wynik wyborów (debata na ten temat odżyła ostatnio w mediach społecznościowych po tym, jak Mueller sporządził akty oskarżenia). – To źle zadane pytanie – odpowiedziała. – Moim zdaniem rzeczywistość jest taka, że Rosjanie atakują nasz kraj. Sądzę, że definiowanie tego w kategoriach wyborów i zastanawianie się, czy dany tweet dotarł do tak dużej liczny osób i czy mógł spowodować efekt X, Y czy Z, jest błędem. Prawda jest taka, że wciąż jesteśmy na etapie dowiadywania się, co się naprawdę stało. Być może nigdy nie poznamy odpowiedzi na te pytania. Wspólne działanie przedstawicieli obu partii to dziś w Waszyngtonie zjawisko rzadkie – i coraz rzadsze. Dlatego też rozmowa z Fly’em i Rosenberg była naprawdę odświeżającym doświadczaniem – zwłaszcza, jeśli chodzi o temat Rosji, który za prezydentury Trumpa znowu stał się źródłem takich podziałów, jak w okresie zimnej wojny. Ten nietypowy duet poznał się poprzez coś, co w polityce zagranicznej trzeba by uznać za odpowiednik randki w ciemno – po wyborach, kiedy Rosenberg zwróciła się ze swoim pomysłem do German Marshall Fund, przedstawiono jej Republikanina, z którym miała współpracować. Oboje w absolutnie szczery sposób mówią o błędach swoich partii w polityce względem Rosji w ostatnich latach. Odrzucają rozważania, czy winien jest Trump, czy Obama – w zamian starają się uznać, że zarówno Demokraci, jak Republikanie nie rozpoznali w porę agresywnej polityki Putina i skali jego planów wobec USA. – Nasz projekt wychodzi z założenia, że obie strony i obaj prezydenci popełnili błędy w stosunkach z Rosją w ciągu ostatnich kilku dekad – mówi Fly. Rosenberg wspomina, że szczególnie uderzyło ją doświadczenie pracy w Radzie Bezpieczeństwa Narodowego za prezydenta Obamy w czasie, kiedy Rosja najechała Krym w 2014 r. W Białym Domu toczyły się wówczas dyskusje o tym, jak ostra powinna być reakcja Stanów Zjednoczonych. – Moje wnioski z tego doświadczenia są takie, że nawaliliśmy, i to na dwóch poziomach – mówi. – Nie zdaliśmy egzaminu zarówno na poziomie politycznym, jak w kwestii wywiadu. A skutki porażki na poziomie wywiadowczym przełożyły się na to, jak wolno dochodziło do nas to, co się działo w 2016 r. – Nie były to tylko błędy i porażki administracji Obamy – dodaje Fly. – W najgorszych snach nie wyobrażałem sobie, że to może się obrócić przeciwko Ameryce. To właśnie ta porażka wyobraźni była największym błędem, jaki popełniło całe środowisko związane z bezpieczeństwem narodowym. Zawsze byliśmy przekonani, że istnieje taka czerwona linia, której Putin nie przekroczy.",Władimir Putin i Donald Trump,
https://wiadomosci.onet.pl/swiat/gazeta-wyborcza-putin-sie-boi/9mzdsd0,"""Gazeta Wyborcza"": Putin się boi","Fala demonstracji przeciwników korupcji przeszła wczoraj przez Rosję. Została brutalnie stłumiona przez Gwardię Narodową. Tak histeryczna reakcja władz może świadczyć tylko o jednym: Putin się boi Nawalnego - pisze w dzisiejszej ""Gazecie Wyborczej"" Wacław Radziwinowicz.","Przyczyną tak gwałtownej reakcji władz na manifestacje, w których wczoraj wzięły udział tysiące ludzi w całej Rosji, mogą być zbliżające się w przyszłym roku wybory prezydenckie. Władimir Putin chciałby uzyskać w nich min. 70-procentowe poparcie przy 70-procentowej frekwencji. Ale szyki może mu pokrzyżować poważny kontrkandydat jakim staje się walczący od lat z korupcją rosyjskich władz Aleksiej Nawalny - pisze Wacław Radziwinowicz. Sam Nawalny, organizator wczorajszych protestów, brał w nich udział zaledwie przez ok. 20 minut. Został niemal natychmiast aresztowany. Nie sam. Wraz z nim, jak szacują działacze prowadzonej przez niego Fundacji Walki z Korupcją, aresztowano w całej Rosji ponad tysiąc osób. W samej Moskwie, jak twierdzi ""Wyborcza"", zatrzymano w cztery godziny 500 demonstrantów. Siedziba fundacji Nawalnego została zajęta siłą, podobnie jak sztaby wyborcze, które Nawalny zaczął tworzyć na prowincji. Nawalny dzisiaj ma stanąć przed sądem pod zarzutem ""złamania przepisów o zgromadzeniach publicznych"". Nawalnemu grozi kara grzywny lub 15 dni aresztu. Ale możliwe jest także odwieszenie wyroku pięciu lat więzienia, na które został skazany na podstawie fałszywego oskarżenia o kradzież drewna. W takim przypadku jego udział w przyszłorocznych wyborach stałby się niemożliwy. Jak na razie wyrok ten jest nieprawomocny i Nawalny nie jest pozbawiony biernego prawa wyborczego. Dzisiaj, ""kiedy Nawalny stanie przed sądem, dowiemy się, czy Putinowi starczy odwagi, by zmierzyć się w wyborach z prawdziwym, mocnym przeciwnikiem. On do takiej walki nigdy nie stawał"" - pisze Wacław Radziwinowicz. A więcej szczegółów z wczorajszych manifestacji w Rosji znajdą Państwo dziś na stronach ""Gazety Wyborczej"". Wczoraj tysiące ludzi przyszły w wielu miastach Rosji na demonstracje przeciwko korupcji, zwołane przez opozycjonistę Aleksieja Nawalnego. Masowe protesty odbyły się w Moskwie i w Petersburgu; w stolicy Rosji policja zatrzymała ponad 700 osób. Zgromadzenia w kilkudziesięciu miastach odbywały się zarówno za zgodą lokalnych władz, jak i - tak jak w Moskwie - bez zezwolenia. Nawalny wezwał do protestów przeciw korupcji w związku z materiałami, które wcześniej opublikował, dotyczącymi domniemanego ukrytego majątku premiera Dmitrija Miedwiediewa. W Moskwie protest miał formę zbiorowego przemarszu wzdłuż ulicy Twerskiej - arterii, łączącej kilka placów w centrum stolicy. Policja zatrzymywała uczestników wzdłuż trasy przemarszu, a na placu Puszkina użyła pałek, by rozpędzić tłum. Krótko po rozpoczęciu demonstracji zatrzymany został Nawalny. Na komisariaty trafili co najmniej dwaj dziennikarze, mimo legitymacji prasowych: korespondent brytyjskiej gazety ""The Guardian"" i reporter niezależnego radia Echo Moskwy. Organizatorzy demonstracji w Moskwie szacowali liczbę zgromadzonych nawet na 30 tysięcy; policja określiła ich liczbę 7-8 tysięcy. Jak podała na Twitterze specjalizująca się w monitorowaniu zatrzymań w Rosji organizacja OWD-Info, policja w Moskwie zatrzymała 700 osób, sama policja wspomniała, że zatrzymań w trakcie marszu prowadzonego bez zgody władz było około 500. W Petersburgu protestujący przyszli na Pole Marsowe, skąd przemaszerowali na Plac Pałacowy. Liczbę zgromadzonych na Polu Marsowym niezależne media oceniły na ponad 10 tysięcy; policja - na trzy tysiące. Zatrzymania rozpoczęły się po kilku godzinach na centralnym Prospekcie Newskim, gdzie przemieściła się część demonstrantów. Doniesienia z innych miast Rosji, gdzie zwolennicy Nawalnego wyszli dziś na ulice, wskazują na setki zatrzymanych. W Krasnodarze niezależne media poinformowały o 200 zatrzymanych, o 150 - w Machaczkale, głównym mieście Dagestanu. W Niżnim Nowogrodzie policja zatrzymała 24 osoby, a we Władywostoku na Dalekim Wschodzie, gdzie mityngi rozpoczęły się najwcześniej, zatrzymano ponad 30 osób. W głównych miastach Dalekiego Wschodu, Syberii i Uralu liczba protestujących wyniosła od 150 osób w Barnaule do ponad 2 tysięcy w Nowosybirsku. Nawalny na początku marca wraz z założoną przez siebie Fundacją Walki z Korupcją (FBK) opublikował w internecie materiał śledczy, w którym mowa jest o wartych miliony dolarów nieruchomościach i obiektach w Rosji i za granicą. Według FBK Miedwiediew jest posiadaczem tego majątku i dysponuje nim poprzez sieć fundacji kierowanych przez osoby, z którymi premier studiował na wydziale prawa Leningradzkiego Uniwersytetu Państwowego. W trakcie dzisiejszych demonstracji policja przyszła do biura FBK i zatrzymała jej pracowników. Wcześniej budynek, w którym mieści się organizacja, ewakuowano; policja powołała się na telefon o podłożonej rzekomo bombie.",Wczorajsze aresztowanie Nawalnego,
https://wiadomosci.onet.pl/swiat/putin-wladze-syrii-moglyby-wspoldzialac-z-opozycja-w-walce-z-is/1jjzwx,Putin: władze Syrii mogłyby współdziałać z opozycją w walce z IS,"Prezydent Rosji Władimir Putin dał w sobotę do zrozumienia, że rząd syryjski mógłby współpracować z ugrupowaniami rebelianckimi pod warunkiem, że byłyby one gotowe walczyć przeciwko bojownikom dżihadystycznego Państwa Islamskiego (ISIS) – pisze dzisiaj BBC.","Rosyjski przywódca powiedział, że podczas niedawnego spotkania z prezydentem Syrii Baszarem el-Asadem w Moskwie zapytał go, jak odniósłby się do takiej współpracy z opozycją. – Odpowiedział: ""pozytywnie"" – powiedział Putin na wczorajszym spotkaniu Klubu Wałdajskiego w Soczi. – Rozważamy takie rozwiązanie i spróbujemy je wdrożyć – dodał. Zaapelował też do ugrupowań kurdyjskich bojowników o połączenie się z siłami rządowymi w Syrii i Iraku w walce przeciw ISIS. BBC przypomina jednak, że syryjska opozycja od dawna konsekwentnie domaga się ustąpienia Asada ze stanowiska i traktuje to jako warunek konieczny przed przystąpieniem do rozmów o politycznym rozwiązaniu kryzysu. Putin powiedział również, że Rosja jest bliska wymiany z Zachodem informacji o pozycjach islamistów. Zaznaczył, że zagrożenie terroryzmem to okazja dla Rosji i Zachodu do współpracy. Zastrzegł jednocześnie, że jego kraj nie zamierza rozszerzać prowadzonej w Syrii kampanii nalotów także na Irak, ponieważ władze w Bagdadzie nie poprosiły Moskwy o taką pomoc. Zgodził się, że zbrojne zwycięstwo nad islamistami nie rozwiąże wszystkich problemów Syrii, pomogłoby ono jednak – zauważył – rozpocząć prace nad rozwiązaniem politycznym. Skrytykował Zachód za ""dzielenie terrorystów na umiarkowanych i nieumiarkowanych"". – Nie można pokonać terroryzmu, jeśli terroryści są wykorzystywani jako pretekst do obalania niepożądanych reżimów – dodał. Władze Syrii nazywają terrorystami nie tylko islamistów, ale także siły zbrojnej opozycji. W środę Kreml poinformował, że dzień wcześniej Asad zjawił się w Moskwie i rozmawiał z Putinem o syryjskiej wojnie domowej. Była to jego pierwsza podróż zagraniczna od początku wojny w 2011 r. Moskwa włączyła się do konfliktu syryjskiego 30 września. Deklaruje, że jej lotnictwo zwalcza m.in. ISIS, ale według źródeł zachodnich dokonuje nalotów także na pozycje wspieranych przez USA rebeliantów walczących z reżimem w Damaszku. Reuters napisał w środę, powołując się na swą analizę danych rosyjskiego resortu obrony, że prawie 80 proc. deklarowanych przez Rosję celów nalotów w Syrii nie należy do ISIS. Dziś szef amerykańskiej dyplomacji John Kerry ma się spotkać z szefami dyplomacji Turcji, Arabii Saudyjskiej oraz Rosji, która jest głównym sojusznikiem Asada.",Putin: władze Syrii mogłyby współdziałać z opozycją w walce z IS,
https://wiadomosci.onet.pl/swiat/rosja-gotowa-do-wprowadzenia-kontrsankcji-przeciw-usa/m8x82g0,Rosja gotowa do wprowadzenia kontrsankcji przeciw USA,Prezydent Rosji Władimir Putin podpisał dzisiaj ustawę dająca prawo władzom Rosji do kroków odwetowych za nałożone na Moskwę w kwietniu sankcje USA.,"22 maja ustawę przyjęto w Dumie Państwowej, niższej izbie parlamentu; 30 maja została zaakceptowana przez Radę Federacji, izbę wyższą. Ustawa głosi, że rząd na podstawie decyzji prezydenta Rosji ma możliwość ""wprowadzania różnych sposobów przeciwdziałania"" sankcjom. Jednak kontrsankcje nie powinny obejmować towarów o ważnym znaczeniu dla życia ludzkiego, których odpowiedniki nie są w Rosji produkowane. Ograniczenia mogą dotyczyć wwozu na terytorium Rosji lub wywożenia z niej surowców i produktów czy też udziału w zamówieniach państwowych lub prywatyzacji. Rząd Rosji będzie miał także prawo do przerwania współpracy międzynarodowej z danym krajem lub z podmiotami kontrolowanymi przez te kraje. Celem ustawy - jak głosi dokument - jest obrona interesów i bezpieczeństwa Federacji Rosyjskiej przed ""nieprzyjaznymi działaniami USA i innych obcych państw, wyrażających się m.in. we wprowadzaniu sankcji politycznych i gospodarczych"" wobec Rosji, jej obywateli i podmiotów prawnych. Kontrsankcje mogą dotyczyć nie tylko państw, ale i organizacji, które znajdują się pod bezpośrednią lub pośrednią jurysdykcją państw uznanych za nieprzyjazne. Mogą też objąć podmioty stowarzyszone z takimi krajami, a także osoby na oficjalnych stanowiskach i obywateli owych państw. Prezydent Rosji może podejmować decyzje w sprawie kontrsankcji na podstawie propozycji krajowej Rady Bezpieczeństwa. Ustawa upoważnia również prezydenta do podejmowania ""innych kroków"" w odpowiedzi na sankcje. Na początku kwietnia USA ogłosiły sankcje, które objęły 24 rosyjskich przedsiębiorców, menadżerów i przedstawicieli władz, a także 14 rosyjskich firm, w tym - co jest bezprecedensowe - wielki prywatny biznes spoza sektora naftowo-gazowego. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Prezydent Rosji Władimir Putin,
https://wiadomosci.onet.pl/swiat/rosja-miedwiediew-bedzie-bronil-firm-przed-sankcjami/x6vc8,Rosja: Miedwiediew będzie bronił firm przed sankcjami,"Rosyjski premier Dmitrij Miedwiediew zapowiedział dziś, że Rosja wspierała i będzie wspierać krajowe firmy, objęte zachodnimi sankcjami niezależnie od ich struktury własnościowej.","- Obowiązkiem rządu jest ochrona rosyjskiego biznesu w sytuacji, gdy jest on objęty niesprawiedliwymi i bezprawnymi działaniami zagranicznych państw lub zagranicznych firm - powiedział premier Miedwiediew na spotkaniu z Leonidem Michelsonem, rosyjskim miliarderem kierującym koncernem Novatek, największym w Rosji niezależnym producentem gazu. Największymi udziałowcami Novateku są dwaj rosyjscy biznesmeni - Michelson (około 27 proc.) i Giennadij Timczenko (ponad 23 proc.). Ten drugi uchodzi za przyjaciela prezydenta Rosji Władimira Putina. Akcje Novateku nabył w 2008 roku. Od tego momentu - jak odnotowują media w Rosji - koncern zaczął się rozwijać w błyskawicznym tempie. Inni znaczący akcjonariusze to francuski Total (12 proc.) i Gazprom (10 proc.). Zarówno firma Novatek jak i Michelson znaleźli się na listach objętych pierwszymi sankcjami nałożonymi przez USA na Rosję, aby ją ukarać za aneksję Krymu i wspieranie rebelii we wschodniej Ukrainie. Na początku sierpnia Timczenko wykluczył naciski swego środowiska na prezydenta Putina, aby złagodził politykę wobec Ukrainy z powodu zachodnich sankcji. Głównym projektem Novateku, który jako jedyny niezależny producent gazu uzyskał zgodę na eksport surowca, jest Jamał LNG. Koncern jest właścicielem licencji na złoże Jużno-Tambejskie, którego zapasy szacowane są na 1,26 bln metrów sześc. gazu i 51,6 mln ton kondensatu. Projekt zakłada wybudowanie fabryki LNG o mocy 15,5 mln ton rocznie. Pierwsza część zakładów ma być uruchomiona w 2016 roku. Cały koszt inwestycji to 27 mld dolarów. Kraje UE formalnie przyjęły w poniedziałek wieczorem nowe sankcje wobec Rosji - poinformował szef Rady Europejskiej Herman Van Rompuy. Z wdrożeniem sankcji Unia poczeka kilka dni, aby ocenić, czy przestrzegane jest zawieszenie broni na wschodzie Ukrainy. Miedwiediew nie powiedział jednak, czy w związku z sankcjami Novatek otrzyma jakąkolwiek pomoc od państwa na projekt Jamał LNG. Wiele rosyjskich firm, w tym państwowy koncern Rosnieft już poprosiły rosyjski rząd o pomoc.",Dmitrij Miedwiediew - premier Rosji,
https://wiadomosci.onet.pl/rosja-putin-rozmawianie-z-rosja-z-pozycji-sily-nie-ma-sensu/zs5er,Rosja: Putin: rozmawianie z Rosją z pozycji siły nie ma sensu,"Prezydent Federacji Rosyjskiej Władimir Putin oznajmił w czwartek w orędziu do Zgromadzenia Federalnego, czyli obu izb parlamentu, że rozmawianie z Rosją z pozycji siły nie ma sensu. -Nawet, jak przeżywa trudne chwile - podkreślił.","Putin oświadczył, że polityka powstrzymywania Rosji nie została wymyślona wczoraj. -Sięga się po nią za każdym razem, gdy ktoś uzna, że Rosja stała się zbyt samodzielna - wskazał. Dodał, że jednak nie udało się to nawet Hitlerowi, który - jak to ujął - chciał Rosję odrzucić za Ural. Prezydent zadeklarował, że Rosja pozostanie otwarta dla świata i nie będzie ograniczać swoich relacji z Europą i Ameryką. Putin zaznaczył, że Rosja nie da się wciągnąć w kosztowny wyścig zbrojeń, jednak zapewni sobie bezpieczeństwo w pełnym zakresie, w tym przy pomocy niestandardowych rozwiązań.",,
https://wiadomosci.onet.pl/swiat/kreml-w-najblizszym-czasie-nie-ma-planow-spotkania-putina-z-trumpem/lv2fek,Kreml: w najbliższym czasie nie ma planów spotkania Putina z Trumpem,"Rzecznik Kremla Dmitrij Pieskow powiedział dziś, że w najbliższym czasie prezydent Władimir Putin nie planuje spotkania ze zwycięzcą wyborów prezydenckich w USA Donaldem Trumpem. Pieskow przypomniał, że na razie pracuje obecna administracja Baracka Obamy.","- Nie zapominajmy, że odpowiednikiem prezydenta Putina jest urzędujący prezydent USA Barack Obama. Będziemy jeszcze przez kilka miesięcy pracować z obecną administracją USA, a właściwie - próbować pracować - powiedział Pieskow. Jak dodał, poziom relacji z USA ""niestety nie odpowiada oczekiwaniom strony rosyjskiej"". Wcześniej Putin skierował do Trumpa telegram z gratulacjami, co jest - jak przypomniał rzecznik - zgodne z praktyką dyplomatyczną pomiędzy państwami. Przedstawiciel Kremla oświadczył też, że deklaracja Trumpa o gotowości rozwijania stosunków ze wszystkimi zainteresowanymi krajami jest zbieżna ze stanowiskiem Rosji, o którym mówił Putin. Polega ono na tym, że ""przy bezdyskusyjnym priorytecie interesów narodowych Federacji Rosyjskiej dążymy do dobrych relacji ze wszystkimi krajami, które chcą takie stosunki budować z nami"" - powiedział Pieskow.","Republican presidential nominee Donald Trump arrives for his election night rally at the New York Hilton Midtown in Manhattan, New York, U.S.",
https://wiadomosci.onet.pl/kreml-putin-nie-planuje-spotkania-z-poroszenka-w-normandii/qzw56,Kreml: Putin nie planuje spotkania z Poroszenką w Normandii,Władimir Putin nie planuje spotkania z nowo wybranym prezydentem Ukrainy Petrem Poroszenką w Normandii - poinformował w poniedziałek sekretarz prasowy prezydenta Federacji Rosyjskiej Dmitrij Pieskow.,"- Terminu takiego spotkania nie ma. Nie jest ono w ogóle rozważane - oświadczył Pieskow, którego cytuje radio RSN (Russkaja Służba Nowostiej). Rzecznik Putina nie wykluczył natomiast, że we Francji dojdzie do spotkania prezydenta FR z premierem Wielkiej Brytanii Davidem Cameronem. Wcześniej Biały Dom wykluczył, by w Normandii odbyło się spotkanie w cztery oczy prezydenta USA Baracka Obamy z prezydentem Rosji. Biały Dom dopuszcza jednak, że Obama i Putin zetkną się podczas uroczystości. Putin przyjął zaproszenie prezydenta Francois Hollande'a i przybędzie do Francji na obchody 70. rocznicy lądowania aliantów w Normandii (D-Day). Prezydent Rosji przyleci do Paryża w czwartek wieczorem. Spotka się tam z Hollande'em. Następnego dnia uda się do Normandii. W uroczystościach w Normandii uczestniczyć będą przywódcy Australii, Belgii, Czech, Danii, Grecji, Holandii, Kanady, Luksemburga, Niemiec, Norwegii, Nowej Zelandii, Polski, Rosji, Słowacji, Stanów Zjednoczonych, Wielkiej Brytanii i Włoch. Hollande zaprosił też Poroszenkę. Ukraiński prezydent oświadczył w ubiegłym tygodniu, że będzie chciał rozmawiać z Putinem, aby doprowadzić do złagodzenia sytuacji i do pokoju na Ukrainie. Niektóre media spekulowały, że okazja ku temu może nadarzyć się właśnie w Normandii. Dla Putina będzie to pierwsza okazja do spotkań z zachodnimi przywódcami od aneksji Krymu, która nastąpiła w marcu. Chociaż gospodarz Kremla od tamtego czasu wielokrotnie rozmawiał z szefami zachodnich państw i rządów przez telefon, to jednak ostatni raz z niektórymi z nich widział się w lutym podczas zimowych igrzysk olimpijskich w Soczi. W marcu zachodni liderzy odwołali swój udział w szczycie G8 (siedmiu najbardziej uprzemysłowionych państw świata i Rosji), który miał się odbyć 4-5 czerwca w Soczi, karząc w ten sposób Moskwę za interwencję na Ukrainie i inkorporację Krymu. G8 - oprócz Rosji - tworzą USA, Kanada, Japonia, Niemcy, Francja, W. Brytania i Włochy.",Wladimir Putin,
https://wiadomosci.onet.pl/swiat/putin-obiecuje-ze-przestudiuje-liste-wiezniow-politycznych/cn144,"Putin obiecuje, że przestudiuje listę więźniów politycznych","Prezydent Federacji Rosyjskiej Władimir Putin dziś obiecał, że uważnie przestudiuje listę więźniów politycznych, którą przekazał mu w tym dniu jeden z liderów opozycyjnej Republikańskiej Partii Rosji - Partii Wolności Narodowej (RPR-Parnas) Władimir Ryżkow.","Ryżkow był wśród przywódców ośmiu partii politycznych, których Putin przyjął na Kremlu w ramach prac nad swoim dorocznym orędziem do Zgromadzenia Federalnego, czyli dwóch izb parlamentu Rosji: wyższej - Rady Federacji - i niższej - Dumy Państwowej. Prezydent ma je wygłosić 12 grudnia, w 20. rocznicę uchwalenia Konstytucji FR. Putin zaprosił do swojej oficjalnej rezydencji liderów partii, które nie mają przedstawicieli w Dumie, jednak są reprezentowane w parlamentach regionalnych lub miejskich. W spotkaniu uczestniczył też szef innej opozycyjnej formacji - demokratycznej partii Jabłoko Siergiej Mitrochin. Na Kreml przyszedł również sympatyzujący z opozycją przywódca Platformy Obywatelskiej, miliarder Michaił Prochorow. Wcześniej prezydent spotkał się z liderami czterech partii parlamentarnych. - Bez wątpienia zapoznam się z tym (dokumentem). Przy czym jak najuważniej - zadeklarował Putin. Listę więźniów politycznych przetrzymywanych w rosyjskich więzieniach i koloniach karnych w ubiegłym miesiącu sporządziło stowarzyszenie Memoriał, organizacja pozarządowa broniąca praw człowieka i dokumentująca stalinowskie zbrodnie. Na liście znalazło się 70 osób, w tym opozycjoniści aresztowani w maju 2012 roku w Moskwie w czasie demonstracji przeciwko powrotowi Putina na Kreml, członkinie punkrockowej grupy Pussy Riot Nadieżda Tołokonnikowa i Maria Alochina, skazane w sierpniu ubiegłego roku na dwa lata łagru za wykonanie antyputinowskiego utworu w moskiewskim Soborze Chrystusa Zbawiciela, a także krytyk Kremla, były prezes koncernu naftowego Jukos Michaił Chodorkowski i jego partner biznesowy Płaton Lebiediew. Za więźniów politycznych Memoriał uznał też aktywistów międzynarodowej organizacji ekologicznej Greenpeace, aresztowanych we wrześniu na Morzu Barantsa po proteście przeciwko wydobyciu ropy naftowej w Arktyce. Ryżkow i Mitrochin zaapelowali do prezydenta o ogłoszenie szerokiej amnestii, która objęłaby również więźniów politycznych. Koncepcję takiego aktu przygotowała już prezydencka Rada ds. rozwoju społeczeństwa obywatelskiego i praw człowieka. Zasiadają w niej przedstawiciele organizacji pozarządowych, w tym również krytycznych wobec Kremla, a także naukowcy i znani publicyści. Na jej czele stoi obrońca praw człowieka Michaił Fiedotow. Rada zaproponowała, by amnestię ogłosić z okazji 20. rocznicy uchwalenia Konstytucji FR. Putin, który sam zlecił strukturze Fiedotowa opracowanie projektu stosownego aktu, oświadczył, że uważa ideę amnestii za aktualną. Podkreślił jednak, że trzeba ją przeprowadzić w sposób przemyślany i ostrożny. - Z amnestiami trzeba uważać. Nie wolno nam tworzyć nerwowej atmosfery w społeczeństwie - że jutro na ulice miast wypuszczą jakichś kryminalistów - wyjaśnił. Rada ds. rozwoju społeczeństwa obywatelskiego i praw człowieka przy prezydencie FR zaproponowała, by amnestia była maksymalnie szeroka - objęła skazanych na kary do 10 lat pozbawienia wolności - łącznie około 200 tys. osób. Jedna z propozycji zakłada nawet, że obejmie też osoby z wyrokami powyżej 10 lat, jednak pod warunkiem, że odbyły już co najmniej dwie trzecie kary. To ostatnie dotyczyłoby Chodorkowskiego i Lebiediewa. Obaj zostali skazani na 11 lat łagru za przypisane im przestępstwa gospodarcze; odsiedzieli już ponad 10 lat. Na wolność mają wyjść - odpowiednio - w sierpniu i maju 2014 roku. Szerokiej amnestii sprzeciwia się Duma. W pierwotnej wersji ustawa amnestyjna miała dotyczyć tylko kobiet w ciąży, matek wychowujących małoletnie dzieci, osób starszych i inwalidów. Beneficjentkami takiego ograniczonego aktu byłyby z kolei Tołokonnikowa i Alochina.",Władimir Putin,
https://wiadomosci.onet.pl/swiat/lawrow-walka-z-terroryzmem-to-zadanie-szersze-niz-sprawa-syrii/yz87t7,Ławrow: walka z terroryzmem to zadanie szersze niż sprawa Syrii,"Walka z terroryzmem to szersze zadanie niż kwestia uregulowania kryzysu w Syrii - powiedział dziś w Moskwie szef MSZ Rosji Siergiej Ławrow, rozpoczynając rozmowy z sekretarzem stanu USA Johnem Kerrym.","W tym kontekście wymienił m.in. sytuację w Libii, aktywność Państwa Islamskiego (IS) w Iraku, a także ""przejawy terroryzmu"" w Jemenie i Afganistanie. Kerry podkreślił, że jest z korzyścią dla świata, kiedy wielkie mocarstwa są zgodne w podejściu do poważnych kryzysów. - Nawet kiedy są między nami różnice, jesteśmy w stanie skutecznie zajmować się konkretnymi sprawami. Mam nadzieję, że dziś będziemy mogli znaleźć jakąś płaszczyznę porozumienia - powiedział. Szefowie dyplomacji Rosji i USA przeprowadzili w poniedziałek rozmowę telefoniczną, w której zgodzili się co do konieczności sfinalizowania listy islamistycznych ugrupowań terrorystycznych. Rzecznik Kremla Dmitrij Pieskow zaznaczył w zeszłym tygodniu, że w procesie tworzenia list organizacji rebelianckich w Syrii uznawanych za terrorystyczne oraz tych uznawanych za umiarkowaną opozycję następuje zbliżenie stanowisk. Prócz konfliktu w Syrii rozmowy Ławrowa i Kerry'ego mają dotyczyć również kryzysu ukraińskiego. Ławrow powiedział na początku rozmów, iż chce poruszyć kwestię, ""jak USA mogą przyczynić się do uregulowania"" tego kryzysu. Dodał, że ""ze względu na stopień wpływu Waszyngtonu na Kijów"" byłoby to ""wielką pomocą"" dla czterostronnych rozmów w ramach formatu normandzkiego. Po rozmowach Kerry i Ławrow mają spotkać się z prezydentem Rosji Władimirem Putinem. Zapowiadając wizytę sekretarza stanu USA, rosyjski MSZ zarzucił stronie amerykańskiej wykorzystanie kryzysu ukraińskiego, jak pretekstu do ""konfrontacyjnych kroków"", które zaszkodziły współpracy obu krajów. MSZ zapewnił o współpracy z Waszyngtonem w tych dziedzinach, gdzie odpowiada ona interesom Rosji, w tym w walce z terroryzmem. Źródła w rosyjskiej dyplomacji cytowane we wtorek przez dziennik ""Kommiersant"" oceniły, że nie oczekują przełomu od wtorkowej wizyty Kerry'ego, ponieważ Ameryce znane jest stanowisko Moskwy w omawianych kwestiach, a ""Rosja nie ma zamiaru odstępować od swoich zasad"". Jest to druga w bieżącym roku wizyta Kerry'ego w Moskwie, poprzednia odbyła się w maju.","Sekretarz stanu USA, John Kerry, podczas wizyty w Rosji",
https://wiadomosci.onet.pl/swiat/gazeta-wyborcza-putin-jedzie-wyrabac-okno/r1yyvhq,"""Gazeta Wyborcza"": Putin jedzie ""wyrąbać okno""","Władimir Putin jedzie dziś do Paryża, by ""wyrąbać okno do Europy"" - pisze dziś, cytując rosyjską prasę, Wacław Radziwinowicz na łamach ""Gazety Wyborczej"".","Jak zaznacza ""Wyborcza"", wizyta rosyjskiego prezydenta w Paryżu jest ""przygotowana naprędce"" i wręcz ""niespodziewana"". Władimir Putin zdecydował się natychmiast przyjąć zaproszenie Emmanuela Macrona na otwarcie wystawy poświęconej 300-leciu francusko-rosyjskich kontaktów dyplomatycznych, by spróbować przełamać izolację Rosji na arenie międzynarodowej. Radziwinowicz uważa, że nie udało się to Putinowi z doświadczoną Angelą Merkel, więc zamierza spróbować z ""nieopierzonym"" Macronem. Powody do pośpiechu rosyjskiego prezydenta są liczne. ""Gazeta Wyborcza"" zaznacza, że Rosja po aneksji Krymu, zniknęła z grupy G8, jej interesy przestały być tematem rozważań jakichkolwiek znaczących gremiów międzynarodowych, gospodarka traci na znaczeniu, a Rosja coraz częściej rozbija się o mur obojętności. Jednocześnie Putinowi trudno będzie zjednać sobie Macrona, jako że w ostatnich wyborach Rosja wsparła, a nawet sponsorowała jego przeciwniczkę Marine Le Pen. Niemniej, jak pisze Wacław Radziwinowicz, do spotkania obu prezydentów dojdzie, a Władimir Putin pokłada nadzieje we własnym darze przekonywania i tym, że młody Macron także pragnie zrobić na nim wrażenie. Więcej szczegółów w dzisiejszej ""Gazecie Wyborczej"".",Protest na paryskim Trocadero przeciwko wizycie Władimira Putina we Francji,
https://wiadomosci.onet.pl/swiat/rosja-putin-zatrudnia-testera-zywnosci-ze-strachu-przed-otruciem/3e48p,Rosja: Putin zatrudnia testera żywności ze strachu przed otruciem,"Każdy posiłek, który zjada prezydent Rosji Władimir Putin, próbuje wcześniej tester żywności, towarzyszący politykowi przez cały czas. Z powodu napiętej sytuacji wokół Rosji Putin boi się, że może paść ofiarą otrucia - podał dzisiaj ""The Independent"".","Rosyjskiemu prezydentowi nie gotuje osobisty kucharz, lecz człowiek z jego ochrony, który próbuje posiłki przed podaniem ich przywódcy. Informacja wypłynęła podczas londyńskiego spotkania stowarzyszenia Club des Chefs des Chefs, którego członkowie gotują dla głów państw i najważniejszych światowych przywódców. Dziennik pisze, że w obliczu konfliktu na wschodzie Ukrainy, kiedy Zachód obciąża Rosję odpowiedzialnością za katastrofę malezyjskiego samolotu, kraj ten znalazł się w trudnej sytuacji, a Putin bardziej troszczy się o własne bezpieczeństwo. Dawniej z usług testerów żywności korzystali także Adolf Hitler, komunistyczny dyktator Rumunii Nicolae Ceausescu czy iracki dyktator Saddam Husajn.",Prezydent Rosji,
https://wiadomosci.onet.pl/swiat/przedsiebiorcy-tlumacza-putinowi-jak-korzystac-z-internetu/6npc8m,"Przedsiębiorcy tłumaczą Putinowi, jak korzystać z internetu","Młodzi rosyjscy przedsiębiorcy wytłumaczyli swojemu prezydentowi, jak zamawiać rzeczy przez internet i przestrzegli go, żeby nie oglądał filmów na pirackich stronach. Na naukę nigdy za późno.","Władimir Putin nie oglądał trzeciego sezonu „House of Cards”. Okazało się, że nikt na Kremlu nie wiedział nawet, że przedstawiono w nim postać rosyjskiego prezydenta. Po ostatnim śmieszno-strasznym spotkaniu Putina z młodymi przedsiębiorcami ze start-upów nikogo już to nie powinno dziwić… Spotkanie z przedstawicielami rosyjskiego funduszu rozwoju inicjatyw internetowych, Internet Initiatives Development Fund, miało miejsce w miniony piątek pod Moskwą. Relacjonował je na swoim Twitterze Dmitrij Smirnow, korespondent gazety „Komsomolskaja Prawda” piszący o Kremlu. „Tłumaczą Putinowi, jak może obniżyć koszt swojego pobytu w hotelu dzięki stronie internetowej. Słucha z dużym zainteresowaniem” – zaczął Smirnow. „Teraz mówią mu, jak szybko można wezwać pomoc drogową przez internet. Tego też słucha z zainteresowaniem”. Następnie przedsiębiorcy pokazali Putinowi, jak kupić bilet na autobus intercity bez stania w kolejce. „Teraz prezydent dowiedział się, jak przez internet wynająć różne rzeczy na krótki okres: rower, wypiekacz do chleba czy inny sprzęt kuchenny”. Młodzi przedsiębiorcy przestrzegli też Władimira Putina przed oglądaniem filmów na pirackich stronach – mogą wyskoczyć nieprzyzwoite banery albo można zainfekować komputer jakimś paskudnym wirusem. Potem zapytali się Putina, czy ma jeszcze czas. „Nie. Nigdy go nie mam. Ale chcę jeszcze posłuchać”. Jednak głodny wiedzy prezydent nie tylko słuchał, ale także przemówił. - Jeśli chodzi o liczbę użytkowników internetu, Rosja jest na pierwszym miejscu w Europie, z 60 mln osób korzystających z serwisu – powiedział Władimir Putin cytowany przez Russia Today. - Ten rejon działalności [biznes internetowy – przyp. red.] zyskał duże znaczenie dla naszego kraju, to ok. 10 proc. PKB. Znacząca liczba – stwierdził. Potężny kryzys spowodowany hekatombą rubla, pikującymi cenami ropy i sankcjami musiał prędzej czy później przekonać Putina do uśmiechu w stronę e-biznesu. Jakkolwiek uśmiech ten trudno uznać za szczery. Putin ma powody, żeby nie lubić internetu. Rosyjska telewizja i większość rosyjskich gazet są mniej lub bardziej kontrolowane przez Kreml. Podobnie największa sieć społecznościowa – Vkontakte. Tymczasem w przeciwieństwie do innych reżimów internet w Rosji jest relatywnie wolny. Od jakiegoś czasu Putin próbuje więc ograniczyć globalną naturę sieci i znaleźć jakąś rosyjską alternatywę. W kwietniu zeszłego roku Władimir Putin stwierdził, że internet został założony przez CIA i że to właśnie amerykańska organizacja szpiegowska go rozwija. Według niego Rosja ma obowiązek się przed nim chronić. Naród musi dać odpór amerykańskim wpływom i walczyć o swoje interesy online. W tym samym czasie zostało przyjęte prawo nakazujące zagranicznym sieciom społecznościowym przeniesienie swoich serwerów do Rosji.",,
https://wiadomosci.onet.pl/swiat/w-putin-i-gw-bush-tancza-z-chorem-kozakow-kubanskich-archiwalne-nagranie/9pl98vk,W. Putin i G.W. Bush tańczą z Chórem Kozaków Kubańskich. Kreml publikuje archiwalne nagrania z okazji 20-lecia rządów Putina,"Kreml opublikował archiwalne nagrania z Władimirem Putinem. To element akcji z okazji 20-lecia rządów przywódcy Rosji. Jednym z upublicznionych nagrań jest relacja ze spotkania Putina z ówczesnym prezydentem USA Georgem W. Bushem, do którego doszło w Soczi w 2008 r. Na filmie widać przywódców tańczących z członkami Chóru Kozaków Kubańskich, a następnie śmiejących się w głos przy wspólnym stole po żarcie ówczesnej Pierwszej Damy USA Laury Bush.",,,
https://wiadomosci.onet.pl/swiat/ukraina-przed-ambasada-rosji-spalono-plakat-z-podobizna-putina/hktr9m,Ukraina: przed ambasadą Rosji spalono plakat z podobizną Putina,"Podczas demonstracji przeciwko agresji Rosji wobec Ukrainy przed rosyjską ambasadą w Kijowie spalono wczoraj podobiznę prezydenta Władimira Putina. Uczestnicy akcji ""Stop Putin"" domagali się m.in. wycofania z Ukrainy rosyjskich wojsk.","""Putin - terrorysta nr 1"", ""Rosjo – precz z Ukrainy!"" – głosiły hasła na przyniesionych przez ludzi plakatach. Zgromadzeni żądali wzmocnienia Specjalnej Misji Monitoringowej Organizacji Bezpieczeństwa i Współpracy w Europie (OBWE) w ogarniętym konfliktem z prorosyjskimi separatystami Donbasie. W tym samym czasie przed rosyjską ambasadą odbyła się demonstracja przeciwko represjonowaniu Tatarów na zaanektowanym przez Rosję Krymie. Jej uczestnicy domagali się m.in. uwolnienia wiceprzewodniczącego samorządu tatarskiego, Medżlisu, Achtema Czyjhoza. Rosja zaanektowała wchodzący w skład Ukrainy Półwysep Krymski w marcu 2014 roku, po referendum uznanym przez władze Ukrainy i Zachód za nielegalne. Tatarzy krymscy, stanowiący 12-15 proc. ludności na Krymie, zbojkotowali referendum. Konflikt w Donbasie na wschodzie Ukrainy trwa od wiosny 2014 roku.",Vladimir Putin,
https://wiadomosci.onet.pl/politico/spada-popularnosc-rzadu-miedwiediewa-czy-putin-go-wyrzuci-rosja/v3js2g6,Spada popularność rządu Miedwiediewa – czy Putin go wyrzuci?,"Co począć z Dmitrijem? Takie pytanie dręczy prezydenta Rosji Władimira Putina, od kiedy poparcie dla rządu – kierowanego właśnie przez Dmitrija Miedwiediewa – spadło do niespotykanych dotąd niskich poziomów, a jednocześnie narasta gniew spowodowany sytuacją gospodarczą i zachowaniem odklejonych od rzeczywistości urzędników, pisze dla POLITICO Marc Bennetts.","Sondaż przeprowadzony przez niezależny moskiewski ośrodek Centrum Lewady wskazuje, że po raz pierwszy większość Rosjan chciałaby natychmiastowej dymisji rządu Miedwiediewa. Putin stoi więc przed takim oto wyborem: albo ugnie się przed opinią publiczną i wyrzuci Miedwiediewa, który nieraz był przydatnym kozłem ofiarnym, kiedy trzeba szukać winnego za problemy społeczne i gospodarcze. Albo pozwoli, żeby niepopularny rząd dalej kuśtykał do przodu, co dodatkowo obniży jego własne wskaźniki poparcia, skądinąd już i tak coraz niższe. Spadły one w zeszłym roku z ponad 80 proc. do 66 proc. Osobno mierzony wskaźnik zaufania wynosi, jak twierdzi państwowy ośrodek WCIOM, zaledwie 33 proc.  – Popularność Putina wystrzeli w górę, jeśli pozbędzie się premiera. Ludzie odzyskają nadzieję, że sytuację można unormować – twierdzi Abbas Galliamow, konsultant polityczny, który wcześniej pracował dla Kremla jako autor przemówień. Ale, jak dodaje, taki ruch trzeba by starannie i dokładnie przeprowadzić. – To jest narzędzie, którego możesz użyć tylko raz. 53-letni Miedwiediew, fan rocka zainteresowany nowymi technologiami, był kiedyś traktowany przez liberałów w Rosji i zachodnich polityków jako przeciwwaga dla putinowskiego autorytaryzmu. W 2009 r., kiedy był prezydentem Rosji, Miediediew wypowiedział pamiętny, choć niezgrabny slogan: ""Wolność jest lepsza niż nie-wolność”. Ale jego retoryka odwołująca się do modernizacji i wartości demokratycznych okazała się w ostatecznym rozrachunku pusta. Dziś Miedwiediew jest raczej pamiętany za swoją niesławną odpowiedź skierowaną do grupy starszych osób uskarżających się na niskie emerytury: ""Nie ma pieniędzy, ale trzymajcie się jakoś, zdrówka!”. Polecamy: POLITICO w oryginale - miniony tydzień oczami światowych karykaturzystów Analitycy nazywali układ między nim a Putinem w sprawie podziału władzy jako ""rządzący tandem”. Miedwiediew (pełniący urząd premiera od 2012 r.) przejściowo w latach 2008-2012 zajmował niejako w zastępstwie Putina fotel prezydencki, tak aby ten mógł ominąć konstytucyjny przepis ograniczający do dwóch liczbę kadencji, przez jakie nieprzerwanie można pełnić urząd. (W okresie, gdy Miedwiediew był prezydentem, Putin był premierem). Coraz więcej Rosjan zdaje się jednak podzielać pogląd, że już czas, aby Miedwiediew sobie poszedł. W sondażu niezależnego Centrum Lewady 53 proc. respondentów chce jego dymisji (w 2016 r. było ich o 20 pkt mniej). Powołują się na brak sukcesów w radzeniu sobie z inflacją i spadkiem wynagrodzeń. Tylko 40 proc. ankietowanych twierdzi, że Miedwiediew i jego gabinet powinni pozostać, 8 proc. nie ma zdania. ""Gdyby pojawiła się na horyzoncie możliwość powstania innego rządu, który zaprowadziłby realne zmiany, to poparcie dla dymisji byłoby wyższe"", powiedziała gazecie ""Wiedomosti"" badaczka z Centrum Lewady Marina Krasilnikowa. Spadające wskaźniki poparcia dla rządu Miedwiediewa nie powinny nikogo zaskakiwać. Od czerwca stale rośnie niezadowolenie z rządu. Wprowadzono wtedy bardzo niepopularne podniesienie wieku emerytalnego o pięć lat (60 dla kobiet i 65 dla mężczyzn). Prawie 90 proc. Rosjan było przeciw, ale Putin podpisał stosowną ustawę w październiku. Choć przedstawiciele rządu twierdzą, że nowe prawo dostosowuje wiek emerytalny do normy europejskiej, krytycy odpowiadają, że z uwagi na niższą przeciętną długość życia w Rosji wiele osób, zwłaszcza mężczyzn, nie dożyje wieku, gdy zaczną pobierać emeryturę. Według danych Światowej Organizacji Zdrowia spodziewana długość życia rosyjskiego mężczyzny wynosi obecnie 66 lat, a kobiety 77. Minister finansów Anton Siluanow przyznał w zeszłym tygodniu, że rząd był zaskoczony skalą oburzenia opinii publicznej z powodu podniesienia wieku emerytalnego. Gospodarka rosyjska trzeszczy pod naciskiem zachodnich sankcji i niższych cen ropy – głównego surowca eksportowego. Sondaż Centrum Lewady przeprowadzono po tym, jak dochód rozporządzalny spadł już czwarty rok z rzędu. Według oficjalnych statystyk nieco ponad 13 proc. ludności (ok. 20 mln) żyje poniżej progu ubóstwa określonego jako 149 euro dochodu miesięcznie. Ale liczby te zdaniem ekspertów z Rosyjskiej Prezydenckiej Akademii Gospodarki Narodowej i Administracji Publicznej nie odzwierciedlają rzeczywistych rozmiarów dotkliwej biedy, która dotyczy aż 25 proc. ludności. Problemy gospodarcze Rosji ujawniły się z całą jaskrawością tuż po nowym roku, kiedy klienci odkryli, że supermarkety zaczęły sprzedawać jajka po dziewięć, a nie dziesięć sztuk, bez obniżania ceny. Ten przykład tzw. shrinkflation miał miejsce po tym, jak rząd podniósł od 1 stycznia stawkę VAT z 18 do 20 proc. Podobne zjawisko dotyczyło też wielu innych produktów spożywczych od mleka po sok owocowy. – Władze zapomniały o zwykłych ludziach. Życie stało się ciężkie, wszystko drożeje – mówi Tatiana Kozlowskich, 62-letnia bibliotekarka ze wsi Zagarije w środkowej Rosji w rozmowie z portalem Znak.ru, który opublikował szereg reportaży o ludziach borykających się z problemami finansowymi. Jej emerytura wynosi 9 tys. rubli (120 euro), a jej męża niecałe 11 tysięcy. – Nie jesteśmy w stanie nic zaoszczędzić – dodaje. Sprawy w kraju nie toczą się ostatnio tak, jak miała nadzieję większość zwykłych Rosjan – ani tak, jak im obiecywano.  W 2008 r., parę tygodni po wygranych przez Miedwiediewa wyborach prezydenckich, ministerstwo rozwoju gospodarczego i handlu prognozowało, że do 2020 r. dynamicznie rosnąca klasa średnia obejmie ponad połowę populacji, a średnia płaca dojdzie 2700 dolarów. W zeszłym roku średnia płaca wynosiła nieco ponad 650 dolarów, a grono Rosjan, którzy mogą zaliczyć siebie do klasy średniej, szybko się kurczy. Gniew z powodu spadającej stopy życiowej zaostrza jeszcze szereg niemądrych komentarzy wypowiadanych przez urzędników w regionach. – Władze nie są wam nic winne. To wasi rodzice, którzy was urodzili, są wam winni. Władze wcale ich nie prosiły, żeby was urodzili – powiedziała w listopadzie Olga Glackich, urzędniczka do spraw młodzieży w regionie uralskim. Tuż przedtem minister ds. pracy i migracji w rejonie saratowskim Natalia Sokołowa stwierdziła, że emeryci powinni umieć przeżyć za 3500 rubli (46 euro) miesięcznie. Gdy ktoś zasugerował, że sama powinna dać przykład, odmówiła, twierdząc, że jej status ministra oznacza, iż musi prowadzić inny styl życia. Obie urzędniczki zostały zwolnione na fali powszechnego oburzenia, ale władze poniosły nieodwracalne szkody wizerunkowe. 70-letni emerytowany dziennikarz Walerij Fokin z Kirowa (miasto położone 800 km na północny wschód od Moskwy) zapewnia, że nie musi patrzeć na sondaże, żeby stwierdzić, jak bardzo władze utraciły popularność. – Miedwiediew nie jest samodzielny. To tylko cień Putina i to coraz bledszy – mówi. Fokin musi przeżyć za 15 823 ruble emerytury (210 euro), z której większość idzie na opłacenie rachunków. Jak większość Rosjan, popierał ""powrót Krymu do macierzy” w 2014 r. Odpiera jednak sugestie, że za pogarszającą się sytuację finansową należy winić sankcje, jakie Zachód narzucił po aneksji przez Rosję tego należącego do Ukrainy półwyspu. – Rosyjskiemu narodowi może być ciężko, ale nie jest głupi. Ludzie widzą, że sankcje, które według państwowej propagandy ""wywołują trudności”, nie przeszkodziły w obłędnym bogaceniu się zarówno oligarchów powiązanych z władzą, jak i wyższych urzędników – dodaje. Analityk think tanku Carnegie Moscow Center Andriej Kolesnikow sugeruje, że zniechęcenie do ""władz”, o którym donosi raport Centrum Lewady, wskazuje na szersze zjawisko rozczarowania systemem politycznym stworzonym przez Putina. Wielu ludzi odnosi się ""neutralnie lub obojętnie” do Miedwiediewa, a jego publiczna obecność jest coraz bardziej mizerna. Nie widać jednak na horyzoncie zwiastunów masowych protestów antyrządowych. Zeszłoroczna reforma emerytur była bardzo niepopularna, ale demonstracje przeciwko niej przyciągnęły co najwyżej dziesiątki, a nie setki tysięcy uczestników.  Chociaż zdymisjonowanie Miedwiediewa może zapewnić Putinowi i jego partii Jedna Rosja pożądaną zwyżkę w sondażach, byłoby też, jak ocenia analityk Tatiana Stanowaja, falstartem przed wyborami parlamentarnymi przewidzianymi dopiero na 2021 rok. – Byłoby bardziej logiczne zdymisjonować rząd bliżej końca kadencji, jeśli dalej wskaźniki jego popularności będą niskie, a zagrożenia wysokie. W ten sposób można by ożywić na nowo system i wyrzucić za burtę zbędny balast – mówi. Ale, jak dodaje, na decyzję Putina większy wpływ niż nastroje opinii publicznej może mieć jego osobista relacja z Miedwiediewem.  Obydwaj znają się od dawna, po raz pierwszy spotkali się w Leningradzie (dziś Sankt Petersburg) na początku lat 90., kiedy Putin kierował miejską komisją ds. stosunków zagranicznych, a Miedwiediew był jego prawnikiem. Miedwiediew później kierował pierwszą kampanią wyborczą Putina i pomógł mu w ten sposób zdobyć prezydenturę w 2000 r.  – To jeden z najbliższych towarzyszy Putina, istnieje między nimi polityczny układ, który zapewnia Miedwiediewowi pozycję drugiej co do ważności osoby w Rosji. To nie ma nic wspólnego ze wskaźnikami popularności, odpowiedzialności, nastawienia społeczeństwa do władz – twierdzi Stanowaja. – Tandem wciąż działa, tyle że jest w słabszej formie. Autor jest dziennikarzem, mieszka w Moskwie, wydał książkę o zwalczaniu przez Putina opozycji: “I’m Going to Ruin Their Lives: Inside Putin’s War on Russia’s Opposition” ",Dmitrij Miedwiediew i Władimir Putin,
https://wiadomosci.onet.pl/swiat/rosja-putin-przeksztalcil-wojska-wewnetrzne-msw-w-gwardie-narodowa/44r321,Rosja: Putin przekształcił wojska wewnętrzne MSW w Gwardię Narodową,"Prezydent Rosji Władimir Putin wydał dekret, na mocy którego wojska wewnętrzne MSW Rosji przekształcone zostały w Gwardię Narodową.","Dekret głosi, że ""w celu zapewnienia bezpieczeństwa państwa i obywateli, obrony prawa i swobód człowieka i obywatela"" prezydent postanowił przekształcić wojska wewnętrzne MSW Rosji w wojska Gwardii Narodowej Federacji Rosyjskiej. Wojska Gwardii Narodowej będą wchodzić w skład Federalnej Służby Gwardii Narodowej. Służba ta - jak wynika z dekretu - będzie miała na celu ""wypracowywanie i realizację polityki państwowej oraz normatywno-prawnych regulacji w sferze działalności wojsk Gwardii Narodowej"", a także w sferze obrotu bronią, działalności prywatnych firm ochroniarskich i obrony pozaresortowej. Dyrektor nowej Federalnej Służby będzie także naczelnym dowódcą Gwardii Narodowej.",Władimir Putin,
https://wiadomosci.onet.pl/swiat/bbc-doradca-putina-nazywa-poroszenke-nazista/k81z0,"BBC: doradca Putina nazywa Poroszenkę ""nazistą""","Doradca prezydenta Rosji Władimira Putina, Siergiej Głazjew, nazwał ukraińskiego prezydenta Petra Poroszenkę ""nazistą"" - informuje na swej stronie internetowej BBC. Ukraińskie MSZ oświadczyło, że nie będzie komentować ""bredzenia"" Głazjewa.","Poroszenko podpisał w Brukseli ekonomiczną część umowy stowarzyszeniowej Ukrainy z UE. Część polityczna tego porozumienia została zawarta w marcu. - Europa próbuje popchnąć Ukrainę do podpisania tego porozumienia siłą - powiedział Głazjew w wywiadzie dla BBC udzielonym przed podpisaniem drugiej części umowy. - (Europejczycy) zorganizowali pucz wojskowy na Ukrainie i pomogli dojść nazistom do władzy. Ten nazistowski rząd bombarduje największy region na Ukrainie - podkreślił doradca Putina mając na myśli operację rządowych sił ukraińskich przeciwko prorosyjskim separatystom w obwodach donieckim i ługańskim. Spytany, czy uważa, że Poroszenko jest nazistą, Głazjew odparł: ""Oczywiście"". I dodał: ""Myślę, że po podpisaniu umowy z UE, europejska opinia publiczna będzie zaskoczona, gdy ten nazistowski Frankenstein, który został stworzony przez unijnych biurokratów i kilku polityków, zapuka do drzwi krajów europejskich"". Szef departamentu informacyjnego ukraińskiego MSZ Jewhen Perebyjnis oświadczył, że nie zamierza tego komentować. - Nie zamierzamy komentować chorobliwych bredni tego obywatela Federacji Rosyjskiej, ponieważ z reguły nie komentujemy bredzenia - powiedział Perebyjnis, cytowany przez agencję Interfax-Ukraina. - Widać, że nie pozostaje mu nic innego, jak co pewien czas dawać głos ze swojej budy - dodał ukraiński rzecznik. Na marginesie szczytu UE w Brukseli została podpisana gospodarcza część umowy stowarzyszeniowej UE z Ukrainą, dotycząca przede wszystkim utworzenia strefy wolnego handlu. Pierwszą, polityczną część porozumienia z Ukrainą podpisano już w marcu, co było sygnałem wsparcia UE dla władz w Kijowie w okresie zaostrzających się napięć z Rosją i kryzysu politycznego. Głazjew uważa, że Poroszenko jest ""nielegalnym"" prezydentem, ponieważ w majowych wyborach nie brali udziału mieszkańcy części Ukrainy. BBC zwraca uwagę, że Głazjew wypowiedział się w tym duchu, pomimo zaangażowania prezydenta Putina na rzecz planu pokojowego Poroszenki. W środę Rada Federacji, wyższa izba rosyjskiego parlamentu, uchyliła swoją uchwałę z 1 marca zezwalającą Putinowi na użycie sił zbrojnych Rosji na Ukrainie. O cofnięcie zgody zwrócił się sam Putin, który uzasadnił to rozpoczęciem trójstronnych rozmów z udziałem separatystów na temat planu pokojowego Poroszenki. Ponadto prezydent Rosji zaapelował, by tymczasowe zawieszenie broni na Ukrainie zostało przedłużone poza piątek, kiedy teoretycznie ma wygasnąć. Władze w Kijowie oceniły decyzję Rady Federacji jako pozytywny krok, uznając jednak, że potrzebne są kolejne działania, takie jak pełne poparcie ze strony prezydenta Rosji dla planu pokojowego i skuteczna kontrola granicy rosyjsko-ukraińskiej, przez którą na Ukrainę napływają bojownicy i broń.","Doradca Putina nazywa Poroszenkę ""nazistą""",
https://wiadomosci.onet.pl/swiat/petycja-do-putina-ws-uwolnienia-kobiety-oskarzonej-o-zdrade/mefx7,Petycja do Putina ws. uwolnienia kobiety oskarżonej o zdradę,Do administracji prezydenta Władimira Putina trafiła dzisiaj petycja wzywająca do uwolnienia Swietłany Dawydowej aresztowanej pod zarzutem zdrady państwa po telefonie do ambasady Ukrainy - poinformował Kreml.,"Według organizatorów kampanii petycję podpisało 40 tys. ludzi. Rzecznik Kremla Dmitrij Pieskow potwierdził, że petycja wpłynęła i ""zostanie zbadana"". 37-letnia mieszkanka Wiaźmy w obwodzie smoleńskim została aresztowana 21 stycznia w swoim mieszkaniu i osadzona w areszcie moskiewskiego więzienia Lefortowo. W kwietniu ub. roku Dawydowa, która od początku konfliktu na Ukrainie nie kryła pacyfistycznych przekonań, zatelefonowała do ambasady ukraińskiej, żeby przekazać - jak relacjonował jej mąż - że jednostka wojskowa w Wiaźmie opustoszała, co wskazuje, że żołnierzy wysłano na Ukrainę. Kobietę oskarżono o zdradę państwa. Dawydowa jest matka siedmiorga dzieci, z których najmłodsze ma 2,5 miesiąca. - Nie możemy mówić o aspektach prawnych tej sprawy, interpretować czy oceniać czyny Swietłany (...), ale poza literą prawa jest także człowieczeństwo i miłosierdzie - napisali autorzy petycji, którą opublikowano na stronie opozycyjnej ""Nowej Gaziety"". Petycja jest dostępna również na stronie Change.org.",Władimir Putin,
https://wiadomosci.onet.pl/swiat/premier-slowenii-popiera-zniesienie-unijnych-sankcji-wobec-rosji/prjlgp,Premier Słowenii popiera zniesienie unijnych sankcji wobec Rosji,"Premier Słowenii Miro Cerar, który przyjął dziś prezydenta Rosji Władimira Putina, powiedział, że jest zwolennikiem zniesienia unijnych sankcji wobec Rosji, ponieważ są one szkodliwe dla wszystkich stron - poddała agencja STA.","Cerar podkreślił jednak, że jego kraj w pełni popiera terytorialną integralność Ukrainy i szanuje zawieszenie broni między stronami ukraińskiego konfliktu, które zostało wynegocjowane w lutym. - Słowenia chciałaby zniesienia sankcji nałożonych na Rosję przez Unię Europejską, jako że szkodzą one wymianie handlowej między naszymi krajami - powiedział Cerar. - Ponieważ to UE jako pierwsza wprowadziła sankcje wobec Rosji, więc mamy nadzieję, że to ona pierwsza je zawiesi. Sankcje nie stanowią rozwiązania problemów - odparł rosyjski prezydent. Oficjalna wizyta Putina w Lublanie, to jego pierwsza podróż do państwa unijnego od początku kryzysu na Ukrainie. Cerar zapewnił Putina, że w UE będzie ""bronił stanowiska Słowenii"" w sprawie sankcji, podkreślił jednak, że ""jest to decyzja, która jest w gestii całej unijnej wspólnoty"". Obaj politycy uznali, że spadek wymiany handlowej między ich krajami jest nie tylko pochodną sankcji, lecz wynika również ze spadku cen ropy i gazu.",,
https://wiadomosci.onet.pl/swiat/putin-przemysl-zbrojeniowy-musi-zadbac-o-zastapienie-importu/09t5c,Putin: przemysł zbrojeniowy musi zadbać o zastąpienie importu,"Prezydent Rosji Władimir Putin powiedział w czwartek, że konieczne jest pełne dotrzymanie terminów i wielkości dostaw broni dla sił zbrojnych do r. 2020. Podkreślił, że zakłady przemysłu zbrojeniowego powinny przystąpić do zastąpienia importowanych komponentów.","Za główne zadanie prezydent Putin na naradzie w sprawie rozwoju sił zbrojnych uznał zapewnienie wysokiej jakości wyrobów, która powinna przewyższać jakość produkcji zagranicznej. Sankcje nałożone przez UE i USA na Rosję w związku z jej działaniami na Ukrainie zakładają m.in. ograniczenie dostępu do kapitału dużym rosyjskim firmom naftowym i zbrojeniowym. Planowane dostawy dla armii powinny być zrealizowane bez wszelkiego odwoływania się do okoliczności - uważa prezydent Putin. Zażądał od zakładów przemysłu zbrojeniowego zagwarantowania wysokiej jakości nowych opracowań. ""Wiele z tego, co importujemy, dawno już moralnie się zestarzało. Mamy obiektywną możliwość wykonać krok z wyprzedzeniem"" - wyraził przekonanie Putin. Przedstawiciel rosyjskiego Ministerstwa Obrony Anatolij Gulajew powiedział w czwartek, że jego resort przywiązuje pierwszorzędne znaczenie do kwestii zastąpienia importu. Agencja RIA-Nowosti przypomina, że gdy w tym roku USA i UE wprowadziły sankcje wobec wielu rosyjskich przedsiębiorstw przemysłu obronnego i pod znakiem zapytania stanął zakup helikopterowców (typu Mistral) od Francji oraz ustała współpraca w zbrojeniówce z Ukrainą, Rosja wzięła kurs na zastępowanie importu w tej dziedzinie.",Reuters,
https://wiadomosci.onet.pl/swiat/putin-zarabia-najmniej-na-kremlu/bc1cy,Putin zarabia najmniej na Kremlu,"Władimir Putin zadeklarował w oświadczeniu majątkowym najniższy przychód ze wszystkich urzędników swojej kancelarii. Rosyjski prezydent, zgodnie z dokumentami opublikowanymi na stronie internetowej Kremla, zarobił w ubiegłym roku około 3,7 miliona rubli, czyli równowartość około 75 tysięcy euro.","Putin posiada ponadto trzy wyprodukowane w Rosji samochody, jedną przyczepkę, 77-metrowe mieszkanie, garaż i kawałek ziemi. Po raz pierwszy w oświadczeniu nie ma nic na temat Ludmiły Putin, z którą prezydent rozwiódł się, co potwierdził kilka dni temu. Znacznie więcej od Putina zarobili między innymi: szef prezydenckiej administracji Siergiej Iwanow (11 mln rubli czyli 220 tys. euro), Nikołaj Patruszew - sekretarz Rady Bezpieczeństwa Narodowego (ponad 34 mln rubli czyli 680 tys. euro), czy szef służb prasowych Kremla Dmitrij Pieskow (ponad 9 mln rubli czyli 180 tys. euro). Najwyższe przychody w rządzie zadeklarował, po raz kolejny, pierwszy wicepremier Igor Szuwałow. Cała jego rodzina wzbogaciła się w ubiegłym roku o 478 milionów rubli (9,7 mln euro). Posiada ponadto liczne domy i luksusowe samochody.",,
https://wiadomosci.onet.pl/swiat/putin-zapewnia-obame-ze-chce-dalszego-rozwoju-stosunkow-z-usa/fens5,"Putin zapewnia Obamę, że chce dalszego rozwoju stosunków z USA","Prezydent Rosji Władimir Putin w depeszy do prezydenta USA Baracka Obamy z okazji amerykańskiego Dnia Niepodległości wyraził nadzieję, że mające bogatą historię stosunki między obu krajami będą się rozwijać pomyślnie mimo trudności i różnic poglądów.","Putin podkreślił też, że Rosja i USA jako mocarstwa, na których spoczywa szczególna odpowiedzialność za międzynarodową stabilność i bezpieczeństwo, powinny współpracować w interesach nie tylko swych narodów, lecz i całego świata - pisze służba prasowa Kremla, informując w piątek o depeszy prezydenta Rosji do Obamy. W ostatnim czasie, jak przypominają agencje, stosunki USA i Rosji mocno się skomplikowały z powodu konfliktu na Ukrainie, zwłaszcza po zaanektowaniu przez Rosję Krymu. USA wprowadziły sankcje wobec szeregu rosyjskich osobistości i firm.",,
https://wiadomosci.onet.pl/politico/jak-skromny-rosyjski-dziennikarz-pokonal-kreml-opinia/t8c3pc8,Jak skromny rosyjski dziennikarz pokonał Kreml [OPINIA],"Aresztowanie Iwana Gołunowa pod fałszywym zarzutem posiadania narkotyków, wywołało ogromne protesty przeciw skorumpowanemu państwu, które kontrolują służby bezpieczeństwa. W Rosji podrzucanie narkotyków stało się sposobem na uciszanie przeciwników politycznych, odbieranie biznesów konkurentom czy po prostu kompromitowanie ludzi - pisze dla POLITICO Aleksander Baunow z Centrum Carnegie w Moskwie.","Ludzie, którzy na początku czerwca nakazali aresztowanie Iwana Gołunowa na podstawie sfabrykowanych zarzutów o posiadanie narkotyków, nie mieli pojęcia, że w ciągu zaledwie kilku godzin jego nazwisko stanie się znane milionom, a jego sprawa przesłoni przemówienia Władimira Putina i Xi Jinpinga na Forum Ekonomicznym w Sankt Petersburgu. W Moskwie tysiące ludzi wyszło na ulice, a trzy ogólnokrajowe gazety codzienne wydrukowały identyczną pierwszą stronę z wielkim tytułem ""Jesteśmy Iwanem Gołunowem"". Protest przeciwko jego aresztowaniu był tak silny, że 11 czerwca, zaledwie pięć dni później, władze wycofały się. Zarzuty wobec Gołunowa umorzono, a ministerstwo spraw wewnętrznych zawiesiło związanych ze sprawą funkcjonariuszy policji. Skąd to zamieszanie? W końcu Gołunow nie jest ani gwiazdą, ani politycznym zawodnikiem wagi ciężkiej. Jest dziennikarzem, jeszcze do zeszłego tygodnia znanym tylko w niewielkim kręgu, do którego jestem dumny, że się zaliczam, a znam go od 15 lat. Policjanci, którzy go zatrzymali, z pewnością uznali, że nie jest kimś takim, kogo nie można by tak po prostu zamknąć. I to był duży błąd z ich strony, bo to właśnie skromność Gołunowa doprowadziła do protestów, jakich Rosja nie widziała od lat. Gołunow wykonywał swoją dziennikarską pracę z cichym profesjonalizmem i nie przyjaźnił się z tuzami rosyjskich mediów. Jego praca mówiła sama za siebie i dlatego właśnie tak wielu zwykłych Rosjan wyszło na ulice, aby go wspierać. Widząc, co stało się z profesjonalistą wykonującym swoją pracę, zrozumieli z przerażającą jasnością swoją bezbronność wobec rosyjskiej machiny bezpieczeństwa państwowego. Żeby było jasne – Gołunow w swojej pracy poruszał delikatne tematy. Sprawdzał zamówienia państwowe i rozmaite ciemne zakątki biznesów rosyjskiej władzy, w których pod ochroną służb bezpieczeństwa urzędnicy działają ramię w ramię z przestępcami. Te sprawy to na przykład lukratywny biznes cmentarny, transakcje handlowe Rosyjskiej Cerkwi Prawosławnej albo sposób w jaki biuro mera Moskwy nabywało materiały budowlane do renowacji ulic. Mimo ponurych faktów, które odkrył, Gołunow nie jest jednym z tych klasycznych rosyjskich ""dziennikarzy opozycyjnych"". Gdyby jeden z wątków, które ciągnął prowadził do Putina, Gołunow na pewno by o tym napisał, ale on nie zajmuje się demaskowaniem całej rosyjskiej władzy, jak niektórzy inni. Znam Gołunowa od 15 lat, ale nie sądzę czy kiedykolwiek poruszaliśmy w rozmowach wielkie tematy, takie jak Putin, reżim czy demokracja. Zamiast tego rozmawialiśmy o przyjaciołach lub o życiu w różnych odległych regionach Rosji, które odwiedzał i do których powracał w związku ze swoją pracą. Dlatego jego aresztowanie za posiadanie narkotyków 6 czerwca tak wstrząsnęło wielu zwykłymi obywatelami: nie każdy Rosjanin ma ochotę walczyć z reżimem Putina, ale dosłownie każdy z nich czuje się bezbronny wobec policji i służb wywiadowczych. Czuje się bezbronny, bo wie, jak mogą wykorzystać sztuczkę z podrzuceniem narkotyków, by człowiek stracił pracę lub biznes albo by zrujnować mu życie w zaledwie kilka minut. W 2004 r. 40 tys. osób przebywało w więzieniu w Rosji pod różnymi zarzutami dotyczącymi narkotyków. Dziś liczba ta wynosi 140 tys., z czego 80 proc. przyznało się do posiadania narkotyków, często po później niekontestowanych przesłuchaniach bez adwokata. Zadziwiające, że oskarżeni zawsze wydają się posiadać odpowiednią ilość narkotyków, aby można ich było pociągnąć do odpowiedzialności karnej. Rosyjski biznes narkotykowy stał się policyjnym narzędziem wymuszeń. Rzekome posiadanie narkotyków jest teraz sposobem, w jaki urzędnicy mogą wymusić łapówkę, skonfiskować interes, zmusić kogoś do emigracji lub po prostu do milczenia. (Nie oznacza to, że narkomania nie jest w Rosji poważnym problemem, bo jest.) Innymi słowy, historii Iwana Gołunowa – wraz z tym, co wygląda jak szczęśliwe zakończenie 11 czerwca – nie należy traktować jako kolejnej opowieści o zapatrzonych w Zachód rosyjskich liberałach, którzy walczą z reżimem. Cała rosyjska społeczność medialna powstała, aby go bronić, w tym dziennikarze z prorządowych mediów, takich jak telewizja RT. Gołunow pracuje dla łotewskiej strony internetowej Meduza, która z RT się nie przyjaźni, ale pojawił się w sądzie w koszulce wyprodukowanej przez RT z napisem ""Redakcja domaga się krwi"". Noszenie koszulki RT było dla niego tylko żartem, ale nie dopuściłby się go żaden zagorzały dziennikarz opozycyjny. Sprawa Gołunowa jest więc większa niż bycie za lub przeciw Putinowi. Jego aresztowanie ożywiło wszystkich – od biznesmena, przez dziennikarza, po środkowoazjatyckiego gastarbeitera, który czuje się pozbawiony ochrony prawnej w dzisiejszej Rosji. Teraz, gdy Gołunow jest wolny, a kilku wyższych rangą policjantów zostało ukaranych, to nie tylko redakcje ""chcą krwi"", ale także duża część społeczeństwa jej chce. Chcą zobaczyć, że wysocy rangą oficerowie, którzy wymyślili tę okropną sprawę, zostali pociągnięci do odpowiedzialności i aresztowani. We Włoszech morderstwo walczącego z mafią detektywa Giovanniego Falcone, które miało miejsce w 1992 r., wywołało takie publiczne oburzenie, że stało się punktem zwrotnym w walce z mafią. W protestach przeciwko aresztowaniu Gołunowa są z tą sprawą pewne podobieństwa – Rosjanie chcą pozbyć się mafijnej kontroli, jaką służby bezpieczeństwa sprawują nad ich codziennym życiem. To dla nich o wiele więcej niż tylko walka o prawdziwą demokrację. Chociaż wygranie tej bitwy może w końcu utorować drogę do kolejnej. Aleksander Baunow jest współpracownikiem moskiewskiego Centrum Carnegie i redaktorem naczelnym Carnegie.ru.",Iwan Gołunow,
https://wiadomosci.onet.pl/swiat/stalin-nowym-rosyjskim-bohaterem/69qz1t,Stalin nowym rosyjskim bohaterem,"W rosyjskiej szkole nr 51 w Penzie, osiem godzin na południe od Moskwy, ludzie wciąż wierzą w Józefa Stalina. Odrodzenie jego kultu można zaobserwować zresztą w całej Rosji i to przy wsparciu najwyższych władz. Prezydent Putin używa jednak postaci Generalissimusa nie z przekonania, lecz ze względu na własne cele polityczne - pisze ""New York Times"".","- Był wielkim człowiekiem, unikalnym w całej naszej historii - mówi Żenia Wiktorow, uczennica jedenastej klasy. Jej koleżanka jest bardziej ostrożna. - Nie był taki straszny jak mówią - dodaje Amina Kurajew. Co jednak z tymi milionami ludzi, którzy zginęli w gułagach? - Nikt nie był prześladowany bez powodu - mówi Żenia. Dodaje też, że czystki nie były tak duże i tak nieludzkie, jak próbują to przedstawić w mediach. Punkt widzenia Żenii staje się coraz popularniejszy w Rosji, czego dowodzą przeprowadzane na ten temat badania. Analiza, która została przeprowadzona w marcu przez Centrum Lewady, dowodzi, że aż 40 proc. Rosjan uważa erę Stalina za dobrą. W styczniu 2015 r. aż 52 proc. Rosjan uważało, że Stalin odegrał ""definitywnie dobrą"" rolę w historii ZSRR. Cicha rehabilitacja Stalina zaczęła się od objęcia władzy przez Władimira Putina. - Putin taką polityką chce Rosjanom uświadomić, że kolektywny interes jest ważniejszy od osobistego, tzn. że reżim ponosi mniejszą odpowiedzialność wobec spoleczeństwa - twierdzi Lew Gudkow, który przeprowadzał badanie dla Centrum Lewady. W Penzie lokalna partia komunistyczna otworzyła w grudniu Centrum Stalina. To kilka pomieszczeń ze starymi fotografiami i gazetami oraz ogromnym portretem Stalina. Jego złote popiersie stoi tuż przy wejściu do budynku. Lokalne stacje telewizyjne czczą Stalina jako wielkiego wodza. Nawet Putin cofnął swoją zgodę na pomnik ofiar Generalissimusa w Moskwie. W ten sposób nie chce drażnić tych Rosjan, którzy wciąż popierają Stalina. Prezydent Rosji próbuje delikatnie chwalić byłego wodza ZSRR. - Możemy krytykować Stalina, ale czy ktoś może powiedzieć, że bez niego wygralibyśmy wojnę? - mówi Putin. Dlaczego Stalin jest coraz bardziej popularny? Przede wszystkim dlatego, że z biegiem czasu ludzie pamiętają mniej o jego zbrodniach i łagrach. Problem polega na tym, że fani Stalina nie mogą sobie wyobrazić, aby mogli być przez niego represjonowani. - Kiedy rozmawiają o stalinowskich czasach, nie widzą pistoletu przyłożonego do swoich pleców - mówi Siergiej Olejnik, lokalny działacz liberalnej partii Jabloko. Rząd Putina może wciąż wzbogacać się na legendzie Stalina, gdyż do tej pory Rosjanie nie rozliczyli się ze swoją przeszłością. W Moskwie dopiero rok temu otworzono muzeum gułagu, ale na upamiętnienie wciąż czeka ogromna liczba obozów pracy oraz ich ofiary. Pozarządowa organizacja Memoriał, która pracuje nad sowieckimi archiwami, wzywa do zakazu budowania pomników radzieckiemu dyktatorowi. To propozycja godna rozpatrzenia, jednak rosyjski minister sprawiedliwości nazywa Memoriał ""zagranicznymi agentami"". Rosja nie będzie w stanie zreformować swojego, coraz bardziej autorytarnego i skorumpowanego rządu, tak długo, jak nie będzie chciała się odciąć od despotycznego rządu z przeszłości. Wiktor Jerofiejew, pisarz którego ojciec był tłumaczem Stalina, powiedział, że ""Rosja będzie mieć przyszłość, jeśli Stalin umrze w duszy ostatniego Rosjanina"". - Niestety Putin będzie chciał go trzymać żywego - dodaje Jerofiejew.",Stalin nowym rosyjskim bohaterem,
https://wiadomosci.onet.pl/swiat/putin-liczy-na-rychle-rozstrzygniecie-problemu-nuklearnego-iranu/3czg3,Putin liczy na rychłe rozstrzygnięcie problemu nuklearnego Iranu,"Prezydent Rosji Władimir Putin powiedział dziś, że liczy na pozytywny wynik rozmów nt. programu nuklearnego Iranu, które tego dnia wznowiono w Genewie. Gość Putina, premier Izraela Benjamin Netanjahu naciska na ""rzeczywiste"" rozwiązanie irańskiego problemu.","Po rozmowach z premierem Netanjahu Putin powiedział, że wznowione dziś w Genewie rozmowy ""szóstki"" z Iranem przyniosą efekt i rozwiązanie, które będzie do przyjęcia dla obu stron, zostanie znalezione w najbliższym czasie. Zaznaczył, że kwestię tę szczegółowo omówił z premierem Izraela. Rosja bierze w Genewie udział w rozmowach z Iranem wraz z USA, Chinami, Francją, Wielką Brytanią (piątka stałych członków Rady Bezpieczeństwa) i Niemcami. Mocarstwa zachodnie podejrzewają Iran, że jego program atomowy, oficjalnie służący rozbudowie potencjału energetycznego, może służyć też do produkcji broni nuklearnej. Izrael, który obawia się wszelkiego złagodzenia sankcji wobec Iranu, pragnie, by kraj ten całkowicie wyrzekł się energii nuklearnej i, jak powiedział w Moskwie premier Netanjahu, chce ""rzeczywistego"" rozwiązania irańskiego problemu. - Chcemy dyplomatycznego rozwiązania, lecz musi to być rozwiązanie prawdziwe - powiedział Netanjahu na konferencji prasowej na Kremlu. Wg niego oznacza to dla Iranu zaprzestanie wzbogacania uranu i wykorzystywania wirówek. Zdaniem Netanjahu problem Iranu należy rozwiązać podobnie jak w Syrii, której władze zezwoliły na zniszczenie swych arsenałów chemicznych. Politycy poruszali w Moskwie także sytuację w Syrii, opowiadając się za jak najszybszym zaprzestaniem przelewu krwi w tym kraju. Putin z zadowoleniem powitał wznowienie rozmów izraelsko-palestyńskich.",Władimir Putin,
https://wiadomosci.onet.pl/rosja-putin-sankcje-zachodu-wobec-rosji-szkodza-rowniez-ich-inicjatorom/8xmlt,Rosja: Putin: sankcje Zachodu wobec Rosji szkodzą również ich inicjatorom,"Prezydent Federacji Rosyjskiej Władimir Putin przyznał w czwartek, że nałożone na Rosję przez kraje zachodnie sankcje szkodzą jej, ale - jak podkreślił - szkodzą też ich inicjatorom.","- Sankcje, oczywiście, szkodzą. Ale są szkodliwe dla wszystkich, w tym dla tych, którzy je inicjują - oświadczył Putin na Kremlu w orędziu do Zgromadzenia Federalnego, czyli dwóch izb parlamentu. Prezydent Rosji oznajmił również, że każdy naród ma niezaprzeczalne prawo do własnej drogi rozwoju. - Rosja zawsze będzie odnosić się do tego z szacunkiem. Dotyczy to też Ukrainy - powiedział.",,
https://wiadomosci.onet.pl/wojna-na-sankcje-od-kogo-rosja-kupi-zakazane-produkty/tdw58,Wojna na sankcje. Od kogo Rosja kupi zakazane produkty?,"Władimir Putin nie potrzebuje ani polskich jabłek, ani amerykańskiej whiskey, ani europejskich wierteł. Kto mu pomoże?","Bezpłodność i rak. Tym grozi według władz rosyjskich picie amerykańskiej whiskey, która niedługo po polskich jabłkach znalazła się na cenzurowanym. Szczęśliwie Rosjanie nie będą mieli raczej problemu ze znalezieniem wysokoprocentowego rodzimego substytutu. Może się wydawać, że trudniej będzie w przypadku innych delikatesów, których importu zakazał Władimir Putin w ramach sankcji odwetowych. Moskwa zabroniła właśnie sprowadzania owoców, warzyw, mięsa, ryb, mleka oraz nabiału z USA, UE, Australii, Kanady i Norwegii. Według serwisu Rosstat Rosja w zeszłym roku zakupiła zagraniczne produkty spożywcze i rolne o wartości 43 mld dolarów. Z danych Komisji Europejskiej wynika, że wartość eksportu rolnego samej UE do Rosji wyniosła 15,8 mld dolarów. Jest to więc ponad jedna trzecia całego rosyjskiego importu rolno-spożywczego. Półki rosyjskich sklepów szybko więc opustoszeją. Władimir Putin będzie musiał czymś je zapełnić. Od kogo kupi jedzenie? Odwet dobrze przemyślany Jak informuje ""The Moscow Times"", z pomocą przyjdą Brazylijczycy i Turcy. W środę rosyjska Federalna Służba Nadzoru Weterynaryjnego i Fitosanitarnego porozumiała się z Brazylią w sprawie znacznego zwiększenia eksportu nabiału i produktów zwierzęcych do Rosji. Z informacji, które opublikowała Służba wynika także, że jej szef Siergiej Dankwert ma w piątek rozmawiać z przedstawicielami Ministerstwa Żywności, Rolnictwa i Hodowli Turcji na temat zwiększenia eksportu tureckich owoców i warzyw. Ale to nie koniec listy potencjalnych dostawców, którzy mogą zastąpić Polskę i inne kraje objęte rosyjskimi retorsjami. Nabiał może dostarczać w potężnych ilościach również Białoruś, owoce i warzywa - Gruzja oraz kraje azjatyckie, a mięso - Ameryka Południowa. Według eksperta cytowanego przez ""The Moscow Times"" odwet Rosji jest dobrze przemyślany - Putin chce zakazać importu tylko tych produktów, które można łatwo zastąpić. W branży spożywczej nie jest to trudne zadanie. Jednak Rosja musi poszukać też dostawców w innych sektorach, tym razem nie z powodu swoich retorsji, ale z powodu samych sankcji, które nałożył na Moskwę Zachód. Ropa na wyczerpaniu Najbardziej spektakularnym ciosem wymierzonym w Rosję było chyba uderzenie w sektor energetyczny. Bruksela zabroniła dostaw sprzętu niezbędnego do wierceń podwodnych na dużych głębokościach oraz w Arktyce. Zbliżone sankcje wprowadziły USA. Jak zauważa ""International Business Times"", Rosji na takim sprzęcie zależy, bo chce ona wykorzystać swoje arktyczne zasoby ropy, aby uniezależnić się od pól naftowych na Syberii, w których surowiec jest na wyczerpaniu. Szacuje się, że w Arktyce znajduje się nawet 13 proc. nieodkrytych złóż ropy. Wbrew pozorom sankcje w energetyce nie muszą okazać się jednak bolesne. Tu na scenę wkraczają bowiem Chińczycy, którzy mogą zapewnić zamienniki europejskich urządzeń. A prawdziwym problemem dla Rosji wydaje się cios w branżę technologiczną. UE zakazała eksportu do Rosji broni i produktów podwójnego zastosowania, czyli takich, które mogą zostać wykorzystane zarówno do celów cywilnych, jak i wojskowych. Chodzi tu np. o zaawansowaną elektronikę do satelitów czy niektóre rodzaje laserów. O ile europejski eksport broni do Rosji to jedynie ok. 300 mln euro rocznie, to w przypadku technologii podwójnego zastosowania jest to już 20 mld euro. Według ""Wall Street Journal"" technologia, którą dostarcza Europa, jest trudna do zastąpienia przez innych partnerów. Co gorsza, zaawansowane komponenty z Europy często są niezbędne dla wielu gałęzi przemysłu. Rosja przestała je wytwarzać już dawno temu, a uruchomienie potężnej machiny produkcyjnej może zająć wiele lat. Na kursie kolizyjnym W ramach sankcji UE odcięła także od europejskiego kapitału pięć rosyjskich banków - Sbierbank, WTB, Gazprombank, Rossielchozbank i WEB. Cztery z nich także zostały obłożone sankcjami przez USA. Banki te zarządzają ponad połową aktywów w rosyjskim systemie bankowym. Na tej sytuacji zyskają kraje, które konkurują z Rosją w przyciąganiu kapitału z zagranicy. Są to m.in. Turcja i mniejsze państwa Europy Centralnej. Jak informuje Bloomberg, w branży finansów zyskać może też Hong Kong. Potężne rosyjskie firmy, jak telekom MegaFon Uliszera Usmanowa, które dotychczas trzymały swoje pieniądze w dolarach i euro, w związku z napiętą sytuacją przerzucają się na dolary hongkońskie. Firmy chcą być jak najmniej narażone na ryzyko walutowe i starają się nie dopuścić do sytuacji, w której potrzebowałyby pieniędzy od banków objętych sankcjami. Owszem, w poszukiwaniu kapitału Rosja może zalotnie patrzeć na inne kraje BRICS (klub obejmujący Brazylię, Rosję, Indie, Chiny i RPA), które niedawno zresztą utworzyły nawet swoją wersję Banku Światowego i Międzynarodowego Funduszu Walutowego. Ale niestety nic z tego. Eksperci zauważają, że potężne rynki azjatyckie są zdominowane przez pierwiastek państwowy, a nie prywatny. A to on jest źródłem inwestycji, których potrzebuje Rosja.",,
https://wiadomosci.onet.pl/swiat/rosja-stowarzyszenie-golos-wykreslone-z-rejestru-zagranicznych-agentow/rwm3m,"Rosja: Stowarzyszenie Gołos wykreślone z rejestru ""zagranicznych agentów""","Moskiewski Sąd Miejski nakazał Ministerstwu Sprawiedliwości Federacji Rosyjskiej wykreślenie stowarzyszenia Gołos z rejestru ""zagranicznych agentów"" i zwrócenie tej organizacji pozarządowej (NGO) 400 tys. rubli (10,8 tys. USD) wpłaconych z tytułu grzywny.","O wykreślenie Gołosu, zajmującego się monitorowaniem wyborów i innych głosowań na terytorium FR, z rejestru ""zagranicznych agentów"" wystąpiła rzecznik praw człowieka w Rosji (ombudsman) Ełła Pamfiłowa. Sąd przychylił się do jej wniosku 1 września, jednak o decyzji tej w Moskwie poinformowano dopiero dziś. Moskiewski Sąd Miejski powołał się na orzeczenie Sądu Konstytucyjnego FR z kwietnia 2014 roku, w którym ten uznał, że NGO nie powinny być rejestrowane jako ""zagraniczni agenci"", jeśli zrezygnowały z otrzymywania grantów z zagranicy. Jeden z liderów Gołosu Grigorij Mielkonianc ocenił decyzję moskiewskiego sądu jako ""duże moralne i organizacyjne zwycięstwo"". Nie wykluczył, że w zaistniałej sytuacji stowarzyszenie wznowi swoją działalność. Po wpisaniu do rejestru ""zagranicznych agentów"" zdecydowało ono o samorozwiązaniu. W czerwcu Ministerstwo Sprawiedliwości FR przymusowo wpisało Gołos do rejestru ""zagranicznych agentów"". W czerwcu 2013 roku stowarzyszenie zostało już prawomocnie uznane przez Sąd Rejonowy w Moskwie za ""zagranicznego agenta"". Jednak odmówiło ono dobrowolnego wystąpienia do resortu sprawiedliwości Rosji o wpisanie do rejestru. Zostało za to ukarane grzywną. Obowiązek wystąpienia o taki wpis na NGO nakłada uchwalona w 2012 roku przez parlament Rosji z inicjatywy Kremla ustawa o organizacjach otrzymujących środki finansowe z zagranicy, a uczestniczących w życiu politycznym FR. W kwietniu 2014 roku Sąd Konstytucyjny FR orzekł, że ustawa o NGO, która wymusza na tych, które otrzymują środki z zagranicy, rejestrowanie się jako ""zagraniczni agenci"", jest zgodna z konstytucją. W kwietniowym orzeczeniu Sąd Konstytucyjny wyraził pogląd, że wszelkie próby dopatrywania się w określeniu ""zagraniczny agent"" negatywnego znaczenia, nawiązującego do stereotypów z epoki ZSRR, są pozbawione podstaw prawno-konstytucyjnych. Według sądu taki termin nie jest nacechowany negatywnie i nie dyskredytuje organizacji. Z badań socjologicznych wynika jednak, iż mieszkańcy Rosji nadal negatywnie przyjmują określenie ""zagraniczny agent"", kojarząc je ze szpiegostwem. Na początku czerwca prezydent Rosji Władimir Putin podpisał poprawkę do kontrowersyjnej ustawy, dającą Ministerstwu Sprawiedliwości FR prawo do samodzielnego wpisywania NGO otrzymujących środki finansowe z zagranicy do rejestru ""zagranicznych agentów"", bez wcześniejszego orzeczenia sądu. Organizacjom pozarządowym przysługuje prawo odwołania się do sądu. Gołos działał w Rosji od 2002 roku. Zajmował się monitorowaniem wyborów wszystkich szczebli w FR, szkoleniem obserwatorów na wybory i dokumentowaniem przypadków łamania ordynacji wyborczej. Zgodnie z ustawą z 2012 roku organizacje otrzymujące środki finansowe z zagranicy i uczestniczące w życiu politycznym Rosji otrzymują status ""pełniących funkcje zagranicznych agentów"" oraz zostają objęte restrykcyjną kontrolą ze strony państwa. Za niepodporządkowanie się nowym przepisom takim NGO i ich szefom grożą wysokie kary pieniężne, a nawet więzienie. Od czerwca 2013 roku w Rosji w charakterze ""zagranicznego agenta"" zarejestrowała się tylko jedna organizacja pozarządowa - Stowarzyszenie Wspierania Rozwoju Konkurencji w Krajach Wspólnoty Niepodległych Państw. Gołos odmawiał zarejestrowania się w takim charakterze, podkreślając, że prowadził działalność społeczną, a nie polityczną. Zaprzeczał również, by po uchwaleniu wspomnianej ustawy otrzymywał zagraniczne granty. Oponenci Kremla uważają, że Gołos stał się celem restrykcji ze strony władz z powodu roli, jaką odegrał w wyborach parlamentarnych w grudniu 2011 i prezydenckich w marcu roku 2012, kiedy to wytknął władzom liczne nieprawidłowości, co w konsekwencji doprowadziło do masowych wystąpień przeciwko Władimirowi Putinowi na ulicach Moskwy. Gołos był pierwszą organizacją pozarządową ukaraną z mocy ustawy z 2012 roku. Stał się też pierwszym NGO przymusowo wpisanym do rejestru ""zagranicznych agentów"". Teraz stowarzyszenie zostało pierwszą niezależną organizacją pozarządową, która przed sądem w Rosji wygrała batalię o swoje dobre imię. - Albo gwiazdy się tak ułożyły, albo Moskiewski Sąd Miejski otrzymał sygnał, że należy wydać orzeczenie zgodne z zasadą praworządności - oświadczył Mielkonianc.","Stowarzyszenie ""Gołos"" nie jest zagranicznym agentem",
https://wiadomosci.onet.pl/swiat/naczelny-rabin-rosji-apeluje-do-premiera-po-incydencie-w-jednej-rosji/dlp1gk,Naczelny rabin Rosji apeluje do premiera po incydencie w Jednej Rosji,"Naczelny rabin Rosji Berl Lazar zwrócił się do premiera Dmitrija Miedwiediewa w związku z antysemickim komentarzem uczestnika prawyborów w rządzącej Jednej Rosji. W liście otwartym do premiera rabin zaapelował, by podobne incydenty nie były tolerowane.","- Wspólnota żydowska w Rosji jest zaszokowana antysemickim wybrykiem uczestnika prawyborów Jednej Rosji w obwodzie czelabińskim Władisława Wichoriewa, który powiedział o ""zmowie Żydów przeciwko narodowi rosyjskiemu"" - napisał naczelny rabin w liście otwartym, który opublikował na swoim Facebooku. - Jeszcze bardziej zdumiewa nas fakt, że komitet organizacyjny do spraw prawyborów ograniczył się do formalnego ""ostrzeżenia"" wobec antysemity i pozostawił go wśród pretendentów do miejsca na liście wyborczej partii, którą Pan kieruje - dodał Berl Lazar, zwracając się do premiera. Zaapelował o to, by nie było na rosyjskiej scenie politycznej miejsca dla ""antysemitów i tych, którzy zajmują wobec nich ugodowe stanowisko"". Naczelny rabin Rosji zastrzegł, że wspólnocie żydowskiej znane jest ""konstruktywne stanowisko"" samego premiera w kwestiach narodowościowych, jak i postawa prezydenta Władimira Putina. Ten ostatni - pisze w swym liście Berl Lazar - niejednokrotnie podkreślał, że wobec przejawów ksenofobii i antysemityzmu konieczna jest postawa ""zera tolerancji"". Do incydentu w Czelabińsku doszło, jak podał portal RBK, 10 kwietnia, podczas debat poprzedzających głosowanie wewnątrzpartyjne. W drodze tego głosowania Jedna Rosja wyłoni na zjeździe w czerwcu kandydatów na wybory do Dumy (niższej izby parlamentu). Odbędą się one we wrześniu br.","Krytyka rabina dotyczy słów Władisława Wichoriewa o ""zmowie Żydów przeciwko narodowi rosyjskiemu"".",
https://wiadomosci.onet.pl/swiat/w-rosji-zmiana-w-czolowce-najbogatszych-wedlug-forbesa/86fjz6,"W Rosji zmiana w czołówce najbogatszych według ""Forbesa""","Najbogatszym Rosjaninem przestał być Władimir Potanin, a został nim współwłaściciel koncernu gazowego Nowatek Leonid Michelson. Tę zmianę w rankingu najbogatszych amerykańskiego magazynu ""Forbes"" omawia dzisiaj rosyjska prasa.","Dziennik ""Moskowskij Komsomolec"" nazywa tę zamianę miejsc sensacją, gdyż Michelson awansował na pierwsze wśród Rosjan miejsce z siódmej pozycji. Majątek Michelsona ""Forbes"" ocenił na 14,4 mld dolarów. Biznesmen powiększył w ostatnim roku swój stan posiadania o 2,7 mld dolarów. Drugie miejsce wśród rosyjskich najbogatszych zajmuje Michaił Fridman, trzecie Aliszer Usmanow. Te same miejsca zajmowali oni rok temu. W rankingu ""Forbesa"" prowadzą, jak i wcześniej, multimiliarderzy z USA i Chin. Jednak Rosjanie utrzymali w nim trzecie miejsce. Zarazem w tegorocznym rankingu tysiąca najbogatszych jest mniej rosyjskich nazwisk - 77 wobec 88 przed rokiem. Rosyjskie wydanie ""Forbesa"", komentując te zmiany, zauważyło, że wielki biznes nadal ponosi straty w wyniku kryzysu, spadku cen na ropę i ""wojny na sankcje"" z Zachodem. Również i Nowatek, który jest największym niepaństwowym producentem gazu w Rosji, został w 2014 roku objęty sankcjami w związku z kryzysem ukraińskim. ""Moskowskij Komsomolec"" ocenia, że awans Michelsona w rankingu wiąże się z problemami, jakie w kraju i za granicą przeżywa obecnie państwowy koncern Gazprom. Gazeta podkreśla, że Nowatek, w przeciwieństwie do Gazpromu, wprowadza nowe technologie w eksporcie gazu. Prócz tego - pisze ""MK"" - ""w koncernie pojawił się człowiek bardzo blisko związany z prezydentem (Władimirem Putinem) - Giennadij Timczenko. Nie przypadkiem wartość akcji firmy szybko rośnie"". Gazeta dodaje, że udział niepaństwowych producentów w wydobyciu gazu sięga obecnie 20 procent, podczas gdy dziesięć lat temu było to 2-3 procent. Michelson jest również współwłaścicielem holdingu Sibur, jego partnerem w holdingu - jak podaje rosyjski ""Forbes"" - jest również Timczenko. Rosyjskie wydanie ""Forbesa"" jako kolejnego udziałowca holdingu wymienia Kiriłła Szamałowa, według mediów - męża Katieriny Tichonowej, córki - również według doniesień medialnych - Władimira Putina. Rosyjski ""Forbes"" podaje, że Michelson jest zapalonym kolekcjonerem dzieł sztuki, sponsorem wystaw w USA i w Rosji. Według gazety ojciec biznesmena był dyrektorem wielkiego radzieckiego trustu Kujbyszewtrubprowodstroj.","W Rosji zmiana w czołówce najbogatszych według ""Forbesa""",
https://wiadomosci.onet.pl/politico/dla-autokratow-tego-swiata-czerwiec-byl-wyjatkowo-zlym-miesiacem/kpkk65q,"Dla autokratów tego świata, czerwiec był wyjątkowo złym miesiącem [KOMENTARZ]","W wielu krajach na świecie umacniają się rządy silnej ręki, a u niektórych największych potęg powoli upadają wartości demokratyczne. Ale jest i dobra wiadomość: czerwiec okazał się absolutnie fatalnym miesiącem dla autokratów, pisze dla POLITICO komentatorka Frida Ghitis.","W ciągu ostatnich kilku tygodni faceci, przyzwyczajeni do niezakłóconego marszu w zwycięstwach nad swoimi wrogami i nad duchem wolności w swoich krajach, dostali w nos bardzo poważne ciosy. Po ponad dekadzie ogólnego dryfu świata w stronę totalitaryzmu, trafiło się to niemal jednocześnie władcom Chin, Rosji i Turcji. Jest z pewnością za wcześnie, by uznać to za punkt zwrotny, ale kiedy Freedom House ogłasza, że światowa demokracja wpadła w koleinę ""spójnego i złowieszczego"" odwrotu, wydarzenia ostatniego miesiąca dają jednak promień nadziei. Słabości wbudowane w totalitarne systemy, a zwłaszcza politycznie motywowane decyzje gospodarcze w połączeniu z ludzkim oporem wobec represji politycznych, mają moc stopniowego nadwyrężania mocno trzymanej władzy. Plan prezydenta Xi Jinpinga – najpotężniejszego od dziesięcioleci chińskiego przywódcy – by wzmóc kontrolę nad Hongkongiem, rozsypał się w obliczu gwałtownego i powszechnego sprzeciwu, jakiego nie widziano, odkąd w 1997 roku Wielka Brytania przekazała to terytorium Chinom. Mieszkańcy Hongkongu wyszli w oszałamiającej liczbie 2 milionów osób, protestując przeciwko ustawie o ekstradycji, która pozwoliłaby władzom na przekazywanie podejrzanych pod jurysdykcję w pełni upolitycznionego chińskiego systemu sądowego. Demonstranci domagali się, aby kierująca władzami Hongkongu Carrie Lam wycofała proponowane przepisy. Ludzie co prawda pamiętają o masakrze na placu Tiananmen, której 30 rocznica przypadła 4 czerwca oraz o trwających represjach Xi wobec chińskich Ujgurów i wiedzą, że protesty polityczne mogą zagrażać życiu, ale zgoda na zabieranie podejrzanych z Hongkongu oznaczałaby ryzyko utraty swobód politycznych. Wolności te ma gwarantować porozumienie o przekazaniu z 1997 roku, ale Pekin systematycznie przechwytuje kolejne dźwignie władzy. Kiedy więc protestujący zmusili Lam, nazywaną przez niektórych marionetką Xi, do wycofania się, był to dla niego ciężki cios. Xi mógł przyglądać się protestom z daleka, ale one i tak go dogoniły. Kiedy pojawił się w Osace na spotkaniu G-20, aktywiści z Hongkongu już tam byli, bo chcieli, aby światowi liderzy wspomnieli mu o tym podczas spotkań na szczycie – nawet jeśli Chiny kategorycznie odmawiają wszelkich dyskusji na ten temat. Xi może uzyskać nieco sympatii u innego autokraty obecnego w Osace – rosyjskiego prezydenta Władimira Putina. Podobnie jak Xi, Putin nie jest przyzwyczajony do wyzwań rzucanych mu przez opinię publiczną, a już tym bardziej do jej zwycięstw. A tu tymczasem i jemu dostała się dawka gniewu ludu. Po tym jak organy bezpieczeństwa aresztowały reportera śledczego, stawiając mu fałszywe zarzuty o posiadanie narkotyków, Rosjanie zareagowali z furią. Putin w dużej mierze stłumił niezależne media, a wielu krytycznych wobec rządu dziennikarzy straciło w tajemniczych okolicznościach życie. Więc aresztowanie Iwana Gołunowa, reportera łotewskiej Meduzy, piszącego o korupcji politycznej i zorganizowanej przestępczości, zaskoczeniem nie było – jednak reakcja na nie, zaskoczeniem już była. To aresztowanie jak gdyby uraziło odkryty nerw, stając się kroplą, która przelała czarę goryczy. Trzy zazwyczaj przychylne władzy gazety zamieściły na pierwszych stronach nagłówki ""Wszyscy jesteśmy Gołunowem"", zaś protestujący, narażając się na wielkie ryzyko osobiste, otoczyli komendę policji żądając jego uwolnienia. I stało się coś niewiarygodnego: Gołunow został wypuszczony, a wszystkie zarzuty wycofano. Był to oszałamiający zwrot dla władzy i być może znak, że Putin zaczyna być nerwowy. Sprawy nie układają się dla niego zbyt dobrze. Nacjonalistyczny zapał, jaki nastąpił po aneksji Krymu, ostygł, a sondaże pokazują, że duża liczba Rosjan już mu nie ufa, zwłaszcza, że gospodarka coraz bardziej pogrąża się w stagnacji. Kiedy niedawno odgrywał swój coroczny telewizyjny show rozmów z narodem, na ekranach pojawiło się zdanie, które jakimś niepojętym cudem przedostało się przez sito kontroli: ""Tylko jedno pytanie: kiedy odejdziesz?"". Jeśli przyjąć, że Putin i Xi nie przywykli do przegrywania, to turecki prezydent Recep Tayyip Erdogan ma prawdopodobnie jeszcze mniej doświadczeń z porażkami. Jednak Erdogan, który podobnie jak Putin systematycznie demontuje turecką demokrację, wykorzystując swoją popularność do zmiany prawa i przejęcia kontroli nad najważniejszymi instytucjami, po prostu doznał druzgocącej klęski. Wszystko zaczęło się w marcu, kiedy w Turcji odbyły się wybory samorządowe. AKP, Partia Sprawiedliwości i Rozwoju Erdogana, przegrała w największych miastach kraju. Kiedy jednak Erdogan zobaczył, że jego osobisty nominat na burmistrza Stambułu przegrał znikomą liczbą 13 tys. głosów, oznajmił, że wyniki sfałszowano, a następnie łatwo przekonał posłuszną mu komisję wyborczą do anulowania wyborów. Stambuł jest nie tylko największym i najważniejszym miastem w kraju. Tam właśnie Erdogan urodził się i doszedł do władzy, wyrastając na najpotężniejszego od stu lat przywódcę Turcji. Jednak podobnie jak w przypadku Putina, zamach Erdogana na instytucje demokratyczne, prawie całkowita likwidacja krytycznych mediów i coraz bardziej autorytarne rządy, stały się o wiele trudniejsze do przyjęcia dla milionów ludzi, kiedy gospodarka przestała się rozwijać. Bezczelna odmowa prezydenta, by zaakceptować ich pierwotny wybór burmistrza, oburzyła mieszkańców Stambułu. Kiedy tydzień temu odbyło się ponowne głosowanie, kandydat opozycji, Ekrem Imamoglu z Republikańskiej Partii Ludowej, CHP, odniósł druzgocące zwycięstwo nad człowiekiem Erdogana. To było wielkie upokorzenie dla prezydenta, bo tysiące osób, które za pierwszym razem głosowały na AKP, zmieniło zdanie, dając Imamoglu przewagę ponad 800 tys. głosów. Po raz pierwszy od 25 lat rodzinne miasto Erdogana nie znalazło się w rękach jego partii. A teraz na dodatek kilku byłych jego sprzymierzeńców rzuciło AKP wyzwanie, zapowiadając utworzenie własnych partii. Turcy uznali to za ""trzęsienie ziemi"", a prześladowana przez władzę opozycyjna gazeta ogłosiła optymistycznie, że ""reguła jednego człowieka"" została ""odrzucona"". Działacze demokratyczni w Hongkongu i Chinach kontynentalnych oraz w Rosji i Turcji wiedzą, że zwycięstwa ostatnich kilku tygodni nie dają gwarancji ostatecznego sukcesu. Silni władcy są zazwyczaj bezwzględni i sprytni; stawianie im oporu jest niebezpieczne i trudne. A jednak ci, którym właśnie udało się odnieść sukces, mogą mieć odwagę nadziei, że następuje punkt zwrotny – i że mogą zawstrzymać falę odwrotu demokracji. Amerykanie również stoją w obliczu czegoś w rodzaju punktu zwrotnego – takiego, który odbije się echem we wszystkich tych krajach. Zazwyczaj taki moment jest dobry na to, by Waszyngton i jego demokratyczni sojusznicy wykorzystali swój wpływ do wsparcia ruchów prodemokratycznych – i rzeczywiście Kongres USA to robi, wprowadzając ustawę o prawach człowieka i demokracji w Hongkongu, która wzywa do wprowadzenia sankcji USA, jeśli Pekin ograniczy swobody na tym terytorium. Ostateczny los projektu ustawy może zależeć od tego, co stanie się w stosunkach dwustronnych, które obecnie zależą od rozmów handlowych. Jednak poparcie Stanów Zjednoczonych dla demokracji na świecie jest przy obecnej administracji mniej wyraźne niż miało to miejsce kiedyś. W tej sprawie amerykańscy wyborcy mogą mieć niedługo coś do powiedzenia, a jeśli tego nie zrobią, to dobre wieści z tego miesiąca mogą okazać się jedynie nieznaczącym ekscesem na drodze ku dalszej erozji demokracji. Frida Ghitis pisze o sprawach międzynarodowych. Jest felietonistką Washington Post, regularną współpracowniczką CNN.com i cotygodniową felietonistką w World Politics Review. Redakcja: Michał Broniatowski","Władimir Putin, Xi Jinping i Recep Tayyip Erdogan w Osace",
https://wiadomosci.onet.pl/swiat/wloskie-media-wizyta-putina-pokaze-ze-nie-jest-izolowany/thtq58,"Włoskie media: wizyta Putina pokaże, że nie jest izolowany","W przeciwieństwie do grupy G7, która nie zaprosiła prezydenta Władimira Putina na obrady, Watykan na niego czeka - takie komentarze dominują we Włoszech przed jego jutrzejszym spotkaniem z papieżem Franciszkiem. Putin pokaże, że nie jest izolowany - pisze prasa.","To będzie już druga rozmowa prezydenta Rosji z Franciszkiem; pierwsza audiencja odbyła się w listopadzie 2013 roku, tuż przed wybuchem kryzysu, a potem konfliktu na Ukrainie. Jutro Putin najpierw odwiedzi światową wystawę Expo w Mediolanie z okazji obchodzonego tam Dnia Rosji. Towarzyszyć mu będzie premier Włoch Matteo Renzi. Obaj odwiedzą pawilony rosyjski i włoski, a następnie przeprowadzą rozmowy. To będzie ich drugie spotkanie w ostatnich tygodniach. 5 marca Renzi odwiedził Putina na Kremlu. To według prasy włoskiej kolejny dowód na to, że rząd w Rzymie nie popiera surowej linii postępowania wobec Moskwy i chce złagodzenia sankcji. Według gabinetu Renziego należy kontynuować dialog z Rosją. Takie stanowisko - przypominają media - premier przedstawił na forum G7 w Garmisch-Partenkirchen. Kolejnym etapem włoskiej wizyty przywódcy Rosji, izolowanego na arenie międzynarodowej z powodu konfliktu na Ukrainie, będzie Rzym, gdzie Putin spotka się z nowym prezydentem kraju Sergiem Mattarellą. Po południu zostanie przyjęty przez papieża Franciszka. Włoscy watykaniści podkreślają, że tematem ich rozmowy będzie, oprócz sytuacji na Ukrainie, także sprawa wojny domowej w Syrii i prześladowań chrześcijan. Te dwie kwestie - zaznaczają - bardzo zbliżają Moskwę i Watykan. Ponadto przypomina się, że wpływowy przedstawiciel rosyjskiego patriarchatu Hilarion wyraził niedawno uznanie dla ""zrównoważonego i niezależnego"" stanowiska Watykanu w sprawie Ukrainy. - To uznanie ewidentnie podzielane z Kremlem - podkreśla dzisiaj komentator dziennika ""Corriere della Sera"". Twierdzi on, że z kolei w Watykanie pozytywnie oceniono wywiad, jakiego mediolańskiej gazecie w sobotę udzielił Putin. W długiej rozmowie podkreślił on, że Rosja nie prowadzi agresywnej polityki. Judy Dempsey twierdzi, że Andrzej Duda będzie prezentował ""twardsze"" stanowisko wobec Rosji, ale sceptycznie ocenia możliwości nowego prezydenta w zakresie działań UE wobec Moskwy oraz szans ""odbudowania"" Grupy Wyszehradzkiej. Ekspert Carnegie Europe radzi, by Duda, ""ze szczyptą rezerwy"" traktował słowa Władimira Putina o budowie ""konstruktywnych"" relacji między Warszawą i Moskwą. Publicysta Massimo Franco pisze, że prezydent Rosji pozostaje dla Stolicy Apostolskiej ""nieuniknionym rozmówcą"", uważanym wręcz za ""cennego"", zwłaszcza w kwestiach dotyczących terroryzmu islamskiego. - Dlatego mimo presji ze strony Stanów Zjednoczonych, rządu w Kijowie i niechętnej Europy, Watykan nadal nie wypowiada się przeciwko Rosji w kwestii ukraińskiej - zaznacza czołowy publicysta największej włoskiej gazety. Dodaje, że zwierzchnik ukraińskiego Kościoła greckokatolickiego abp Światosław Szewczuk ""bezskutecznie zabiegał o to, by Stolica Apostolska wystąpiła przeciwko Putinowi"". W tym kontekście przypomina się, że w maju w Londynie nuncjusz apostolski w Wielkiej Brytanii, wcześniej ambasador Watykanu w Moskwie arcybiskup Antonio Mennini oświadczył, że papież nigdy nie określił Putina mianem agresora. Takie stanowisko dominuje też w Watykanie - zauważają watykaniści w przeddzień oczekiwanego spotkania Franciszka z Putinem. Zaznaczają, że amerykańska dyplomacja radzi Stolicy Apostolskiej nie ufać rosyjskiemu prezydentowi i ostrzega przed rosyjską propagandą. Według USA Putin chce wykorzystać Kościół katolicki, by mieć go po swojej stronie - dodaje ""Corriere della Sera"". Lecz papież trzyma się od zawsze swej ""ostrożnej i autonomicznej strategii"" - zauważa włoski publicysta. Jego zdaniem celem nadrzędnym Watykanu jest niedopuszczenie do nowej zimnej wojny między USA i Rosją oraz do pogłębienia różnic między katolicyzmem i rosyjskim prawosławiem. Watykaniści oceniają, że prawdziwie ""zwycięskim"" krokiem Putina byłoby przekonanie patriarchatu moskiewskiego, aby zaprosił papieża do Rosji. Człowiek numer dwa w patriarchacie Hilarion będzie 20 czerwca w Watykanie, gdzie spotka się na pewno z sekretarzem stanu kardynałem Pietro Parolinem, a być może także z Franciszkiem. Kreml na razie wykluczył, aby sprawa takiej pierwszej wizyty głowy Kościoła katolickiego była tematem rozmowy papieża i prezydenta Rosji. Dominuje przekonanie, że najdelikatniejszym tematem ich dyskusji będzie kwestia ukraińska. Przypomina się, że kiedy w lutym Franciszek podczas audiencji generalnej powiedział, że na Ukrainie trwa ""budząca zgorszenie"" wojna między chrześcijanami, watykańskie biuro prasowe musiało potem w obliczu fali polemiki wydać komunikat, w którym wyjaśniło, że papież zawsze apeluje do wszystkich stron konfliktu o pokój. - Putin przyjeżdża do Włoch, by przerwać stan oblężenia i pokazać, że nie jest izolowany, skoro nawet papież chce go przyjąć - ocenia w komentarzu ""La Repubblica"". Włoskie media podały tuż przed przylotem rosyjskiego przywódcy, że być może znajdzie on czas także na towarzyskie spotkanie z byłym premierem Silvio Berlusconim, z którym jest zaprzyjaźniony.",Włoskie media komentują jutrzejszą wizytę Putina,
https://wiadomosci.onet.pl/swiat/ngo-na-wschodzie-ukrainy-zginelo-ok-1000-rosjan-w-tym-zolnierze/86d9p2,"NGO: na wschodzie Ukrainy zginęło ok. 1000 Rosjan, w tym żołnierze","Co najmniej 1000 Rosjan, w tym wielu żołnierzy, zginęło na wschodzie Ukrainy, gdzie od miesięcy trwa konflikt zbrojny między wspieranymi przez Moskwę separatystami a ukraińskimi siłami rządowymi - poinformowała rosyjska organizacja praw człowieka Memoriał.","- Mówimy tu nawet o 1000 zabitych; może być ich więcej - podkreślił przedstawiciel Memoriału Siergiej Kriwenko w rozmowie z niemiecką agencją prasową ""DPA"". Geopolityczna rywalizacja Rosji i Zachodu przybiera na sile za sprawą systemów sojuszy, budowanych przez oba ""obozy"", których celem jest zdobycie przewodniej roli na forum globalnym. Władze rosyjskie odpierają zarzuty prozachodniego rządu w Kijowie, jakoby na wschodzie Ukrainy u boku separatystów walczyły regularne rosyjskie jednostki wojskowe. Z sondażu przeprowadzonego przez niezależny ośrodek Centrum Lewady w Moskwie wynika, że według 26 proc. Rosjan na Ukrainie walczą rosyjscy żołnierze, a przeciwnego zdania jest 52 proc. Prezydent Rosji Władimir Putin w ostatnim czasie objął tajemnicą państwową liczbę żołnierzy poległych w czasie pokoju. Decyzję tę skrytykowali obrońcy praw człowieka, zdaniem których szef państwa chce w ten sposób zataić straty ludzkie poniesione na Ukrainie. Ponadto organizacje takie jak Memoriał i Komitet Matek Żołnierzy twierdzą, że rodziny poległych wojskowych często nie są informowane o okolicznościach ich śmierci.","NGO: na wschodzie Ukrainy zginęło ok. 1000 Rosjan, w tym żołnierze",
https://wiadomosci.onet.pl/swiat/putin-stosunki-rosji-z-ue-przechodza-powazna-probe/pqhlh,Putin: stosunki Rosji z UE przechodzą poważną próbę,"Prezydent Rosji Władimir Putin pogratulował Jean-Claude'owi Junckerowi wyboru na przewodniczącego Komisji Europejskiej, podkreślając, że Juncker obejmuje urząd w chwili, gdy stosunki Rosji z UE są poddawane poważnym próbom.","Informując o depeszy gratulacyjnej Putina do Junckera służba prasowa Kremla pisze, że prezydent Rosji wyraził nadzieję, iż mimo to ""stosunki Rosji i Unii będą się dalej aktywnie rozwijać w duchu wzajemnie korzystnego partnerstwa strategicznego"". Putin wyraził też przekonanie, że ""duży autorytet międzynarodowy, bogate doświadczenie polityczne i oddanie Junckera idei jedności Europy"" będą sprzyjać konstruktywnej pracy Komisji Europejskiej, a także rozszerzaniu relacji Rosji z UE. Stosunki Rosji z Zachodem, w tym z Unią Europejską, bardzo się pogorszyły w związku z kryzysem na Ukrainie. 18 marca prezydent Rosji podpisał traktat o aneksji ukraińskiego Krymu, czego nie uznała społeczność międzynarodowa. USA i UE wprowadziły też sankcje wobec szeregu rosyjskich osobistości i firm za wspieranie przez Rosję separatystów na wschodzie Ukrainy. Na szczycie pod koniec czerwca UE postawiła prorosyjskim separatystom ultimatum i zagroziła Rosji zaostrzeniem sankcji. Warunki ultimatum nie zostały w większości spełnione; jedyną konsekwencją wyciągniętą dotąd przez UE było rozszerzenie sankcji wizowych i finansowych na 11 prorosyjskich separatystów na Ukrainie. Ogółem w związku z kryzysem ukraińskim Unia objęła sankcjami 72 osoby. Jean-Claude Juncker został nowym przewodniczącym Komisji Europejskiej. Taką decyzję podjął dziś Parlament Europejski. W głosowaniu poparło go 422 europosłów. Przeciwko zagłosowało 250. Do wyboru na stanowisko Juncker potrzebował co najmniej 376 głosów. Podczas debaty poprzedzającej głosowanie poparcie dla kandydatury Junckera sygnalizowali liderzy największych frakcji w PE; poza chadekami, z których wywodzi się Juncker, byli to socjaldemokraci i liberałowie w PE. Podczas debaty Juncker był natomiast skrytykowany przez eurosceptyków m.in. za to, że reprezentuje ""brukselską Europę"" i eurokratów, a nie obywateli UE. Juncker był oficjalnym pretendentem do funkcji szefa KE z ramienia centroprawicowej Europejskiej Partii Ludowej (EPL), która wygrała majowe wybory do PE. Pod koniec czerwca został on nominowany na kandydata na szefa KE przez przywódców UE; przeciw były Wielka Brytania i Węgry. Premier Wielkiej Brytanii David Cameron uważa, że centroprawicowy polityk z Luksemburga, były premier tego kraju i były wieloletni szef eurogrupy, jest zwolennikiem zbyt głębokiej integracji UE i zarzuca mu, że nie podoła potrzebom reformowania Wspólnoty po myśli Londynu.",Władimir Putin,
https://wiadomosci.onet.pl/swiat/putin-ma-rozmawiac-19-pazdziernika-w-berlinie-o-kryzysie-ukrainskim/f8lcl3,Putin ma rozmawiać 19 października w Berlinie o kryzysie ukraińskim,"Prezydent Rosji Władimir Putin przybędzie 19 października do Berlina, by rozmawiać z przywódcami niektórych państw Unii Europejskiej i Ukrainy na temat rozwiązania kryzysu - powiedział w poniedziałek dziennikarzom w Stambule doradca przebywającego tam Putina.","Planuje się, że tego samego dnia Putin odwiedzi Paryż, choć prezydent Francji Francois Hollande zadeklarował, że może się z nim nie spotkać. Hollande potępił ""niedopuszczalne"" poparcie Putina dla ataków lotniczych w Syrii. Na razie nie jest jasne, czy Putin zamierza być w obu stolicach tego samego dnia.",Władimir Władimirowicz Putin,
https://wiadomosci.onet.pl/swiat/berlin-nie-wyklucza-w-przyszlosci-spotkania-z-putinem-ws-ukrainy/pxy1sn,Berlin nie wyklucza w przyszłości spotkania z Putinem ws. Ukrainy,"Berlin nie wykluczył spotkania w przyszłości ws. Ukrainy z udziałem prezydenta Rosji Władimira Putina, który nie został zaproszony na poniedziałkowe spotkanie w stolicy Niemiec kanclerz Merkel i prezydentów Francji i Ukrainy: Hollande'a i Poroszenki.","- Nie mogę wykluczyć ani potwierdzić, że dojdzie do takiego spotkania - powiedziała dziś cytowana przez AFP rzeczniczka niemieckiego rządu Christiane Wirtz. AFP podkreśla, że to oświadczenie pada w chwili, gdy wiadomo, iż prezydent Rosji nie został zaproszony do Berlina, gdzie w poniedziałek kanclerz Niemiec Angela Merkel, prezydent Francji Francois Hollande i prezydent Ukrainy Petro Poroszenko mają omawiać sytuację na Ukrainie. Dotychczas negocjacje takie toczyły się w formule tzw. czwórki normandzkiej, czyli z udziałem Ukrainy, Francji, Niemiec i Rosji. Wg cytowanej przez AFP rzeczniczki niemieckiego rządu rosnące napięcie i nasilające się akty przemocy na separatystycznym wschodzie Ukrainy wymagają ""formatu trójstronnego"", bez Rosji. AFP przypomina, że czwórka liderów nie siedziała przy jednym stole od podpisania w lutym porozumień mińskich, które miały służyć uregulowania konfliktu na wschodzie Ukrainy. Zaznacza, że politycy od tamtej pory rozmawiali jedynie przez telefon. Informując o planowanym na poniedziałek trójstronnym spotkaniu w Berlinie, minister spraw zagranicznych Francji Laurent Fabius powiedział wczoraj dziennikarzom, że ""operacje militarne (na wschodzie Ukrainy) muszą ustać, a broń musi zostać wycofana... Po drugie, trzeba ustalić warunki wyborów w Donbasie"".",Flaga Niemiec,
https://wiadomosci.onet.pl/swiat/rosja-poczeka-miesiac-na-uregulowanie-dlugu-ukrainy-za-gaz/99cjg,Rosja poczeka miesiąc na uregulowanie długu Ukrainy za gaz,"Rosja jest gotowa poczekać miesiąc na uregulowanie długu Ukrainy za gaz, po czym zażąda przejścia na system przedpłat - powiedział w czwartek prezydent Rosji Władimir Putin. Zaapelował do Zachodu, by włączył się w proces uregulowania tej sprawy.","Prezydent Rosji Władimir Putin powiedział w czwartek, że nie jest możliwe, by Unia Europejska wstrzymała zakup rosyjskiego gazu. Wyraził też zaniepokojenie z powodu trudności w tranzycie gazu przez terytorium Ukrainy. Ocenił, że tranzyt przez Ukrainę jest najbardziej niebezpiecznym elementem w systemie dostaw gazu do Europy. Putin: obniżenie cen ropy nie będzie krytyczne dla budżetu Rosji Prezydent Rosji Władimir Putin oświadczył, że obniżenie cen ropy z 90 do 85 dolarów za baryłkę nie okaże się ""krytyczne dla budżetu"" Rosji, choć - przyznał - mogłoby spowodować pewną szkodę.",,
https://wiadomosci.onet.pl/swiat/rosja-i-chiny-podpisaly-druga-umowe-gazowa-teraz-nadszedl-czas-plonow/8vbl9,"Rosja i Chiny podpisały drugą umowę gazową. ""Teraz nadszedł czas plonów""",Chiny i Rosja zacieśniły więzy energetyczne dzięki zawarciu drugiej ważnej umowy zmniejszającej zależność Rosji od Europy - porozumienie może do końca obecnej dekady zapewnić Chinom prawie jedną piątą potrzebnego gazu.,"Prezydent Rosji Władimir Putin i chiński prezydent Xi Jinping podpisali w niedzielę w Pekinie wstępne porozumienie dotyczące dostaw gazu; dzień później prezydent Barack Obama przyjechał do chińskiej stolicy na szczyt Rady Współpracy Gospodarczej Azji i Pacyfiku. Umowa jest nieco mniejsza od zawartego na początku tego roku (tuż zajęciu przez Rosję Krymu) porozumienia na kwotę 400 miliardów dolarów. Rosyjski koncern naftowy Gazprom negocjuje dostawy do Chin wynoszące aż 30 miliardów metrów sześciennych gazu rocznie z terenów Zachodniej Syberii w ciągu następnych 30 lat, poinformowano w niedzielę. Jednocześnie inny rosyjski producent Rosnieft zdecydował się sprzedać 10 procent udziałów syberyjskiego działu państwowemu China National Petroleum Corp. Eksport nowych dostaw do Azji zwiększa prawdopodobieństw zalania nadwyżką globalnych rynków energetycznych już na początku następnej dekady. W chwili rozpoczęcia dostaw Chiny wyprzedzą Niemcy i staną się największym rosyjskim rynkiem gazowym, ponieważ z powodu konfliktu na Ukrainie pogorszyły się stosunki ze Stanami Zjednoczonymi i Europą. Nadwyżka gazu będzie podobna do tego, co zdarzyło się w branży rudy żelaza, uważa Kenneth Courtis, prezes Starfort Holdings i były wiceprezes Goldman Sachs ds. Azji. Wtedy firmy wydobywcze zwiększyły produkcję mimo spadających cen, eliminując droższych dostawców. ""Podaż gazu pojawi się z każdej strony, w tym z Australii, Stanów Zjednoczonych, Kanady i Mozambiku"", napisał Courtis w e-mailu. Umowa ""spowoduje, że Rosja bardziej uzależni się od Chin, zarówno ekonomicznie, jak i politycznie"", powiedział Lin Boqiang, dyrektor Energy Economics Research Center przy uniwersytecie w Xiamen. - Chiny to prawdopodobnie jedyny kraj na świecie, który jest w stanie, zarówno pod względem finansowym, jak i rynkowym, wchłonąć ogromny rosyjski eksport na niezmienionym poziomie przez długi czas - powiedział Lin w poniedziałek w rozmowie telefonicznej. - To pozwala Putinowi pokazać Europie i Stanom Zjednoczonym, że Rosja nie będzie izolowana z powodu Ukrainy. Do 2020 roku obie umowy zapewnią Chinom prawie 17 procent wykorzystywanego przez kraj gazu, napisał w poniedziałkowym e-mailu Gordon Kwan, analityk Nomura Holdings w Hong Kongu. Rosja może zacząć sprzedawać Chinom gaz w ciągu czterech do sześciu lat w ramach umowy z CNPC, powiedział dziennikarzom w Pekinie Aleksiej Miller, prezes Gazpromu. - Wspólnie dbaliśmy o rozrost drzewa rosyjsko-chińskiej przyjaźni - powiedział Xi Jinping podczas niedzielnego spotkania z Putinem na forum ekonomicznym. - Teraz nadszedł czas plonów, czas zbierania owoców. Druga chińsko-rosyjska umowa nakłada presję na dostawców skroplonego gazu ziemnego, zwłaszcza w Australii, gdzie koszty budowy nowych fabryk są wysokie, powiedział w poniedziałkowej rozmowie telefonicznej Adrian Wood, analityk Macquarie Group Ltd. w Sydney. - Panuje przekonanie, że Chiny wesprą wszystkie te projekty, że popyt w Chinach jest nienasycony - powiedział Wood. - Podzielamy ten pogląd. To z pewnością zaważy na popycie, co w efekcie dla klientów oznaczać będzie ostrzejszą rywalizację. Wcześniejszą umowę między państwowym Gazpromem i jego chińskimi partnerami Putin nazwał ""epokową"". CNPC podpisał też wstępne porozumienie z Rosnieftem na przejęcie 10 procent udziałów działu Wankornieft. Rosja i Chiny rozważają też możliwość dostaw gazu z rosyjskiego Dalekiego Wschodu, powiedział Miller. Zgodnie z umową zawartą na początku roku Chiny, począwszy od 2018 roku, w ciągu 30 lat będą rocznie importowały z Rosji 38 miliardów metrów sześciennych gazu. Do 2020 roku gaz będzie stanowił ponad 10 procent chińskiej konsumpcji energii, obecnie jest to sześć procent, jak podaje chińska Komisja Rozwoju i Reform, organ odpowiedzialny za planowanie gospodarcze.",,
https://wiadomosci.onet.pl/swiat/putin-w-decyzji-opec-nie-ma-niczego-szczegolnego/1355v,Putin: w decyzji OPEC nie ma niczego szczególnego,"Prezydent Rosji Władimir Putin oświadczył dzisiaj, że jego kraj nie widzi niczego szczególnego w czwartkowej decyzji Organizacji Krajów Eksportujących Ropę Naftową (OPEC) o tym, że nie ograniczy wydobycia ropy naftowej, aby podnieść ceny surowca.","- Generalnie nas to urządza. Nie widzimy w tym niczego szczególnego - oznajmił Putin, podejmując w swojej rezydencji w Soczi nad Morzem Czarnym nowego prezesa francuskiego koncernu paliwowego Total Patricka Pouyanne, który zastąpił na tym stanowisku Christophe'a de Margerie, tragicznie zmarłego 21 października w katastrofie na lotnisku Wnukowo w Moskwie. - Przed nami zima. Jestem przekonany, że w pierwszym kwartale, w połowie (przyszłego) roku nastąpi równowaga na rynku - dodał. W czwartek 12 krajów zrzeszonych w OPEC podjęło w Wiedniu decyzję o utrzymaniu produkcji surowca na dotychczasowym poziomie, czyli 30 mln baryłek dziennie. Sprawiło to, że cena ropy Brent po raz pierwszy od ponad czterech lat zjechała do poziomu poniżej 75 dolarów za baryłkę. Według cytowanego przez dziennik ""Wiedomosti"" głównego ekonomisty Sbierbanku Jewgienija Gawrilenkowa ceną równowagi w tej chwili jest 80 USD za baryłkę. - Tyle ropa kosztowała zanim (amerykański bank centralny) Fed uruchomił program skupu aktywów. I do tego poziomu cena wróciła, gdy Fed zakończył ten program - oświadczył Gawrilenkow. 29 października Fed zdecydował o zakończeniu trzeciej rundy programu luzowania ilościowego (ang. Quantitative Easing - QE). Jest to niestandardowy sposób zachęcania banków do wprowadzania większej ilości pieniędzy do gospodarki. Bank centralny kupuje od banków papiery wartościowe (w przypadku USA obligacje rządowe i obligacje zabezpieczone hipotekami - MBS), płacąc ""elektronicznymi pieniędzmi"", które wcześniej nie istniały. Te nowe pieniądze powiększają rezerwy banków, co ma je zachęcić, by udzielały więcej kredytów. Założeniem jest, że banki wykorzystają nowe pieniądze do kupna aktywów, które zastąpią aktywa sprzedane bankowi centralnemu. Powoduje to wzrost kursów akcji i obniżenie stóp procentowych, co z kolei stymuluje inwestycje. Prezes Rosnieftu, największego koncernu naftowego w Rosji, Igor Sieczyn nie wykluczył w piątek, że cena ropy spadnie do 60 dolarów lub poniżej tego poziomu. - Cena 60 dolarów też nas urządza. Jednak wtedy będziemy zmuszeni do odłożenia niektórych kosztownych programów - oznajmił. Zdaniem Sieczyna, którego przytaczają także ""Wiedomosti"", ""obecna sytuacja na rynku nie wymaga nadzwyczajnych kroków"". ""Nie dzieje się nic nadzwyczajnego"" - ocenił. Szef Rosnieftu oświadczył, że spadek ceny do poziomu poniżej 60 USD nie spowoduje zmniejszenia wydobycia w Rosji. Rosnieft utrzymuje, że wydobycie baryłki ropy kosztuje koncern 4 dolary. Z kolei Łukoil oznajmił, że opłacalność wydobycia gwarantuje mu cena 25 USD. Analitycy komercyjnego Alfa-Banku szacują, że spadek ceny baryłki ropy o 10 dolarów rocznie powoduje zmniejszenie wpływów eksportowych Rosji o 30 mld USD. Prowadzi też do osłabienia rosyjskiej waluty o 1,5-2 ruble za dolara. Skutkiem jest również spadek PKB o 0,4-0,8 proc. Minister finansów Rosji Anton Siłuanow przewiduje, że średnia roczna cena ropy przez dłuższy czas będzie się utrzymywać na poziomie 80-90 dolarów. Siłuanow oświadczył, że rząd musi skorygować budżet na najbliższe lata, biorąc za punkt wyjścia cenę 80 USD. Uchwalony w tych dniach przez Dumę Państwową i zatwierdzony przez Radę Federacji budżet na 2015 rok oraz okres planowy 2016-17 opiera się na prognozie, że średnia cena ropy w tych latach wyniesie 100 dolarów. Wpływy ze sprzedaży ropy naftowej i gazu ziemnego stanowią ponad połowę dochodów budżetu Rosji.",Putin: w decyzji OPEC nie ma niczego szczególnego,
https://wiadomosci.onet.pl/swiat/putin-awansowal-sedziego-ktory-posmiertnie-osadzil-magnitskiego/d86vd,"Putin awansował sędziego, który pośmiertnie osądził Magnitskiego","Sędzia Twerskiego Sądu Rejonowego w Moskwie Igor Alisow, który w lipcu osądził nieżyjącego Siergieja Magnitskiego, doczekał się awansu - na mocy dekretu prezydenta Rosji Władimira Putina został powołany na sędziego Moskiewskiego Sądu Miejskiego.","Poinformował o tym dzisiaj fundusz inwestycyjny Hermitage Capital Management (HCM), dla którego pracował ten zamęczony w jednym z moskiewskich więzień prawnik. HCM ocenił dekret Putina jako ""demonstracyjną akceptację"" ze strony rosyjskiego prezydenta dla postępowania Alisowa w ""średniowiecznym procesie nad martwym człowiekiem"". Hermitage Capital Management zwrócił uwagę, że to nie pierwsza taka decyzja Putina. - Tuż po zabójstwie Magnitskiego zdemaskowani przez niego funkcjonariusze MSW też zostali awansowani na wyższe stanowiska i stopnie - oświadczył fundusz. W lipcu Twerski Sąd Rejonowy uznał Magnitskiego i dyrektora generalnego HCM, Williama Browdera, za winnych unikania płacenia podatków na sumę ponad 522 mln rubli (ponad 16,5 mln dolarów). Browdera, obywatela Wielkiej Brytanii, sąd skazał zaocznie na karę 9 lat pozbawienia wolności w kolonii karnej. Magnitskiemu kary nie wymierzył ""w związku z jego śmiercią"". Magnitskiego, który był zaangażowany w walkę z korupcją w Rosji, zatrzymano w 2008 r. w ramach śledztwa przeciwko HCM, kiedyś największemu funduszowi inwestycyjnemu w Rosji. Browderowi, który także piętnował korupcję w dużych firmach rosyjskich, w roku 2005 zakazano wjazdu do Rosji, powołując się na względy bezpieczeństwa narodowego. Później zakaz ten cofnięto. W 2007 r. w biurze HCM przeprowadzono rewizję. Skonfiskowane wówczas dokumenty - jak twierdzi fundusz - wykorzystano do przejęcia spółek, z którymi on współpracował. Magnitskiego aresztowano, gdy podczas przesłuchania wskazał funkcjonariuszy MSW Rosji zamieszanych w przejęcia spółek. Prawnik oskarżył ich o zagarnięcie z budżetu państwa równowartości 230 mln dolarów. Magnitski zmarł 16 listopada 2009 r. w więzieniu Matrosskaja Tiszyna w Moskwie; wcześniej przez prawie rok był przetrzymywany w innym stołecznym więzieniu - Butyrki. W ocenie ekspertów z zakresu medycyny sądowej 37-letniemu Magnitskiemu podczas jego pobytu w więzieniu nie udzielono należytej pomocy lekarskiej, co skutkowało tym, że nie wykryto u niego we właściwym czasie chorób chronicznych, m.in. cukrzycy i żółtaczki, na które cierpiał, a w konsekwencji nie podjęto leczenia. Pracodawcy prawnika i obrońcy praw człowieka utrzymują, że w dniu śmierci został on ciężko pobity przez strażników więziennych. Stany Zjednoczone i Unia Europejska domagają się od Kremla wyjaśnienia okoliczności śmierci Magnitskiego. Przed rosyjskim sądem stanął dotąd tylko jeden funkcjonariusz państwowy - były zastępca naczelnika Butyrek, Dmitrij Kratow - którego obwiniano o przyczynienie się do śmierci prawnika. Ostatecznie został on uniewinniony. W kwietniu rząd USA ogłosił tzw. listę Magnitskiego - wykaz osób objętych przez Stany Zjednoczone sankcjami za łamanie praw człowieka. Na liście tej znalazło się 18 rosyjskich urzędników państwowych. Oprócz tej ujawnionej listy istnieje też lista poufna. W odwecie Rosja ogłosiła swoją listę 18 Amerykanów, którym zakazała wjazdu na swoje terytorium, i również sporządziła drugi, niejawny wykaz. Amerykańska lista jest wynikiem uchwalenia w ub. r. przez Kongres USA ""ustawy Magnitskiego"". Przewiduje ona karanie zakazem wjazdu do USA oraz zamrożeniem aktywów rosyjskich funkcjonariuszy współodpowiedzialnych za śmierć prawnika. Odnosi się także do innych urzędników podejrzanych o łamanie praw człowieka.",RUSSIA-NETHERLANDS-DIPLOMACY,
https://wiadomosci.onet.pl/swiat/putin-consulting/2ktwp,Putin Consulting,"Kuzyn prezydenta Rosji Władimira Putina otworzył w Londynie firmę o chwytliwej nazwie Putin Consulting, która potencjalnym klientom obiecuje ""specjalną ochronę"" ich inwestycji w Rosji.","Zanim zajął się biznesem, 36-letni Roman Putin był agentem Federalnej Służby Bezpieczeństwa (FSB), bezpośredniej następczyni KGB. We wpisie zamieszczonym w środę na Facebooku wyjaśniał, że chce wykorzystać znane nazwisko i ""bliskie związki z przywództwem kraju"", by ściągać potencjalnych klientów. Lecz już w piątek dwie nieufne pracownice biura firmy, mieszczącego się w piwnicach nieco zaniedbanego budynku w zabudowie szeregowej, wydawały się koncentrować głównie na unikaniu pytań, zamiast promowaniu usług nowej firmy. - To tylko siedziba firmy - mówiła jedna z nich, blokując drzwi do L.A.S. International Services, adresu przypisanego Putin Consulting. W pięciopiętrowym budynku przy Tottenham Court Road w centrum Londynu mieszczą się firmy z branży filmowej, biura geodetów i firmy consultingowe. Kobiety poradziły, by wszelkie zapytania kierować do Moskwy - nie sprecyzowały jednak do kogo, nie podały też żadnych danych kontaktowych. Roman Putin jest synem Igora, wuja prezydenta Rosji. Po ukończeniu akademii wojskowej w Petersburgu - mieście rodzinnym Władimira Putina - służył w FSB, następnie był doradcą gubernatora obwodu riazańskiego ds. bezpieczeństwa regionu. Ostatnio został przedsiębiorcą, choć nadal zajmuje stanowisko w ministerstwie spraw wewnętrznych - jest dyrektorem Centrum Wychowania Patriotycznego. Z jego strony na Facebooku można się dowiedzieć, że mieszka w Moskwie. ""Roman Putin podjął się ważnej misji poprawienia klimatu inwestycyjnego w Rosji i ściągnięcia bezpośrednich inwestycji do rosyjskiej gospodarki"", głosi komunikat na stronie internetowej Putin Consulting. ""Naszym celem jest ułatwianie klientom wejścia na rosyjski rynek oraz minimalizowanie barier transakcyjnych i administracyjnych"". Gleb Pawłowski, były współpracownik Kremla, wątpi w kwalifikacje Romana Putina jako przedsiębiorcy. - Nigdy o nim nie słyszałem. Dziś dobrze mieć na nazwisko Putin, dlatego nie wiadomo, kto jest prawdziwym krewnym prezydenta, a kto nie - mówi.",,
https://wiadomosci.onet.pl/swiat/putin-wypowiada-wojne-firmom-z-rajow-podatkowych/80sde,Putin wypowiada wojnę firmom z rajów podatkowych,"Prezydent Rosji Władimir Putin zapowiedział szereg posunięć w celu rozprawienia się ze spółkami zarejestrowanymi w rajach podatkowych i tam się rozliczającymi. Uważa, że wobec dochodów takich firm winien być stosowany rosyjski system podatkowy.","- Dochody firm, które są zarejestrowane w rajach podatkowych, lecz należą do rosyjskiego właściciela - ostatecznego beneficjenta - winny być opodatkowane według naszych zasad, a podatki powinny trafiać do rosyjskiego budżetu - powiedział Putin w dorocznym orędziu wygłoszonym na Kremlu do Zgromadzenia Federalnego, czyli dwóch izb parlamentu Rosji: wyższej - Rady Federacji i niższej - Dumy Państwowej. Rosyjskie spółki, zarówno małe, jak i duże, od lat rejestrowały się w takich krajach, jak Cypr czy Luksemburg, by uniknąć ryzyka nieprzewidywalnych praktyk prawnych i podatkowych w Rosji - pisze agencja Associated Press. Putin twierdzi, że zarejestrowane poza granicami firmy, które działają w Rosji i z których działania zyski czerpią rosyjscy beneficjenci, muszą zostać zobowiązane do płacenia podatków w Rosji. Firmy te nie będą mogły brać udziału w zamówieniach publicznych, nie będą mogły też korzystać ze wsparcia finansowego z budżetu - pisze AP i przypomina, że Kreml wydał miliardy z funduszu ratunkowego w roku 2008, by wesprzeć giganty przemysłowe, w tym spółkę aluminiową Rusal, zarejestrowaną na Cyprze. Czołowi biznesmeni twierdzą, że byliby skłonni porzucić zagraniczne rejestracje, gdyby tylko Rosja wprowadziła rzeczywiste reformy systemu sądownictwa i egzekwowania prawa. Połowa 50 mld dolarów, które rosyjskie firmy inwestują każdego roku, trafia do rajów podatkowych, co Putin nazywa ""transferem kapitałów, które powinny pracować w Rosji"".",Prezydent Rosji,
https://wiadomosci.onet.pl/swiat/putin-widzi-szanse-na-rozwiazanie-sporu-nuklearnego-z-iranem/d2v0d,Putin widzi szanse na rozwiązanie sporu nuklearnego z Iranem,"Prezydenci Rosji i Iranu, Władimir Putin i Hasan Rowhani, rozmawiali dziś telefonicznie; przywódca Rosji przekazał irańskiemu prezydentowi, że widzi ""realną szansę"" na rozwiązanie sporu wokół programu nuklearnego Teheranu - poinformował Kreml.","- W kontekście irańskiego programu nuklearnego Władimir Putin podkreślił, że w tym momencie pojawiła się realna szansa znalezienia rozwiązania tego długotrwałego problemu - głosi komunikat. Obaj politycy rozmawiali też o konflikcie w Syrii. Wyrazili poparcie dla planowanej międzynarodowej konferencji w Genewie, która ma być zwołana w celu uregulowania konfliktu, trwającego od ponad 2,5 roku. Putin i Rowhani rozmawiali na dwa dni przez kolejnym spotkaniem negocjatorów z Iranu i tzw. grupy 5+1 (USA, Chiny, Rosja, Francja, Wielka Brytania i Niemcy) dotyczącym irańskiego programu nuklearnego. Mocarstwa zachodnie podejrzewają Iran, że jego program atomowy, oficjalnie służący rozbudowie potencjału energetycznego, służy też do produkcji broni nuklearnej. Teheran odrzuca te oskarżenia, ale w ostatnim okresie zadeklarował gotowość do rozmów na ten temat.",Władimir Putin (Fot. AFP),
https://wiadomosci.onet.pl/swiat/independent-saakaszwili-ostrzega-przed-agresja-rosji-na-kraje-baltyckie/xl5ceg,"""Independent"": Saakaszwili ostrzega przed agresją Rosji na kraje bałtyckie","- Putin powiedział mi kiedyś trzy najważniejsze rzeczy: po pierwsze, uczynimy Gruzję podobną do Cypru Północnego, po drugie, Ukraina to nie kraj, a terytorium, a po trzecie - kraje bałtyckie nie są zdolne do obrony - powiedział w ""The Independent"" Micheil Saakaszwili, potwierdzając przy okazji słowa wypowiedziane niegdyś przez Radosława Sikorskiego w rozmowie z ""Politico"".","Objęcie przez Micheila Saakaszwilego - ""wroga Putina"", jak nazywa go ""The Independent"" - pozycji gubernatora Odessy ma przypominać, że jednym z największych zagrożeń, nie tylko dla Ukrainy, ale także dla innych regionów Europy Wschodniej, jest zaczepna polityka zagraniczna prowadzona przez Władimira Putina - pisze w dzisiejszym wydaniu dziennik. Znaczna część pierwszego odcinka wywiadu brytyjskiej gazety z Saakaszwilim poświęcona jest jego oskarżeniom pod adresem prezydenta Rosji Władimira Putina. Saakaszwili uważa, że ""obsesją Putina"" jest ""testowanie NATO"" i że Rosja nie zawaha się przed zaatakowaniem państw bałtyckich. Byłego prezydenta Gruzji ""Independent"" określa jako ""wroga Putina"". Saakaszwili w wywiadzie zapewnia, że niechęć przywódcy Rosji do niego jest związana z tym, że Gruzja ""przeciwstawiła się wyobrażeniom Putina, o tym, jaki powinien być świat postsowiecki"". - Myślę, że wciąż martwi się on Ukrainą, ponieważ jeśli Ukrainie się uda, to wszystko wokół niego się zawali - mówi Saakaszwili o prezydencie Rosji. Dla nowego gubernatora Odessy jasne jest, że kolejnym celem agresywnej polityki zagranicznej Putina będą dalsze kraje ościenne, w tym także państwa bałtyckie: - Przewidziałem, że Ukraina będzie następna już w 2008 - mówi Saakaszwili, odnosząc się do inwazji rosyjskiej w Osetii Południowej. - Nie ma takiej możliwości, żeby państwa bałtyckie nie były następne. Nie ma możliwości, że nie wejdą [Rosjanie] ponownie do Gruzji czy Azerbejdżanu - powiedział ""Independentowi"" Saakaszwili. Jako gubernator obwodu odeskiego Saakaszwili stoi na czele nie tylko samego miasta portowego z około milionem mieszkańców, ale większego i strategicznie ważnego regionu - zauważa ""Independent"". Przypomina, że napięcia w Odessie zaostrzyły się, gdy w zeszłym roku w podpalonym budynku związków zawodowych zginęło ponad 40 prorosyjskich demonstrantów. ""Niektórzy obawiali się, że to wydarzenie może być użyte jako pretekst przez Rosję do interwencji, podobnie jak było to wtedy, gdy zajęła ona Krym"" - pisze ""Independent"". Dodaje, że Saakaszwili obiecał dalsze śledztwo oraz upamiętnienie w sposób trwały ofiar tragedii. ""Jednak jego główną strategią na rzecz zapewnienia Odessie bezpieczeństwa przed Rosją jest dążenie do wyeliminowania korupcji i wszechobecnej w Odessie mafii, podobnie jak uczynił to w Gruzji"" - twierdzi dziennik. Wskazuje, że pod rządami Saakaszwilego Gruzja znalazła się na ósmym miejscu w rankingach ułatwień dla biznesu. Zarazem przypomina, że w Gruzji Saakaszwili został oskarżony o nadużycia władzy i na Ukrainie ""schronienia"" udzielił mu prezydent Petro Poroszenko. ""Dla rządu w Kijowie (...) stojącego w obliczu głęboko zakorzenionej korupcji i grupy potężnych oligarchów wybór (Saakaszwilego) był oczywisty"" - ocenia ""Independent"". - Zmiana fundamentów gospodarki w rosyjskojęzycznym regionie daje nam szansę na zniszczenie korupcji - mówi były prezydent Gruzji w wywiadzie. Według niego wykorzenienie korupcji byłoby podważeniem planów prezydenta Rosji. - Putin mówi, że tylko brutalna siła może utrzymać razem kraje poradzieckie. Zreformowana, rozwijająca się Odessa byłaby zakwestionowaniem tego - tłumaczy polityk. Na Ukrainie powraca idea Intermarium, czyli tzw. Międzymorza. Jak czytamy, ma to być odpowiedź na agresywne zachowania Rosji na arenie międzynarodowej i jej ekspansjonistyczne dążenia Według ""Independenta"" Saakaszwili już ""zrobił wrażenie"" jako nowy gubernator. Publicznie pouczał lokalnych prokuratorów, że tkwią w bandyckich układach, a nagranie wideo z tym wystąpieniem obejrzały miliony ludzi. Saakaszwili także ogłosił ""politykę otwartego nieba nad Odessą"", deklarując: ""oligarchowie mogą mieć swoje linie lotnicze, ale nie mogą oczekiwać, że pozwolę im na monopol"".",Saakaszwili (pośrodku) wita się z mieszkańcami Odessy,
https://wiadomosci.onet.pl/politico/putin-rap-i-nocne-wilki-rosja-swietuje-piata-rocznice-aneksji-krymu/svwm8f4,"Putin, rap i Nocne Wilki: Rosja świętuje piątą rocznicę aneksji Krymu","Podczas wizyty Władimira Putina w Symferopolu nie brakowało powiewających flag i entuzjastycznych tłumów, ale w Moskwie obchodów rocznicy aneksji Krymu w tym roku nie było, pisze dla POLITICO Marc Bennetts.","Wśród morza rosyjskich flag Władimir Putin wkroczył na scenę i zawołał: ""Jesteśmy razem"", a następnie zaintonował okrzyk podchwycony przez tysiące zgromadzonych: ""Rosja! Rosja!"". Putin odwiedził Symferopol, największe miasto na Krymie, by uczcić piątą rocznicę aneksji przez Kreml tego czarnomorskiego półwyspu. W wyniku owego nieoczekiwanego posunięcia Moskwy, stosunki pomiędzy Rosją a Zachodem stały się najgorsze od końca zimnej wojny. Jego krótkie pojawienie się na koncercie, na którym grały prokremlowskie zespoły rockowe i raperzy, było kulminacją czterodniowych obchodów na Krymie. Nie mogło na nich zabraknąć Nocnych Wilków, cieszącego się złą sławą prorządowego gangu motocyklowego, a także pokazu rosyjskiego sprzętu wojskowego w Sewastopolu, drugim co do wielkości mieście półwyspu i potężnej bazie morskiej. Od rana w oczekiwaniu na przyjazd Putina centrum Symferopola było zamknięte. Snajperzy ze służb specjalnych zajęli pozycje na dachach by kontrolować główny plac miasta, zdominowany przez pomnik Włodzimierza Lenina. To tam miał odbyć się koncert. – Sprawy idą ku lepszemu. Krym rozwija się szybko – mówi Oleg Babanin, elektryk. – Nie żałuję przyłączenia do Rosji, nawet jeżeli standard życia nie podniósł się znacząco – wtóruje mu Tatiana Bodrowa, gospodyni domowa. Oboje przyznają, że głosowali w kontrowersyjnym referendum, które zaowocowało aneksją przez Moskwę Krymu, w większości rosyjskojęzycznego półwyspu, który w 1954 roku został podarowany Ukrainie, ówczesnej republice w składzie ZSRR, przez sowieckiego przywódcę Nikitę Chruszczowa. Polecamy: POLITICO w oryginale - Wali się strategia Theresy May w sprawie brexitu Po rozpadzie ZSRR w 1991, Krym stał się integralną częścią Ukrainy, a rosyjską aneksję, która łamie zasady nienaruszalności granic, uznało tylko kilka państw, takich jak Syria czy Korea Północna. W reakcji na nią, państwa zachodnie nałożyły na Rosję sankcje gospodarcze. Obok głównych obchodów w Symferopolu rodziny ustawiały się do zdjęcia obok naturalnej wielkości pomnika ""zielonych ludzików"" – rosyjskich żołnierzy bez dystynkcji – którzy kierowali przejęciem Krymu. Na pomniku z brązu, który przedstawia małą dziewczynkę wręczającą kwiaty żołnierzowi w pełnym rynsztunku bojowym, znajduje się tablica, która głosi: ""Od wdzięcznych mieszkańców Krymu"". Miejscowi mówią, że są szczęśliwi mogąc być częścią Rosji. Kreml twierdzi, że od czasu aneksji wpompował w Krym 13,5 miliarda euro – więcej niż w jakikolwiek inny region znajdujący się pod jego kontrolą. Analitycy uważają, że inwestycje te mają zagwarantować, że mieszkańcy Krymu pozostaną szczęśliwi pod rosyjskim panowaniem. Kreml, kosztem blisko sześciu miliardów euro zbudował również 19-kilometrowy most i 250 kilometrów autostrady, łączącej Krym z rosyjskim interiorem. Podczas wizyty na Krymie Putin oficjalnie otworzył dwie elektrownie, jedną w Symferopolu i drugą w Sewastopolu. Rosyjski prezydent podkreślił, że ich budowa to ważny krok na drodze do zapewnienia Krymowi bezpieczeństwa energetycznego i dodał, że elektrownie będą produkować dość energii, by zaspokoić 90 procent lokalnego zapotrzebowania na elektryczność. Nie wszyscy na Krymie są zadowoleni. Krytycy oskarżają Kreml o rzucenie na półwysep potężnych sił bezpieczeństwa, które mają tłumić wszelki opór. Przeciwnicy rosyjskiej władzy, w tym etniczni Ukraińcy, krymscy Tatarzy i Rosjanie, którzy pozostają lojalni wobec Kijowa, opisują atmosferę strachu. – Kiedy byliśmy częścią Ukrainy, nikt nie wymagał ode mnie demonstracji patriotyzmu – mówi Siergiej, były oficer Armii Czerwonej, który wolał pozostać anonimowy w obawie przed możliwymi represjami. – Za to dziś na Krymie codziennie musisz krzyczeć, jakim wielkim jesteś patriotą. – Zamienili Krym w mini Związek Radziecki – mówi ściszając głos. – Szpicle są wszędzie. Najbardziej zapewne cierpią krymscy Tatarzy, muzułmańska grupa etniczna stanowiąca około 12 procent z liczącej 2,3 miliona ludzi populacji półwyspu. Masowo deportowani przez Stalina do Azji Środkowej w 1944 roku, mogli wrócić do swojej ojczyzny dopiero pod koniec lat 80-tych, kiedy system komunistyczny zaczął się sypać. Pamięć krzywd doznanych ze strony Moskwy sprawia, że wielu krymskich Tatarów należy do najgłośniejszych przeciwników rosyjskiego panowania. Według Human Rights Watch od 2014 roku kilkunastu krymskich Tatarów zniknęło w tajemniczych okolicznościach. Sześciu z nich znaleziono potem martwych. Najbardziej spektakularny przypadek dotyczył 39-letniego Reshata Ametowa, który został zapakowany do samochodu w marcu 2014 roku, prawdopodobnie przez członków prorosyjskiej bojówki paramilitarnej. Prawie dwa tygodnie później jego skute kajdankami ciało znaleziono w lesie. Uprowadzenie Ametowa, które miało miejsce w biały dzień, zostało sfilmowane przez przypadkowego przechodnia, a nagranie wrzucono na YouTube. Nikt jednak nie został pociągnięty do odpowiedzialności za morderstwo. Pod koniec ubiegłego roku funkcjonariusze rosyjskiej służby bezpieczeństwa aresztowali Edema Bekirowa, krymskiego Tatara, cierpiącego na liczne schorzenia, w tym cukrzycę i problemy z sercem, pod zarzutem przemytu broni i materiałów wybuchowych. Zwolennicy Bekirowa mówią, że zarzuty są absurdalne, biorąc pod uwagę, że 58-letni agronom ma sztuczną nogę i porusza się o kulach. – Zrobiono to, by zastraszyć ludzi – mówi Zair Smedlia, znany działacz tatarski podczas wywiadu udzielonego w Krasnogwardiejskoje, niewielkim miasteczku w pobliżu Symferopola. – Rosyjskiej siły bezpieczeństwa chciały pokazać, że nikt nie może liczyć na zmiłowanie. To taktyka w stylu Gestapo. Smedlia mówi również, że krymscy Tatarzy stosują pokojowy opór wobec rosyjskiej władzy. – Wiemy, że jeżeli chwycimy za broń, da to Kremlowi pretekst, by przeprowadzić wobec nas operację militarną na pełną skalę. Nie tylko na Krymie zajęcie przez Rosję ukraińskiego terytorium uruchomiło głębokie podziały. Aneksja, opisywana przez prokremlowskich polityków jako akt historycznej sprawiedliwości, wywołała w Rosji falę patriotycznej euforii, która wywindowała popularność Putina do nienotowanego wcześniej poziomu. W ciągu kilku tygodni od pojawienia się ""zielonych ludzików"" na Krymie, Rosja wysłała żołnierzy na wschodnią Ukrainę, by wspomóc tamtejszych separatystów. W tej rozgrzanej atmosferze Putin zaatakował krytyków Kremla, nazywając ich ""narodowymi zdrajcami"", a państwowe media zaczęły określać opozycyjnych polityków mianem ""piątej kolumny"" opłacanej przez zachodnie służby wywiadowcze. – Krym wywołał głęboki podział w społeczeństwie – mówi Ilja Ponomariow, jedyny rosyjski deputowany, który w 2014 roku głosował przeciwko aneksji. Ponomariow wspomina, że atmosferę polityczną najlepiej podsumowuje reakcja jego kolegi z Dumy, Aleksieja Mitrofanowa. – Mitrofanow próbował chwycić mnie za rękę, kiedy sięgałem do guzika do głosowania – mówi Ponomariow, który mieszka obecnie na Ukrainie. – Krzyczał: ""Nie rób tego, zostaniemy ukarani! Zobaczą, że widzieliśmy, że zamierzasz zagłosować przeciw, ale nie powstrzymaliśmy cię!"". Komentarza Mitrofanowa, który w 2014 roku uciekł z Rosji po tym, jak oskarżono go o oszustwo, nie udało się uzyskać. Choć na Krymie nie brakowało powiewających flag, władze w Moskwie po raz pierwszy zerwały z tradycją urządzania politycznych masówek dla uczczenia rocznicy aneksji. Prokremlowscy politycy tłumaczą to powszechnym przekonaniem, że Rosji udało się scementować swoją władzę nad półwyspem. – Nastrój się zmienił – mówi Walery Fadiejew, członek rosyjskiej Izby Publicznej, która doradza rządowi. – Krym stał się częścią codziennego życia i przestał być kwestią polityczną. Analitycy sugerują jednak, że rosnące niezadowolenie z ekonomicznych kosztów aneksji Krymu, a także kampanii militarnej, którą Rosja prowadzi w Syrii, jest prawdopodobną przyczyną, dla której Kreml nie zdecydował się na zorganizowanie w tym roku tryumfalnej defilady na Placu Czerwonym. – W minionym roku socjologowie zaczęli słyszeć w grupach fokusowych, że Krym kosztuje nas za dużo i że generalnie wydajemy za dużo na zagraniczne awantury militarne – mówi Jekaterina Schulmann, politolożka z Moskwy. Te obawy, dodaje Schulmann, znalazły odzwierciedlenie w niedawnym orędziu Putina do narodu, w którym skupił się on niemal wyłącznie na sprawach krajowych. – Choć przemówienie zapowiadało całkiem szczodre wydatki socjalne, to niemal nie przełożyło się na wyniki sondaży. Może być tak, że ludzie przyzwyczaili się myśleć, że władza nie przejmuje się ich losem – powiedziała.  Według sondażu opinii publicznej opublikowanego w ubiegłym tygodniu przez moskiewską Public Opinion Foundation, obecnie jedynie 39 procent Rosjan postrzega pozytywnie zajęcie Krymu – to spadek o 28 punktów procentowych od 2014 roku. W przedziale wiekowym 18-30 lat, tylko 24 procent uważa, że aneksja Krymu była dobra dla Rosji. Sondaż nakłada się na stały spadek zaufania do Putina, które deklaruje obecnie jedynie 33 procent badanych, czyli najmniej od 13 lat. Jednym z powodów jest powszechne niezadowolenie z powodu kontrowersyjnej ustawy podwyższającej wiek emerytalny o pięć lat. Choć początkowo sankcje Zachodu przeciw Rosji w związku z jej działaniami na Krymie były słabe, to stopniowo stawały się one coraz bardziej dotkliwe. Zaostrzano je między innymi z powodu operacji militarnych Kremla we wschodniej Ukrainie i rzekomej ingerencji w amerykańskie wybory prezydenckie w 2016 roku. Analitycy z Bloomberg Economics szacują, że od czasu aneksji sankcje spowodowały skurczenie się rosyjskiej gospodarki o sześć procent. (Ich zdaniem dodatkowe cztery procent odpadło z powodu tąpnięcia światowych cen ropy, głównego towaru eksportowego Rosji). Federica Mogherini, szefowa unijnej dyplomacji, napisała w oświadczeniu, że Unia będzie nadal potępiać Rosję za ""łamanie prawa międzynarodowego na Krymie"". Skrytykowała również ""systematyczne łamanie praw człowieka"" przez Rosję wobec Tatarów Krymskich. W ubiegłym tygodniu USA, Kanada i UE nałożyły nowe sankcje na kilkunastu rosyjskich polityków oraz firm w związku z ""agresją"" Kremla na Ukrainie. Jednak pomimo narastających problemów ekonomicznych Rosji Putin podkreśla, że sprawa Krymu nie podlega negocjacji. Zaś analitycy mówią, że nawet kiedy rządy Putina dobiegną końca, jego następca lub następczyni ryzykowałby łatkę ""zdrajcy"", gdyby zdecydował się zwrócić półwysep Ukrainie. – W Rosji nie ma oczekiwań, że w dającej się przewidzieć przyszłości Zachód zdejmie sprawę Krymu z agendy – mówi Fiodor Łukjanow, szef rosyjskiej Rady ds. Polityki Zagranicznej i Obronnej. – Nie ma więc nawet pomysłu, by zacząć o tym rozmawiać. Marc Bennetts jest dziennikarzem mieszkającym w Moskwie i autorem książki “Zrujnuję im życie: Wojna Putina z rosyjską opozycją” (Oneworld, 2016).",Władimir Putin na Krymie,
