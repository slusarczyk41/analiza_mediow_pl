https://wiadomosci.onet.pl/kraj/wielkopolska-pomylka-radnych-przyjeli-sprzeciw-wobec-deklaracji-lgdp/hxveqs8,Wielkopolska: radni gminy przyjęli stanowisko przeciwko... LGDP i gender,"Nie, to nie jest błąd redakcji, a radnych gminy Szczytniki w Wielkopolsce, którzy przyjęli stanowisko przeciwko LGDP i gender. Stało się to kilka miesięcy temu, ale z uwagi na błąd w tytule, aktywiści monitorujący uchwały wymierzone w LGBT+ odkryli ją dopiero teraz. Co autorzy mieli na myśli?","Rada Gminy Szczytniki składa się z polityków Prawa i Sprawiedliwości oraz Polskiego Stronnictwa Ludowego. W maju 2019 r. na sesji zjawił się komplet radnych i cała piętnastka zagłosowała za przyjęciem stanowiska przeciwko LGDP i gender. Nikt ze zgromadzonych nie miał uwag, chociaż tytuł z błędem wyświetlał się na tablicy. Wszyscy podnieśli ręce i stanowisko zostało przyjęte. Kuba Gawron to aktywista z Rzeszowa, który śledzi uchwały przeciwko ""ideologii"" LGBT+ przyjmowane przez samorządy. Do tej pory podobne dokumenty przyjęło ponad 60 miast, gmin, powiatów i samorządów wojewódzkich. Wielkopolska wydawała się jednak wolna od tych deklaracji. Niestety do czasu. Kuba Gawron przeoczył stanowisko radnych gminy Szczytniki, przez błąd. Tytuł stanowiska z błędem pojawił się na sesji, a także w jej harmonogramie. Dokument można znaleźć na oficjalnej stronie gminy już z prawidłowym sformułowaniem LGBT. ""Ideologia LGBT i gender podważają autorytet rodziny, szkoły oraz kwestionują prawo naturalne, poparte wiedzą naukową i psychologiczną"" - czytamy w treści uchwały. Poniżej znalazła się deklaracja, że gmina w realizacji swoich zadań publicznych będzie ""wierna tradycji narodowej oraz wartościom chrześcijańskim, które dały podwaliny do utworzenia państwa polskiego"". O radnych, którzy zagłosowali za przyjęciem stanowiska przeciwko LGDP, napisali aktywiści z Poznania. - Radni postąpili zgodnie z działaniami prowadzonymi przez swoje środowisko polityczne. Zadziałała tutaj zasada owczego pędu. Zabrakło za to narzędzi, wiedzy i zwyczajnie dobrej woli, żeby zweryfikować treść tego stanowiska - komentuje dla Onetu Mateusz Sulwiński, prezes Grupy Stonewall.","Radni głosowali przeciwko LGPD, fot. screen z nagrania z sesji",
https://wiadomosci.onet.pl/kraj/lubelskie-strefy-wolne-od-lgbt-happening-aktywistow/1s4j2vt,"""Strefy wolne od LGBT"". Happening aktywistów w woj. lubelskim","Żółta tablica, napis w czterech językach i kilka miejscowości. Tam, gdzie przyjęto stanowiska ws. stref wolnych od LGBT, aktywiści zamontowali tabliczkę z takim samym hasłem. W ten sposób inicjator akcji wyśmiewa działania samorządów oraz ich uchwały.","Projekt ""Strefy wolne od LGBT"" to odpowiedź na uchwały lokalnych samorządów, które przyjmowały stanowiska ws. LGBT. Symboliczne znaki drogowe umieszczono przy znakach drogowych z nazwami miejscowości w województwie lubelskim. Pojawiły się m.in. w Puławach, Świdniku, Końskowoli i Niedrzwicy Dużej. Tablice stylizowane na znak JE001 HD BN - znak ""Teren wojskowy wstęp wzbroniony”. Za happening odpowiada Bartosz Staszewski, działacz LGBT oraz organizator Marszów Równości w Lublinie. To właśnie on toczył batalie sądowe z byłym wojewodą lubelskim Przemysławem Czarnkiem oraz radnym PiS Tomaszem Pituchą. Ten ostatni został prawomocnie skazany za przyrównanie homoseksualizmu do pedofilii. Musi przeprosić oraz wpłacić 5 tys. zł na Marsz Równości w Lublinie. - Chcę pokazać potwora, z którym walczą politycy. Nie jesteśmy abstrakcyjnym bytem, ideologią ale prawdziwymi ludźmi z krwi i kości, którzy muszą żyć w tych miejscowościach. To zwykli ludzie ze zwykłym życiem, których samorządowcy widzą jako zagrożenie. Może po tym projekcie inaczej spojrzą na tych ludzi i na stanowiska, które przegłosowali - podkreśla Bartosz Staszewski, pomysłodawca akcji. Aktywista ma nadzieję, że dosłowność jego projektu pozwoli ludziom zrozumieć z czym tak naprawdę mają do czynienia. Nazywa ""obłudą"" stwierdzenia polityków, którzy mówią o ideologii, a tak naprawdę chodzi o zwykłych mieszkańców tych miejscowości. - Na początek pojadę do 37 gmin i miejscowości w całej Polsce, udokumentuje osoby LGBT, które tam żyją lub z których pochodzą. To ważny moment w historii walki o równość - zapowiada Staszewski.","""Strefy wolne od LGBT""",
https://wiadomosci.onet.pl/tylko-w-onecie/krzysztof-bosak-w-onet-opinie-to-byloby-upokarzajace-dla-prezydenta/nm4rwxy,"Krzysztof Bosak w ""Onet Opinie"": to byłoby upokarzające dla prezydenta",Gościem Andrzeja Stankiewicza w „Onet Opinie” był Krzysztof Bosak. Kandydat Konfederacji został zapytany o napięcie w stosunkach Polski z Izraelem. Zdaniem Bosaka Polska ma z Izraelem sprzeczne interesy jeśli chodzi m.in. o politykę historyczną oraz zwrot mienia żydowskiego.,"— Rząd PiS uważa, że Izrael to jeden z naszych strategicznych sojuszników — zauważył prowadzący. — Sojusznik, który nigdy nie podpisał z nami umowy sojuszniczej. Ciekawa konstrukcja – stwierdził Bosak. Zdaniem posła Konfederacji, prezydent Andrzej Duda postąpił słusznie, domawiając wyjazdu na obchody wyzwolenia obozu Auschwitz w Jerozolimie. Będzie na nich m.in. prezydent Rosji Władimir Putin, który zapewne powtórzy swe ostatnie oskarżenia — że Polska przyczyniła się do wybuchu II wojny światowej, kolaborując z Hitlerem oraz że ponosi współodpowiedzialność za Holocaust. — Jeżeli prezydent miałby tam stać i wysłuchiwać ""mądrości” prezydenta Putina oraz wystąpień przedstawicieli Izraela i nie mieć możliwości zabrania głosu, to byłoby to upokarzające. Nie w każdym wydarzeniu trzeba brać udział. Tym bardziej, że mamy w Polsce własne obchody – powiedział Bosak. Prowadzący przypomniał, że w zamian za wyrzucenie do kosza kontrowersyjnej ustawy o IPN — która wprowadzała kary za przypisywanie narodowi polskiemu odpowiedzialności za niemieckie zbrodnie, w tym Holokaust — rząd uzyskał od Izraela wspólną deklarację polityczną. Miała ona położyć kres oskarżeniom wobec Polski, a odbywa się konferencja z Putinem, współorganizowana przez izraelskie władze. — Czyli deklaracja, którą Jarosław Kaczyński reklamował jako epokowy sukces, nie ma większego znaczenia — zauważył Stankiewicz.",,
https://wiadomosci.onet.pl/kraj/abp-marek-jedraszewski-z-nagroda-od-kul/98sqz7s,"Abp Marek Jędraszewski odbierze nagrodę na KUL. ""Nazywa rzeczy po imieniu""","Przestrzegał przed ""tęczową zarazą"" i Gretą Thunberg, a teraz odbierze nagrodę na Katolickim Uniwersytecie Lubelskim. Abp Marek Jędraszewski otrzyma wyróżnienie im. Stefana Kardynała Wyszyńskiego Prymasa Tysiąclecia. - Każdy z nas ma obowiązek dążyć do prawdy, poznaną prawdą żyć i ją przekazywać - mówi nam ks. prof. Mirosław Sitarz, przewodniczący kapituły.","W najbliższą sobotę 18 stycznia br. na Katolickim Uniwersytecie Lubelskim odbędzie się Ogólnopolska Konferencja Naukowa „Stefan Kardynał Wyszyński – absolwent Katedry Kościelnego Prawa Publicznego i Konstytucyjnego KUL”. Organizatorami wydarzenia są Stowarzyszenie Absolwentów i Przyjaciół Wydziału Prawa KUL oraz Katedra Kościelnego Prawa Publicznego i Konstytucyjnego KUL. Tuż po otwarciu konferencji nastąpi wręczenie nagrody im. Stefana Kardynała Wyszyńskiego Prymasa Tysiąclecia. Przyznawana jest za wybitne osiągnięcia naukowe, dydaktyczne, organizacyjne i zawodowe, zgodnie z zasadą ""Deo et Patriae"" (Bogu i Ojczyźnie - red.). W tym roku otrzyma ją m.in. metropolita krakowski abp Marek Jędraszewski, którego wypowiedzi wywołały wiele kontrowersji. - Już nauczanie Jezusa Chrystusa było bardzo kontrowersyjne dla innych ludzi. Tak samo jak nauczanie prymasa Stefana Wyszyńskiego. Przypomnę, że później został ogłoszony mężem stanu i prymasem tysiąclecia. Ksiądz abp Jędraszewski nazywa rzeczy po imieniu i dla tego dla niektórych jest kontrowersyjny. Tak trzeba mówić. Każdy z nas ma obowiązek dążyć do prawdy, poznaną prawdą żyć i ją przekazywać - mówi w rozmowie z Onetem ks. prof. Mirosław Sitarz, kierownik Katedry Kościelnego Prawa Publicznego i Konstytucyjnego KUL. Jednocześnie ks. Sitarz zastrzega, że stowarzyszenie i Katolicki Uniwersytet Lubelski to odrębne organizacje. Zarząd stowarzyszenia podejmuje autonomiczne decyzje. O duchownym zrobiło się głośno w sierpniu ubiegłego roku. Podczas obchodów 75. rocznicy wybuchu Powstania Warszawskiego abp Marek Jędraszewski wygłosił kazanie, w którym odniósł się m.in. do ruchu LGBT: ""Czerwona zaraz już po naszej ziemi nie chodzi. Co wcale nie znaczy, że nie ma nowej, która chce opanować nasze dusze, serca i umysły. (...) Nie czerwona, ale tęczowa"". Z kolei w grudniu 2019 r. w Telewizji Republika duchowny mówił m.in. o ekologizmie: - To zjawisko bardzo niebezpieczne, bo to nie jest tylko postacią nastolatki, to coś co się na narzuca, a ta aktywistka (Greta Thunberg - red.) staje się wyrocznią dla wszystkich sił politycznych, społecznych. To jest sprzeczne z tym wszystkim co jest zapisane w Biblii począwszy od Księgi Rodzajów, gdzie jest wyraźnie mowa o cudzie stworzenia świata przez Boga - stwierdził arcybiskup. W jego obronie stanęli m.in. politycy Prawa i Sprawiedliwości. W Lublinie i Zamościu radni przygotowali stanowiska w obronie metropolity krakowskiego. Udało się je przyjąć tylko w Zamościu, ponieważ w lubelskie Radzie Miasta radni PiS są w opozycji. ""Rada Miasta Zamość jednoznacznie opowiada się za nauczaniem ks. abp Marka Jędraszewskiego. Jego stanowisko przyjmujemy za głos Kościoła i ludzi dobrej woli w obronie podstawowych zasad moralnych, bez których nie jest możliwe normalne życie jednostkowe i wspólnotowe. Zwycięstwo należy do Kościoła i odważnych pasterzy, takich jak ks. abp Jędraszewski."" - czytamy w przyjętym stanowisku. W styczniu br. abp Jędraszewski został wybrany Człowiekiem Roku Klubów ""Gazety Polskiej"". ""Arcybiskup Jędraszewski dał się poznać jako niezłomny obrońca wiary i głosiciel prawdy. Nie uległ zastraszaniu i represjom"" - poinformował tygodnik.",Abp Marek Jędraszewski,
https://wiadomosci.onet.pl/kraj/zarzuty-za-blokowanie-marszu-rownosci-w-lublinie/6wf7kyv,Próbowali zablokować Marsz Równości. Siedem osób odpowie przed sądem,"Do Sądu Rejonowego Lublin-Zachód trafił akt oskarżenia w sprawie siedmiu osób, które zakłócały i próbowały zablokować Marszu Równości w Lublinie. Oskarżeni mieli rzucać kamieniami i butelkami w policjantów zabezpieczających wydarzenie. Grozi im do trzech lat pozbawienia wolności.","Pod koniec września ubiegłego roku ulicami Lublina przeszedł drugi Marsz Równości. Podobnie jak w przypadku pierwszej edycji, nie obyło się bez prób zablokowania przemarszu. Zwolennicy LGBT i tolerancji wyruszyli z al. Racławickich w kierunku ul. Lipowej. Na skrzyżowaniu czekali na nich już przeciwnicy marszu, którzy uczestniczyli w nielegalnej kontrmanifestacji. Obie grupy oddzielał silny kordon policji. Doszło do starć z funkcjonariuszami. Policjanci zatrzymali kilkadziesiąt najbardziej agresywnych osób. Siedem z nich odpowie za swoje czyny przed lubelskim sądem. Akt oskarżenia dotyczy mieszkańców Lublina: 46-letniego Marka P., 43-letniej Izabeli O., 39-letniego Marcina S.. 28-letniego Kamila R., 25-letniego Igora P., 20-letniego Oskara W. i 19-letniego Dawida B. Zatrzymana kobieta jest matką sześciorga dzieci. Oskarżonym zarzuca się udział w zbiegowisku, które miało doprowadzić do zablokowania Marszu Równości w Lublinie. Rzucali w policjantów kamieniami, butelkami i jajkami. Grozi im do trzech lat pozbawienia wolności. Wcześniej do sądu trafił akt oskarżenia ws. małżeństwa z Lublina, które w domu przygotowało materiały wybuchowe. Ładunki przynieśli na Marsz Równości. Karolina S. i Arkadiusz S. zostali zatrzymani tuż przed rozpoczęciem przemarszu zwolenników tolerancji. Zdaniem biegłych, ewentualna eksplozja mogła doprowadzić od ofiar śmiertelnych.",Marsz Równości w Lublinie,
https://wiadomosci.onet.pl/kraj/sprawa-drukarza-z-lodzi-umorzona-kampania-przeciw-homofobii-skladamy-apelacje/4wyeycj,Sprawa drukarza z Łodzi umorzona. Kampania Przeciw Homofobii: składamy apelację,"Sąd Apelacyjny w Łodzi umorzył postępowanie w sprawie drukarza z Łodzi, który w 2015 r. odmówił wydrukowania baneru reklamującego Fundację LGBT Business Forum. Wcześniej sąd II instancji uchylił orzeczenie, na podstawie którego sąd rejonowy skazał drukarza. Kampania Przeciw Homofobii zapowiada złożenie apelacji do Sądu Najwyższego.","- W Polsce trwa kryzys praworządności, a sprawa drukarza z Łodzi tylko to potwierdza - stwierdza w oświadczeniu Kampania Przeciw Homofobii. - Na skutek decyzji podejmowanych przez przedstawicieli partii rządzącej status i autorytet Trybunału Konstytucyjnego został podważony. A to poddaje w wątpliwość moc prawną wyroków wydawanych w oparciu o jego orzeczenia przy udziale sędziów – dublerów. Nie ma naszej zgody na poświęcanie praw i wolności człowieka w celu osiągnięcia bieżących interesów władzy. Dlatego będziemy walczyć dalej i składamy apelację do Sądu Najwyższego – komentuje wyrok KPH. Sprawa drukarza z Łodzi zaczęła się w maju 2015 roku, gdy pracownik drukarni odmówił wydrukowania baneru reklamującego Fundację LGBT Business Forum. Łącznie w tej sprawie wydano cztery wyroki w różnych instancjach. Sąd Najwyższy oddalił kasację Prokuratora Generalnego Zbigniewa Ziobry i podtrzymał wyrok Sądu Okręgowego stwierdzający, że drukarz popełnił wykroczenie. Zanim jednak do tego doszło, Minister Sprawiedliwości złożył wniosek do Trybunału Konstytucyjnego o stwierdzenie niezgodności z Konstytucją art. 138 Kodeksu Wykroczeń, będącego podstawą wyroku sądu. W czerwcu br. Trybunał przychylił się do tego wniosku.",Posiedzenie Sądu Apelacyjnego w Łodzi,
https://wiadomosci.onet.pl/swiat/usa-odwolaly-swojego-ambasadora-w-zambii/knrvcfc,Zambia skazała parę homoseksualistów. Ostra reakcja USA,Stany Zjednoczone odwołały w poniedziałek swojego ambasadora w Zambii. To gest protestu przeciwko uwięzieniu na 15 lat przez zambijski sąd pary homoseksualistów.,"Amerykański ambasador w Zambii Daniel Foote w zeszłym miesiącu oświadczył, że jest ""przerażony"" wyrokiem zambijskiego sądu, skazującego na 15 lat więzienia dwóch mężczyzn, będących w związku homoseksualnym. W połowie grudnia w wywiadzie dla prasy Foote opisał stosunki między Waszyngtonem a Lusaką jako ""zepsute"". - Obecny rząd Zambii chce, by zagraniczni dyplomaci byli posłuszni, z szeroko otwartym portfelem i zamkniętymi ustami - podkreślił. W reakcji prezydent Zambii Edgar Lungu powiedział, że ambasador jest niemile widziany w jego kraju. - Nie chcemy, aby tacy ludzie byli wśród nas - powiedział. Biuro prasowe Departamentu Stanu USA próbuje załagodzić konflikt. - Stany Zjednoczone są nadal zaangażowane w partnerstwo z narodem zambijskim. Szukamy nadal otwartych i szczerych relacji oraz wzajemnego szacunku, współmiernego do hojnej pomocy, udzielanej ludności zambijskiej przez Stany Zjednoczone - oświadczono. Sąd Najwyższy w Zambii w zeszłym miesiącu skazał parę gejów na 15 lat więzienia za ""ich zaangażowanie w stosunki seksualne wbrew porządkowi natury"".",Zambia,
https://wiadomosci.onet.pl/tylko-w-onecie/podsumowanie-tygodnia-najwazniejsze-wydarzenia-w-polsce-i-na-swiecie/pyq1yz1,Podsumowanie tygodnia. Najważniejsze wydarzenia w Polsce i na świecie,Sejm przyjął ustawę nowelizującą sądy; Komisja Europejska napisała do polskich władz z apelem o wstrzymanie prac nad tzw. ustawą kagańcową; Izba Reprezentantów za impeachmentem Donalda Trumpa; Wielka Brytania uchwaliła umowę o wyjściu z UE; Parlament Europejski potępił akty dyskryminujące osoby LGBT+ m.in. w Polsce.,,,
https://wiadomosci.onet.pl/kraj/sprawa-drukarza-z-lodzi-wniosek-o-wznowienie-postepowania/m14b40s,Wraca sprawa drukarza z Łodzi. Jest wniosek o wznowienie postępowania,"Prokuratura Okręgowa w Łodzi złożyła wniosek o wznowienie postępowania w sprawie drukarza, który odmówił wykonania usługi dla środowisk LGBT. Sąd Apelacyjny rozpatrzy go 30 grudnia. O sprawie informuje serwis kph.org.pl.","Sprawa drukarza z Łodzi zaczęła się w maju 2015 roku, gdy pracownik drukarni odmówił wydrukowania baneru reklamującego Fundację LGBT Business Forum. Łącznie w tej sprawie wydano cztery wyroki w różnych instancjach. Sąd Najwyższy oddalił kasację Prokuratora Generalnego Zbigniewa Ziobry i podtrzymał wyrok Sądu Okręgowego stwierdzający, że drukarz popełnił wykroczenie. Zanim jednak do tego doszło, Minister Sprawiedliwości złożył wniosek do Trybunału Konstytucyjnego o stwierdzenie niezgodności z Konstytucją art. 138 Kodeksu Wykroczeń, będącego podstawą wyroku sądu. W czerwcu br. Trybunał przychylił się do tego wniosku. - Od dłuższego czasu jesteśmy w sytuacji kryzysu Trybunału Konstytucyjnego. Obecność sędziego dublera, Mariusza Muszyńskiego w składzie orzekającym każe zastanowić się czy ten wyrok ma w ogóle moc prawną - mówiła Mirosława Makuchowska z Kampanii Przeciw Homofobii po ogłoszeniu wyroku przez Trybunał Konstytucyjny. KPH wraz z Helsińską Fundacją Praw Człowieka również nie składają broni w tej sprawie. Złożyły one wniosek o skierowanie przez Sąd Apelacyjny w Łodzi pytań prejudycjalnych do Trybunału Sprawiedliwości Unii Europejskiej. Prawnicy organizacji chcą ustalić, czy sąd może odrzucić wniosek o wznowienie postępowania przy pominięciu skutków prawnych orzeczenia TK z powodu obecności w składzie orzekającym osoby nieuprawnionej do orzekania. Ponadto, pytają, czy sąd może odmówić uznania wyroku Trybunału Konstytucyjnego z uwagi na zasadę niedyskryminacji. - Jeśli Sąd podzieli nasze wątpliwości co do wadliwości wyroku Trybunału Konstytucyjnego i oddali wniosek Prokuratury, będziemy mogli mówić o prawdziwej wygranej nie tylko dla osób LGBT, ale również dla innych grup dyskyrminowanych - mówi adwokat Karolina Gierdal z Kampanii Przeciw Homofobii. Źródło: kph.org.pl",Sprawa drukarza z Łodzi znów w sądzie,
https://wiadomosci.onet.pl/swiat/parlament-europejski-przyjal-rezolucje-ktora-potepia-strefy-wolne-od-lgbt-w-polsce/ghqzeqh,"PE przyjął rezolucję, która potępia ""strefy wolne od LGBT"" w Polsce","Europosłowie potępiają fakt, że ""od początku 2019 roku w Polsce ponad 80 regionów, powiatów i gmin podjęło uchwały, w których określają podlegające im obszary jako wolne od tak zwanej ideologii LGBT”. Rezolucja potępia też mowę nienawiści skierowaną do osób LGBTI w innych państwach członkowskich.","W rezolucji przyjętej w środę przez Parlament Europejski w Strasburgu 463 głosami - przy 107 głosach przeciw i 105 wstrzymujących się - europosłowie wyrażają głębokie zaniepokojenie rosnącą liczbą ataków na osoby LGBTI (lesbijki, gejów, osoby biseksualne, transpłciowe i interpłciowe) ze strony państw, urzędników państwowych, rządów krajowych i lokalnych, a także polityków w Unii Europejskiej. Czytaj też: Europosłowie głosują nad ""strefami wolnymi od LGBT"". Brudziński: w Polsce na wysokich stanowiskach jest wiele osób o odmiennej orientacji Rezolucja krytykuje to, że w Polsce ""w niewiążących uchwałach wzywa się samorządy lokalne do powstrzymania się od podejmowania jakichkolwiek działań na rzecz tolerancji wobec osób LGBTI oraz do unikania udzielania pomocy finansowej organizacjom pozarządowym działającym na rzecz równouprawnienia"". Parlament Europejski w dokumencie wezwał też władze polskie do potępienia tych aktów i odwołania wszystkich rezolucji atakujących prawa osób LGBTI. Rezolucja potępia też mowę nienawiści skierowaną do osób LGBTI w innych państwach członkowskich: Estonii, Hiszpanii, Wielkiej Brytanii, na Węgrzech i w Rumunii. Ponadto posłowie do PE wzywają Komisję Europejską do monitorowania sposobu wykorzystania wszystkich funduszy UE, do przypominania zainteresowanym stronom o zasadzie niedyskryminacji oraz że fundusze te nie mogą być wykorzystywane do celów dyskryminacyjnych. Parlament wezwał też w rezolucji Komisję do zdecydowanego potępienia publicznej dyskryminacji społeczności LGBTI. Parlament ubolewa również nad atakami władz publicznych niektórych państw członkowskich, które wymierzone są w osoby LGBTI w instytucjach edukacyjnych i szkołach. Posłowie przypominają, że szkoły powinny być miejscami, które wzmacniają i chronią podstawowe prawa wszystkich dzieci. Rezolucja wzywa Komisję i państwa członkowskie do podjęcia konkretnych działań w celu położenia kresu dyskryminacji, która może prowadzić do zastraszania, wykorzystywania lub izolowania osób LGBTI w szkołach. Wreszcie posłowie podkreślają, że chociaż w większości państw członkowskich istnieją środki prawne przeciwko dyskryminacji, nie są one w wystarczającym stopniu wdrażane, co sprawia, że osoby LGBTI są narażone na przestępstwa z nienawiści, mowę nienawiści oraz dyskryminację.",Parlament Europejski,
https://wiadomosci.onet.pl/kraj/europoslowie-glosuja-nad-strefami-wolnymi-od-lgbt-brudzinski-w-polsce-na-wysokich/5d1seg1,"Europosłowie głosują nad ""strefami wolnymi od LGBT"". Brudziński: w Polsce na wysokich stanowiskach jest wiele osób o odmiennej orientacji","Ponad 80 gmin w Polsce przyjęło w tym roku stanowiska i uchwały dotyczące ""Stref wolnych od LGBT"" i ""Samorządowych Kart Praw Rodzin"". Sprawą zainteresował się Parlament Europejski, który dziś ma głosować nad rezolucją w tej sprawie. - Mówienie o tym, że w Polsce osoby homoseksualne są w jakikolwiek sposób prześladowane czy wykluczane, jest nadużyciem i tak naprawdę dewastuje wizerunek Polski - komentuje w rozmowie z Onetem europoseł PiS Joachim Brudziński.","W listopadzie na jednym z posiedzeń posłowie Parlamentu Europejskiego dyskutowali o ""strefach wolnych od LGBT"" w Polsce. Nie chodzi jednak o kontrowersyjne naklejki, które były dodatkiem do jednej z gazet, a o serię uchwał i stanowisk, które w ciągu ostatnich miesięcy podejmowane są w kolejnych gminach. W tej chwili jest ich ponad 80. Część z nich mówi wprost o ""strefach wolnych od ideologii LGBT"", inne nazywane są mi.in. Kartą Praw Rodzin. W swoich uchwałach radni piszą m.in., że nie zgadzają się na wprowadzanie do szkół edukatorów seksualnych czy - jak w przypadku Leska na Podkarpaciu - ""ulegania homopropagandzie"". ""Nie pozwolimy wywierać administracyjnej presji na rzecz stosowania poprawności politycznej (słusznie nazywanej niekiedy po prostu homopropagandą) w wybranych zawodach. Będziemy chronili m.in. nauczycieli i przedsiębiorców przed narzucaniem im nieprofesjonalnych kryteriów działania w szczególności w pracy wychowawczej, przy doborze pracowników, czy kontrahentów"" - czytamy w przyjętym w kwietniu przez radę powiatu leskiego stanowisku. Sprawą ""stref wolnych od LGBT"" tworzonych przede wszystkim w południowo-wschodniej Polsce, zainteresował się Parlament Europejski. Wszystko za sprawą polskich aktywistów. Jutro europarlamentarzyści mają głosować nad ewentualnym przyjęciem rezolucji ""na temat publicznej dyskryminacji i mowy nienawiści, z jaką spotykają się osoby LGBTI w UE, szczególnie w Polsce"" - czytamy w oficjalnym planie posiedzenia plenarnego europarlamentu. Z jednej strony - według oficjalnego stanowiska parlamentu UE - decyzje o strefach wolnych od ideologii LGBT są symboliczne i nie mają wpływu na żadne przepisy, ale - zdaniem posłów - takie działania przyczyniają się do ""stygmatyzacji i wykluczenia osób LGBTI"" - czytamy. - Już samo sformułowanie ""strefy wolne od ideologii LGBT"" jest wykluczające. Nowoczesne państwo to takie, w którym większość chroni prawa mniejszości. Ja wcale się nie dziwię, że Parlament Europejski niepokoi się tym, co się dzieje w Polsce, bo my sami się tym niepokoimy - komentuje europoseł Bartosz Arłukowicz i zapowiada, że będzie głosował za przyjęciem rezolucji. - Parlament Europejski będzie debatował nad rezolucją wzywającą Polskę do poszanowania praw równowościowych, do tego, by nie powstawały takie projekty, jak strefy wolne nie tylko od osób LGBT, ale od kogokolwiek. Bo teraz chodzi o osoby LGBT, ale za chwilę możemy dyskutować o strefach wolnych od osób o odmiennym kolorze skóry. Będziemy głosować za tą rezolucją - dodaje. Podobnych problemów w Polsce nie widzi jednak europoseł Witold Waszczykowski z Prawa i Sprawiedliwości. - Problem osób LGBT w Polsce jest sztucznie wytworzony. Nikt nie może dzielić ludzi ze względu na to, z kim dzielą sypialnię. Zwłaszcza w Polsce nigdy nie było wykluczenia takich ludzi, nigdy nie było stygmatyzacji pod kątem administracyjnym czy prawnym. Zawsze było to traktowane jako kwestia intyma - mówi Onetowi. - Teraz ktoś tworzy z tego ideologię, domaga się specjalnego traktowania i robi zamieszanie w całym świecie - uważa Waszczykowski. Jak dodaje, to sprawy, które reguluje się wewnętrznie w państwach członkowskich. Europosłowie Prawa i Sprawiedliwości, z którymi udało nam się porozmawiać przed posiedzeniem w Strasburgu, zapowiedzieli, że zagłosują za odrzuceniem rezolucji. - Z pozycji byłego szefa MSWiA mogę powiedzieć, że osoby, które mają inną orientację seksualną czy tożsamość płciową, nigdy nie były w Polsce prześladowane czy dyskryminowane - mówi Joachim Brudziński. - Podczas wszelkich legalnych demonstracji czy marszów takie osoby zawsze były chronione przez podległe mi służby. Byłem za to nawet głośno krytykowany przez skrajne środowiska. Za to, że policja robi to, co jest oczywistą oczywistością, czyli chroni polskich obywateli. Niezależnie od płci. W Polsce na wysokich stanowiskach w państwie jest wiele osób o odmiennej orientacji. Tylko mnie jako polityka, posła, ministra czy teraz europosła, nigdy nie interesowało, kto ma jaką orientację seksualną - zaznacza Brudziński. Jak dodaje, podnoszenie takich kwestii przez Parlament Europejski jest elementem walki politycznej. - Szczególnie polscy posłowie, którzy to podnoszą, tak naprawdę dewastują wizerunek Polski dla własnych interesów - dodaje. Co się stanie, jeśli jutro Parlament Europejski przyjmie rezolucję w sprawie wykluczania osób LGBT? Sama rezolucja jest dość obszerna i w wielu punktach przypomina po prostu o istniejących już międzynarodowych prawach człowieka. W dalszej części dokumentu jest jednak wezwanie do polskiego rządu do potępienia i interwencji w gminach, gdzie przyjęto kontrowersyjne uchwały i stanowiska. Europarlament chce także, by Komisja Europejska przyjrzała się dokładnie gminom, które przyjęły kontrowersyjne stanowiska, a korzystają z funduszy unijnych. Dlaczego? Ponieważ jednym z warunków korzystania z pieniędzy UE jest spełnienie zasad antydyskryminacyjnych. Negatywne stanowisko KE mogłoby oznaczać konsekwencje finansowe.",Europosłowie PiS (w środku Joachim Brudziński),
https://wiadomosci.onet.pl/kraj/jedraszewski-o-teczowej-zarazie-dlaczego-wyrazil-taka-opinie/kkbtnfb,"Abp Jędraszewski: przed LGBT trzeba ratować siebie, a także innych","Wielce niebezpiecznym złem jest dzisiaj ideologia LGBT, jest ona w Polsce coraz silniejsza i dotarła do wielu środowisk - mówi w wywiadzie dla ""Do Rzeczy"" abp Marek Jędraszewski. Jednocześnie podkreślił, że jest i zawsze był ""bardzo daleki od piętnowania poszczególnych ludzi"".","""Czerwona zaraza już po naszej ziemi nie chodzi. Co wcale nie znaczy, że nie ma nowej, która chce opanować nasze dusze, serca i umysły"" - powiedział 1 sierpnia arcybiskup Jędraszewski, dodając, że nowa zaraza jest tęczowa. Słowa padły w Krakowie podczas mszy świętej z okazji 75. rocznicy wybuchu Powstania Warszawskiego. - Nie spodziewałem się aż takiej nagonki, której jednym ze szczytowych punktów było wydarzenie w Poznaniu, gdzie lalce mającej mnie symbolizować poderżnięto gardło, jakby dokonując na mnie czegoś w rodzaju rytualnego mordu. I to w moim Poznaniu! Nie spodziewałem się tego, zwłaszcza, że o sprawach związanych z ideologią LGBT mówiłem już wielokrotnie wcześniej, m.in. podczas procesji Bożego Ciała na Rynku Głównym w Krakowie. W tej uroczystości wzięło udział kilkanaście tysięcy ludzi, którzy klaskali, wyrażając aprobatę tego, co mówiłem, i wówczas media mainstreamu milczały. Z czego wynikła ta sierpniowa agresja i nagonka? Nie wiem - powiedział arcybiskup w najnowszym wywiadzie dla ""Do Rzeczy"". Jak tłumaczył, jego słowa padły ""pod wpływem chwili"". - Nie miałem wcześniej przygotowanego tekstu wystąpienia, choć oczywiście nosiłem się z zamiarem wypowiedzenia wtedy kilku krytycznych słów wobec ideologii LGBT, mając zwłaszcza na uwadze wcześniejsze wydarzenia z Białegostoku - dodał. Wskazał, że samo sformułowanie ""tęczowa zaraza"", zrodziło się podczas homilii ""na zasadzie skojarzenia"" z wierszem Józefa Szczepańskiego ""Ziutka"", którego fragmenty wówczas cytował. - Jestem i zawsze byłem bardzo daleki od piętnowania poszczególnych ludzi, natomiast - zgodnie z nauką Kościoła - nie można zgadzać się na zło, zwłaszcza wtedy, gdy przyjmuje ono postać destruktywnej dla całych społeczności ideologii - powiedział. - Takim wielce niebezpiecznym złem jest dzisiaj ideologii LGBT - zaznaczył. Zdaniem metropolity jest ona w Polsce ""rzeczywiście coraz silniejsza i dotarła już do wielu środowisk"". Jędraszewski podtrzymuje tym samym swoje słowa z sierpnia. - Dla mnie nie ulega wątpliwości, że ideologia LGBT jest taką ""zarazą"" (jak ""czerwona zaraza"" - red.), która atakuje serca i umysły ludzi, podobnie jak przed laty serca i umysły ludzi atakowałaideologia bolszewicka, marksistowska.",Abp Marek Jędraszewski,
https://wiadomosci.onet.pl/swiat/twierdza-ze-w-polsce-narusza-sie-prawa-osob-lgbtq-list-do-ambasady/kd48h8j,"Twierdzą, że w Polsce narusza się prawa osób LGBTQ. List do ambasady","Władze Brugii, Leuven i Gandawy twierdzą, że w Polsce prześladuje się osoby LGBTQ przy akceptacji rządu PiS. W liście skierowanym do ambasadora RP w Belgii autorzy wśród przykładów wymieniają m.in. naklejki ""Gazety Polskiej"", na których wydrukowano hasło ""strefa wolna od LGBTQ"".","Wspomniane naklejki zostały decyzją sądu wycofane ze sprzedaży. W Polsce obowiązuje zakaz ich rozpowszechniania - o czym nie informuje brusselstimes.com, opisujący swoim czytelnikom sprawę listu do ambasadora. Portal pisze, że PiS po wygranych wyborach prowadzi kampanię podsycającą uprzedzenia i nienawiść wobec osób LGBTQ, dając przyzwolenie, a wręcz zachęcając, żeby tworzyć strefy wolne od LGBTQ w Polsce. Wspomniano tu o inicjatywie ""Samorząd wolny od LGBT"", która pojawiła się w kontrze do polityki Rafała Trzaskowskiego (karta LGBT w stolicy). W marcu radni Świdnika niemal jednogłośnie podjęli uchwałę, w której wyrażali protest przeciwko ""rewolucji kulturowej, która godzi w wolność słowa, niewinność dzieci, autorytet rodziny i szkoły oraz swobodę przedsiębiorstw"". Uchwałę podjęło ponad 30 jednostek samorządu terytorialnego. Odrzucono ją z kolei m.in. w Lublinie, Gnieźnie i Rzeszowie. Autorzy listu wysłanego do ambasadora chcą, by inne miasta UE wywarły nacisk na władze w Polsce ws. LGBTQ. Brusselstimes.com podaje ponadto, że w Polsce niektóre restauracje nakleiły na drzwi wspominane naklejki o ""strefach wolnych od LGBT"". Warto tu dodać, że niektóre miejsca w Polsce na drzwiach zademonstrowały solidarność z osobami LGBTQ, m.in. w ten sposób:","Nalepki ""GP"" wywołały oburzenie w Polsce. Sąd zakazał ich rozpowszechniania",
https://wiadomosci.onet.pl/kraj/boska-komedia-2019-anioly-w-ameryce-teatr-ludowy-recenzja-spektaklu/ye199q8,"""Anioły w Ameryce"" na festiwalu Boska Komedia w Krakowie: to nie jest kraj dla słabych ludzi [RECENZJA]","Najsłynniejszy gejowski dramat powraca. Za nami premiera na festiwalu Boska Komedia. W Teatrze Ludowym w Krakowie dyrektorka Małgorzata Bogajewska wystawiła ""Anioły w Ameryce"" Tony'ego Kushnera. Przedstawienie jest tylko dla dorosłych. Ale czy też dla tych, nazywających dziś walkę o równe prawa ""tęczową zarazą"", ""ideologią, która zawładnęła ludzkimi umysłami"", a HIV i AIDS problemami przeszłości?","Małgorzata Bogajewska po spektaklu dyplomowym, zrealizowanym w tym roku ze studentami Filmówki, znowu przeniosła na scenę ""Anioły w Ameryce"", znowu mierząc się z legendami - świetnym dramatem Tony'ego Kushnera, genialnym miniserialem Mike'a Nicholsa z Alem Pacino i Meryl Streep i wybitną, wznawianą do dziś, inscenizacją Krzysztofa Warlikowskiego. Choć reżyserka zapewne wolałaby uniknąć porównań, te nasuwają się same. Zwykle na niekorzyść dla jej przedstawienia. ""O miłości w czasach zarazy"" - opisuje swoją najnowszą premierę Teatr Ludowy. Oto jesteśmy w momencie, gdy wśród Amerykanów dominują homofobiczne uprzedzenia, epidemia AIDS zbiera śmiertelne żniwo, a rządy sprawuje ultraprawicowy Ronald Reagan. Ale sztuka nagrodzonego Pulitzerem Tony'ego Kushnera, określana przez niego ""gejowską fantazją na motywach narodowych"", to nie tylko opowieść o gejach z Nowego Jorku, zaszczutych przez populistów-hipokrytów. To też obraz amerykańskiego mitu, skorumpowanej władzy, lęku przed nowym milenium i szukania duchowości. Czy tytułowe anioły naprawdę istnieją, czy są tylko wizją umierającego bohatera? Kushner nie daje odpowiedzi, Bogajewska, na szczęście, również. W chłodnej scenografii Joanny Jaśko-Sroki (czerwone fotele, łazienkowe akcenty) nad głowami bohaterów pojawia się Anielica (Weronika Kowalska), nucąc przy tym amerykańskie szlagiery, do których nieraz przewidziano grupowy taniec (choreografia Maćko Prusaka). Narkotyczne majaki uzależnionej od valium Harper (kolejna, po ""Hańbie"" Marcina Wierzchowskiego, dobra rola Anny Pijanowskiej), przeplatają się ze studium rozpadu gejowskiego związku (mało wiarygodni jako para kochanków Karol Polak - Louis; Piotr Franasowicz - umierający na AIDS Prior), z losami kryptogeja-mormona Josepha (Wojciech Lato) i jego zlęknionej matki (Beata Schimscheiner). Jest też ziejący nienawiścią, wpływowy homofob Roy, który tak się składa, też cierpi na TĘ chorobę, ale broń Boże ją przy nim nazywać (na granicy szarży Piotr Pilitowski), a także duch skazanej na krzesło elektryczne za szpiegostwo na rzecz Związku Radzieckiego Ethel Rosenberg (świetna Jagoda Pietruszkówna). ""To opowieść o tym, jaka jest cena prawdy, wolności i indywidualizmu, która okazuje się boleśnie aktualna szczególnie dziś, szczególnie w Polsce"" - przekonywała przed premierą Małgorzata Bogajewska. Ale w praktyce jej spektakl nie sprawdza się jako komentarz do polskiej rzeczywistości, w której geje, lesbijki i osoby transpłciowe zaczynają (znowu) bać się wychodzić na ulice. Bogajewska pokazuje postaci i sceny, według klasycznego, sprawdzonego wzoru. To właśnie przewidywalność, a nie nierówne aktorstwo, najbardziej osłabia przedstawienie. Wszystko już gdzieś widzieliśmy, wszystko już znamy. Z wcześniejszych, lepszych wersji. Nowe ""Anioły w Ameryce"", jak na prawdziwą (gejowską) epopeję narodową przystało, są rozciągnięte w czasie - trwają ponad cztery godziny, czyli niewiele mniej, niż serial Nicholsa i spektakl Warlikowskiego. Bogajewskiej nie udaje się jednak zbudować napięcia na tyle, by utrzymać przez tak długi czas uwagę widzów. Może przez zbyt urywane sceny, może przez nagromadzenie atrakcji, które z czasem, zamiast ekscytować, nudzą, zwłaszcza w pierwszej, mniej udanej części. Najlepiej, bo mniej powierzchownie, wypadają najprostsze sceny (rozmowy umierającego Roya z duchem Ethel, końcowy monolog Harper). Inne cierpią na grzech przepychu. ""To nie jest kraj dla słabych ludzi"" - mówi Roy, tłumacząc, dlaczego nie opłaca się ""żyć na społecznym marginesie"", czyli być jawnym homoseksualistą. Po ""Aniołach w Ameryce"" w Teatrze Ludowym nie wiadomo, jak zmienić homofobiczny kraj. Nie sądzę też, by po spektaklu przybyło tych, którzy będą chcieli podjąć tą nierówną walkę.","""Anioły w Ameryce"", reż. Małgorzata Bogajewska, Teatr Ludowy w Krakowie",
https://wiadomosci.onet.pl/kraj/lublin-ladunki-wybuchowe-na-marszu-rownosci-akt-oskarzenia/qkzf2sj,Marsz Równości w Lublinie. Akt oskarżenia za przyniesienie bomb domowej roboty,"Młode małżeństwo z Lublina odpowie przed sądem za przygotowanie, a następnie przyniesienie ładunków wybuchowych na tegoroczny Marsz Równości. Karolina S. i Arkadiusz S. zostali zatrzymani tuż przed rozpoczęciem przemarszu zwolenników tolerancji. Zdaniem biegłych, ewentualna eksplozja mogła doprowadzić od ofiar śmiertelnych.","Akt oskarżenia, który trafił do Sądu Rejonowego Lublin-Zachód dotyczy 20-letniej Karoliny S. i jej 26-letniego męża Arkadiusza S. Para uczestniczyła w kontrmanifestacji, która miała zablokować tegoroczny Marsz Równości. Rzucali różnymi przedmiotami w stronę uczestników pochodu i policjantów. Będą odpowiadać m.in. za udział w nielegalnym zgromadzeniu. Jednak najpoważniejszy zarzut dotyczy przygotowania w domu ładunków wybuchowych. Chodzi o art. 171 kodeksu karnego, który mówi o nielegalnym wytwarzaniu i posiadaniu urządzeń wybuchowych, które mogą sprowadzić niebezpieczeństwo dla życia lub zdrowia wielu osób. Małżeństwo przyniosło ze sobą na manifestację duże pojemniki z gazem, do którego przytwierdzone zostały petardy. Ich wybuch miał doprowadzić do detonacji całego ładunku. Zdaniem biegłych te prowizoryczne bomby były niezwykle groźne dla uczestników marszu. Ewentualny wybuch w tłumie mógł doprowadzić do ofiar śmiertelnych. Mężczyzna przyznał się do winy. Z kolei jego żona zaprzecza wszystkim zarzutom. Oskarżonym Karolinie S. i Arkadiuszowi S. grozi do 8 lat pozbawienia wolności.",Marsz Równości w Lublinie,
https://wiadomosci.onet.pl/kraj/krakow-patryk-jaki-i-beata-kempa-na-upjpii-wymiana-zdan-z-dzialaczami-lgbt/bdrn7q4,Debata z Jakim i Kempą na Uniwersytecie Papieskim. Ostra wymiana zdań z działaczami LGBT,"Do ostrej dyskusji między publicznością a działaczami broniącymi praw mniejszości seksualnych doszło podczas debaty ""Ideologia LGBT i gender. Doświadczenia państw UE i polityka UE"". Spotkanie zorganizowane zostało przez europosłów Patryka Jakiego i Beatę Kempę na Uniwersytecie Papieskim. Przygotowania wydarzenia odmówił Uniwersytet Jagielloński.","Tuż po rozpoczęciu debaty przed scenę, na której byli paneliści, wyszło kilka osób, broniących praw mniejszości seksualnych. Trzymały one w rękach plakaty z napisami ""Człowiek to nie ideologia"". Doszło do ostrej wymiany zdań z publicznością. Kontynuowano ją podczas części otwartej debaty, kiedy to uczestnicy wydarzenia mogli zabrać głos. Wśród działaczy był m.in. mężczyzna żyjący w długoletnim związku, który apelował o prawo do spokojnej egzystencji. - Mówienie o ideologii to kompletne, kolosalne nieporozumienie. Nie chcemy przywilejów, chcemy równości – niczego więcej, niczego mniej – podkreślił. Głos zabrała również reprezentantka stowarzyszenia My Rodzice, która przywołała wydarzenia z Marszu Równości w Białymstoku. - Moim dzieciom i dzieciom moich znajomych życzono śmierci, i to było zatrważające – mówiła. Podkreśliła, że wśród nastolatków o innej orientacji seksualnej często pojawiają się myśli samobójcze, a dzieci i młodzież są nieakceptowane, również przez swoich rodziców. - To co państwo mówią, również rozbija rodziny. Większość dzieci jest wyrzucana z domu, tylko dlatego, że mówią, jak się czują i jacy są naprawdę – zwracała się do zgromadzonych. Z działaczką polemizowała małopolska kurator oświaty Barbara Nowak, która podkreślała, że w polskich szkołach należy szanować godność każdego dziecka. - Szkoła ma dziecko wychowywać i uczyć. Natomiast sprawy własnej seksualności ten młody człowiek będzie mógł sobie odpowiednio identyfikować, kiedy szkołę skończy – bo to nie jest sprawa szkolna. Tak samo jak nie jest sprawą szkolną to, czy nauczyciel jest homoseksualistą czy też nie – podkreśliła. - Nie pozwolę na to, żeby w polskich szkołach – w Małopolsce na pewno – ideologia, która mówi, że seksualność człowieka jest najważniejsza, wchodziła do moich szkół – zaznaczyła kurator. Przypomniała, że w szkołach ""jest nauczanie seksualne jako element wychowania do życia w rodzinie"". - Wychowujemy, żeby dzieci mogły zakładać rodzinę; mężczyzna, kobieta, dzieci – to jest rodzina, według naszego pojęcia i według prawa polskiego. My działamy zgodnie z prawem polskim – oceniła Nowak. Wydarzenie, zorganizowane przez europosłów Patryka Jakiego i Beatę Kempę, pierwotnie miało odbyć się na Uniwersytecie Jagiellońskim, jednak uczelnia nie wydała na to zgody. Na debatę zgodziły się za to władze Uniwersytetu Papieskiego. Wśród panelistów znaleźli się m.in. ks. prof. Dariusz Oko i dziennikarz Jacek Karnowski. Jaki, pytany przez dziennikarzy o to, dlaczego do debaty nie zaprosił osób, które pierwotnie miały brać w niej udział, podkreślił, że znaczenie miał właśnie fakt zorganizowania jej na uczelni papieskiej, odnoszącej się do nauki Jana Pawła II, który dziś ""byłby poddany szerokiemu ostracyzmowi"". Europoseł zaznaczył jednak, że – moderując dyskusję – starał się, aby ""przeciwnicy mieli możliwość komfortowego – na ile jest to możliwe w tych warunkach – zabierania głosu"".",Krakowska debata z udziałem Patryka Jakiego,
https://wiadomosci.onet.pl/kraj/radny-pis-prawomocnie-skazany-za-stwierdzenie-ze-marsz-rownosci-promuje-pedofilie/n1qfz1c,"Radny PiS prawomocnie skazany za stwierdzenie, że Marsz Równości promuje pedofilię","Tomasz Pitucha, radny miejski PiS oraz doradca wojewody lubelskiego, został prawomocnie skazany za zniesławienie organizatora Marszu Równości. Chodzi o wpis z września 2018 r., który umieścił na Facebooku: ""Najzagorzalsi fani filmu W. Smarzowskiego chcą zorganizować w Lublinie tzw. Marsz Równości, promujący homoseksualizm, pedofilię"".","Sąd Okręgowy w Lublinie nie uwzględnił apelacji radnego PiS, który odwołał się od wyroku ws. uznania go winnym pomówienia organizatora Marszu Równości. - Zaskarżony wyrok utrzymuję w mocy - powiedział Wiesław Pastuszak, sędzia Sądu Okręgowego w Lublinie. W swoim uzasadnieniu sędzia podkreślił, że nie dopatrzył się błędów wskazywanych w apelacjach oskarżonego i obrońcy. Jego zdaniem Sąd Rejonowy w Lublinie w sposób prawidłowy przeprowadził postępowanie, dobrze ocenił materiał dowodowy oraz wydał wyrok, co do którego nie można mieć wątpliwości. - Sąd pierwszej instancji stosunkowo szczegółowo, a wręcz drobiazgowo odniósł się do tej sprawy. Dokonał oceny wszystkich przeprowadzonych w tej sprawie dowodów, zarówno wyjaśnień oskarżonego i zeznań świadków. Zostały przeanalizowane, co znalazło odzwierciedlenie w uzasadnieniu wyroku, które jest drobiazgowe - dodaje sędzia Wiesław Pastuszak. Radny PiS Tomasz Pitucha musi zapłacić 5 tys. zł na konto stowarzyszenia ""Marsz Równości w Lublinie"" oraz poinformować o wyroku w lokalnych gazetach. Sędzia pierwszej instancji skorzystała z przepisów, które pozwalają na odstąpienie od wymierzenia kary pozbawienia wolności. Dzisiejszy wyrok jest prawomocny. Skazany może złożyć kasację do Sądu Najwyższego. Radny PiS jeszcze nie wie, czy to zrobi. W pierwszej kolejności złoży wniosek o pisemne uzasadnienie wyroku Wtedy wspólnie z obroną podejmie decyzję ws. kasacji. - Być może trzeba przegrać wiele procesów, by powstrzymać to zło, które się dzieje poprzez promocję homoseksualizmu w Polsce. Przyjmuję ten wyrok z pokorą i swojego zdania, co do szkodliwości marszów nie zmieniam - mówi Tomasz Pitucha. - Marsze przynoszą wiele negatywnych skutków społecznych, zwłaszcza u młodych ludzi - dodaje radny Prawa i Sprawiedliwości. - Długo czekałem na ten dzień. Po kilkunastu rozprawach i po przesłuchaniu tylu świadków wreszcie doczekałem się sprawiedliwości. Pieniądze, które wpłaci pan Pitucha pójdą na organizację Marszu Równości, szerzenie tolerancji i szerzenie szacunku do drugiego człowieka - mówi Bartosz Staszewski, organizator Marszu Równości w Lublinie. Według mecenasa Bartosza Przeciechowskiego sprawy w ogóle nie powinno być, bo te słowa nigdy nie powinny paść. Przypomina, że w każdym społeczeństwie są różni ludzie: niscy i wysocy, kędzierzawi i łysi oraz heteroseksualni i homoseksualni. - Jest to lekcja, jaką otrzymał pan radny i były wojewoda, a obecnie poseł Przemysław Czarnek, któremu dano szansę na przeproszenie za inne słowa. To prosta lekcja - nie używa się języka nienawiści, nie należy antagonizować i dzielić społeczeństwa - zaznacza Bartosz Przeciechowski.",Tomasz Pitucha,
https://wiadomosci.onet.pl/kraj/przemyslaw-czarnek-o-wyborze-sedziow-tk-hejt-na-piotrowicza-jest-niesluszny/2kxd6mz,Przemysław Czarnek o wyborze sędziów TK: hejt na Piotrowicza jest niesłuszny,"Były wojewoda lubelski, a obecnie poseł PiS, Przemysław Czarnek, chwali Lewicę i jednocześnie gani klub Koalicji Obywatelskiej za sposób prowadzenia dyskusji w Sejmie. Broni też wyboru kandydatów na sędziów Trybunału Konstytucyjnego, ale w przypadku Stanisława Piotrowicza widzi problem z powodu jego przynależności do PZPR. - Jeśli pan chce wiedzieć czy mi to przeszkadza i czy według mnie to jest minus tej kandydatury - tak, jest - mówi w rozmowie z Onetem Przemysław Czarnek","Sebastian Białach, Onet: No i nie udało się panie pośle. Nie jest pan pierwszym wojewodą w historii Lublina, który został na drugą kadencję. Przemysław Czarnek, poseł PiS: No tak wyszło. Zdecydował o tym wynik wyborczy. Te blisko 90 tys. głosów, zdecydowanie najlepszy wynik w historii, to sytuacja, w której ciężko zostawić mandat poselski. Na pewno część z moich wyborców, by to zrozumiała. Zawsze mówiłem, że jestem do dyspozycji kierownictwa partii i jeśli zapadnie decyzja, bym dalej był wojewodą, to z chęcią wrócę. Wyszło inaczej, mam się przydać w centrali, w sejmie. Ale pragnę wszystkich moich wyborców uspokoić, tak czy inaczej jestem na Lubelszczyźnie i w Warszawie i będę działał na rzecz regionu jeszcze mocniej. A jak się panu podoba nowy wojewoda lubelski Lech Sprawka? Było kilku kandydatów na ten urząd i pan Lech Sprawka był w gronie tych, których absolutnie popierałem. Jest to człowiek o wysokiej kulturze osobistej. Jednocześnie jest doświadczonym urzędnikiem, wybitnym znawcą kwestii oświatowych i polityki lubelskiej. Jestem całkowicie spokojny o jego urzędowanie. Pewnie to będzie inny wojewoda niż Przemysław Czarnek, bo każdy jest inny od drugiego. Liczę jednak na dobrą współpracę z wojewodą, co zresztą sam już zapowiedział. Dlatego nie mam żadnych powodów do obaw. Z pewnością to będzie inny wojewoda niż pan. Podczas mojej rozmowy z Lechem Sprawką zapytałem go m.in. o kwestie walki z LGBT. Odpowiedział, że ""szkoda czasu na światopoglądowe wojny"". I zaznaczył, że jeśli pojawi się taki temat, to wówczas poznamy jego opinię. Proszę zwrócić uwagę, że ja też wypowiadałem się w tych sprawach, kiedy przyszedł na to czas. Kiedy nie organizowano Marszu Równości w Lublinie to nie poruszałem tego tematu. Przypomnę, że pierwszy Marsz Równości odbył po trzech latach mojego urzędowania. Ja tego problemu nie wywoływałem, on sam przyszedł i dlatego się z nim zmierzyłem. Tak też trzeba odczytywać słowa Lecha Sprawki. Pewnie trochę inaczej będzie do tego podchodził, natomiast sam nie będzie rozpoczynał dyskursu na temat LGBT. Chyba, że LGBT go do tego zmusi. Dla mnie też szkoda czasu na wojnę ideologiczną, tylko jeśli ta wojna jest rozpoczynana przez drugą stronę to należy stanąć na froncie, by jej nie przegrać. To nie my zaczęliśmy wojnę ideologiczną. W ogóle o tym nie rozmawialiśmy. Czy kiedykolwiek ktoś słyszał, bym występował przeciwko homoseksualistom? Nie obchodzi mnie orientacja seksualna innych ludzi, zawsze to od początku podkreślałem. Nie występujemy przeciwko ludziom, walczymy z aspołeczną ideologią LGBT. A nie myśli pan, że chyba czasem było za ostro? Nie. W żadnym wypadku. Precyzyjnie i stanowczo nie znaczy ostro, tylko prawdziwie. Może ten cały ten szum medialny i ostre wypowiedzi nie były potrzebne. Można było uniknąć spraw sądowych z Bartoszem Staszewskim. Ale ja nie wywoływałem spraw sądowych. Ja nie szedłem do sądu z LGBT. To LGBT poszło do sądu ze mną i przegrało. Nie my rozpoczynamy ten spór, ale jak już jest zaczęty przez naszych przeciwników politycznych, to trzeba walczyć. Walczyć ostro. Trzeba jednoznacznie pokazać swoje argumenty. Nigdy nie przekroczyłem żadnej granicy, co zresztą ostatecznie potwierdził sąd. Jestem człowiekiem, który jeśli ma coś powiedzieć, to wyraża się w sposób jasny i precyzyjny. Nie owijam w bawełnę, bo to nie jest rzecz, która jest dobra dla społeczeństwa. W rozmowie z wojewodą Sprawką poruszył pan redaktor jeszcze sprawę walki z miastem i czy będzie toczona medialnie… Zapytałem pana wojewodę, czy spory będzie załatwiał w medialny sposób, czy w zaciszu gabinetu. Muszę podkreślić, że pan wojewoda znakomicie na to odpowiedział. No bo który spór z miastem był rozpoczynany przeze mnie? Ale tu nie chodziło tylko o miasto. Każdy spór, w którym występowałem medialnie nie był rozpoczynany przeze mnie. Choćby kwestia wygaszenia mandatu prezydenta Krzysztofa Żuka. To ludzie prezydenta rozpoczynali akcję ""murem za Żukiem"" i wzywali mnie do uniesienia się honorem. Musiałem na coś takiego odpowiedzieć medialnie. Podobnie było z reakcją na absurdalne stwierdzenie posłanki Muchy, która w towarzystwie wiceprezydenta Banacha mówiła o jakiejś zbrodni na dzieciach w Lublinie, podczas gdy miejsc w szkołach było zdecydowanie więcej niż chętnych i to także w tych najlepszych liceach. A sprawa szefa Towarzystwa Ukraińskiego Grzegorza Kuprianowicza? To nie ja w lipcu 2018 roku zorganizowałem w Sahryniu hucpę w rocznicę rzezi na Wołyniu, a nie w rocznicę bitwy w Sahryniu, która przypada w marcu. To Kuprianowicz nazwał polskich AK-owców zbrodniarzami i ludobójcami. No na litość boską, to nie ja tam poszedłem, tylko oni to wywołali. Zawsze kiedy coś się dzieje to pan musi reagować. To oczywiste, ale nie zawsze, tylko wówczas kiedy jesteśmy już postawieni pod ścianą. Czy pan słyszał, bym reagował w tym roku po uroczystościach w Sahryniu? Nie. Bo każdy ma prawo do modlitwy na grobach swoich przodków. Było to zrobione w sposób normalny i kulturalny, bez żadnych prowokacji. Ale to co się stało rok wcześniej, w rocznicę rzezi wołyńskiej, i twierdzenie, że żołnierze AK dokonali zbrodni ludobójstwa, to prowokacja. Nawet IPN temu wcześniej zaprzeczył. Na taką prowokację trzeba odpowiedzieć. To przejdźmy do bardziej współczesnych spraw. Jak wygląda Sejm z ostatniego rzędu? Bardzo sympatycznie. Mam tam dwie przemiłe koleżanki i znakomitego dyskutanta Jacka Ozdobę, przede mną siedzi Dariusz Stefaniuk. Jest daleko do mównicy, więc trzeba biegać, ale da się radę. Dzięki temu miejscu na koronie można pooglądać ten Sejm z góry. Dobrze widać, jak zachowują się poszczególne kluby, np. PO-KO. Huczą, krzyczą, uderzają w stół i wykrzykują jakieś obraźliwe epitety. Zupełnie inaczej zachowuje się klub Lewicy, z którym nie zgadzamy się w najważniejszych sprawach niemal w 100 procentach. Widzimy, że potrafią normalnie dyskutować. Pamiętam wypowiedź prezesa Jarosława Kaczyńskiego z naszego pierwszego wyjazdowego posiedzenia klubu w Ożarowie. Mówił, że dawniej w latach 90-tych bywały różne sytuacje w Sejmie, ale nie przekraczano pewnych granic. Ta lewica, z którą się nie zgadzamy potrafi dyskutować na poziomie parlamentarnym. Niestety klub PO-KO psuje parlamentaryzm, ale nie mówię o wszystkich. Z naszymi posłami z Lubelszczyzny, czy to z PO, PSL, Lewicy czy Konfederacji, mamy bardzo dobre relacje na korytarzach sejmowych. To dobrze wróży na przyszłość jeśli chodzi o współpracę na rzecz Lubelszczyzny. Skoro mowa o współpracy - senator Jacek Bury chce reaktywować Lubelski Zespół Parlamentarny. Zgłosił się już do was? Pan senator nie zgłosił się do nas, ale rozmawiałem o tym z posłem Michałem Krawczykiem i zebrałem już podpisy niemal wszystkich parlamentarzystów PiS. Ten zespół powstanie, bo jest potrzebny. Był taki pomysł, by zrobić dwa zespoły, po jednym na okręg wyborczy, ale to jest bez sensu. Działamy na rzecz całego województwa. Cieszę się, że razem z Michałem Krawczykiem, Martą Wcisło, Jankiem Łopatą, Jakubem Kuleszą i Jackiem Czerniakiem mamy takie samo podejście. Jako wojewoda był pan przyzwyczajony do podejmowania konkretnych działań. Tymczasem w Sejmie trzeba czekać, słuchać i głosować. Nie nudzi się pan tam trochę? Na razie nie ma czasu na nudę. Jest jeszcze wiele rzeczy organizacyjnych. A czas poza Sejmem wypełniam wieloma innymi działaniami. Podejmuję teraz działania na rzecz COZL. Jestem po rozmowie z marszałkiem Jarosławem Stawiarskim, z którym chcemy rozwiązać problemy pacjentów tego szpitala. Jest to trochę inna praca. Jak pan, jako prawnik i konstytucjonalista, ocenia przerwane i powtórzone głosowanie podczas wyboru członków do KRS? Najlepiej ujął to marszałek Terlecki: stała się niezręczna sytuacja. Nie mogło dojść do wypaczenia wyników, bo taką mamy większość w tym Sejmie. Może nie wszyscy byli obecni na sali. Wszyscy byli na sali. Na powtórkach widać, że wiele osób miało problem z tym sposobem głosowania. Zgłaszali to przedstawiciele opozycji i Zjednoczonej Prawicy. Jako ""pierwszak"" nie miałem żadnego problemu. Pani marszałek Witek, która chyba po raz pierwszy prowadziła takie głosowanie, podejmowała decyzję pod wpływem skarg zarówno z jednej, jak i z drugiej strony. Decyzję podjęła w ciągu kilku sekund, bez konsultacji i o godzinie 1 w nocy. Nie mam do niej żadnych pretensji. Pewnie, że być może lepiej by było, przed anulowaniem, zwołać Konwent Seniorów, może trzeba było zrobić reasumpcję. Ale teraz wszyscy jesteśmy mądrzy, bo to nie my tam siedzieliśmy i to nie my podejmowaliśmy decyzję. Niezręcznością była również ta wypowiedź naszej posłanki ""trzeba anulować, bo przegramy"". Mówiła to osoba, która absolutnie nie mogła wiedzieć, jaki jest wynik głosowania i powstało jeszcze większe zamieszanie. Ale demokracja zwyciężyła, 235 ma PiS i wybrano dokładnie te cztery osoby do KRS, które miały zostać wybrane. Nic nie zostało wypaczone. Prezentował pan opinię Komisji Sprawiedliwości i Praw Człowieka w sprawie wyboru na sędziów Trybunału Konstytucyjnego Stanisława Piotrowicza i prof. Krystyny Pawłowicz. Podobają się panu te kandydatury? Jedna i druga są różne. Panią profesor znam z wielu jej publikacji. W mojej habilitacji na temat wolności gospodarczej wielokrotnie cytowałem jej pozycje naukowe, które w przeszłości pisała również z panią Hanną Gronkiewicz-Waltz. Wielokrotnie polemizowałem z prof. Pawłowicz w mojej habilitacji i innych moich publikacjach. Od strony prawniczej jest to osoba, która posiada wiedzę absolutnie ogromną. Co do jej sposobu zachowania w Sejmie to ja go nie doświadczyłem. Po raz pierwszy miałem z nią okazję rozmawiać podczas komisji sprawiedliwości. Co do pana Piotrowicza. Jestem przekonany, że wylewany na niego hejt w ogromnej części jest niesłuszny. Zapoznałem się z tymi dwiema sprawami opozycjonistów, które prowadził pan Piotrowicz. W jednej z nich opozycjonistka twierdzi, że dzięki postawie Piotrowicza została uratowana. Drugi też na początku chwalił jego postawę. Zmienił zdanie, kiedy zaczął współpracować z PO. Zarzucanie mu teraz, że jest prokuratorem stanu wojennego to tak, jakby powiedzieć, że Adam Strzembosz jest sędzią stanu wojennego, bo wówczas orzekał w sądach. Piotrowicz był w PZPR. Jeśli pan chce wiedzieć czy mi to przeszkadza i czy według mnie to jest minus tej kandydatury - tak, jest. Tylko nie znam żadnej kandydatury, która miałaby same plusy. Lubelszczyzna straciła kolejnego wiceministra. Czy uronił pan łzę, kiedy dowiedział się, że Sylwester Tułajew żegna się z MSWiA? Zrobiło mi się przykro oczywiście. Rozmawiałem z ministrem Tułajewem kilka dni wcześniej. Długo opowiadał mi o swojej pracy w MSWiA. Wydawało się, że jest po słowie co do tego, co będzie dalej robił w resorcie. Tymczasem dość nieoczekiwanie odszedł z MSWiA. Z pewnością nie zadecydowały tu jednak kwestie merytoryczne, a być może jest to wynik pewnych przesunięć związanych z nową umową koalicyjną. Myślę, że poseł Tułajew będzie pełnił jeszcze ważną funkcję w tym rządzie. A co z Przemysławem Czarnkiem? Wszyscy spodziewali się jakiegoś eksponowanego stanowiska. Jestem posłem, który rozwija skrzydła i chce bardzo mocno działać na rzecz Lubelszczyzny. Zabiegam o najważniejsze kwestia dla naszego województwa. To kierownictwo Prawa i Sprawiedliwości zdecyduje na jakim odcinku będzie korzystało z moich umiejętności i doświadczenia. Być może dalej będę zwykłym posłem. Nie przeszkadza mi to. Nieoficjalnie mówiło się o pewnych propozycjach dla pana. Słyszałem więcej propozycji w mediach niż na żywo. Czyli na razie pokornie pan czeka.",Przemysław Czarnek,
https://wiadomosci.onet.pl/tylko-w-onecie/leszek-miller-jestem-przeciwny-adopcji-dzieci-przez-pary-jednoplciowe/12clzd8,Leszek Miller: jestem przeciwny adopcji dzieci przez pary jednopłciowe,"- Uważam, że te dzieci mają potem problemy. Zwłaszcza w szkole, w kręgach towarzyskich. Z tego co wiem te dzieci są po prostu szykanowane przez inne dzieci - mówił w programie ""Onet Opinie"" były premier i obecny europoseł SLD Leszek Miller.","Jednocześnie Miller w rozmowie z Andrzejem Gajcym przyznał, że popiera małżeństwa par tej samej płci i jego zdaniem jest to ""trend nie do zatrzymania"".",,
https://wiadomosci.onet.pl/swiat/parlament-europejski-debata-na-temat-lgbt-w-polsce/jjy4x3p,Europosłowie podzieleni na temat sytuacji LGBT w Polsce,"W Parlamencie Europejskim w Strasburgu odbyła się we wtorek debata na temat sytuacji LGBTI w Polsce. Większość europosłów, w tym z PO, wskazywała, że polskie władze odpowiadają za dyskryminację osób LGBTI. Część, w tym europosłowie PiS, przekonywała, że Polska jest tolerancyjna.","Debata została zorganizowana na wniosek skrajnie lewicowej frakcji GUE. Choć miała dotyczyć sytuacji LGBTI w UE, przeistoczyła się w debatę o Polsce. Wzięło w niej udział kilkudziesięciu europosłów. Większość z nich krytykowała Polskę za dyskryminacje osób LGBTI. Cześć broniła polskich władz, wskazując m.in., że nie mogą one odpowiadać za działania niektórych oraz że osoby zaangażowane w ruch LGBTI obrażały uczucia religijne katolików. Debatę rozpoczęła unijna komisarz Cecilia Malmstroem, która przedstawiła stanowisko Komisji Europejskiej. Jak mówiła, KE jest zaniepokojona doniesieniami z Polski. - W lipcu marsz równości zorganizowany w Białymstoku spotkał się z falą mowy nienawiści, ukierunkowanej na jego uczestników. Także naklejki ""Strefa wolna od LGBT"" były rozdawane w wielu miastach – mówiła. Jak zaznaczyła, wydarzenia te odbywały się ""w atmosferze wyborów do polskiego parlamentu"". - KE potępia te wydarzenia – powiedziała komisarz, dodając, że każda forma dyskryminacji ze względu na orientację jest sprzeczna z unijnymi zasadami. Malmstroem zapowiedziała ponadto, że KE będzie przyglądać się sytuacji w Polsce i zaangażuje się we współpracę z polskimi władzami, aby nie dochodziło do takich ataków. Skrytykowała też termin ""ideologia LGBTI"". Zobacz również: Parlament Europejski przyjmie rezolucję ws. osób LGBTI Tuż po niej głos zabrała europosłanka Magdalena Adamowicz (PO). Jak przekonywała, za dyskryminację wobec osób LGBTI w Polsce odpowiadają władze. Mówiła, że w Polsce ""straszy się nieistniejącymi zagrożeniami"", a w polityce ""wracają najczarniejsze czasy"". Europosłanka wskazywała też, że w Polsce władze ostrze nienawiści skierowały wobec LGBTI. - Wymyślono nowego wroga. Ci ludzie próbują wmówić, że homoseksualizm jest zaraźliwy – mówiła. Adamowicz powiedziała też, że w Polsce 70 proc. nastolatków o orientacji homoseksualnej ma myśli samobójcze, a połowa - objawy depresji. Europosłanka Beata Kempa (PiS) mówiła z kolei, że w Polsce działacze LGBTI z prowokacji uczynili swoją broń. Przekonywała, że podczas marszów dochodziło do obrażania uczuć chrześcijan. Jak podkreśliła, zbezczeszczony został m.in. wizerunek Matki Boskiej, gdy aureolę nad jej głową zastąpiono tęczą. Powiedziała też, że nalepka o ""strefach wolnych"" od LGBTI była odpowiedzią na historię pracownika sieci IKEA, który został zwolniony z pracy z uwagi na swoje poglądy. Kempa przekonywała, że szacunek jest ważny, ale nie można milczeć, gdy ""agresywna ideologia"" atakuje tych, którzy mają inne zdanie. Głos w dyskusji zabrał też Patryk Jaki (PiS). Przekonywał, że Polska jest jednym z najbardziej tolerancyjnych krajów w UE, a marsze LGBTI są zabezpieczane przez policję. Wskazywał, że debata dotyczy ideologii, a Polska ma prawo bronić tradycyjnych wartości chrześcijańskich. - Tolerancja nie oznacza braku tolerancji dla tradycyjnego modelu rodziny. O to walczy Polska – mówił Jaki. Odwołał się też do wydarzeń II wojny światowej, wskazując, że Polska była wtedy krajem, który bronił wartości - a nie, który je łamał. W debacie wzięła też udział Róża Thun (PO). Odnosząc się do słów Kempy, mówiła, że wizerunek Matki Boskiej z tęczą zamiast aureoli nie jest świętokradztwem, a wykorzystywanie tęczy nie obraża uczuć katolików. Powiedziała, że przykro jej, że debata w PE przeradza się w ""debatę polsko-polską"" i że trzeba ""prostować wizerunek Polaków"", za który odpowiada partia rządząca. Europoseł Robert Biedroń (Wiosna) mówił z kolei, że od 43 lat żyje w kraju, w którym używa się takich słów jak ""promocja homoseksualizmu"". - Promować to można jabłka w markecie, a nie LGBT - dodał. Mówił, że w Polsce są restauracje, hotele i sklepy, do których homoseksualiści nie mają wstępu. Jaki dopytywał go, czy może podać konkretne przykłady miejsc, do których nie może wejść. Biedroń odparł, że czytał artykuł o restauracji w Krakowie, która zakazuje wstępu osobom homoseksualnym. O doprecyzowanie wypowiedzi Biedronia poprosiła też Kempa. Odpowiedział, że przykładów jest wiele, a zdążył znaleźć jeden z nich w internecie - kawiarnię przy ul. Stolarskiej w Krakowie. Podał też jej nazwę. W debacie wzięło udział także kilkudziesięciu europosłów z innych krajów. Część atakowała polski rząd, inni go bronili. Przykładowo, Sophie in ’t Veld z frakcji Odnowić Europę krytykowała polskie władze za to, że uznały LGBTI za ""wroga"" i ""zachęcają do tworzenia stref wolnych od LGBT"". Przedstawiciel grupy Tożsamość i Demokracja Maximilian Krah mówił z kolei, że nie można atakować Polski za to, że jest tam rząd, który nie podoba się części europosłów. - Nie można atakować Polski za działania kilku osób. To jest zamach na suwerenność polskiego państwa – wskazywał. W grudniu Parlament Europejski ma głosować nad rezolucją w tej sprawie.",Parlament Europejski,
https://wiadomosci.onet.pl/swiat/pe-nie-tylko-bedzie-debatowal-ale-przyjmie-tez-rezolucje-ws-osob-lgbti/sylrz7s,Parlament Europejski przyjmie rezolucję ws. osób LGBTI,"Europosłowie zdecydowali w poniedziałek, że podczas grudniowej sesji plenarnej PE przyjmą rezolucję o mowie nienawiści wobec osób LGBT, w tym o ""strefach wolnych od LGBTI"".","Wniosek o zorganizowanie debaty w tej sprawie z udziałem przedstawiciela Komisji Europejskiej zgłosiła skrajnie lewicowa frakcja GUE. Dyskusja została zaplanowana na wtorek. W poniedziałek podczas rozpoczęcia sesji eurodeputowana Malin Bjoerk z GUE zgłosiła wniosek w imieniu intergrupy ds. praw osób LGBTI, by poza dyskusją przyjąć też rezolucję. - Ten parlament musi wysłać silny sygnał i wsparcie w kluczowym momencie, gdy nasi koledzy w niektórych krajach członkowskich zderzają się z bardzo brutalną rzeczywistością - podkreśliła Bjoerk. Żaden z europosłów nie wypowiedział się przeciw jej propozycji, choć znaczna grupa nie poparła wniosku o rezolucję. Większość eurodeputowanych opowiedziała się za przyjęciem tekstu w grudniu.","PE nie tylko będzie debatował, ale przyjmie też rezolucję ws. osób LGBTI",
https://wiadomosci.onet.pl/tylko-w-onecie/powstal-zespol-ds-rownouprawnienia-lgbt-krzyszof-smiszek-komentuje/2s8bsq8,"Śmiszek o zespole ds. równouprawnienia społeczności LGBT: cieszę się, że ten zespół nie stał się areną dyskryminacyjnych wypowiedzi","Krzysztof Śmiszek był gościem Iwony Kutyny w ""Onet Rano."". Polityk opowiedział o powstaniu zespołu parlamentarnego ds. równouprawnienia społeczności LGBT. - To zespół, który ma prawie 30 osób. Mamy wicemarszałkinię Senatu. Wicemarszałek Sejmu (Włodzimierz Czarzasty - przyp. red.) zapowiedział, że również się zapisze - mówił Śmiszek. - Dołączył również Dobromir Sośnierz z Konfederacji. Zachowywał się bardzo kulturalnie, nie zabierał głosu na pierwszym spotkaniu. Cieszę, że ten zespół nie stał się areną niepotrzebnych dyskryminacyjnych wypowiedzi - dodał.",,,
https://wiadomosci.onet.pl/swiat/rosja-wladze-scigaja-homoseksualiste-musi-sie-ukrywac/pxv55zn,Rosja: Władze ścigają homoseksualistę. Musi się ukrywać,"Rosyjski homoseksualista Maksim Pankratow jest poszukiwany przez państwowe władze za film, który udostępnił w serwisie YouTube. Na nagraniu, podczas którego omawiane jest jego życie w Rosji, występują dzieci, co przykuło uwagę działaczy na rzecz praw człowieka i śledczych - informuje CNN.","Wideo, pierwotnie umieszczone na rosyjskojęzycznym kanale YouTube ""Real Talk"", przedstawiało czwórkę dzieci przeprowadzających wywiad z 22-letnim Pankratowem na temat jego życia i jego tożsamości jako homoseksualisty. - To była normalna rozmowa o moim życiu i chcą mnie wsadzić do więzienia - powiedział CNN Pankratow. Podczas nagrania dzieci pytają Pankratowa o m.in. moment, w którym dowiedział się, że jest gejem. - Myślałem, że to była normalna rozmowa z dziećmi, nie było dyskusji o seksie - powiedział. - Chodziło o to, jak to jest być gejem w Rosji i jak żyję. Chcieliśmy pokazać społeczeństwu, że można być tolerancyjnym - dodał. Na początku listopada, Komisja Śledcza - najwyższy organ ścigania w Rosji - wszczęła sprawę karną, w której zarzuca się, że nagranie wideo dotyczyło ""aktów przemocy o charakterze seksualnym"" - podała rosyjska państwowa agencja informacyjna RIA-Novosti. Komisja Śledcza w specjalnym oświadczeniu wydanym 2 listopada stwierdziła, że ""śledczy przesłuchiwali organizatora sesji wideo, a także tworzą krąg ofiar i prowadzą inne działania dochodzeniowe mające na celu ustalenie wszystkich okoliczności zdarzenia"". Jak dodano, postępowanie jest w toku. Kreml odmówił komentarza CNN twierdząc, że prowadzenie dochodzeń karnych nie należy do obowiązków administracji prezydenta. Rzecznik Kremla Dmitrij Peskow podczas konferencji prasowej z dziennikarzami. stwierdził, że ""jest to kwestia śledczych i sądu, ale nie administracji prezydenta"". - Jeśli jest przestępstwo, to warto wszcząć sprawę karną, jeśli nie ma przestępstwa, to nie warto - dodał. Źródło: CNN",,
https://wiadomosci.onet.pl/kraj/lublin-sprawa-znieslawienia-organizatora-marszu-rownosci-wkrotce-prawomocny-wyrok/k6v23hl,Radny PiS zniesławił organizatora Marszu Równości? Wkrótce prawomocny wyrok,"W grudniu poznamy prawomocny wyrok ws. radnego PiS Tomasza Pituchy, który zamieścił na Facebooku wpis sugerujący, że Marsz Równości w Lublinie promuje pedofilię. Sąd pierwszej instancji uznał go za winnego pomówienia. Radny PiS uważa, że ma spokojne sumienie.","Dziś odbyła się rozprawa apelacyjna w sprawie radnego PiS Tomasza Pituchy, którego Sąd Rejonowy Lublin-Zachód uznał za winnego pomówienia Bartosza Staszewskiego. Chodziło o wpis radnego z września 2018 r.: ""Najzagorzalsi fani filmu W. Smarzowskiego chcą zorganizować w Lublinie tzw. Marsz Równości, promujący homoseksualizm, pedofilię"". Sąd uznał Tomasza Pituchę za winnego pomówienia i jednocześnie odstąpił od wymierzenia kary pozbawienia wolności. Za to radny PiS musi zapłacić 5 tys. zł na konto stowarzyszenia ""Marsz Równości w Lublinie"" oraz poinformować o wyroku w lokalnych gazetach. Pitucha postanowił się odwołać. Obrona przekonywała, że nie można utożsamiać oskarżyciela Bartosza Staszewskiego z wpisem radnego Tomasza Pituchy. Podnoszono, że w uzasadnieniu wyroku sądu pierwszej instancji doszło do wielu przeinaczeń. Obrońca wskazał m.in że wpis oskarżonego można traktować jako ocenę, która dotyczyła zdarzenia przyszłego, a nie dotyczyła osób, które będą w danym miejscu. - Moje sumienie jest spokojne. W dalszym ciągu nie przyznaję się do zarzucanego mi pomówienia. Wpis nie dotyczył marszu tylko filmu ""Kler"". Stwierdzenie z wpisu ""najzagorzalsi fani filmu >>Kler<<” to nie to samo, co „organizator marszu"" - przekonywał Tomasz Pitucha. - Nigdy nie wyrażałem agresji w stosunku do osób o innych poglądach - dodał radny PiS. Z kolei strona skarżąca wniosła o utrzymanie w mocy wyroku sądu pierwszej instancji. Adwokat Sara Wilk nie zgodziła się z argumentacją, że sąd w całości pominął wyjaśnienia Pituchy, przez co dokonano błędnej oceny jego wypowiedzi. Przypomniała, że świadkowie wezwani przez radnego nie byli biegłymi i sąd prawidłowo ocenił przedstawiane przez nich tezy naukowe. - Moje dobre imię w tym zakresie zostało naruszone. Zbrodnia pedofilii jest okrutną i obrzydliwą zbrodnią wymierzoną w dzieci. Marsz nie ma nic wspólnego z promocją pedofilią, nie promował pedofilii i nigdy nie będzie tego robił. Jestem gejem i nie jestem pedofilem. Wpis Tomasza Pituchy nie miał podłoża naukowego. Traktuję to jako pomówienie, które uderza we mnie. Później muszę się tłumaczyć przed bliskimi mi osobami, że nie jestem pedofilem - mówił Bartosz Staszewski, organizator Marszu Równości w Lublinie. Na sali pojawili się zwolennicy Tomasza Pituchy, którzy mieli ze sobą transparenty z hasłami, m.in. ""Szacunek dla każdego - tak, promowanie rozwiązłości seksualnej - nie"". Sędzia Wiesław Pastuszak zapowiedział, że wyrok zostanie ogłoszony 5 grudnia.",Tomasz Pitucha,
https://wiadomosci.onet.pl/tylko-w-onecie/newsletter-onetu-andrzej-stankiewicz-schetyna-zamienil-prawybory-w-farse/9l7yckx,Newsletter Onetu. Andrzej Stankiewicz: Schetyna zamienił prawybory w farsę,"Dla Grzegorza Schetyny nie ma kompletnie znaczenia, kto wygra wybory prezydenckie za pół roku. Jeżeli ktoś jeszcze w to wątpił, właśnie zyskał dowód ostateczny.","Najpierw Schetyna rzucił pomysł prawyborów wewnątrz PO. Ale wcale nie chodziło mu o wyłonienie najmocniejszego konkurenta dla Andrzeja Dudy. Po prostu chciał w ten sposób zyskać na czasie i odwrócić uwagę od siebie — od wyborów sejmowych jest krytykowany, a część partii domaga się, by oddał fotel przewodniczącego. Kiedy okazało się, że nikt się do prawyborów nie pali, bo większość partii popiera Małgorzatę Kidawę-Błońską, Schetyna stawał na głowie, byle tylko przekonać do startu kogoś jeszcze. Wszak bez prawyborów nie zyskałby na czasie i zwrócił uwagę od siebie. Odmówił mu były minister zdrowia Bartosz Arłukowicz, odmówił marszałek Senatu Tomasz Grodzki, nie zdecydował się były szef MSZ Radosław Sikorski. Więc na ostatniej prostej Schetynie zostało już tylko bombardowanie samorządowców. No i trafił jednego — po rozmowie ze Schetyną prezydent Poznania Jacek Jaśkowiak złożył swą kandydaturę. W partii żywe są plotki, że ludzie Schetyny zbierali podpisy poparcia dla konkurenta Kidawy in blanco — bo nie wiadomo było, kogo Schetyna ostatecznie skusi czy przymusi. Nawet jeśli to krzywdzące dla przewodniczącego zarzuty, to pokazują one, jaki jest dziś poziom nieufności wobec niego w sporej części partii. Nie odbierając Jaśkowiakowi niewątpliwego talentu politycznego, zdawać sobie trzeba sprawę z jednego: nie bierze udziału w rozgrywce o prezydenturę, tylko w akcji ratunkowej Schetyny. Bo szef PO manipuluje prawyborami prezydenckimi wewnątrz Platformy po to tylko, żeby ocalić swój stołek. Tak naprawdę, tylko to go interesuje. Andrzej Stankiewicz jest autorem Informacyjnego Newslettera Onetu – zapisz się już dziś! Tu znajdziesz formularz. Nagły atak Jaśkowiakiem ostatecznie zniszczył i tak szorstkie relacje Kidawy ze Schetyną. Jeśli to ona wygra komiczne prawybory — a wszystko na to wskazuje — to przyłączy się do tych, którzy chcą podmienić szefa PO na nowszy model. Czyli Borysa Budkę. Zastanawiam się tylko, co zrobi z tym Donald Tusk. Właśnie został szefem Europejskiej Partii Ludowej, czyli międzynarodówki zrzeszającej partie chadeckie z całej Europy. Teraz będzie miał więcej czasu na polską politykę. I na Schetynę. Nie mam wątpliwości, że Tusk będzie się angażował w wybory prezydenckie. Zobaczymy, czy w prawybory także. Ale PiS ma także swoje problemy. Wierzgają koalicjanci z partii Jarosława Gowina, przez co PiS musiało zrezygnować z podwyżek składek ZUS dla najlepiej zarabiających (chodzi o likwidację tzw. 30-krotności). Ale projekt ten — oprotestowany przez pracodawców i związki zawodowe — wcale nie ląduje w koszu. Proszę zobaczyć, co mówi minister w Kancelarii Premiera Łukasz Schreiber, mój gość w programie Onet Opinie. Nie znają Państwo nowej szefowej resortu pracy? Marlena Maląg to jedna z niewielu nowych twarzy w rządzie. Zapraszam, jest okazja się poznać. Oto pani minister pracy łamała w przeszłości kodeks pracy. Dziękuję „Dziennikowi Gazecie Prawnej” za to, że przybliża nam niesłusznie niedocenianych członków rządu. Ale premier ma inne rzeczy na głowie. Oto musi wymienić trawę na Stadionie Narodowym. Obiecał to piłkarzom po ostatnim meczu ze Słowenią, gdy wprost z sejmowego expose pognał do ich szatni. Chciał się ogrzać w świetle zwycięzców, a dostał po prostu zamówienie. No i teraz musi ogarnąć tę trawę, bo oprócz premierowania jest przecież ministrem sportu. A to dlatego, że zajęcia tego stanowiska odmawiają mu kolejni kandydaci.",Andrzej Stankiewicz,
https://wiadomosci.onet.pl/kraj/tomasz-grodzki-dla-polskich-dzieci-nie-jest-wazna-ideologia-lgbt/3s8wsn6,Tomasz Grodzki: dla polskich dzieci nie jest ważna ideologia LGBT,"- Ideologia ludzi, których należy szanować, bo to są tacy sami Polacy jak my, to zupełnie odrębne zagadnienie - ocenił w rozmowie z Polsat News marszałek Senatu Tomasz Grodzki (KO), odnosząc się do expose Mateusza Morawieckiego. Skomentował też dzisiejszy wyrok Trybunału Sprawiedliwości Unii Europejskiej w sprawie polskiego Sądu Najwyższego.","TSUE wydał we wtorek wyrok w odpowiedzi na pytania prejudycjalne zadane przez Izbę Pracy Sądu Najwyższego. Trybunał orzekł, że to Sąd Najwyższy ma badać niezależność nowej Izby Dyscyplinarnej, by ustalić, czy może ona rozpoznawać spory dotyczące przejścia sędziów Sądu Najwyższego w stan spoczynku. Marszałek Senatu Tomasz Grodzki zapytany we wtorek w Polsat News, jak ocenia ten wyrok, ocenił, że Trybunał Sprawiedliwości UE ""podjął niezwykle roztropną decyzję, bo położył polskie sprawy w ręce polskiego Sądu Najwyższego"". - Przypominam, że prestiż instytucji o nazwie Sąd Najwyższy czy to w Stanach Zjednoczonych, czy w innych krajach jest gigantyczny, ogromny i wysoki, i nie traktuję tego w kategorii zwycięstwa i porażki. Natomiast traktuję to jako niezwykle roztropną decyzje Trybunału, która otwiera naszą dyskusję na forum krajowym - podkreślił. - Moim zdaniem ideologia ludzi, których należy szanować, bo to są tacy sami Polacy jak my, to zupełnie odrębne zagadnienie. Dla polskich dzieci nie jest ważna ideologia LGBT, tylko dobre szkolnictwo, dobra pediatria, dobre możliwości startu zawodowego, kontynuowania nauki. To są rzeczy, które martwią Polki i Polaków - powiedział we wtorek w Polsat News marszałek Senatu Tomasz Grodzki pytany o słowa Mateusza Morawieckiego. Premier w expose powiedział, że ""kto podniesie na nie rękę, tę ideologiczną rękę, ten podnosi rękę na całą wspólnotę"". Grodzki zapytany przez prowadzącego o to, czy podpisuje się pod tymi słowami odparł, że podpisuje się pod tym, że ""dzieci są pod szczególną ochroną i państwa, i rodziców, i nas wszystkich. I dziecko powinno być nietykalne przez nikogo"". Dopytywany o to, czy dzieciom nie zagraża ideologia, odparł, że widzi wiele innych rzeczy, które im zagrażają, ""począwszy od chorób wywołanych choćby ruchami antyszczepionkowymi, po inne rzeczy i niegodne zachowania wielu dorosłych"". ""To mnie martwi"" - powiedział.",Tomasz Grodzki,
https://wiadomosci.onet.pl/kraj/rafal-trzaskowski-o-realizacji-karty-lgbt-deklaracja-lgbt/b9m2hl9,Trzaskowski: nikt nie zamierza nikogo indoktrynować,"- Absurd i propaganda żywcem wzięta z mediów rządowych. Nikt nie zamierza nikogo indoktrynować, tylko będziemy uczyć dzieciaki, na zajęciach dobrowolnych, czym jest dyskryminacja i jak jej przeciwdziałać - mówi w wywiadzie dla ""Rzeczpospolitej"" prezydent Warszawy Rafał Trzaskowski, pytany o zarzuty seksualizacji dzieci za pomocą Deklaracji LGBT+.","- Nie pozwolę na dyskryminację w Warszawie z powodu orientacji seksualnej, poglądów, wyznania czy przekonań - twierdzi Trzaskowski, zaznaczając, że Deklaracja LGBT + jest już realizowana w stolicy. - Obowiązkiem prezydenta miasta jest stworzyć dobre warunki dla wszystkich tych, którzy sobie radzą i wyciągać pomocną rękę do tych, którzy mają ograniczone możliwości realizacji swoich ambicji - osób z niepełnosprawnościami, seniorów, czy też przedstawicieli mniejszości, które PiS chce zepchnąć na margines społeczeństwa - powiedział w rozmowie z dziennikiem. Prezydent Warszawy zaznaczył, że zajęcia antydyskryminacyjne zostały wcielone w życie i trwają przygotowania do realizacji dobrowolnych zajęć edukacji seksualnej. - Tylko obawiam się, że zaraz edukacja seksualna zostanie w Polsce zakazana przez PiS. A w dzisiejszych czasach taka edukacja jest niezbędna - ocenił. Trzaskowski podkreślił, chodzi o naukę dzieci na zajęciach dobrowolnych, czym jest dyskryminacja i jak jej przeciwdziałać. - A jeżeli rodzice nie wyrażają zgody, to dzieciaków na takie zajęcia nie muszą posyłać - zaznaczył. Stwierdził, że ""dzieci powinny wiedzieć, że posługiwanie się Internetem może być szkodliwe, że nie należy się dzielić treściami wrażliwymi i intymnymi, że słowa w sieci mogą ranić jak w realnej rzeczywistości"". Pełna wersja wywiadu z Rafałem Trzaskowskim jutro w dzienniku ""Rzeczpospolita"".",Rafał Trzaskowski,
https://wiadomosci.onet.pl/kraj/prywatny-akt-oskarzenia-przeciwko-krystynie-pawlowicz-chodzi-o-wypowiedzi-dot-lgbt/gbzphmy,"Prywatny akt oskarżenia przeciwko Krystynie Pawłowicz. ""Dość plucia na LGBT""","Prywatny akt oskarżenia, dotyczący ""wielokrotnego znieważania lesbijek i gejów na antenie Radia Maryja"", złożył Ośrodek Monitorowania Zachowań Rasistowskich i Ksenofobicznych. Organizacja poinformowała o tym na Facebooku.","""Ośrodek złożył prywatny akt oskarżenia przeciwko Krystynie Pawłowicz. Przedmiotem oskarżenia jest wielokrotne znieważanie lesbijek i gejów na antenie Radia Maryja"" - czytamy na stronie OMZRK. Ośrodek cytuje wypowiedzi, które miały paść z ust Krystyny Pawłowicz na antenie toruńskiej rozgłośni. O osobach LGBT kandydatka do Trybunału Konstytucyjnego mówiła: ""osoby zaburzone seksualnie, chorzy, które powinny się leczyć"", ""Zgromadzenia osób tych zaburzonych, tak zwanych LGBT nawołują do karalnych, patologicznych zachowań seksualnych"", ""Te agresywne środowiska lesbijsko-pedalskie ciągle mówią, że są atakowani. No, bo prowokują, sami prowokują"", ""są przedstawicielem diabelstwa, zła, nienawiści, podłości największej jaką można sobie wyobrazić"". Krystyna Pawłowicz regularnie pojawia się w mediach ojca Rydzyka. W przeszłości często też wypowiadała się krytycznie o środowiskach LGBT. Broniła m.in. wypowiedzi metropolity krakowskiego ks. abp. Marka Jędraszewskiego o „tęczowej zarazie”. - Ksiądz arcybiskup nie mówił, że zarazą jest pani Spurek, pan Biedroń i całe to towarzystwo, które wulgarnie włada ulicami miasta, tylko powiedział, że marksizm koloru czerwonego zmienił barwę na tęczową - tłumaczyła na antenie Radia Maryja.",Krystyna Pawłowicz,
https://wiadomosci.onet.pl/kraj/prawomocny-wyrok-w-sprawie-naklejki-strefa-wolna-od-lgbt/n78ztwe,"Prawomocny wyrok w sprawie naklejki ""strefa wolna od LGBT""","Sąd Apelacyjny w Warszawie utrzymał w mocy zakaz rozpowszechniania naklejki „strefa wolna od LGBT” przez ""Gazetę Polską"" - podaje ""Rzeczpospolita"".","To odpowiedź na zażalenie wydawcy „Gazety Polskiej"" na lipcowe postanowienie Sądu Okręgowego w Warszawie nakazujące zabezpieczenie egzemplarzy tygodnika z homofobicznymi naklejkami. Sąd ten rozpatruje pozew przeciwko ""GP"" o naruszenie dóbr osobistych Bartosza Staszewskiego, członka zarządu Stowarzyszenia Marsz Równości w Lublinie - czytamy w ""Rzeczpospolitej"". ""Bardzo wyraźne stanowisko SA - nie dla homofobii"" - napisał na Twitterze adwokat Michał Wawrykiewicz, który wraz z Sylwią Gregorczyk-Abram, jest pełnomocnikiem Staszewskiego. - ""Treść naklejki przyczynia się niewątpliwie do budowy jednoznacznie homofobicznej narracji,która może ranić osoby o orientacji homoseksualnej, osoby biseksualne i transpłciowe, spychając je do rangi 'ludzi drugiej kategorii'. ""Gazeta Polska Codziennie"" informuje na swojej stronie, że wydawca ""GP"" nie zna powodów odrzucenia zażalenia przez sędziów. Jest natomiast zbulwersowany faktem, że zażalenie zostało rozpatrzone przez sąd dopiero po trzech miesiącach. Więcej w portalu rp.pl.",,
https://wiadomosci.onet.pl/tylko-w-onecie/newsletter-onetu-andrzej-stankiewicz-ziobro-poparl-bohatera-afery/6psyqzv,Newsletter Onetu. Andrzej Stankiewicz: Ziobro poparł bohatera afery,"Na początku kadencji Jarosław Kaczyński zawsze lubi pokazać swoim własnym ludziom miejsce w szeregu. Po przegranej w 2007 r. zrobił czystkę w partii — wtedy odszedł m.in. Ludwik Dorn, wcześniej przez lata najbliższy polityczny sojusznik i przyjaciel, trzeci bliźniak. Po porażce w 2011 r. Kaczyński wyrzucił Zbigniewa Ziobrę i jego ludzi, w tym Jacka Kurskiego. Po zwycięstwie w 2015 r. rozpętał wojnę o Trybunał Konstytucyjny, w którą wplątał prezydenta Andrzeja Dudę i premier Beatę Szydło, uniemożliwiając im budowę niezależnej pozycji i flirt z elektoratem umiarkowanym.","Co Kaczyński planuje na rok 2019? Wygląda na to, że w pierwszej kolejności lekcję dla Jarosława Gowina. Po wyborach okazało się, że Gowin wprowadził z list PiS 18 posłów, a zatem Kaczyński nie ma większości w Sejmie bez jego ludzi. W tej sytuacji Gowin przypomniał sobie, że jest liberałem i zażądał wstrzymania podwyżek ZUS dla najlepiej zarabiających. Chodzi o pomysły PiS na zniesienie tzw. 30-krotności. Wedle obecnych przepisów składka na ZUS rośnie wraz z wynagrodzeniem dopóty, dopóki w ciągu roku nie osiągamy zarobków przekraczających 30-krotność prognozowanej średniej krajowej w ciągu roku. Wówczas przestajemy płacić ZUS, co oznacza wyższe zarobki na rękę i mniejsze koszty dla pracodawców. I co się okazało po ultimatum Gowina? Że pierwszy wniesiony do Sejmu przez PiS projekt dotyczy likwidacji 30-krotności. A Kaczyński może liczyć w tej kwestii na lewicę, pokazując Gowinowi, że jego spóźniony liberalizm w tej kadencji da się obejść dzięki koalicji prawicy socjalistycznej z socjalistyczną lewicą. A lider SLD Włodzimierz Czarzasty przekonywał mnie wczoraj, że lewica dostała szefostwa trzech ważnych komisji sejmowych — społecznej, spraw wewnętrznych oraz mniejszości narodowych — bo po prostu ciężko pracuje. Pewnie ma rację, co też tłumaczy, dlaczego znacznie większa Platforma dostała komisje pośledniejszego sortu. Zapewne też dzięki tej legendarnej pracowitości lewicy, PiS wybrał na wicemarszałka Sejmu właśnie Czarzastego. I to mimo, że w swym raporcie dotyczącym afery Rywina Zbigniew Ziobro uznał go niegdyś za członka zorganizowanej grupy przestępczej, która stała za tym korupcyjnym skandalem. Ba, sam Ziobro teraz za nim zagłosował! Widać po prostu rzeczywiście etos wspólnej pracy zwyciężył. Andrzej Stankiewicz jest autorem Informacyjnego Newslettera Onetu – zapisz się już dziś! Tu znajdziesz formularz. Wszystkie warianty F-35 Joint Strike Fighter przyjęte w Siłach Powietrznych, Marynarce Wojennej i Korpusie Morskim USA ""psują się częściej niż planowano, a ich naprawa zajmuje więcej czas"" - ocenia główny tester broni Pentagonu w Kongresie. A Polska zamierza kupić 32 samoloty F-35. Pamiętają Państwo słynną Deklarację LGBT+, którą podpisał prezydent Warszawy Rafał Trzaskowski? Wydatnie przyczynił się w ten sposób do przegranej swej formacji w wyborach europejskich. Dziennikarz Onetu Piotr Halicki sprawdza, jak przebiega wprowadzanie w życie owego dokumentu. Na przykład — wciąż trwają przygotowania do wprowadzenia do szkół zajęć z edukacji seksualnej, ale rozpoczęły się już szkolenia dyrektorów i są lekcje antydyskryminacyjne. Senator Bogdan Klich (PO) był moim gościem w programie “Onet Opinie”. Klich przekonywał, że przejęcie przez opozycję kontroli nad Senatem to duży sukces szefa PO Grzegorza Schetyny. Czy zatem Schetyna ocali stanowisko? To zależy od wyborów prezydenckich. Klich zasugerował, że Małgorzata Kidawa-Błońska jest co prawda faworytką prawyborów prezydenckich w Platformie, ale przed nią sporo pracy, aby mogła się liczyć w starciu Andrzej Dudą. Z kolei w politycznym słuchowisku „Stan po Burzy” — które przygotowuję wraz z Agnieszką Burzyńską z „Faktu” — zastanawiamy się nad kilkoma kwestiami. Kto zyskuje, a kto traci w nowym rządzie Mateusza Morawieckiego? Czy Senat w rękach PiS to tylko kwestia czasu? Trochę śmiejemy się też ze wspomnianych prawyborów prezydenckich Platformy, bo mogą się skończyć interwencją Donalda Tuska. Nowy marszałek Senatu Tomasz Grodzki z prędkością uwielbianych przez siebie drogich aut wjeżdża na pierwszą polityczną linię. Wczoraj wygłosił swoje pierwsze telewizyjne orędzie. Widać, że poza motoryzacją, ma słabość do poezji, zwłaszcza Homera. „W naszej »Odysei« przez życie w poszukiwaniu szczęścia i spełnienia marzeń, jednym idzie łatwiej, innym trudniej, niektórych ta wędrówka wyrzuca na margines, a inni muszą dźwigać ciężki krzyż”.",Andrzej Stankiewicz,
https://wiadomosci.onet.pl/swiat/francja-pary-lesbijek-beda-mogly-legalnie-korzystac-z-technik-wspomaganego/lgxbv5r,Francja: ojcom już dziękujemy,"Pary lesbijek będą mogły legalnie korzystać z technik wspomaganego zapłodnienia. Zgoda mężczyzn nie będzie wymagana - pisze na łamach ""Rzeczpospolitej"" Jędrzej Bielecki.","Zwolennicy tradycyjnej rodziny nadzieje pokładali w Senacie, gdzie większość ma wciąż prawica. Ale na próżno. Przewodniczący izby wyższej parlamentu Gerard Larcher, choć wywodzi się z gaullistowskich Republikanów, przyznał, że jest ""dość otwarty"" na projekt przepisów, które miesiąc temu przyjęła Izba Deputowanych. Ustawa o bioetyce, która ma wejść w życie latem przyszłego roku, oznacza głęboką rewolucję cywilizacyjną. Tak jak obiecał w kampanii wyborczej Emmanuel Macron, zezwala ona samotnym kobietom i parom lesbijek na wykorzystanie takich technik jak in vitro, aby mieć potomstwo. Wątpliwości etyczne, czy dla spełnienia oczekiwań dwóch osób dorosłych można poświęcać prawo dziecka do posiadania ojca, zostały pominięte. Choć żadne z ugrupowań nie wprowadziło dyscypliny głosowania, projekt poparła przytłaczająca większość La Republique en Marche, partii prezydenta. Za przepisami głosowało 359 deputowanych, 114 było przeciwnych, a 72 wstrzymało się od głosu.",,
https://wiadomosci.onet.pl/kraj/warszawa-jak-przebiega-wdrazanie-slynnej-deklaracji-lgbt/x2dbnr4,Jak przebiega wdrażanie słynnej Deklaracji LGBT+ w Warszawie?,"Wciąż trwają przygotowania do wprowadzenia do szkół zajęć z edukacji seksualnej, ale rozpoczęły się już szkolenia ich dyrektorów i są lekcje antydyskryminacyjne. Wkrótce ma zostać wdrożona Karta Różnorodności w urzędach, ale na zapowiadane otwarcie hostelu dla osób LGBT+ trzeba będzie poczekać – miasto zastanawia się dopiero nad jego modelem. Sprawdziliśmy, jak po roku rządów Rafała Trzaskowskiego przebiega w stolicy wdrażanie słynnej Deklaracji LGBT+.","W listopadzie ubiegłego roku Polacy zdecydowali, komu powierzyć władzę w samorządach. Tekst powstał w ramach podsumowania dotychczasowych działań nowych władz   Podpisana przez Rafała Trzaskowskiego 18 lutego tego roku Deklaracja LGBT+, nazywana też Kartą LGBT+, wywołała duże emocje w społeczeństwie. Zapoczątkowała też właściwie ogólnopolską dyskusję na temat tego środowiska oraz nagonkę na jego przedstawicieli ze strony ugrupowań konserwatywnych i narodowościowych. Stało się to też jednym z głównych tematów w późniejszych kampaniach przed wyborami do europarlamentu oraz do Sejmu i Senatu. Główny zarzut, podnoszony przez przeciwników deklaracji, był m.in. taki, że jej wprowadzenie oznacza seksualizację dzieci i przekazywanie im niewłaściwych wzorców. Było to jednak wielokrotnie dementowane i wyjaśniane. Co znalazło się w tej karcie, która wywołała tyle kontrowersji? Dokument zakłada działania w takich obszarach, jak bezpieczeństwo, edukacja, kultura i sport, administracja i praca. - Warszawa jest dla wszystkich. To nie tylko hasło wyborcze, lecz wizja mojego ukochanego miasta, w którym każdy może znaleźć miejsce dla siebie. Przywódcy polityczni, również na szczeblu samorządowym, muszą zająć zdecydowane stanowisko przeciw homofobii i dyskryminacji, przyczyniając się tym samym do pozytywnej zmiany zachowań społecznych. Tę równość gwarantuje nam Konstytucja Rzeczpospolitej Polskiej - mówił w lutym Rafał Trzaskowski. I tak w obszarze bezpieczeństwa deklaracja zakładała m.in. reaktywację hostelu interwencyjnego dla osób LGBT+ będących w trudnej sytuacji życiowej i zmuszonych do opuszczenia domu, stworzenie miejskiego mechanizmu zgłaszania i monitorowania przestępstw wynikających z homofobii i transfobii, jak też wzmocnienie działań antyprzemocowych w szkole. W kwestii edukacji jednym z głównym postulatów było prowadzenie edukacji antydyskryminacyjnej i seksualnej, zgodnej ze standardami WHO, a także aktywne wspieranie nauczycieli, jak i otwartość na inicjatywy III sektora, dotyczące spraw społeczności. W obszarze kultury i sportu deklaracja wymieniała m.in. patronat prezydenta miasta nad Paradą Równości, stworzenie centrum kulturowo-społecznościowego dla osób LGBT+ i wsparcie klubów sportowych skupiających osoby LGBT+. Dokument zakładał także podpisanie Karty Różnorodności i współpracy z pracodawcami przyjaznymi osobom LGBT+, rozszerzenie stosowania klauzul antydyskryminacyjnych w umowach z kontrahentami miasta oraz powołanie w strukturach urzędu Pełnomocnika Prezydenta m.st. Warszawy ds. Społeczności LGBT+. W związku z tym, że ogłoszenie tej karty wywołało wiele kontrowersji i do dziś trwa burzliwa ogólnopolska dyskusja na ten temat, zapytaliśmy Rafała Trzaskowskiego, czy żałuje swej decyzji i czy dziś zrobiłby to samo. - Zawsze powtarzałem i zdania nie zmieniłem, że Warszawa jest dla wszystkich. Deklaracja LGBT+ to potwierdzenie tego, w co głęboko wierzymy: w naszym mieście nie ma miejsca dla jakiejkolwiek formy dyskryminacji. Chcę, żeby wszyscy czuli się w Warszawie jak u siebie – powiedział nam prezydent. Jak dziś wygląda wdrażanie postulatów z dokumentu w Warszawie? - Wszystkie miejskie instytucje kultury zapewniają wolność artystyczną - zgodnie z zapisami z deklaracji. Przygotowujemy się do wdrożenia Karty Różnorodności w naszym urzędzie i jednostkach m. st. Warszawy. Rozszerzamy istniejące klauzule antydyskryminacyjne w umowach na wynajem lokali użytkowych na umowy dotacyjne. Przygotowujemy warszawskie szkoły do wprowadzania dobrowolnych zajęć z edukacji seksualnej, już wprowadzamy zajęcia antydyskryminacyjne i antyprzemocowe – wylicza Rafał Trzaskowski. Tymczasem wciąż nie został reaktywowany hostel interwencyjny dla osób LGBT+ będących w trudnej sytuacji życiowej. A był to jeden z głównych punktów deklaracji. - Miejsce interwencji kryzysowej dla osób ze społeczności LGBT+ jest tak samo potrzebne, jak dla wszystkich innych grup zagrożonych, np. przemocą itp. W jakiej formule i kiedy powstanie - jeszcze nie jest przesądzone. Są różne możliwe modele, np. zgłaszany przez społeczności LGBT model ekonomii społecznej, w ogóle nie finansowany przez miasto, czy system dotacyjny – tłumaczy Rafał Trzaskowski. Zapytaliśmy też władze stolicy, jak przebiega wdrażanie w szkołach wspomnianej edukacji antydyskryminacyjnej i seksualnej, zgodnej ze standardami WHO. Okazuje się, że rozpoczęły się już szkolenia dla dyrektorów i wicedyrektorów szkół, związane z wprowadzaniem do szkół dobrowolnych zajęć z edukacji seksualnej. Wdrażany jest też program “Szkoła bez przemocy”. Realizowany jest w kolejnych dzielnicach - na początek Ochota, potem Wawer, Wilanów i Wola, a docelowo wprowadzony zostanie w całym mieście.",Rafał Trzaskowski podczas Parady Równości,
https://wiadomosci.onet.pl/tylko-w-onecie/prymas-polski-abp-wojciech-polak-w-onet-opinie-o-osobach-lgbt-kosciol-musi-sie/n2dm093,"Prymas Polski abp Wojciech Polak w ""Onet Opinie"" o osobach LGBT: Kościół musi się kierować tym, co jest zapisane w Katechizmie Kościoła Katolickiego","Gościem Andrzeja Gajcego w programie „Onet Opinie” był prymas Polski arcybiskup Wojciech Polak. W rozmowie został poruszony temat osób homoseksualnych. - Kościół musi się kierować tym, co jest zapisane w Katechizmie Kościoła Katolickiego – powiedział prymas Polski. - Jeżeli są osoby LGBT, to duszpasterstwo jest osobowe. Nie dla wspólnoty osób, dla organizacji. Tu jest pytanie: z kim mamy rozmawiać? Kogo mamy objąć duszpastersko opieką? Organizację, która zrzesza, czy konkretne osoby? - pytał duchowny.",,,
https://wiadomosci.onet.pl/kraj/abp-jedraszewski-w-tv-republika-o-ideologii-lgbt-i-malzenstwach-homoseksualnych/b56cvjq,Abp Marek Jędraszewski: ideologia LGBT jest zaprzeczeniem wizji Boga,"- Ideologia LGBT jest zaprzeczeniem wizji, którą miał Bóg, stwarzając człowieka na swój obraz i podobieństwo - ocenił abp Marek Jędraszewski w rozmowie z Telewizją Republika. Hierarcha mówił też m.in. o małżeństwach homoseksualnych, kompromisie aborcyjnym i pedofilii w Kościele.","Arcybiskup odniósł się do swoich słów o ""czerwonej"" i ""tęczowej zarazie"". - Ideologia LGBT jest zaprzeczeniem wizji, którą miał Bóg, stwarzając człowieka na swój obraz i podobieństwo - ocenił Jędraszewski. - Stwarzając człowieka jako kobietę i mężczyznę, pan Bóg zawarł konkretny plan tego, kim każdy z nas jest, jak ma swoje człowieczeństwo realizować. Wszystko co temu zaprzecza jest tym, co uderza w zamysł boży - dodał. Metropolita został zapytany, czy ""tęczowa zaraza"" zagraża naszemu społeczeństwu. Abp Jędraszewski odpowiedział, że podobnie jak inne ideologie: bolszewicka i hitlerowska, jest to ideologia skierowana do umysłów i serc po to, by doprowadzić do zupełnie nowego odczytania siebie, świata i swojego przeznaczenia. - I w tym sensie są to ideologie niezwykle niebezpieczne, bo dotykają istoty naszego ducha - zaznaczył. Dodał, że ideologia LGBT, podobnie jak bolszewicka, jest zarazą. - Mamy przedefiniować to, kim jesteśmy jako ludzie, doprowadzając do tego, że bez Boga, przyjmując wizję czysto materialistyczną, mamy sprowadzić siebie do pewnego stworzenia, które żyje tylko i wyłącznie swoją seksualnością - kontynuował. - Oparliśmy się ideologii hitlerowskiej i sowieckiej. Nie poszliśmy na kompromisy, bo byliśmy zakorzenieni w katolickiej wierze - mówił arcybiskup, wyznając, że wierzy, iż tak pozostanie. - Kiedyś nie można było mówić o komunizmie jako o zarazie. Dzisiaj możemy wrócić do tej prawdy - wyjaśnił. W kontekście swoich dosadnych określeń, arcybiskup przypomniał słowa z Biblii: ""Niech wasza mowa będzie: tak, tak; nie, nie. A co nadto jest, od Złego pochodzi"". Jędraszewski był też pytany o stosowanie określenia ""małżeństwa homoseksualne"". - To jest bardzo perfidna operacja na języku, znany zabieg z czasów bolszewickich - stwierdził hierarcha. Ocenił, że obecnie wielu ludzi posługuje się określeniami, nie znając ich prawidłowego znaczenia.  Kolejnym tematem był obowiązujący w Polsce tzw. kompromis aborcyjny. Dziennikarze Republiki zapytali metropolitę krakowskiego, czy rząd powinien całkowicie zakazać aborcji. - Piąte przykazanie Dekalogu brzmi jednoznacznie - wyjaśnił. - Każdy z nas, właśnie dlatego, że jest człowiekiem, powinien być stróżem swego brata. Nauka Kościoła jest jednoznaczna - dodał.  Jędraszewski został też zapytany o kwestię pedofilii w Kościele. - Należy spojrzeć jak procentowo te straszne rzeczy mają miejsce w Kościele, w stosunku np. do innych zawodów. Okazuje się, że liczba takich zdarzeń (w Kościele - red.) sięga zaledwie kilku promili - ocenił. - Robi się z duchownych osoby, które są jedynymi odpowiedzialnymi za ten odrażający proceder, tymczasem w skali społecznej jest bardzo mały promil winnych duchownych - dodał. Hierarcha odniósł się też do zarzutów o istnienie ""homolobby"" w Kościele. - To, że czasem ma się do czynienia z takimi przypadkami, to niestety prawda. Z mojego doświadczenia wiem, że są to sporadyczne przypadki. Nie mogę powiedzieć, że jest to homolobby - wyjaśnił.  Hierarcha stwierdził, że mówienie o ""homolobby"" ma na celu uderzenie w Kościół. - Na pewno chodzi o to, by pozbawić księży autorytetu, jakim cieszyli się w całym społeczeństwie. Za tym idzie dechrystianizacja, zmuszenie Kościoła, by był w narożniku - powiedział. - Ten walec, który przetaczał się przez Polskę od lat powojennych, zatrzymał się po wyborze Jana Pawła II. Teraz mamy do czynienia z walcem, który idzie od strony Zachodu. Mamy do czynienia z ogromną rewolucją kulturową. To się lawinowo zmienia, gdy chodzi o środki masowego przekazu. Rzeczywistość wirtualna staje się dla młodych ""realem"" - stwierdził duchowny, zapytany o zmniejszającą się liczbę powołań. - Jak teraz wyrwać ich z tej rzeczywistości? To nie jest wcale łatwe. To wielki problem wychowawczy dla rodziców, nauczycieli, kapłanów - dodał.  Źródło: TV Republika",Abp Marek Jędraszewski,
https://wiadomosci.onet.pl/kraj/tecza-szatan-i-medale-jak-samorzady-rzadzone-przez-pis-walczyly-z-lgbt/bxpn2vp,"Tęcza, szatan i medale. Jak samorządy rządzone przez PiS walczyły z LGBT","W ostatnich miesiącach wiele samorządów walczyło z LGBT. W wielu miejscach przyjęto w tej sprawie stanowiska, które nie mają żadnej mocy prawnej. Wszystko zaczęło się od przyjęcia przez władze Warszawy karty LGBT+. Prawicowi politycy przekonywali , że należy bronić się przed ""wprowadzeniem rewolucji seksualnej i kulturowej"".","W listopadzie ubiegłego roku Polacy zdecydowali, komu powierzyć władzę w samorządach. Tekst powstał w ramach podsumowania dotychczasowych działań nowych władz   Trudno zliczyć ile dokładnie gmin, powiatów, miast czy samorządów wojewódzkich przyjęło lub próbowało do tej pory podjąć tzw. deklaracje przeciwko LGBT. Jeszcze w październiku ta liczba powoli zbliżała się do okrągłej setki. Praktycznie nie ma tygodnia, byśmy nie słyszeli, że w jakiejś małej gminie czy miasteczku radni postanowili walczyć z ""tęczową ideologią"". Wszystko wskazuje na to, że nowi parlamentarzyści z Konfederacji pójdą o krok dalej, ponieważ już padają zapowiedzi złożenia projektu ustawy ""anty-LGBT"". Jednak najpierw przypomnijmy od czego to wszystko się zaczęło. Samorządów, które wspierają mniejszości seksualne, jest niewiele. Kartę LGBT+ przyjęła dotychczas tylko Warszawa. Warto podkreślić, że jest to deklaracja podjęcia konkretnych działań na rzecz środowiska LGBT. Karta sama w sobie niczego nie wprowadza, nie jest aktem wykonawczym. To od władz miasta zależy, co dalej będą robiły na rzecz mniejszości seksualnych. W karcie zadeklarowano m.in. wprowadzenie edukacji seksualnej do szkół i reaktywację hostelu interwencyjnego. Reporter Onetu Piotr Halicki sprawdził, ile punktów karty zaczęto bądź udało się wprowadzić w życie. Ale to właśnie działania władz Warszawy doprowadziły do masowej walki niektórych samorządów z LGBT. Pierwsze uchwały zaczęły się już pod koniec marca 2019 roku. 26 marca Rada Powiatu w Świdniku przyjęła deklarację ""Powiat Świdnicki wolny od ideologii LGBT"". Za przyjęciem projektu głosowało 15 radnych, głównie kojarzonych z PiS. Jeden radny z PO wstrzymał się od głosu, a dwóch reprezentantów Świdnik Wspólna Sprawa było przeciw. W kolejce zaczęły się ustawić samorządy m.in. z Urzędowa, Ryk i Tarnowa. Zdecydowana większość takich deklaracji była przyjmowana w południowo-wschodniej Polsce. Do jednej z najbardziej kuriozalnych sytuacji doszło podczas posiedzenia sejmiku województwa lubelskiego. Pod koniec kwietnia bieżącego roku radni przez dwie godziny zajmowali się stanowiskiem ws. ideologii LGBT. Jednym z pomysłodawców była poseł PiS Elżbieta Kruk, która w tym czasie prowadziła kampanię do Parlamentu Europejskiego. Nietrudno było zauważyć, że politycy partii rządzącej bardzo chętnie wykorzystywali ten temat w swojej kampanii wyborczej. - Mamy do czynienia z pewną propagandą, próbą wprowadzenia rewolucji seksualnej i kulturowej, która miałaby zmienić wszystko to, co zależy od tradycji i stanowi fundament państwa. Stąd ta inicjatywa, by Lubelszczyzna stała się wolna od tej niezwykle groźnej ideologii – mówił prof. Mieczysław Ryba, wiceprzewodniczący sejmiku województwa lubelskiego. Obecny na sali był również wojewoda lubelski, który tuż przed głosowaniem zabrał głos. Zachęcił do radnych do poparcia stanowiska. W zamian obiecał im… nagrody w postaci medali i dyplomów. Uroczystość została zapowiedziana na Międzynarodowy Dzień Rodziny. Ostatecznie projekt stanowiska przeszedł głosami 24 radnych PiS i PSL. Przedstawiciele Koalicji Obywatelskiej byli przeciw lub nie brali udziału w głosowaniu. Zgodnie ze swoją zapowiedzią Przemysław Czarnek wręczył medale za sprzeciw wobec ""ideologii LGBT, która jest sprzeczna z Konstytucją RP"". Jednocześnie wojewoda lubelski wskazał winnego. - To szatan. Nazywajmy rzeczy po imieniu. Jeśli szatan chce uderzyć w tę wspólnotę, to uderza w rodzinę. Jeśli zniszczy rodzinę, zniszczy naród – mówił Przemysław Czarnek. Wyróżnienia otrzymali samorządowcy z powiatu świdnickiego i gminy Mełgiew, reprezentanci sejmiku woj. lubelskiego, miasta Ostrów Lubelski, powiatu ryckiego, miasta Świdnik, miasta Urzędów, gm. Wilkołaz oraz gm. Zakrzówek. Wiele gmin, powiatów i miast odrzucało projekty deklaracji składane przez radnych Prawa i Sprawiedliwości. Nie oznacza to jednak popierania LGBT. Rada Miasta Lublin nie przyjęła stanowiska w tej sprawie, a mimo to organizatorzy Marszu Równości i tak mieli pod górkę. Podobnie jak w zeszłym roku, prezydent Lublina Krzysztof Żuk zakazał organizacji parady. W swojej decyzji podnosił względy bezpieczeństwa. Wystarczy przypomnieć, że podczas pierwszego Marszu Równości w tym mieście doszło do regularnej bitwy między policją a uczestnikami kontrmanifestacji. Ostatecznie Sąd Apelacyjny wydał prawomocne orzeczenie, które uchyliło decyzję prezydenta Lublina o zakazie. Pochód przeszedł ulicami miasta bez większych zakłóceń. Jeden z organizatorów Marszu Równości w Lublinie zapowiedział, że złoży doniesienie do prokuratury na Krzysztofa Żuka. Tymczasem podobne projekty deklaracji upadały również m.in. w Białymstoku, Rzeszowie, Gnieźnie, Sandomierzu czy powiecie starachowickim. Najbardziej znany w Polsce z działań na rzecz osób LGBT+ jest jednak Poznań, nazywany wręcz ""tęczowym miastem"". To właśnie Jacek Jaśkowiak jako pierwszy urzędujący prezydent polskiego miasta wziął udział w Marszu Równości. Od dwóch lat obejmuje on wydarzenie swoim patronatem. Chociaż jest to powodem wielu krytycznych komentarzy, prezydent nie zamierza rezygnować z takiego wsparcia mniejszości seksualnych. W Poznaniu prężnie działa stowarzyszenie Grupa Stonewall, które organizuje marsze. Od niedawna ma ono swoją siedzibę przy ulicy Zamkowej, a więc w sercu miasta. A na ulicy Półwiejskiej działa specjalny pub prowadzony przez stowarzyszenie. Między innymi w ten sposób Grupa Stonewall zbiera fundusze na swoją działalność. Stowarzyszenie organizuje różne spotkania i warsztaty dla osób ze środowiska LGBT+, a także m.in. dla ich rodziców. Warto też wspomnieć, że miasto miało pełnomocnika ds. przeciwdziałania wykluczeniom, a od kilku miesięcy działa specjalny zespół ekspercki ds. polityki równościowej. Ponadto to w kwietniu prezydent Poznania powołał swoją pełnomocniczkę do spraw polityki równościowej, którą została Stella Gołębiewska, urzędniczka i mediatorka sądowa. Pomimo wielu działań, które są ukłonami w stronę mniejszości seksualnych, miasto nie zamierza przyjmować karty LGBT. Deklarację dla Poznania przygotowało wspomniane wcześniej stowarzyszenia Grupa Stonewall i wystąpiło z apelem do prezydenta o jej przyjęcie. Sprawa w czerwcu została przekazana do zespołu ds. polityki równościowej i.... przepadła. - Poza symbolicznym uczestnictwem prezydenta i symbolicznym objęciem Marszu patronatem, trudno wskazać, żeby miasto zrobiło dla nas coś szczególnego. Dostaliśmy od miasta także dwa granty z wydziału kultury, ale tak jak każda organizacja społeczna, startowaliśmy w konkursach - mówił Onetowi Paweł Skrodzki z Grupy Stonewall, która nie jest zadowolona z takiego obrotu sprawy. Pomimo braku własnej deklaracji, miasto nie boi się inicjatyw bliskich środowisku LGBT+, które wzbudzają kontrowersje. Niedawno prezydent zapowiedział, że w szkołach zostanie wprowadzona edukacja seksualna. Przyjęcie karty LGBT+ w obecnych czasach to wizerunkowy ruch o szczególnym znaczeniu. Mniejszości seksualne są atakowane przez środowiska prawicowe i polityków, w dużej mierze z partii rządzącej.",Parada Równości w Warszawie,
https://wiadomosci.onet.pl/kraj/wladyslaw-kosiniak-kamysz-o-referendum-w-sprawie-zwiazkow-partnerskich/ccfk3m5,Prezes PSL o referendum w sprawie związków partnerskich,"Można by było zaproponować referendum w sprawie związków partnerskich i wreszcie to rozstrzygnąć - powiedział ""Gazecie Wyborczej"" prezes PSL Władysław Kosiniak-Kamysz. Tłumaczył się także ze swoich słów z 2017 r. na temat zakazu aborcji eugenicznej.","Władysław Kosiniak-Kamysz w rozmowie z ""GW"" był pytany m.in. o to, czy podpisałby się pod ustawą zakazującą aborcji ze względu na ciężkie uszkodzenie płodu. - To zależy. Dzisiaj wszyscy będą zadawać pytania właśnie o kwestię aborcji, związków partnerskich. Można by było zaproponować referendum w sprawie związków partnerskich i wreszcie to rozstrzygnąć - stwierdził. Jak dodał, ""kwestie związane z dostępem do informacji medycznej czy związane z dziedziczeniem pewnie powinny znaleźć jakieś rozwiązanie"". ""Do tej pory nikt nie zaproponował takiej ustawy, która by uzyskała akceptację Sejmu, a co dopiero trafiłaby do prezydenta"" - przypomniał. Dopytany o sprawę aborcji i o to, że w 2017 r. powiedział, że zakazałby aborcji eugenicznej, stwierdził, że mówił o tym w kampanii. Przy tak rozgorzałych emocjach zachowanie kompromisu jest dzisiaj sprawą kluczową - ocenił. Prezes PSL w rozmowie odniósł się też do pytania o to, jak chciałby przekonać do siebie lewicowy elektorat, któremu ostatnio nie spodobało się, że opublikował obraz Świętej Rity. - Nie wiemy, czy to lewicowemu elektoratowi akurat się nie spodobało. Powiem szczerze, trochę mnie zaskoczyły te emocje. W dniu Wszystkich Świętych, to jest przecież powszechne święto, opublikowałem wizerunek Świętej Rity, dla mnie osobiście ważny, ale nie z jakimś przesłaniem nakazującym cokolwiek czy zastraszającym kogokolwiek - powiedział i dodał, że warto mówić o swoich poglądach. - Od lat współpracuję z osobami wierzącymi i niewierzącymi. Jest piękny fragment konstytucji - preambuła, która mówi o tym, że Polska jest dla wszystkich, ""dla tych, którzy wierzą w Boga, który jest źródłem prawdy, sprawiedliwości, dobra, jak również niepodzielających tej wiary"" zauważył i dodał, że rolą prezydenta jest, żeby rozumieć wrażliwość Polaków. - Trzeba ją zaakceptować. Nie tylko tolerować - podkreślił.",Władysław Kosiniak-Kamysz,
https://wiadomosci.onet.pl/kraj/mlodziez-wszechpolska-organizuje-wyklad-o-teczowej-zarazie-protest-aktywistow/gjw7qct,"Tęczowe Opole protestuje przeciwko planowanemu wykładowi na temat ""tęczowej zarazy""","Młodzież Wszechpolska chce zorganizować wieczorem w Opolu wykład na temat „tęczowej zarazy”. Pierwotnie spotkanie miało odbyć się w salce katechetycznej przy opolskiej katedrze, później lokalizację zmieniono na restaurację Venezia. Ta jednak odcięła się od wydarzenia. Przedstawiciele Tęczowego Opola liczą, że ""wiecu nienawiści wobec społeczności LGBT"", który mógłby być inspiracją do fizycznej przemocy, nie uda się zorganizować w żadnym innym miejscu.","""Tęczowa zaraza"" - antychrześcijańska rewolucja w Polsce. Pod takim hasłem ma się odbyć o godz. 18 w Opolu wykład, którego organizatorem jest Młodzież Wszechpolska. Nie wiadomo jednak, gdzie odbędzie się spotkanie. Pierwotnie wykład miał się odbyć w salce katechetycznej przy opolskiej katedrze, później lokalizację zmieniono na restaurację Venezia. Ta jednak odcięła się od wydarzenia. Informacji o nowej lokalizacji na razie nie ma. Przedstawiciele Tęczowego Opola mają nadzieję, że spotkanie w ogóle zostanie odwołane. – Stosowanie przez skrajną prawicę wyrażenia ""tęczowa zaraza"", pierwotnie wypowiedzianego w trakcie mszy przez arcybiskupa Jędraszewskiego, jest wobec nas dehumanizujące. Obawiamy się, że taki wiec nienawiści wobec społeczności LGBT+, jaki jest planowany w Opolu, będzie inspiracją do fizycznej przemocy – mówi Onetowi Maciej Kruszka ze stowarzyszenia Tęczowe Opole. – Ostatnio takich przykładów mieliśmy mnóstwo w całym kraju i nie ma powodów, żeby Opole nie było następne. Dlatego domagamy się reakcji lokalnych polityków i nowo wybranych posłów z Opolszczyzny. Czy będą oni czekać, aż skrajna prawica przejdzie od słów do czynów? Oczekujemy, że wyrażą swój sprzeciw mając świadomość, że przy braku jakichkolwiek przepisów chroniących naszą społeczność przed dyskryminacją, tylko tyle można w tej chwili zrobić – dodaje.",Marsz Równości,
https://wiadomosci.onet.pl/kraj/teczowa-matka-boska-jednak-obraza-prokuratura-zmienia-zdanie/jpqvb13,Tęczowa Matka Boska jednak obraża? Prokuratura zmienia zdanie,"Tęczowa Matka Boska jednak obraża? Prokuratura w Częstochowie postanowiła na nowo zająć się sprawą obrazu z tęczową aureolą na Marszu Równości. Decyzja jest zaskakująca, bo wcześniej ta sama prokuratura umorzyła sprawę z powodu braku znamion przestępstwa.","Przypomnijmy, że pod koniec października Prokuratura Rejonowa Częstochowa-Północ uznała, że osoby, które podczas czerwcowego Marszu Równości w tym mieście niosły wizerunek Matki Bożej Częstochowskiej z tęczową aureolą, nie dopuściły się przestępstwa obrazy uczuć religijnych. Prokurator argumentował, że symbol tęczy nie ma charakteru ubliżającego czy wulgarnego, a sami organizatorzy marszu nie mieli na celu obrazę uczuć religijnych. Sprawa została umorzona. Teraz ta sama prokuratura zmienia zdanie i sprawą tęczowej aureoli zajmie się na nowo. Dlaczego? – Prokurator zdecydował, że decyzja, którą wydał (o umorzeniu postępowania - red.), była przedwczesna. Zdecydował, że należy podjąć czynności zmierzające do tego, aby ustalić osoby, które mogą być pokrzywdzone w tej sprawie - okoliczności wskazują, że to grono może być szerokie. W dalszym etapie będzie zasięgana opinia biegłego w zakresie symboliki, aby jednoznacznie wskazać znaczenia tych barw i symbolu – mówi dla Onetu prok. Piotr Wróblewski z Prokuratury Okręgowej w Częstochowie. Prokuratura prowadziła już podobne postępowanie, które dotyczyło transparentu z białym orłem na tęczowym tle. Sprawę badano po marszach w Katowicach i Częstochowie. Po manifestacji pod Jasną Góra w sprawę zaangażował się ówczesny szef MSWiA Joachim Brudziński, który informował o złożeniu zawiadomienia do prokuratury w sprawie znieważenia i profanacji symboli narodowych. Prokuratura nie dopatrzyła się jednak przestępstwa i umorzyła to śledztwo. W ramach postępowania zasięgnięto opinii biegłego w zakresie heraldyki. Ekspert uznał, że przedmiot, niesiony przez manifestantów, nie nosił cech, które pozwalają określić go jako flagę, a jedynie jako przedmiot przedstawiający ""aluzyjną interpretację symboliczno-weksykologiczną"".",Tęczowa Matka Boska na paradzie LGBT,
https://wiadomosci.onet.pl/kraj/dziwny-spor-o-teczowe-lawki-w-kielcach/twch8je,Dziwny spór o tęczowe ławki w Kielcach,"Decyzją mieszkańców Kielc już niebawem w mieście ma powstać dwadzieścia miejsc wypoczynku. W każdym znajdą się m.in. kosze do segregacji odpadów, stojaki na rowery, krzewy, a także ławki w kolorach tęczy. Jak się okazuje, ten ostatni element wzbudza sporo emocji, i to nie tylko wśród mieszkańców, ale także niektórych radnych, którzy obawiają się, że inwestycja ""nie jest neutralna światopoglądowo"".","Tydzień temu władze Kielc ogłosiły wyniki głosowania w kolejnej edycji Kieleckiego Budżetu Obywatelskiego. Jak już informowaliśmy, mieszkańcy stolicy świętokrzyskiego zdecydowali, że 7 mln zł z miejskiego budżetu zostanie wydane na trzy zdania duże, szesnaście małych i ponad trzydzieści tzw. nieinwestycyjnych. Wśród zadań małych, czyli takich, których koszt realizacji nie przekracza 150 tys. zł, znalazły się m.in.: place zabaw, siłownie zewnętrzne, miejsca parkingowe, zbiorniki na deszczówkę czy tor do nauki jazdy dla osób niepełnosprawnych. Zakupiony będzie też dron antysmogowy dla Straży Miejskiej. Najwięcej emocji wzbudza jednak projekt dotyczący powstania 20 miejsc wypoczynku. Takie miejsca mają zostać utworzone głównie w centrum miasta. Zgodnie z projektem, który w głosowaniu poparło 1300 osób, znajdą się w nich: tęczowe ławeczki, kosze do segregacji odpadów, stojaki rowerowe, miski z wodą dla psów, oraz krzewy czy drzewa. Koszt całego zadania szacowany jest na około 130 tys. zł. Jak się okazało, pomysł ustawienia w mieście tęczowych ławeczek nie spodobał się niektórym mediom, głównie publicznym. Zarówno Polskie Radio Kielce, jak i TVP3 Kielce przygotowały w miniony weekend materiały, które w bardzo krytyczny sposób odnoszą się do jednego ze zwycięskich projektów z Kieleckiego Budżetu Obywatelskiego. Cytują w nich m.in. radnych Kielc – Kamila Suchańskiego (Bezpartyjni i Niezależni) oraz Jarosława Karysia (PiS), którzy przekonują, że ta inwestycja ""dzieli mieszkańców"" i nie jest ""neutralna światopoglądowo"".  - Nie uważam za dobre wykorzystywanie BO do realizacji projektów promujących jakiekolwiek ideologie, religie czy poglądy polityczne. BO ma mieszkańców łączyć, a nie dzielić, dlatego inwestycje powinny być neutralne światopoglądowo. W tym konkretnym przypadku tak nie jest. Analogicznie można sobie wyobrazić sytuację, w której np. działacze PiS czy KO zgłosiliby pomysł pomalowania ławeczek w ich partyjne barwy i loga, a wyznawcy Latającego Potwora Spaghetti - w ich symbole... – napisał na Facebooku przewodniczący Rady Miasta Kielce Kamil Suchański. – To mój drugi i raczej ostatni komentarz w tej sprawie. Nie oczekuję tolerancji dla mojej opinii od tych, którzy tak głośno i niezłomnie walczą o tolerancję – dodał. Oba materiały rzeczywiście wywołały w mediach społecznościowych lawinę komentarzy. Wiele osób krytykuje pomysł ustawienia tęczowych ławeczek, ale nie brakuje też ich obrońców. Niektórzy internauci zaznaczają też, że w projekcie nie ma nawet słowa o tym, że kolorowe ławki mają cokolwiek wspólnego ze środowiskiem LGBT czy promocją jakiekolwiek ideologii, a koszt ich zakupu to 1,5 tys. zł za sztukę, a nie 7 tys. zł, jak błędnie podają media publiczne. - Nie wiem, czy to jeszcze śmieszne, czy już straszne. Projekt wygrał, bo poparło go blisko 1300 kielczanek i kielczan. Bez względu na to, jak bardzo idiotyczne argumenty się jeszcze pojawią, to tęczowe ławeczki powstaną w Miasto Kielce – skomentowała całą sytuację na Facebooku radna KO Agata Wojda. - Budżet Obywatelski w Kielcach ma wady i zalety. Otwartość na bardzo różne projekty należy do obu kategorii. Budowa krzyża nie oburzała, tegoroczny projekt oświetlenia krzyża nikogo nie oburza, ale prawicowe środowiska oburzają się, że głosowanie wygrały m.in. tęczowe ławeczki (wraz z całym ich otoczeniem) – zaznacza z kolei inny radny KO Michał Braun. – Raczej nikt nie zainteresował się, co naprawdę będzie instalowane w Kielcach, a media publiczne podają nieprawdziwe dane, co do kosztu ławek nakręcając hejt. Do grona krytyków dołączają radny PiS i przewodniczący Rady Miasta - dlaczego robią to teraz, a nie na etapie tworzenia regulaminu budżetu, ale wstępnej selekcji? – dodał.",Dziwny spór o tęczowe ławki w Kielcach,
https://wiadomosci.onet.pl/kraj/kuria-rozeslala-do-katechetow-maile-ws-teczowego-piatku-ks-sapieha-chodzi-o-poznanie/nejp5f6,Kuria rozesłała do katechetów maile ws. Tęczowego Piątku. Ks. Sapieha: chodzi o poznanie zasięgu inicjatywy,"Diecezja zielonogórsko-gorzowska rozesłała do katechetów maile z prośbą o informacje, czy w ich szkołach organizowano Tęczowy Piątek - poinformował dzisiaj portal OKO.press. Te doniesienia potwierdza Onetowi ks. Andrzej Sapieha, rzecznik diecezji. Jak tłumaczy, maile wysłał Wydział Nauki Katolickiej kurii, który chciał poznać zasięg inicjatywy. W tym roku organizatorzy - Kampania Przeciw Homofobii - nie prowadzili rejestracji szkół, nie powstała więc lista uczestniczących placówek.","Tęczowy Piątek to akcja, która ma na celu wsparcie młodzieży LGBT doświadczającej wykluczenia. Zainicjowała ją Kampania Przeciw Homofobii, odpowiedzialna za cztery jej edycje w Polsce. Ostatnia odbyła się w miniony piątek, ale pierwszy raz w zmienionej formule. Tym razem szkoły, które tego dnia chciały w sposób szczególny zająć się tematem równości i tolerancji, nie zgłaszały się do organizacji, a wszelkie potrzebne materiały KPH udostępniła w sieci. Miało to zwiększyć zasięg akcji, do której mógł przyłączyć się w prosty sposób każdy. Ale też uchronić uczestników przed przeciwnikami Tęczowego Piątku. Z prawej strony słychać bowiem głosy, że Tęczowy Piątek to okazja do rozpowszechniania ideologii LGBT. Krytycznie na temat akcji wypowiedział się Episkopat, który podtrzymał stanowisko Komisji Wychowania Katolickiego z 2018 r. ""Po raz kolejny przypominamy, że sprawy kształcenia i wychowania powinny być jak najbardziej odległe od koniunktur politycznych i ideologicznych. Szkoła nie jest i nie może być miejscem na jakiekolwiek propagowanie środowisk LGBTQ"" - tak wtedy komisja komentowała Tęczowy Piątek. Informacje na temat akcji próbowali już zbierać m.in. dziennikarze ""Do Rzeczy"", a także Instytut Ordo Iuris. Wszystkich interesowało, jakie konkretnie szkoły brały udział w akcji. Ale Kampania Przeciw Homofobii takich informacji nie udostępnia. Co więcej, w tym roku nie powstała nawet lista placówek, która zdecydowała się na organizowanie Tęczowego Piątku. Zresztą nawet jeśli szkoła oficjalnie nie brała udziału w akcji, często uczniowie sami wyrażali swoją solidarność z młodzieżą LGBT. Diecezja zielonogórsko-gorzowska postanowiła wypytać katachetów. Jak ustalił portal OKO.press, na dwa dni przed akcją wysłano do nich maile z prośbą o informacje ws. Tęczowego Piątku. Poproszono w nim m.in. o nazwę szkoły, która weźmie udział w akcji, kim byli edukatorzy i czy wcześniej pytano o zgodę rodziców.  ""Zebrane informacje posłużą do ocenienia skali zasięgu propagowania ideologii środowisk LGBTQ w szkołach naszej diecezji, tak, aby w przyszłości przeciwdziałać ich szerzeniu, gdyż są niezgodne z nauką katolicką i uderzają w chrześcijańskie wartości, na których opiera się wychowanie młodego pokolenia"" - czytamy w treści maila. O komentarz poprosiliśmy rzecznika diecezji zielonogórsko-gorzowskiej. Na wstępie zaznacza on, że nie może odnieść się do publikacji OKO.press, ponieważ treść artykułu dostępna jest tylko dla zarejestrowanych użytkowników portalu. Ale czy do katechetów rzeczywiście trafiły maile?  ""Wydział Nauki Katolickiej naszej kurii poprosił katechetów o informacje na temat Tęczowego Piątku. Cel tej prośby został wyraźnie wyjaśniony w informacji przesłanej katechetom. Chodzi o poznanie zasięgu inicjatywy Tęczowy Piątek w naszej diecezji"" - informuje Onet ks. Andrzej Sapieha.  Całą sprawę negatywnie ocenia Instytut Równości, który organizuje zielonogórski Marsz Równości. ""Nie rozumiemy takiego postępowania ze strony kurii"" - napisali jej działacze. ",Tęczowy billboard w Świdniku,
https://wiadomosci.onet.pl/kraj/janusz-korwin-mikke-zglosimy-ustawe-anty-lgbt-i-zobaczymy-jak-zareaguje-pis/8mfsj5h,"Janusz Korwin-Mikke: zgłosimy ustawę anty-LGBT i zobaczymy, jak zareaguje PiS","Zaostrzenie prawa antyaborcyjnego, ustawa anty-LGBT, amerykańska ustawa 447 - tym zamierza zająć się Janusz Korwin-Mikke w nowej kadencji Sejmu. Choć jednocześnie z wywiadu dla ""Rzeczpospolitej"" wynika, że lider Konfederacji nie widzi możliwości działania w obecnym układzie politycznym, gdy Prawo i Sprawiedliwość ma większość w Sejmie.","W rozmowie z ""Rzeczpospolitą"" Janusz Korwin-Mikke zapowiada, że po powrocie do Sejmu po 27 latach nieobecności zamierza ""głosić poglądy sprzeczne z tezami Bandy Czworga, czyli czterech nóg Okrągłego Stołu"". - I w miarę możności rozbić ten układ - dodaje. Pytany o to, jakie projekty ustaw Konfederacja zamierza wnieść w nowej kadencji Sejmu, Korwin-Mikke odpowiada: ""To akurat zależy od okoliczności. Na pewno w pierwszej kolejności LGBTQZ i 447 – a potem mamy „100 ustaw Mentzena"" w aktualizowanej kolejności. Z tym że to raczej demonstracja"". Rozmówca ""Rzeczpospolitej"" zapowiada również ustawę zaostrzającą prawo antyaborcyjne. - Ale tego akurat PiS nie przyjmie, bo boi się reakcji wyborców. Szanse są mniejsze niż w przypadku ustawy o likwidacji podatku dochodowego - zaznacza. Zapowiada też, że spróbuje zalegalizować posiadanie broni palnej, ale dodaje jednocześnie, że ""okaże się, że to sprzeczne z dyrektywami UE"". Pytany, czy Konfederacja będzie zabiegać o wyprowadzenie Polski z Unii Europejskiej, Korwin-Mikke odpowiada: ""Przepraszam bardzo, ale jak? Wbrew czterem nogom Okrągłego Stołu i 70 proc. obywateli?"". Będziemy gadać, demaskować, proponować – i kontrolować przekręty rządzących - zapowiada Korwin-Mikke.",Janusz Korwin-Mikke,
https://wiadomosci.onet.pl/swiat/europoslowie-pis-nie-poparli-rezolucji-potepiajacej-ugande-za-zamiar-zabijania-osob/x5evmyt,Europosłowie PiS nie poparli rezolucji potępiającej Ugandę za zamiar zabijania osób LGBT,"Parlament Europejski uchwalił rezolucję wzywającą władze Ugandy do opamiętania. Rząd afrykańskiego kraju chce przywrócić karę śmierci za ""kwalifikowany homoseksualizm"". Europosłowie PiS nie poparli rezolucji unijnej. Beata Mazurek tłumaczyła w rozmowie z Wirtualną Polską, że co prawda eurodeputowani PiS wstrzymali się od głosowania nad całością rezolucji, ale poparli zapis potępiający karanie homoseksualizmu śmiercią.","Europosłowie PiS w liczbie 23, (w tym m.in. Witold Waszczykowski, Zdzisław Krasnodębski, Krzysztof Jurgiel, Patryk Jaki, Ryszard Czarnecki, Adam Bielan, Joachim Brudziński, Anna Zalewska, Beata Szydło, Elżbieta Rafalska, Elżbieta Kruk, Beata Kempa i Anna Fotyga) wstrzymali się od głosu w sprawie rezolucji Parlamentu Europejskiego w obronie prześladowanych w Ugandzie osób LGBT. Ogółem, za rezolucją głosowało 521 eurodeputowanych, 4 było przeciw, a 110 wstrzymało się od głosu. Ugandyjski minister ds. etyki i uczciwości zapowiedział, że w ustawie o zwalczaniu homoseksualizmu zostanie przywrócony zapis o karze śmierci za ""kwafilikowany homoseksualizm"". Rezolucja unijna mówi o różnych formach prześladowania osób LGBT w Ugandzie. To m.in. pobicia, areszty, eksmisje, pozbawienie pracy i opieki medycznej. Takie traktowanie mniejszości tłumaczy się tym, że dokonują one ""aktu płciowego sprzecznego z porządkiem natury"". Sytuacja mniejszości seksualnych w Ugandzie jest bardzo trudna. Od lat osoby LGBT są prześladowane, a od kilku tygodni wyjątkowo nasiliła się homofobiczna retoryka ze strony władz. Eurodeputowani mieli do wyboru trzy opcje: głosować za rezolucją (tak zrobiło 521 osób), przeciw (4 osoby, w tym dwaj europosłowie niezależni z Grecji) lub wstrzymać się od głosu (co zrobiło 110 osób z dwóch konserwatywnych grup: EKR (do których należy PiS) i IDG (Tożsamość i Demokracja eurosceptycznych nacjonalistów) - pisze oko.press. - Jeśli chodzi o głosowanie nad rezolucją dotyczącą sytuacji osób LGBT w Ugandzie, to delegacja z Polski w grupie Europejskich Konserwatystów i Reformatorów wstrzymała się od głosu nad całością, lecz poparliśmy zapis potępiający karę śmierci dla tych osób. Zrobiliśmy to poprzez głosowanie oddzielne, czyli tak zwane separate vote - powiedziała Beata Mazurek (PiS) w rozmowie z Wirtualną Polską. Również europoseł Zdzisław Krasnodębski odniósł się na Twitterze do doniesień o tym, jak w sprawie rezolucji głosowali politycy PiS. Zarzucił w tej sprawie kłamstwo ""Gazecie Wyborczej"", podkreślając, podobnie jak Mazurek, że choć wstrzymano się od głosu nad całością rezolucji, skazywanie na karę śmierci za homoseksualizm potępiono.",Parlament Europejski,
https://wiadomosci.onet.pl/kraj/teczowy-piatek-w-szkolach-jak-przebiegala-akcja/rvkty3v,"""Tęczowy piątek"" w szkołach. W wielu miastach nie przyłączono się do akcji","Wydarzenie, organizowane dziś przez ""Kampanię Przeciw Homofobii"", odbyło się w części szkół na terenie całej Polski. Organizatorzy podkreślali, że celem akcji jest pokazanie młodzieży LGBTQI, że w szkole jest miejsce również dla niej i że każdy może czuć się w niej bezpiecznie. Przeciwko akcji protestowali przedstawiciele niektórych organizacji, m.in. Ordo Iuris.","Informacje o tym, w jakich placówkach organizowano ""Tęczowy piątek"", można znaleźć m.in. na Twitterze. Akcja odbyła się np. w Liceum Ogólnokształcącym św. Marii Magdaleny w Poznaniu. Wydarzenia związane z akcją odbywały się też w mniejszych miejscowościach. ""Jestem dumny z mojego liceum w Lubaniu, że nie boi się stać za uczniami, którzy chcą głośno mówić, że tolerancja jest tak ważna i potrzebna. W mniejszych miejscowościach trzeba mieć odwagę, żeby robić takie akcje"" - pisał o swojej dawnej szkole reporter RMF FM Patryk Michalski. Z kolei uczniowie I LO w Toruniu nie dostali zgody na organizację ""Tęczowego piątku"". Młodzież obeszła jednak zakaz i urządziła go przed budynkiem szkoły - podawała ""Gazeta Wyborcza"". Akcja w wielu miastach oficjalnie nie doszła jednak do skutku. - W Gdańsku żadna ze szkół nie włączyła się w akcję ""Tęczowy Piątek"" - mówił Onetowi gdański wiceprezydent Piotr Kowalczuk. Kowalczuk ocenił, że akcja ""Tęczowy Piątek"" jest potrzebna.  - Patrząc na skalę nienawiści do innych orientacji seksualnych, mówienie o szacunku do drugiego człowieka jest niezbędne - przekonywał. W Trójmieście przeciwko akcji ""Tęczowy Piątek"" głośno protestował Odpowiedzialny Gdańsk, organizacja znana m.in. ze swojego sprzeciwu przeciwko modelowi ds. równego traktowania. - Tęczowy piątek jest inicjatywą środowisk LGBT, która ma na celu rzekome wsparcie uczniów uważających się za osoby nieheteroseksualne. Niestety jest to inicjatywa fałszywa z kilku względów. Po pierwsze jest bezprawna, o czym wspominają kuratorzy oświaty, bowiem w czasie lekcji nie mają prawa odbywać się zajęcia niezgodne z programem nauczania. Po drugie jest nieprawdziwa merytorycznie. Tożsamość płciowa człowieka formuje się dopiero po 20. roku życia. Wola przebywania z osobami tej samej płci to normalne zjawisko zwane homofilnością, które z czasem zanika. Jakiekolwiek wcześniejsze próby wmawiania młodym osobom, że są LGBT to ideologia, a nie edukacja - stwierdził w rozmowie z Onetem Przemysław Majewski z Odpowiedzialnego Gdańska, który od niedawna pełni też funkcję radnego PiS. Odmienne zdanie miał Jacek Jasionek z Tolerado. - Nie jestem w stanie zrozumieć, że ktoś nadal może wierzyć w to, że homoseksualizm wymaga promocji, by mógł istnieć - komentował dla Onetu Jasionek. - Po co zostały wymyślone ""Tęczowe piątki""? By uświadamiać uczniom, że świat jest różny, że mają prawo do swojej ekspresji. I że nie ma nic w tym złego, że są homoseksualni. ""Tęczowy piątek"" nie sprawi, że ktoś będzie bardziej homoseksualny - dodał. Tak jak i w Gdańsku, tak i w Sopocie żadna ze szkół nie włączyła się w akcję ""Tęczowy Piątek"". W Gdyni urzędnicy nie zbierają takich informacji. - To jest autonomiczna decyzja szkoły - usłyszeliśmy w Biurze Prasowym gdyńskiego magistratu. Podobnie było w Szczecinie, gdzie nie było informacji o tym, by jakakolwiek ze szkół zdecydowała się kompleksowo przyłączyć do organizacji Tęczowego Piątku. - Nie oznacza to jednak, że tak nie jest. Szkoły boją się informować o takich działaniach przed lub w trakcie. Myślę, że bardziej post factum pojawi się taka informacja - mówiła w rozmowie z Onetem Monika Tichy ze Stowarzyszenia Lambda Szczecin. - Wiem, że młodzież, która jest u nas w stowarzyszeniu na pewno sama na własną rękę świętuje ""Tęczowy piątek"". Ubrali kolorowe elementy, koszulki z motywem tęczy - dodała. ""Katowice są miastem, w którym każdy ma prawo do manifestowania swoich poglądów z poszanowaniem obowiązującego prawa. W naszym mieście odbywają się zgromadzenia i marsze różnych grup, które przedstawiają swoje poglądy, np. Marsz dla Klimatu, Marsz Równości, Marsz dla życia i rodziny. Natomiast należy zaznaczyć, że szkoła nie powinna być miejscem propagowania jakichkolwiek poglądów"" - wskazywał w komunikacie przesłanym do Onetu katowicki magistrat. Urzędnicy dodali, że nie mają informacji na temat organizowanych w poszczególnych szkołach tzw. ""Tęczowych piątków"". Rzecznik praw obywatelskich Adam Bodnar mówił dziś w Polsat News, że akcja ""Tęczowy piątek"" polega na okazaniu szacunku uczniom, którzy szukają swojej tożsamości. Powiedział, że w szkole często takie osoby bywają wykluczone, osamotnione, stosuje się wobec nich przemoc psychiczną i fizyczną. - W szkole są uczniowie, którzy mierzą się ze swoją tożsamością. Przeżywają pewnego rodzaju rozterki. Szkoła to jest także miejsce, gdzie dochodzi do różnego rodzaju przemocy, w tym także do przemocy słownej, której następstwem często jest przemoc fizyczna. W szkole są także dzieci nieheteronormatywne, dzieci, które uznają, że nie są w stanie odnaleźć się w tej większości, poszukują swojej tożsamości. Te dzieci często czują się osamotnione, wykluczone na tle rówieśników – powiedział w wywiadzie. Podkreślił, że właśnie dlatego akcja ""Tęczowy piątek"" jest bardzo ciekawa. - Tzn. jest to akcja, która jest adresowana do nauczycieli, dyrektorów oraz uczniów, polegająca na tym, by okazać szacunek uczniom, którzy z tego powodu są inni – wytłumaczył, podkreślając również dalej, że kampania przeciw homofobii ""mówi o tym, że mamy także w swoim społeczeństwie osoby transpłciowe"". Stwierdził, że trudno zakazać uczniowi zamanifestowania swojej postawy. - Jeśli uczeń w ramach ""Tęczowego piątku"", solidarności założy przypinkę lub element, który jest tęczowy, to trudno tego w jakikolwiek sposób zakazać – podsumował. Inne zdanie mieli przeciwnicy akcji. - ""Tęczowy piątek"" jest próbą dokonania wrogiego przejęcia szkół – powiedział wczoraj prezes Ordo Iuris Jerzy Kwaśniewski. Argumentował on, że akcja ""odbywa się z oczywistym naruszeniem przepisów prawa oświatowego i bez wiedzy rodziców, którym Konstytucja RP zastrzega pierwszeństwo wychowawcze, a więc prawo do decydowania o wychowaniu dzieci zgodnie z przekonaniami"". Podkreślił, że ""przepisy prawa oświatowego uniemożliwiają organizacjom zewnętrznym prowadzenia na terenie szkoły – bez wiedzy i konsultacji z rodzicami – jakichkolwiek inicjatyw i akcji, nie tylko prowadzonych bezpośrednio przez pracowników organizacji zewnętrznych, ale stanowiących także część kampanii koordynowanych przez te organizacje"" – oświadczył. Stwierdził, że szkoły nie były wcześniej poinformowane o akcji po to, by nie zdążono zapytać o zgodę rodziców. Źródło: Onet, PAP, Gazeta Wyborcza","""Tęczowy piątek""",
https://wiadomosci.onet.pl/tylko-w-onecie/teczowy-piatek-w-polskich-szkolach-relacja/91vvwh2,"""Tęczowy piątek"" w polskich szkołach [RELACJA]","Jak pisze organizator ""Tęczowego piątku"", czyli Kampania Przeciw Homofobii, celem akcji jest pokazanie młodzieży LGBTQI, że w szkole jest miejsce również dla niej i że każdy może czuć się w niej bezpiecznie i w pełni realizować swój potencjał. Przeciwko akcji protestują przedstawiciele prawicowych organizacji.",,,
https://wiadomosci.onet.pl/kraj/andrzej-duda-o-drugiej-kadencji-aborcji-i-teczowych-piatkach/k6wj7ne,Andrzej Duda o ewentualnej ustawie ograniczającej aborcję: z całą pewnością podpiszę,"Czuję się młodym człowiekiem, nie wyobrażam sobie siebie na emeryturze - powiedział Andrzej Duda pytany, czy będzie ubiegał się o reelekcję. Prezydent goszcząc w Radiu Maryja przyznał także, że jeżeli trafi do niego ustawa, która likwiduje eugeniczną przesłankę zabiegu usunięcia ciąży, to ""z całą pewnością taką ustawę podpisze"".","Prezydent podczas rozmowy w Radiu Maryja i TV Trwam pytany był m.in. czy będzie ubiegał się o reelekcję. - Kampania (wyborcza) jest jeszcze przed nami. Jeszcze nawet nie było Bożego Narodzenia. Jeszcze nas czeka 101. rocznica odzyskania niepodległości. Jeszcze dużo różnych wydarzeń przed nami, zanim kampania się zacznie, a zwłaszcza zanim się zacznie oficjalnie, ale ja jestem, czuję się cały czas młodym człowiekiem, jakoś tak nie wyobrażam sobie siebie na emeryturze - odpowiedział Andrzej Duda. Wcześniej odniósł się do publikowanych sondaży wyborczych. - Badania są prowadzone, ja oczywiście obserwuję je, bo jestem cały czas na bieżąco zainteresowany światem polskiej polityki, to mnie interesuje i to jest moje zadanie przede wszystkim, żeby w tym świecie być. Po to zostałem wybrany - powiedział prezydent. Podkreślił, że polskie sprawy są dla niego bardzo ważne, ważne jest, kto rządzi, ważne jest dla niego jaka polityka jest prowadzona. - Chciałbym uczestniczyć w takiej polityce, która przynosi dobro obywatelom, bo to jest dla mnie najważniejsze. Przede wszystkim dobro obywateli i dobro Rzeczypospolitej, bo temu służę - zaznaczył. Duda był też pytany o kwestię aborcji i likwidacji przesłanki dopuszczającej aborcję ze względu na podejrzenie upośledzenia lub nieuleczalnej choroby zagrażającej życiu płodu. - Moje stanowisko w tej sprawie jest jednoznaczne i ono się w ogóle nie zmieniło, jest cały czas takie samo. Brałem udziałem w marszach jako zwolennik ochrony życia, zawsze deklarowałem się jako zwolennik ochrony życia, jestem zwolennikiem ochrony życia - odpowiedział prezydent. - Mam dzisiaj tę specyficzną rolę, jaką jest rola i służba prezydenta Rzeczypospolitej i muszę patrzeć na państwo i na społeczeństwo jako całość, bo to jest mój obowiązek, natomiast mam także i swoje przekonania. Jestem pewien, że wspieranie rodziny, że wspieranie rozwoju dzieci i tworzenie jak najlepszej sytuacji demograficznej jest najważniejszym zadaniem władz państwowych. Z tego punktu widzenia ochrona życia jest jednym z elementów bardzo, bardzo ważnych. Zawsze deklarowałem, że jeżeli do mnie trafi ustawa, która likwiduje tę eugeniczną przesłankę zabiegu usunięcia ciąży, to ja z całą pewnością taką ustawę podpiszę - zadeklarował. Prezydent był również pytany o kwestię edukacji seksualnej w szkołach w kontekście ""Tęczowego piątku"", czyli akcji, która została zainicjowana przez Kampanię Przeciw Homofobii, a która planowana jest na 25 października. Jej celem jest wsparcie młodzieży LGBT. Duda podkreślił, że rodzina to podstawowa komórka społeczna. - Rodzina stanowi absolutny fundament społeczeństwa. Nie będzie rodziny, zostanie zniszczona rodzina - nie będzie narodu, nie będzie Polski. Więc dla mnie jasną sprawą jest, że rodzina ma znaczenie fundamentalne i musi być wspierana przez państwo, zasługuje na taką wszechstronną opiekę ze strony państwa. Cieszę się, że w tej chwili realizowana jest taka polityka, która właśnie to wspiera, broni rodziny, chroni ją, wspiera ją - to jest dla mnie bardzo istotne, ja w takiej polityce chce uczestniczyć - mówił prezydent. W audycji przywołano sprawę konwencji stambulskiej, która zobowiązuje władze do zwiększenia ochrony ofiar przemocy i do karania sprawców. Przemoc wobec kobiet - w tym przemoc psychiczna, fizyczna i seksualna, gwałt, stalking, okaleczanie żeńskich organów płciowych, zmuszanie do małżeństwa, aborcji i sterylizacji - jest w niej uznana za przestępstwo. Konwencja zwiększa kompetencje policji i daje jej prawo do usunięcia sprawcy przemocy domowej z domu lub mieszkania. Na uwagę, że zapisy konwencji pod pozorem obrony kobiet przemycają ideologię gender, Duda powiedział, że jeszcze jako poseł i europoseł wielokrotnie tę kwestię analizował. - Pamiętajmy, że ta konwencja weszła w życie w 2014 roku, więc to była decyzja poprzednich władz - zaznaczył. - Faktycznie są w tej konwencji niepotrzebne zupełnie wątki o charakterze ewidentnie ideologicznym, natomiast jeżeli chodzi o samą ochronę przed przemocą, przede wszystkim przed przemocą domową, ochronę kobiet, proszę pamiętać, że myśmy mieli już dobre ustawodawstwo w tym zakresie - zaznaczył prezydent. Jak dodał, w Polsce tradycyjnie już kobieta jest bardzo szanowana. - Oczywiście ja nie mówię, że nie zdarzają się przypadki przemocy domowej, ale mamy też przepisy prawno-karne, które te sytuacje piętnują - podkreślił. Zaznaczył, że w konwencji są przepisy, które warto wprowadzić, jak np. telefony alarmowe czy konieczność odseparowania w przypadku przemocy domowej.",,
https://wiadomosci.onet.pl/kraj/torun-list-solidarnosci-ws-lgbt-joanna-scheuring-wielgus-odpowiada/e4ngb25,"Związkowiec ""Solidarności"" uznał homoseksualizm za kryzys tożsamości płciowej","Toruńska posłanka Lewicy Joanna Scheuring-Wielgus odpowiedziała na kontrowersyjne pismo Jerzego Wiśniewskiego, szefa ""Solidarności"" Pracowników Oświaty i Wychowania w Toruniu, z którego śmieje się wielu internautów. Parlamentarzystka postarała się o wytłumaczenie nauczycielom, o co naprawdę chodzi w ""Tęczowym piątku"".","Wczorajsze pismo Wiśniewskiego jest hitem internetu. Wezwał w nim nauczycieli i dyrektorów do powstrzymania się od udziału w ""Tęczowym piątku"", który odbędzie się w tym tygodniu. Jest pod nim podpisany sam, jako przewodniczący ""Solidarności"", ale w jego treści pisze w liczbie mnogiej jako ""pedagodzy"", którzy odpowiadają ""nie tylko za edukację i wychowanie, ale także zbawienie młodego pokolenia"". ""Propagowanie idei dotyczącej swobodnego wyboru tzw. orientacji seksualnej jest sprzeczne z zamysłem Boga, zawartym w Księdze Rodzaju Pisma Św. Większość z nas została ochrzczona; zobowiązuje to nas do udzielania wsparcia młodym ludziom, by unikali zagrożeń duchowych, przed którymi ostrzega nas Bóg swoimi przykazaniami"" - napisał Jerzy Wiśniewski. Dodał też, że nauczyciele powinni odpowiadać za przyszłość podopiecznych - nie tylko doczesną, ale też wieczną. Zwrócił również uwagę, że w minionym tygodniu obchodziliśmy 35. rocznicę zamordowania księdza Jerzego Popiełuszki. I mimo że Wiśniewski sam w swoim dokumencie zauważył, że kapłan nauczał szacunku do każdego człowieka, to określił ""całkowitym wypaczaniem"" postawę środowisk LGBT, które nazywają homofobami ludzi uważających za naturalny jedynie związek kobiety i mężczyzny. ""Osoby dotknięte kryzysem tożsamości płci powinniśmy otaczać modlitwą i fachową pomocą"" - twierdzi szef toruńskiej ""Solidarności"" nauczycieli. Onet próbował się dziś z nim skontaktować, ale nie odbierał telefonu. Odpowiedziała mu za to Joanna Scheuring-Wielgus, która w swoim liście do nauczycieli zauważyła, że szkoła nie ma skupiać się na pomocy w zbawieniu młodego pokolenia, tylko na nauczaniu. Tak samo pracownicy oświaty nie są przedstawicielami Kościoła i ewangelizacja nie jest ich rolą. Przypomniała też, na czym naprawdę polega ""Tęczowy piątek"". ""W tej akcji chodzi o szacunek i tolerancję w najbardziej podstawowym wymiarze - pokazanie, że osoby o odmiennej orientacji seksualnej mają takie samo prawo do funkcjonowania w polskiej szkole, w bezpiecznych warunkach, jak wszyscy inni uczniowie. Badania prowadzone wśród uczniów LGBT dobitnie pokazują, że życie szkolne jest częstokroć dla nich pasmem cierpień, że są napiętnowani przez rówieśników, że mają z tego powodu myśli samobójcze i zaniżoną samoocenę"" - napisała posłanka Scheuring-Wielgus. To nie był pierwszy tego rodzaju incydent z udziałem osoby publicznej z Torunia. Kilka tygodni temu profesor UMK Aleksander Nalaskowski nazwał w felietonie uczestników marszów równości ""zniewieściałymi gogusiami, wesołkami na utrzymaniu mamusi, facecikami, chcącymi się wiecznie bawić, obleśnymi, grubymi, wytatuowanymi babami, które ostentacyjnie się całują jak na wyuzdanych filmach, i osobnikami, którym trudno przypisać jakąś płeć"". Natomiast nadające z Torunia Radio Maryja coraz odważniej twierdzi, że w Polsce trwa już wojna ideologiczna, w której środowiska LGBT dążą do zniszczenia modelu tradycyjnej rodziny.",Tęczowa flaga - symbol środowiska LGBTQ,
https://wiadomosci.onet.pl/religia/aktualnosci/komisja-episkopatu-przypomina-szkola-nie-jest-miejscem-na-propagowanie-srodowisk-lgbt/nwjwn13,Komisja Episkopatu przypomina: szkoła nie jest miejscem na propagowanie środowisk LGBT,"""Po raz kolejny przypominamy, że sprawy kształcenia i wychowania powinny być jak najbardziej odległe od koniunktur politycznych i ideologicznych. Szkoła nie jest i nie może być miejscem na jakiekolwiek propagowanie środowisk LGBTQ"" - informowała Komisja Wychowania Katolickiego w 2018 r. odnosząc się do zapowiedzi ""tęczowego piątku"". ""Komunikat ten pozostaje stale aktualny"" - przypomniała 22 października Komisja Wychowania Katolickiego Konferencji Episkopatu Polski.","Na 25 października 2019 r. zaplanowano w szkołach tzw. tęczowy piątek, w związku z tym przewodniczący Komisji Wychowania Katolickiego Episkopatu bp Marek Mendyk informuje: ""tęczowe piątki"" w żaden sposób nie pokrywają się z zatwierdzonym przez MEN programem nauczania ogólnego. Rodzice i szkoła nie mogą pozostać bierni wobec tego problemu”. POLECAMY: Beatyfikacja kardynała Stefana Wyszyńskiego odbędzie się 7 czerwca Bp Marek Mendyk podkreśla też, że komunikat Komisji Wychowania Katolickiego KEP jest stale aktualny. Czytamy w nim: ""Rodzice mają prawo do decydowania o tym, jakie treści wychowawcze są przekazywane ich dzieciom w szkole”. Przewodniczący Komisji Wychowania Katolickiego Episkopatu dodał też: „Po raz kolejny przypominamy, że sprawy kształcenia i wychowania powinny być jak najbardziej odległe od koniunktur politycznych i ideologicznych. Szkoła nie jest i nie może być miejscem na jakiekolwiek propagowanie środowisk LGBTQ”. POLECAMY: Młodzież wygrywa relacje! Niezwykłe spotkania w ramach ""Masterclass""",Komisja Episkopatu przypomina: szkoła nie jest miejscem na propagowanie środowisk LGBT,
https://wiadomosci.onet.pl/kraj/wroclaw-pozew-przeciwko-autorom-kampanii-stop-pedofilii/tpx2fqp,Wrocław: pozew przeciwko autorom kampanii „Stop pedofilii”,"Bartłomiej Ciążyński, doradca społeczny prezydenta Wrocławia ds. tolerancji i przeciwdziałania ksenofobii, który jednocześnie jest radcą prawnym, złożył do sądu pozew przeciwko organizatorom kampanii „Stop pedofilii”. W imieniu swojego klienta, Ciążyński domaga się przeprosin od fundacji Pro Prawo do Życia, m.in. usunięcia ze strony stoppedofilii.pl kłamliwych treści o osobach LGBT.","O złożeniu pozwu przeciwko Fundacji Pro Prawo do Życia, organizatorom kampanii „Stop pedofilii”, Bartłomiej Ciążyński poinformował dziś na Facebooku. „Polskie prawo karne niestety nie chroni ofiar nawoływania do nienawiści i znieważania dotyczącego orientacji seksualnej. Stąd te wszystkie umorzenia śledztw w sprawach banerów, pikiet szkalujących osoby nieheteroseksulne. Niemniej jednak uważam, że można te nienawiść zwalczać na drodze procesu cywilnego o naruszenie dóbr osobistych” – napisał Bartłomiej Ciążyński na Facebooku. Ciążyński, który jest doradcą społecznym prezydenta Wrocławia ds. tolerancji i przeciwdziałania ksenofobii, a jednocześnie jest radcą prawnym, podkreślił, że działania autorów „Stop pedofilii” obrażają, szkalują i naruszają godność oraz dobre imię innych osób. „Dlatego w imieniu mojego klienta, osoby nieheteroseksualnej, żądam usunięcia baneru przy ul. Ślężnej we Wrocławiu, usunięcie ze strony www.stoppedofilii.pl kłamliwych treści o osobach LGBT oraz zaprzestania używania furgonetki oklejonej banerami »Stop pedofilii« i organizowania pikiet” – napisał Bartłomiej Ciążyński.",,
https://wiadomosci.onet.pl/kraj/abp-marek-jedraszewski-o-teczowej-zarazie-nie-bedzie-sledztwa-prokuratury/pg0xe2y,"Prokuratura odmówiła wszczęcia śledztwa ws. słów abpa Jędraszewskiego o ""tęczowej zarazie""","Prokurator nie dopatrzył się znamion przestępstwa w wypowiedzi arcybiskupa Marka Jędraszewskiego z 1 sierpnia - informuje RMF FM. Metropolita krakowski mówił wówczas, że ""czerwona zaraza już po naszej ziemi nie chodzi"", ale istnieje nowa, ""nie czerwona, ale tęczowa"".","Doniesienia do prokuratury zostały złożone przez prawie 20 osób i dotyczyły słów, które duchowny wypowiedział 1 sierpnia w bazylice Mariackiej. - Czerwona zaraza już po naszej ziemi na szczęście nie chodzi, co wcale nie znaczy, że nie ma nowej, która chce opanować nasze dusze, nasze serca i umysły. Nie marksistowska, bolszewicka, ale zrodzona z tego samego ducha: neomarksistowska. Nie czerwona, ale tęczowa - powiedział Jędraszewski. Niektóre z zawiadomień dotyczyły rzekomego nawoływania do nienawiści lub znieważenia ze względu na orientację seksualną. Prokurator stwierdził, że słowa arcybiskupa na pewno nie stanowiły zagrożenia dla życia i zdrowia. Uznał też, że takie zagrożenie jest ""abstrakcyjne"" i ""nieokreślone"" - czytamy na stronie RMF FM. Śledczy uznali też, że w przypadku zawiadomienia o propagowaniu faszyzmu taka interpretacja jest zbyt daleko idąca, a w słowach o ""tęczowej zarazie"" nie można doszukiwać się pochwalania faszystowskiego lub innego totalitarnego ustroju państwa. Natomiast w przypadku zarzutu o publiczne nawoływanie do nienawiści na tle różnic m.in. etnicznych czy narodowościowych prokurator ocenił, że w Kodeksie karnym nie ma zapisów chroniących ze względu na orientację seksualną. Źródło: RMF",Abp Marek Jędraszewski,
https://wiadomosci.onet.pl/tylko-w-onecie/prof-lew-starowicz-o-inwazji-lgbt-moje-wypowiedzi-dotyczyly-czegos-innego/95gzvj7,"Prof. Lew-Starowicz o ""Inwazji LGBT"": moje wypowiedzi dotyczyły czegoś innego","Prof. Zbigniew Lew-Starowicz był gościem Odety Moro w ""Onet Rano."". Seksuolog wypowiedział się na temat filmu TVP ""Inwazja LGBT"". Prof. Lew-Starowicz zaznaczył, że jego wypowiedzi w materiale Telewizji Polskiej dotyczyły innej sprawy. - Moje wypowiedzi dotyczyły czegoś innego. Miałem mówić o edukacji seksualnej, jako zjawisku. Było pytanie, czy dzieciakom można pokazywać pornografię i zachęcać do masturbacji. Wypowiadałem się, że dzieciom nie można tego udostępniać i że nie wyobrażam sobie tego, że ktokolwiek mógłby to robić świadomie. To była tego typu rozmowa trwająca prawie pół godziny. Później dowiedziałem się, że ta rozmowa była związana z LGBTQ - mówił prof. Lew-Starowicz.",,,
https://wiadomosci.onet.pl/swiat/wegry-kara-dla-coca-coli-za-kampanie-o-homoseksualistach/1g4ghtp,Węgry: Coca-Cola ukarana grzywną za kampanię dotyczącą homoseksualizmu,"Karę na Coca-Colę nałożył urząd komitatu (województwa) peszteńskiego za plakaty pokazujące pary homoseksualne – poinformował we wtorek dziennik ""Magyar Hirlap"", powołując się na portal Index.hu.","Urząd uznał, że sierpniowa kampania plakatowa Coca-Coli pod hasłem #loveislove złamała punkt ustawy dotyczącej reklam, zakazującej reklam mogących zaszkodzić fizycznemu, duchowemu, emocjonalnemu lub moralnemu rozwojowi dzieci i młodzieży. Koncern zobowiązano, by w przyszłości nie zamieszczał reklam szkodzących rozwojowi dzieci i młodzieży, a także nakazano mu zapłacenie grzywny w wysokości 500 tys. ft (6500 zł). Węgierski oddział Coca-Coli w reakcji na grzywnę podkreślił, że celem kampanii było przekazanie wartości, które koncern od dawna wyznaje, a Coca-Cola niezmiennie wierzy, że ""wszyscy jesteśmy równi niezależnie od narodowości, wyznania, płci, wieku, pochodzenia etnicznego, języka, którym mówimy, hobby i poglądów"" – poinformował portal Index.hu. Sprawą zajęto się w wyniku skargi obywatelskiej. ""Magyar Hirlap"" pisze, że chrześcijańska organizacja CitizenGO zainicjowała petycję, w której podkreśliła, że do tej pory na Węgrzech nie reklamowano otwarcie homoseksualnych treści. ""Nie łudźmy się, to tylko próba. Jeśli węgierskie społeczeństwo zgodzi się na to, będą podejmowane coraz to nowe kroki"" – napisano w petycji podpisanej przez ponad 20 tys. osób. Na przełomie lipca i sierpnia Coca-Cola rozpoczęła na Węgrzech kampanię zachęcającą do akceptacji homoseksualizmu. Reklamy z uśmiechniętymi hetero- i homoseksualnymi parami pojawiły się na plakatach m.in. w metrze budapeszteńskim. Towarzyszyły im plakaty z butelkami coli na tęczowym tle z napisem ""Miłość to miłość. Zero cukru, zero przesądów"". Kampania wywołała na Węgrzech kontrowersje. Do bojkotu produktów Coca-Coli zaapelował m.in. jeden z posłów rządzącej konserwatywnej partii Fidesz. W internecie zaczęto też zbierać podpisy pod petycją do operatora transportu publicznego Budapesztu i władz miasta o pomoc w jak najszybszym usunięciu plakatów. Coca-Cola po tygodniu zmieniła kampanię, usuwając plakaty z parami homoseksualnymi i pozostawiając tylko plakaty z tęczowymi butelkami coli.",Sprawą zajęto się w wyniku skargi obywatelskiej,
https://wiadomosci.onet.pl/tylko-w-onecie/material-tvp-o-inwazji-lgbt-robert-biedron-komentuje-w-onet-rano/6vrbn7b,"Biedroń o materiale TVP nt. ""inwazji"" LGBT: podobną retorykę stosowano wobec Żydów","Robert Biedroń był gościem Jarosława Kuźniara w ""Onet Rano."". Lider Wiosny skomentował, wyemitowany przez TVP, materiał o ""inwazji"" LGBT. - Podobną retorykę stosowano wobec Żydów przed II wojną światową. Doprowadziło to do obozów koncentracyjnych – stwierdził. - Od mowy nienawiści, do przestępstw z nienawiści jest bardzo krótka droga – dodał. Chcesz dowiedzieć się więcej? Kliknij tutaj: vod.pl.",,,
https://wiadomosci.onet.pl/kraj/kampania-przeciw-homofobii-reaguje-na-inwazje-tvp/948935p,"Kampania Przeciw Homofobii reaguje na ""Inwazję"" TVP","TVP 1 wyemitowała dziś film dokumentalny, w którym ukrytą kamerą nagrywano działaczy LGBT. ""Zgodnie z przewidywaniami w złowrogo brzmiącym materiale „Inwazja” TVP zaserwowało nam niecałe 30 minut manipulacji, przekłamań i nietrafionych interpretacji"" - komentuje Kampania Przeciw Homofobii.","Dziennikarka w lipcu br. zgłosiła się jako wolontariuszka do Kampanii Przeciw Homofobii, gdzie nagrywała działaczy na potrzeby dokumentu, który dziś został wyemitowany w TVP 1. Materiał przedstawiono jako ""obnażający sposób działania"" środowisk LGBT. ""Autorzy materiału skorzystali z dobrze już wszystkim znanego przepisu na nienawiść i strach. W kotle telewizyjnej propagandy zmieszano ze sobą nieprzychylny stosunek do Kościoła, dzieci i edukację seksualną, Kartę LGBT+, groźny Zachód, pedofilię i sterowane przez establishment media. Całość przyprawiając szczyptą ujęć wideo z demonstracji spoza Polski"" - komentuje Kampania Przeciw Homofobii. ""Cel postawiony TVP przez partię rządzącą został zrealizowany. Jutro najprawdopodobniej politycy i polityczki opozycji będą bombardowani pytaniami dotyczącymi materiału, podczas gdy PiS wykorzysta ostatni dzień kampanii na walkę o wzrost słupków poparcia"" - stwierdzono w przesłanym Onetowi komentarzu.",,
https://wiadomosci.onet.pl/tylko-w-onecie/gej-czyli-nowy-uchodzca-analiza/x9fhg77,"Gej, czyli nowy uchodźca [ANALIZA]","Dla obozu władzy środowiska LGBT stały się tym, czym wcześniej byli uchodźcy. Skutecznym narzędziem do budowania kapitału politycznego. W efekcie w Polsce Jarosława Kaczyńskiego od kilku lat na przemian grozi nam albo inwazja muzułmanów, albo gejów.","Operacja straszenia Polaków tzw. ideologią LGBT rozpoczęła się w pierwszym kwartale tego roku - w trakcie kampanii przed wyborami europejskimi. Dla partii Kaczyńskiego, chcącej uchodzić za strażnika chrześcijańskich wartości i konserwatywnego stylu życia, okoliczności ku temu były wymarzone. Logika Kaczyńskiego Po pierwsze: przed majowymi wyborami kilka partii opozycyjnych zawiązało Koalicję Europejską. Spoiwem łączącym wszystkich jej uczestników była niechęć do PiS, pozytywny stosunek do UE i sprzeciw wobec łamaniu Konstytucji. Od początku było jasne, że konserwatystów z PSL, centrystów z PO i lewicę z SLD będą dzielić jednak sprawy światopoglądowe.  Koalicja Europejska nie uzgodniła wspólnego przekazu w kwestii związków partnerskich, małżeństw osób tej samej płci i ewentualnej adopcji dzieci przez pary homoseksualne. To skutecznie wykorzystał Kaczyński. Po drugie: w lutym prezydent Warszawy Rafał Trzaskowski podpisał tzw. Deklarację LGBT+. Z pozoru niekontrowersyjny dokument posłużył władzy jako główny straszak przed „inwazją ideologii LGBT”. Zaczęto mieszać pojęcia, dyskutować na poziomie wyobrażeń, a nie faktów. Deklaracja zakładała m.in. stworzenie w Warszawie hotelu interwencyjnego dla osób wyrzuconych z domu w związku z ich orientacją seksualną, budowę centrum społeczno-kulturalnego dla środowisk LGBT, wprowadzenie zajęć edukacyjnych dotyczących innych orientacji seksualnych, a także uchwalenie edukacyjnego „programu przeciw przemocy”. Nie sposób było dopatrzyć się w tych działaniach czegokolwiek poza chęcią walki z dyskryminacją mniejszości seksualnych. Obóz władzy skutecznie narzucił jednak inną narrację. Zauważono, że warszawska karta LGBT+ została przygotowana na bazie deklaracji Światowej Organizacji Zdrowia. To organizacja, która od dawna doradza szkołom wprowadzenie zajęć dotyczących ludzkiej seksualności. Radzi na przykład, by w trakcie lekcji poruszać wątek masturbacji. To wystarczyło, by deklaracja mająca na celu walkę z dyskryminacją, została uznana za dzieło niebezpiecznych dewiantów, chcących uczyć dzieci masturbowania się. Że nic takiego w karcie podpisanej przez Trzaskowskiego nie było - to zeszło na dalszy plan. Politycy PiS i dziennikarze Telewizji Publicznej w chwili wprowadzenia Deklaracji LGBT+ zrozumieli, że wszczęcie nagonki na gejów może się opłacić. Bo pozwoli odebrać politycznym przeciwnikom część konserwatywnego elektoratu, a przy okazji umożliwi przekonanie społeczeństwa, że opozycja szykuje w Polsce prawdziwą światopoglądową rewolucję.  Kaczyński daje sygnał W marcu, podczas konwencji Prawa i Sprawiedliwości, Jarosław Kaczyński daje sygnał do ataku. Wtedy wypowiada powtarzane później po wielokroć słowa: „wara od naszych dzieci”.  - Środowiskom LGBT nie chodzi o żadną tolerancję. Chodzi o afirmację związków jednopłciowych, o małżeństwa i o ich prawo do adopcji dzieci. Tu mówimy: nie! A już w szczególności, jeśli chodzi o dzieci. Wara od naszych dzieci! - grzmiał wówczas Kaczyński. Jego słowa co chwilę były przerywane oklaskami. Na tym przypuszczeniu: że walka z dyskryminacją gejów ostatecznie doprowadzi do wprowadzenia przepisów pozwalających na adoptowanie dzieci przez pary homoseksualne Kaczyński oparł swój przekaz od samego początku. - Najpierw przyzwyczajmy ludzi, że związki partnerskie to nie jest samo zło, że nie niszczą tkanki społecznej i polskiej rodziny. Potem łatwiej będzie o kolejne kroki, o równość małżeńską z adopcją - tłumaczył w marcu Kaczyński. Te słowa stały się oficjalnym przekazem całej partii. Były powtarzane przez polityków PiS niemal przy każdej okazji. Stały się także leitmotivem kilkudziesięciu wydań nadawanych przez rządową telewizję „Wiadomości”. Niezliczoną ilośc materiałów ostrzegających przed „nauczaniem dzieci masturbacji” publikowały też media blisko związane z PiS: portal wpolityce.pl oraz „Gazeta Polska”. Zaklęte pojęcia W debacie medialnej zaczęły na co dzień przewijać się sformułowania, którym obóz władzy nadawał złowieszczą konotację. Królowała „ideologia LGBT” (w rzeczywistości nikt do tej pory nie wytłumaczył, na czym miałaby ona polegać) oraz „seksualizacja dzieci” (wciąż oparta na absurdalnym założeniu, że nauczyciele i edukatorzy będą pokazywać uczniom, jak się masturbować). By zrozumieć, w jaki sposób obóz władzy - wspierany przez prorządowych publicystów i niektórych przedstawicieli Kościoła - zaczął grać wątkiem LGBT, trzeba prześledzić przynajmniej kilka przykładowych wypowiedzi polskich polityków i duchownych z ostatnich miesięcy. Barbara Nowak, wspierana przez PiS małopolska kurator oświaty, w lutym na Twitterze: „Czy Rafał Trzaskowski poinformował, czym lgbt jest naprawdę? CZY WSPOMNIAŁ, ŻE TO PROPAGOWANIE MIĘDZY INNYMI PEDOFILII? (pisownia oryginalna)”. Mateusz Morawiecki w czerwcu: „Nie miejmy żadnych złudzeń. Teraz ten bój (walka o obronę małżeństwa jako związku pary heteroseksualnej) będzie jak bitwa pod Grunwaldem, jak bitwa pod Salaminą”. Witold Waszczykowski, w lipcu: „Mamy do czynienia z szerzącą się ideologią gender i LGBT, która próbuje wmówić Polakom, że w Polsce są środowiska wykluczone, których prawa powinny być zrównane z resztą społeczeństwa. Okazuje się, że domagają się uprzywilejowania”. Wicepremier Jarosław Gowin we wrześniu w Polsat News: „ideologia LGBT jest sprzeczna ze zdrowym rozsądkiem i polskimi wartościami”; „wierzę, że Polacy są na tyle zdrowi moralnie, że ta ideologia się u nas nie rozszerzy”; „treść propagowana przez marsze równości jest nienormalna”. Próby wytłumaczenia tego, czym właściwie jest „ideologia LGBT” w lipcu na antenie TVP Info podjął się poseł PiS Kazimierz Smoliński. - My nie jesteśmy przeciwko osobom, które mają taką czy inną orientację seksualną. My jesteśmy przeciwko ideologii LGBT. Tak jak był marksizm ideologią, tak w tej chwili jest taką ideologią LGBT - wytłumaczył na wstępie. W dalszej części wyjaśnił, że „ideologia LGBT” jest nierozerwalnie związana z „seksualizacją dzieci”. - Jeżeli samorządy wprowadzają uchwały przeciwko LGBT, to mówią właśnie o ideologii. Nie o tym, że komuś o takiej czy innej orientacji seksualnej nie można gdzieś wchodzić. To jest absolutne kłamstwo i nieprawda. W Polsce jest wolność, konstytucja gwarantuje każdemu swobodę wypowiedzi. Nie ma zgody na ideologię LGBT, bo to jest inżynieria społeczna, która jest niebezpieczna dla państwa”. Więcej konkretów nie padło. Przekaz polityków i mediów rządowych zaczął bazować na mitach. „Ideologię LGBT” łączono z przymusową „seksualizacją dzieci” w szkołach, a edukatorów seksualnych uznawano za przebranych pedofilów. Wytworzono obraz, zgodnie z którym tuż za rogiem czai się śmiertelny wróg. Kilka lat wcześniej wrogiem byli uchodźcy, teraz stali się nimi geje, chcący odwrócić ład moralny i ostatecznie pogrzebać wartości, na których oparta jest prawdziwa polska tożsamość. Wsparcie Kościoła i autorskie koncepcje prezesa Polityków PiS wspierali także duchowni, szczególnie abp Marek Jędraszewski. Metropolita krakowski o „ideologii LGBT” mówił w trakcie swoich homilii, pisał w tej sprawie także specjalne listy do wiernych.  1 sierpnia - w rocznicę wybuchu powstania warszawskiego - przekonywał: - „Z powstańczych mogił narodziła się wolna Polska. Trzeba było długo na nią czekać Czerwona zaraza już nie chodzi po naszej ziemi, ale pojawiła się nowa, neomarksistowska, chcąca opanować nasze dusze, serca i umysły. Nie czerwona, ale tęczowa”. Kilka miesięcy wcześniej ks. Marek Dziewiecki, ekspert ministerstwa edukacji ds. wychowania w rodzinie, w Radiu Plus też nie przebierał w słowach. „Do stowarzyszeń LGBT mogą należeć pedofile, zoofile, nekrofile, a ich celem jest doprowadzenie do sytuacji, w której młodzież i dorośli będą niepłodnymi erotomanami” - stwierdził duchowny. Jednak potencjał wyborczy, jaki tkwi w tematach związanych z prawami osób LGBT najłatwiej dostrzec analizując aktywność medialną Jarosława Kaczyńskiego. Prezes PiS przez całą polityczną karierę nie wypowiadał się na temat mniejszości homoseksualnych tak często, jak na przestrzeni ostatnich ośmiu miesięcy. We wrześniu - w trakcie kolejnej konwencji PiS - stwierdził, że w Polsce mamy dziś do czynienia z atakiem na rodzinę. „A rodzina to jeden mężczyzna, jedna kobieta, w stałym związku oraz ich dzieci” - podkreślał prezes. Kilka dni później udzielił wywiadu radiowej Jedynce. Mówił tam o wizji Polski, z którą zamierza walczyć: „dzieci mają być przedmiotami, które są potrzebne komuś nie wiem, do czego, można chyba powiedzieć, że do zabawy, ale my będziemy bardzo twardo bronić tego, żeby ten plan nie został zrealizowany”. W październiku na antenie TV Trwam Kaczyński zapowiedział, że opozycja szykuje „ofensywę LGBT”. - Jeżeli siły opozycyjne stworzą wspólny rząd, to z pewnością będą dominować ci, którzy chcą radykalnego zburzenia porządku moralnego i kulturowego w naszym kraju - tłumaczył. Pokusił się również osobliwą analizę prawdziwych przyczyn, dla których opozycja chce „seksualizować dzieci”. Według prezesa PiS, ta „na zimno” prowadzona operacja ma sprawić, że dzieci będą koncentrować się na sprawach, o których „nie powinny myśleć w tym wieku”. W efekcie wyrosną na ludzi skoncentrowanych „na sprawach swojego ciała”, „mało zainteresowanych innymi kwestiami”, a więc dających się łatwo manipulować. - Tacy ludzie nie będą przeszkadzać oligarchom i pseudoelitom rządzić i załatwiać swoje interesy”. Problem zostaje Nagonka na środowiska homoseksualne, prowadzona przez partię rządzącą, sprzyjające jej media oraz część Kościoła, miała jeszcze jeden efekt: nie rozmawiano o prawdziwych problemach osób LGBT. ","Wrzesień 2019, Marsz Równości w Katowicach",
https://wiadomosci.onet.pl/kraj/wybory-parlamentarne-zagraniczne-tytuly-o-obawach-zwiazanych-z-potencjalnymi-wynikami/kj55k13,"Obawy ""The Guardian"" i ""The Atlantic"" przed nadchodzącymi wyborami w Polsce","Dwa opiniotwórcze zagraniczne tytuły prasowe rozpisują się dziś na temat wyborów w Polsce. ""The Guardian"" w potencjalnym zwycięstwie PiS widzi pogłębienie radykalizacji polskiego Kościoła, zaś ""The Atlantic"" obawia się, że Polska stanie się populistyczną dyktaturą.","""Guardian"" przewiduje, że w niedzielnych wyborach parlamentarnych w Polsce, ""konserwatywni nacjonaliści z Prawa i Sprawiedliwości"" prawdopodobnie ponownie okażą się dominującą siłą polityczną w kraju. ""Podczas paskudnej, spolaryzowanej kampanii, partia wielokrotnie odwoływała się do katolickiej doktryny o małżeństwie i rodzinie, aby agresywnie atakować polską społeczność LGBT"". Brytyjski dziennik przypomina słowa Jarosława Kaczyńskiego, według którego ruch na rzecz praw LGBT ma być ""zagrożeniem dla polskiej tożsamości"", a jedynie PiS może bronić tradycyjne rodziny przed obcymi ""zachodnimi"" wartościami. Zdecydowana większość, bo aż 86 proc. Polaków identyfikuje się jako katolicy, co czyni Polskę jednym z najbardziej religijnych krajów Europy. Takie proporcje przyspieszyły kampanię ""oczerniania i marginalizacji"" - pisze ""Guardian"" i przytacza poglądy głoszone przez krakowskiego metropolitę Marka Jędraszewskiego, a także wydarzenia, do których doszło na białostockim Marszu Równości. ""Franciszek stara się rozwijać coś, co określa jako »Kościół z otwartym sercem«, zaś polscy biskupi zdają się działać jako ksenofobiczne i homofobiczne skrzydło religijnego rządu. Wiara katolicka jest wykorzystywana do zastraszania i marginalizowania słabszych"" - czytamy w ""Guardianie"", który wskazuje jednocześnie, że wygrana PiS przedłuży i pogłębi taki stan rzeczy. ""W ciągu ostatnich czterech lat Kaczyński wykorzystał swoją władzę, by przeprowadzić masowy atak na polskie instytucje demokratyczne. W zadziwiająco krótkim czasie zmienił państwowe sieci medialne w dostawców propagandy rządowej. Uzyskał także kontrolę nad krajowym systemem sądowniczym, osłabił niezależność komisji wyborczej, ograniczył wolność słowa, zainicjował szereg głośnych procesów przeciwko oponentom politycznym"" - wymienia Yasha Mounk w ""The Atlantic"". Zdaniem politologa, rząd wielokrotnie atakował ""podział władzy"" kraju, co poważnie zagraża ""fundamentom państwa demokratycznego"". ""Spiskowy"" sposób myślenia Kaczyńskiego i jego ataki na niezależne instytucje zaostrzyły głębokie napięcia między miastem a wsią, wschodem i zachodem, społeczeństwem świeckim i religijnym, czyli na linii podziałów, które ""od dawna charakteryzują Polskę"". ""Obserwując polską politykę z dystansu, długo byłem zaskoczony porażką opozycji. Oto rząd, który rozpowszechnia teorie spiskowe, wzmacnia wojnę kulturową przeciwko mniejszościom seksualnym i jest ostro krytykowany przez międzynarodowe instytucje"" - pisze Monk. Powody, dla których PiS wciąż osiąga tak wysokie wyniki, politolog widzi w trzech aspektach. To program 500 plus, brak charyzmatycznego lidera na opozycji oraz ""pogarda przywódców opozycji i gazet dla tych, którzy głosowali za rządem, a których opisuje się jako niewykształconych, religijnych fanatyków lub zwodniczych idiotów"". ""Jeśli Warszawa stanie się podobna do Budapesztu, a Polska popadnie w populistyczną dyktaturę, zniszczy to jeden z największych sukcesów liberalnej demokracji od upadku muru berlińskiego. Transformacja kraju doprowadziłaby również Unię Europejską do egzystencjalnego kryzysu"" - czytamy w miesięczniku.",,
https://wiadomosci.onet.pl/tylko-w-onecie/tvp-zapowiada-material-o-inwazji-lgbt-krzysztof-smiszek-komentuje/jv6mg57,"TVP zapowiada materiał o ""inwazji LGBT"". Śmiszek: obawiam się wzrostu przestępstw z nienawiści","- Nikomu nie wypłacam żadnych diet. Nie słyszałem o tym – powiedział Krzysztof Śmiszek, pytany przez Marcina Zawadę o zapowiadany przez TVP Info materiał dotyczący m.in. finansowania marszów środowisk LBGT. - TVP od kilku lat szczuje na osoby homoseksualne i wykonuje polecenia Nowogrodzkiej w tej kwestii – stwierdził polityk Wiosny. - Zapowiedź pokazuje, że nie będzie to przyjazny i obiektywny program, tylko nienawistny. Obawiam się wzrostu niezrozumienia i przestępstw z nienawiści. Przede wszystkim martwię się o młodych ludzi – dodał Śmiszek w programie ""Onet Opinie. Q&A"".",,,
https://wiadomosci.onet.pl/kraj/narodowy-marsz-rozancowy-przeszedl-przez-warszawe/9wbenk8,Narodowy Marsz Różańcowy przeszedł przez Warszawę,"- Zalewana jest nasza ojczyzna deprawacją. LGBT to dewianci, ludzie niemoralni. Kiedyś oni się ukrywali. A teraz wychodzą na piedestał. Jest to hańba, że dewiacja jest promowana - mówi reporterowi Onetu jeden z uczestników marszu. - Przebłagamy Matkę Bożą za wszystkie bezeceństwa, które się dzieją w naszym kraju. Za te wszystkie marsze równości, aborcje - tłumaczy inna uczestniczka.",,,
https://wiadomosci.onet.pl/kraj/marsz-rownosci-w-lublinie-adam-bodnar-wydal-oswiadczenie/zjnb455,Pojemniki z gazem i petardami na Marszu Równości w Lublinie. RPO: stop homofobicznej nienawiści,"Rzecznik Praw Obywatelskich wydał oświadczenie, w którym apeluje o zaprzestanie stosowania mowy nienawiści. Przypomina, że podczas Marszu Równości w Lublinie mogło dojść do zdetonowania materiałów wybuchowych, które zostały przygotowane przez przeciwników osób LGBT.","W sobotę 28 września 2019 roku ulicami Lublina przeszedł drugi Marsz Równości. Prezydent Lublina wydał zakaz organizacji wydarzenia, ale sąd uchylił jego decyzję. Podczas pochodu doszło do starć policji z uczestnikami nielegalnego zbiegowiska. W sumie zatrzymano 38 osób. Jednak najpoważniej wygląda sprawa małżeństwa z Lublina, które zostało zatrzymano na samym początku marszu. Okazało się, że te osoby przygotowały pojemniki z gazem, do których doczepiono petardy. W ocenie śledczy ewentualny wybuch takiej samoróbki mógłby doprowadzić do pozbawienia zdrowia, a nawet życia. Zatrzymanym grozi do ośmiu lat więzienia. - Wobec informacji o zatrzymaniu osób, które pojawiły się w pobliżu trasy II Marszu Równości w Lublinie z ładunkami wybuchowymi, wzywam do zaprzestania działań, które prowadzą do realnego zagrożenia osób LGBT (lesbijek, gejów, osób biseksualnych i transpłciowych) w Polsce - apeluje Adam Bodnar, rzecznik praw obywatelskich. Według Bodnara nie możemy nadal tolerować wykluczania ze wspólnoty tworzonej przez wszystkich mieszkańców naszego kraju całej grupy społecznej. RPO apeluje o pohamowanie języka nienawiści, który może doprowadzić do prawdziwej tragedii.  - Jako Rzecznik Praw Obywatelskich konsekwentnie sprzeciwiałem się tym działaniom, podkreślając że mowa nienawiści ma znaczący wpływ na kształtowanie nastrojów i norm społecznych. Przyzwolenie na język pogardy i wykluczenia zawsze stwarza zagrożenie dla bezpieczeństwa i fundamentalnych praw człowieka. Prowadzi do eskalacji nienawiści, agresji fizycznej i społecznej zgody na zachowania bezsprzecznie nieakceptowalne i przekraczające przyjęte normy - uważa Bodnar.",Adam Bodnar,
https://wiadomosci.onet.pl/kraj/lublin-organizator-marszu-rownosci-zlozy-doniesienie-na-prezydenta-zuka/3v3697b,Organizator Marszu Równości doniesie do prokuratury na prezydenta Lublina. Zarzuca mu przekroczenie uprawnień,"Jeden z organizatorów Marszu Równości w Lublinie Bartosz Staszewski złoży do prokuratury zawiadomienie o możliwości popełniania przestępstwa przez prezydenta Lublina. Jego zdaniem Krzysztof Żuk, zakazując pochodu, przekroczył swoje uprawnienia. Ratusz odpowiada, że prezydent działał w interesie publicznym.","We wtorek 24 września 2019 roku prezydent Lublina wydał zakaz organizacji drugiego Marszu Równości. Parada była zaplanowana na sobotę 28 września. Organizatorzy odwołali się od tej decyzji do sądu. Zarówno Sąd Okręgowy w Lublinie, jak i Sąd Apelacyjny nie podzielili argumentów Krzysztofa Żuka i zakaz został uchylony. Marsz się odbył ale to nie kończy sprawy. Dziś Sąd Apelacyjny opublikował uzasadnienie orzeczenia, które zostało wydane w piątek przed marszem. Wynika z niego, że nie było zagrożenia ze strony uczestników samego pochodu, a policja gwarantowała bezpieczeństwo.  - Postanowienie sądu miażdży linię prezydenta Żuka. Biorąc pod uwagę orzeczenie Sądu Okręgowego oraz Sądu apelacyjnego zachodzi realna obawa, że prezydent Krzysztof Żuk przekroczył swoje uprawnienia lub nie dopełnił obowiązków, działając tym samym na szkodę interesu publicznego. Tym samym mógł popełnić przestępstwo ścigane z art. 231 kodeksu karnego. W tej sprawie złożymy doniesienie do prokuratury o możliwości popełnienia przestępstwa przez prezydenta Krzysztofa Żuka - zapowiedział Bartosz Staszewski. Ratusz odpiera te zarzuty. Rzeczniczka prezydenta Lublina podkreśla, że przy wydawaniu zakazu Krzysztof Żuk kierował się przepisami ustawy o zgromadzeniach oraz informacjami, jakie otrzymywał m.in. od policji. Dotyczyły one zagrożenia życia lub zdrowia mieszkańców. - Informacje te potwierdziły się już po samym zgromadzeniu, gdzie m.in. Policja zatrzymała osoby, które posiadały przy sobie niebezpieczne ładunki wybuchowe - tłumaczy Katarzyna Duma. I dodaje: - Prezydent działał w interesie publicznym i bezpieczeństwa mieszkańców, a to że sądy nie podzieliły tej argumentacji prawnej, nie może być podstawą do twierdzeń o rzekomym popełnieniu przestępstwa. Nie komentujemy słów organizatora zgromadzenia.",Bartosz Staszewski,
https://wiadomosci.onet.pl/kraj/teczowa-scena-i-slowa-abp-jedraszewskiego-o-teczowej-zarazie-na-festiwalu-w-krakowie/cgr2fxk,"Tęczowa scena i słowa abp Jędraszewskiego o ""tęczowej zarazie"" na festiwalu w Krakowie","Podczas wykonania kompozycji ""Evil Nigger"" amerykańskiego kompozytora Juliusa Eastmana w ramach tegorocznej edycji festiwalu Sacrum Profanum w Krakowie muzycy wystąpili na podświetlonej w barwy tęczy scenie. Z głośników rozbrzmiewał głos arcybiskupa Jędraszewskiego o ""tęczowej zarazie"". - Ideały, o które walczył Eastman i które zawierał w swojej, muzyce są nadal aktualne. W kontekście ostatnich wydarzeń w Polsce pokazuje to, że wciąż jest to bój, który warto podejmować, problemy, o których warto mówić - ocenia kurator festiwalu Krzysztof Pietraszewski.","Piąty dzień tegorocznej odsłony festiwalu Sacrum Profanum w Krakowie przyniósł kontrowersję: podczas wykonania utworu ""Evil Nigger"" amerykańskiego kompozytora Juliusa Eastmana w aranżacji Piotra Peszata (na cztery akordeony), słuchaczy zaskoczył głos arcybiskupa Marka Jędraszewskiego, dobywający się z głośników. Słowa o ""tęczowej zarazie"" uzupełniły muzykę. Z pomysłem wykorzystania takiej finalnej formy do kuratora imprezy aranżer nowej wersji. Wypowiedź abp. Jędraszewskiego wywołała oburzenie. Złożono nawet zawiadomienie o podejrzeniu popełnienia przestępstwa przez abp, dotyczące słów metropolity, wypowiedzianych w czwartek, 1 sierpnia w bazylice Mariackiej w Krakowie. Podczas kazania, wygłoszonego w ramach obchodów 75. rocznicy wybuchu powstania warszawskiego abp Jędraszewski podkreślił, że to z powstańczych mogił narodziła się wolna Polska. ""Trzeba było długo na nią czekać (...) Czerwona zaraza już nie chodzi po naszej ziemi, ale pojawiła się nowa, neomarksistowska, chcąca opanować nasze dusze, serca i umysły. Nie czerwona, ale tęczowa"" - powiedział hierarcha. - Naszym zadaniem jako festiwalu jest prezentowanie muzyki współczesnej, powstałej w ubiegłym wieku, w wypadku Eastmana w latach 70. Naszą rolą jest prezentowanie tych utworów we współczesnym kontekście. Tak, by ułatwić odbiór tej muzyki i nadać jej społecznie aktualny sens. To działa dobrze w dwie strony: nie tylko pomaga w zrozumieniu artysty, ale pomaga słuchaczom odnaleźć się w świecie muzyki współczesnej, który zwykle uchodzi za zdystansowany - powiedział Onetowi kurator festiwalu Krzysztof Pietraszewski.  Zaznaczył, że w interpretacjach ""trzeba być ostrożnym i starać się robić to w zgodzie z duchem oryginału, nie wydaje mi się, byśmy w tym przypadku popełnili nadużycie"". - Postawa życiowa i twórca Eastmana pozostaje w zgodzie z tym, co wczoraj usłyszeliśmy w Małopolskim Ogrodzie Sztuki. Ideały, o które walczył i które zawierał w swojej muzyce są nadal aktualne. W kontekście ostatnich wydarzeń w Polsce pokazuje to, że wciąż jest to bój, który warto podejmować, problemy, o których warto mówić - podkreslił. Jak dodał, ""Jako festiwal, idziemy z hasłem sąsiedztwa, które interpretujemy wielowymiarowo. Rozumiemy je jako społeczność, wspólnotę"". - To zwracanie uwagi na to, że ludzie mieszkający obok siebie mogą się różnić, ale mogą też liczyć na siebie nawzajem w chwilach potrzeby. Sąsiedztwo to idea ponad podziałami i na przekazywaniu takich wartości nam zależy. Zwłaszcza dziś, gdy czasy są niespokojne, a podziały społeczne coraz silniej zarysowane. Chcemy pokazać, że więcej nas łączy, niż dzieli - zaznaczył Pietraszewski. Mówiąc o Juliusie Eastmanie, autorze ""Evil Nigger"" i jednym z najważniejszych amerykańskich kompozytorów, zaznaczył, że początek ""powrotu"" do jego twórczości, wiele lat po śmierci kompozytora, rozpoczął się mniej więcej trzy lata temu. - Efektem tego była prezentacja 9 jego utworów na Sacrum Profanum w 2017 r. Przedstawialiśmy go wówczas jako jedną z dwóch - obok Moondoga - ikon edycji. Wracamy do tego także w tym roku, z szacunku do twórczości Eastmana i poczucia, że jego osoba i muzyka wciąż nie jest wystarczająco dobrze znana polskiemu słuchaczowi.  - Krakowskie wykonanie jest pierwszym w historii wykonaniem na cztery akordeony. Kompozytor napisał utwór na nieokreślony skład instrumentów, pozostawił pewną dowolność w aranżowaniu. Nabiera on różnego charakteru w zależności od instrumentarium. Postać Eastmana, zarówno przez jego twórczość, jak i to, jakim był człowiekiem, jest bliska myśli festiwalu. To postać, która może być jego ikoną - dodał kurator tegorocznej odsłony festiwalu Sacrum Profanum.","""Evil Nigger"" na festiwalu Sacrum Profanum",
https://wiadomosci.onet.pl/tylko-w-onecie/michal-pirog-o-osobach-homoseksualnych-odmawia-nam-sie-pewnego-minimum/e2z48pc,Michał Piróg o osobach homoseksualnych: odmawia nam się pewnego minimum,"Michał Piróg i Julia Maciocha byli gośćmi Renaty Kim w programie ""Onet Opinie"". W rozmowie poruszono temat problemów, z jakimi spotykają się osoby homoseksualne. - Mówimy o prawach człowieka, które są łamane w stosunku do osób nieheteronormatywnych, ze względu na to, że odmawia nam się pewnego minimum, które przysługuje obywatelowi państwa demokratycznego, którym jest Polska. Nie jesteśmy chronieni prawnie, można na nas napaść w każdej sytuacji i w każdym miejscu. Ci, którzy nas atakują, nie są rozliczani z tego, że dokonał się akt agresji ze względu na przynależność do mniejszości - mówił Michał Piróg.",,,
https://wiadomosci.onet.pl/kraj/gdansk-sad-wydal-postanowienie-ws-dzialan-fundacji-pro-prawo-do-zycia/hjd47sx,"Przełomowa decyzja gdańskiego sądu ws. LGBT. ""Kończy się nachalna propaganda na ulicach polskich miast""","Wyrok w sprawie sporu między Stowarzyszeniem Tolerado a Fundacją Pro - Prawo do życia może być przełomem ws. LGBT. Sprawa dotyczy tego, co jest rozpowszechnianiem kłamliwych informacji na temat LGBT, a co dopuszczalną, choć ostrą krytyką. Już teraz sąd nakazał, by na czas trwania postępowania Fundacja zaprzestała rozpowszechniania określonych informacji.","Z jednej strony mamy walczące o prawa środowisk mniejszości seksualnych Stowarzyszenie Tolerado. Z drugiej – odwołującą się do chrześcijańskich korzeni, mocno sprzeciwiającą się aborcji Fundację Pro – Prawo do Życia. Ta ostatnia przeprowadziła kilka miesięcy temu akcję, wysyłając na ulice Gdańska obwieszony banerami samochód. Ich treść wskazywała m.in., że homoseksualizm jest groźny i może prowadzić do pedofilii. Podobne treści prezentowane były też podczas innych akcji Fundacji, np. w trakcie zbiórki podpisów pod galeriami handlowymi. Tolerado wytoczyło Fundacji sprawę karną, a w sierpniu złożyło też pozew cywilny. Stowarzyszenie domagało się od Fundacji zaprzestania ""rozpowszechnia nieprawdziwych i homofobicznych treści na temat rzekomego związku pomiędzy pedofilią a homoseksualnością"". W pozwie cywilnym o zniesławienie jest też wniosek o zadośćuczynienie w wysokości 75 tys. zł. Wyroku jeszcze nie ma, ale kilka dni temu Sąd Okręgowy w Gdańsku wydał ważne postanowienie. Nakazał, by na czas trwania postępowania Fundacja zaprzestała rozpowszechniania określonych informacji. Chodzi m.in. o często prezentowane w przestrzeni publicznej wizerunki dwóch nagich mężczyzn, do których dorzucano różne podpisy: ""Pederaści żyją średnio 20 lat krócej"", ""Czyny pedofilskie zdarzają się wśród homoseksualistów 20 razy częściej"", ""Tacy chcą edukować twoje dzieci. Powstrzymaj ich"", ""70 proc. zachorowań na AIDS dotyczy pederastów"", ""91 proc. dzieci wychowywanych przez lesbijki i 25 proc. wychowywanych przez pederastów jest molestowanych"". Fundacja nie może pokazywać takich treści w żadnej formie ani na ulotkach, ani plakatach, ani na stronach internetowych czy na wspomnianych wyżej samochodach. Fundacja przekonywała, że statystyki na banerach oparte są na naukowych przesłankach. Jej przedstawiciele w rozmowie z Onetem powoływali się m.in. na badania Marka Regnerusa i Paula Camerona. Tolerado ripostowało, że badania wspomnianych naukowców nie zostały uznane przez żaden renomowany instytut badawczy, nie zostały potwierdzone z naukowego punktu widzenia i nie wytrzymały merytorycznej krytyki.  Gdański sąd przyznał, że takie hasła mogą być postrzegane jako obraźliwe i krzywdzące dla osób LGBT, bo łączą m.in. homoseksualizm i pedofilię.  - To przełomowa decyzja sądu, z której wynika, że Fundacja ani nikt inny nie może rozpowszechniać kłamliwych informacji na temat środowisk LGBT. Kończy się nachalna propaganda na ulicach polskich miast – cieszy się Jacek Jasionek z Tolerado. - Warto podkreślić, że ta decyzja nie jest ograniczaniem wolności słowa. Nie można jednak rozpowszechniać nieprawdziwych informacji, które szkalują ludzi. A to, że są to nieprawdziwe informacje, udało nam się wykazać i uprawdopodobnić – dodaje. Świadkami w sprawie Tolerado kontra Fundacja są m.in. gdański wiceprezydent Piotr Kowalczuk i szef gdańskiego klubu Koalicji Obywatelskiej Cezary Śpiewak-Dowbór. Ten ostatni mówi Onetowi: - Bardzo cieszy mnie informacja, że Sąd Okręgowy w Gdańsku przychylił się do wniosku Stowarzyszenia Tolerado o zabezpieczenie powództwa. Oznacza to po pierwsze, że Sąd uznał roszczenie Stowarzyszenia Tolerado za uprawdopodobnione. Po drugie - przez czas procesu nie wolno rozpowszechniać informacji, którymi pozwana fundacja szkalowała osoby nieheteroseksualne. W postanowieniu gdańskiego sądu jest jednak fragment, o którym przedstawiciele środowisk LGBT już tak chętnie nie informują. Tolerado chciało, by na czas postępowania sąd zakazał Fundacji rozpowszechnia także innych informacji. Chodzi o prezentowane na banerach hasła: ""Czego lobby LGBT chce uczyć dzieci? 4-latki: masturbacji, 6-latki wyrażania zgody na seks, 9-latki pierwszych doświadczeń seksualnych i orgazmu”. Sąd podkreślił, że informacje na banerze dotyczące edukacji seksualnej dzieci ""nie są nieprawdziwe, gdyż pochodzą z matrycy edukacji seksualnej opracowanej przez Biuro Regionalne WHO dla Europy"".  Sąd stwierdził ponadto: ""(...) w szeroko pojętej dyskusji publicznej na okoliczność zakresu i rodzaju edukacji seksualnej dzieci nie można zabronić drugiej stronie prawa wypowiadania się i sprzeciwiania się takim działaniom. Każdy obywatel ma zagwarantowane w konstytucji prawo do swobodnej, nawet mocnej wypowiedzi i wypowiadania sprzeciwu przeciwko edukacji seksualnej dzieci według takich standardów, a zwłaszcza nie można odmówić takiego prawa rodzicom korzystającym z wolności słowa w ramach konstytucyjnego zagwarantowanego prawa do wychowywania dzieci wedle własnego przekonania"". Próbowaliśmy skontaktować się z przedstawicielami Fundacji Pro - Prawo do Życia. Ani dzisiaj, ani wczoraj nikt nie odbierał telefonu, którego numer został zamieszczony na stronie Fundacji.",,
https://wiadomosci.onet.pl/kraj/marsz-narodowcow-przeprosza-boga-za-profanacje-podczas-marszow-lgbt/v9gxc96,"Narodowcy podczas manifestacji przeproszą Boga za ""profanacje podczas marszów LGBT""","Na sobotę 5 października narodowcy zaplanowali Narodowy Marsz Różańcowy. Uczestnicy przejdą przez Warszawę, modląc się za profanację, która ich zdaniem wydarzyła się podczas Marszów Równości - podaje ""Rzeczpospolita"".","– Polska, a szerzej Europa i świat są w trudnej sytuacji, jeśli chodzi o sprawy moralne. Modlitwa za Ojczyznę jest potrzebna. Chcielibyśmy przeprosić Matkę Bożą za grzechy podczas tegorocznych parad – wypowiada się dla ""Rz"" Robert Bąkiewicz, prezes Rot Marszu Niepodległości, a do niedawna lider Obozu Narodowo-Radykalnego. Narodowcy nie mają jednoznacznego poparcia Kościoła. Mimo że podczas kazań katoliccy hierarchowie krytykują ""ideologię LGBT"", nie zdecydowali się poprzeć marszu narodowców. Jak podaje ""Rz"", Konferencja Episkopatu Polski odpowiedziała, że manifestacja nie spełnia warunków wydarzenia duszpasterskiego, m.in. nie została wcześniej zgłoszona i omówiona na forum Konferencji. – To jest wydarzenie organizowane przez wiernych świeckich. Mają do tego prawo i biorą za to odpowiedzialność. Wniosków o patronaty jest bardzo wiele i nie ma zwyczaju, by jakakolwiek instytucja kościelna akceptowała wszystkie – wyjaśnia dziennikowi ks. Przemysław Śliwiński, rzecznik warszawskiej kurii. Narodowcom udało się jednak otrzymać ""błogosławieństwo"" księży z Bractwa Kapłańskiego św. Piusa X, czyli lefebrystów. Robert Bąkiewicz przekazał ""Rz"", że sam z rodziną korzysta z posługi bractwa. Źródło: ""Rzeczpospolita""","Przeciwnicy I Marszu Równości w Białymstoku, 20 lipca 2019 r.",
https://wiadomosci.onet.pl/kraj/abp-jedraszewski-propaganda-lgbt-wyraznie-przypomina-totalitarne-czasy-prl-u/s80ypzt,Abp Jędraszewski: propaganda LGBT wyraźnie przypomina totalitarne czasy PRL-u,"W ramach ideologii gender usiłuje się zatrzeć naturalne różnice między kobietą a mężczyzną – napisał w liście metropolita krakowski abp Marek Jędraszewski. Według niego propaganda ideologii LGBT ""wyraźnie przypomina totalitarne czasy PRL-u"".","List pasterski abpa Jędraszewskiego zatytułowany ""Totus Tuus - Modlitewny maraton za Kościół i Ojczyznę” został opublikowany na stronach Archidiecezji Krakowskiej. Jak napisał w nim hierarcha, odzyskanie przez Polskę suwerenności na początku lat dziewięćdziesiątych minionego wieku nie oznacza jednak, że raz na zawsze skończyły się nasze zmagania o autentyczną wolność. ""Ona zawsze jest darem, z którym nierozerwalnie łączy się konieczność kolejnych zmagań o jej ocalenie i zachowanie"" - stwierdził. ""Obecnie przyszło nam żyć w czasach, w których pojawiło się kolejne wielkie zagrożenie dla naszej wolności – i to o charakterze totalitarnym. Jego źródłem jest – podobnie ja w totalitaryzmach dwudziestego wieku – radykalne odrzucenie Boga"" - ocenił abp Jędraszewski. ""W konsekwencji tego odrzucenia głosi się zupełnie nową wizję człowieka, która sprawia, że staje się on karykaturą samego siebie. W ramach ideologii gender usiłuje się bowiem zatrzeć naturalne różnice między kobietą a mężczyzną. Co więcej, poprzez agresywną propagandę ideologii LGBT w imię tak zwanej »tolerancji« i »postępu« wyśmiewa się i szydzi z największych dla nas świętości"" - zaznaczył. W jego opinii ""równocześnie przymusza się ludzi, w tym także osoby wierzące, do propagowania ideologii LGBT"". ""Tym samym, łamiąc wolność sumienia, nakłania się ich do tego, aby odchodzili oni od zasad wyznawanej przez siebie chrześcijańskiej wiary. Wyraźnie to nam przypomina totalitarne czasy PRL-u, gdy awanse społeczne były zagwarantowane jedynie dla członków komunistycznej partii, a osoby wierzące były traktowane jako obywatele drugiej kategorii"" - napisał w liście do wiernych metropolita krakowski. Jak dodał, ""innym bardzo groźnym przejawem tej ofensywy anty-moralności jest wprowadzanie przez niektóre samorządy do przedszkoli i do szkół zalecanych przez Światową Organizację Zdrowia (WHO) programów seks edukacji, które w swych treściach prowadzą do wielkich duchowych krzywd wyrządzanych dzieciom i młodzieży"". Jędraszewski przestrzegł wiernych, że ""aprobata tego rodzaju programów, zgoda na nie i współudział w nich jest ciężkim przewinieniem moralnym"". ""Podobnie godna napiętnowania jest postawa obojętności wobec tego rodzaju zagrożeń, które burzą ład i stanowią wielkie zagrożenie dla życia i właściwego rozwoju poszczególnych ludzi, rodzin, społeczeństw i narodów"" - ocenił. To nie pierwsze słowa arcybiskupa krytykujące środowisko LGBT. Na początku września metropolita krakowski w sanktuarium w Kalwarii Zebrzydowskiej, opowiadał o Karcie Światowej Organizacji Zdrowia. - Próbuje się niszczyć przedszkolne dzieci, odbierając im prostotę spojrzenia i czystość ich oczu. (...) To chce się im odebrać i chce się zniszczyć, planując także niszczenie całych społeczeństw i narodów – mówił. Marek Jędraszewski wzbudził także szerokie kontrowersje, gdy 1 sierpnia w kazaniu na rocznicę Powstania Warszawskiego oświadczył, że ""czerwona zaraza już nie chodzi po naszej ziemi, ale pojawiła się nowa, neomarksistowska - nie czerwona, ale tęczowa"".",,
https://wiadomosci.onet.pl/kraj/lublin-ii-marsz-rownosci-policja-uzyla-armatki-wodne/lxtcd74,"Zakończył się Marsz Równości. Próby blokowania, policja użyła armatek wodnych","II Marsz Równości, który odbywał się wczoraj w Lublinie, dotarł w okolice placu Teatralnego, po czym zakończył się, a uczestnicy zostali poproszeni o rozejście się. Marsz przeszedł ulicami miasta otoczony kordonem policji. Przeciwnicy usiłowali blokować pochód.","Marsz Równości przeszedł ulicami miasta otoczony kordonem policji. Przed policjantami, na przodzie, szli przeciwnicy marszu. Chodnikami szły grupy głównie młodych ludzi. Tuż za przeciwnikami marszu jechał policyjny wóz z armatką wodną. Nad pochodem krążył policyjny śmigłowiec. Według organizatorów w Marszu Równości miało uczestniczyć ponad 2 tys. osób. Z kolei szacunki policji mówią o obecności ok. 1,5 tys. osób. Pierwsza próba blokady marszu przez jego przeciwników miała miejsce na początku. Niedaleko, gdzie zbierali się uczestnicy Marszu na drodze stanęła grupa około 200 osób, niektórzy w kominiarkach. Policja wzywała ich do cofnięcia się, a kiedy nie zareagowali, policjanci użyli gazu łzawiącego i odepchnęli blokujących. Podczas trwania marszu, na ul Głębokiej policja użyła armatki wodnej, aby zmusić przeciwników marszu do zejścia z jezdni. W stronę marszu z okien jednego z domów poleciały jajka. Na ul. Sowińskiego przeciwnicy marszu kolejny raz usiłowali zablokować pochód, ustawiając się na drodze i rozkładając baner z napisem: ""Naród, który się oburza, ma prawo do nadziei, ale biada temu, który gnije w milczeniu – C.K. Norwid"". Policja wzywała ich do zejścia z ulicy, a kiedy nie posłuchali, policjanci użyli gazu łzawiącego i armatki wodnej. Wtedy blokujący się rozbiegli. Pochód doszedł jednak do w okolice placu Teatralnego, po czym zakończył się. - W naszej ocenie Marsz Równości przebiegł w miarę spokojnie. Doszło do kilku incydentów dotyczących naruszenia prawa. Takie osoby, które uczestniczyły jeszcze w nielegalnym zbiegowisku poniosą za to odpowiedzialność. Na ten moment zatrzymano ponad 30 osób - powiedziała Renata Laszczka-Rusek, rzecznik prasowy Komendanta Wojewódzkiego Policji w Lublinie. Policja podkreśla, że to dopiero początek i można spodziewać się, że liczba zatrzymanych jeszcze wzrośnie. Przebieg marszu był nagrywany przez policyjne kamery. Przeglądane również będą nagrania z kamer miejskiego monitoringu. - Nie mamy informacji, by ktokolwiek z uczestników marszu odniósł jakiekolwiek obrażenia. Podobnie nie mamy informacji, by ucierpiał ktoś z funkcjonariuszy. W zabezpieczeniu brali udział policjanci z całego garnizonu lubelskiego. Byli też funkcjonariusze z Wrocławia, Rzeszowa, Białegostoku, Kielc i z Radomia - dodaje Laszczka-Rusek. W czwartek rano przed Sądem Okręgowym w Lublinie odbyła się rozprawa ws. Marszu Równości. Prezydent Lublina zakazał pochodu. W swojej decyzji Krzysztof Żuk przywołał argumenty dotyczące bezpieczeństwa, m.in. bliską odległością od pikniku historycznego czy ewentualnym użyciem armatek wodnych w miejscach, gdzie przebiega trakcja trolejbusowa. Osoby, które odpowiadają za przygotowanie wydarzenia odwołalły się od tej decyzji. Sąd uchylił zakaz wydany przez prezydenta Lublina. Sędzia podkreśliła, że wolność zgromadzeń jest jednym z najważniejszych praw demokracji. – Państwo polskie chroni wolność zgromadzeń w Konstytucji – uzasadniła sędzia Jolanta Szymanowska.",Uczestnicy Marszu Równości,
https://wiadomosci.onet.pl/kraj/marsz-rownosci-przejdzie-ulicami-lublina-prawomocne-orzeczenie-sadu/pwxhlsz,Marsz Równości przejdzie ulicami Lublina. Prawomocne orzeczenie sądu,"Na posiedzeniu niejawnym Sąd Apelacyjny w Lublinie uznał, że prezydent Lublina nie powinien wydawać zakazu organizacji pochodu. W sobotę marsz przejdzie ulicami Lublina. Policja zmobilizowała znaczne siły, a mieszkańcy muszą liczyć się z poważnymi utrudnieniami.","Sąd Apelacyjny utrzymał w mocy uchylenie zakazu. Takie orzeczenie wydał wczoraj Sąd Okręgowy w Lublinie. - Zażalenie prezydenta oddalone w całości. Sporządzenie uzasadnienia odroczone do wtorku - poinformował nas Bartosz Staszewski, organizator Marszu Równości w Lublinie. Oznacza to, że jutro o godz. 14 spod Centrum Spotkania Kultur wyruszy drugi Marsz Równości. Na nic zdało się zażalenie złożone przez radcę prawnego Urzędu Miasta. Wczoraj Sąd Okręgowy w Lublinie uchylił zakaz uznając, że wolność zgromadzeń jest jednym z najważniejszych praw demokracji. – Państwo polskie chroni wolność zgromadzeń w Konstytucji – uzasadniła sędzia Jolanta Szymanowska. Jeszcze przed orzeczeniem Sądu Apelacyjnego urzędnicy rozpoczęli przygotowania do sobotniego wydarzenia. Miasto poinformowało , że w godz. 12.00-17.00, podczas Marszu Równości całkowicie wyłączone z ruchu będą ulice, którymi przejdą uczestnicy pochodu: al. Racławickie w okolicy pl. Teatralnego, ul. Lipowa, Narutowicza, Głęboka, Sowińskiego i al. Racławickie. Oprócz tego Ratusz przypomina, że od godz. 15 w piątek do godz. 18 w sobotę nie można zostawiać samochodów w zatokach i miejscach parkingowych na ul. Głębokiej oraz na ul Sowińskiego. Ponadto, w sobotę w godz. 7.00-18.00 zostanie również zamknięty Ogród Saski. ",Marsz Równości,
https://wiadomosci.onet.pl/kraj/marsz-rownosci-2019-sad-uchylil-zakaz-prezydenta-lublina/5jlr4cr,Marsz Równości 2019. Sąd uchylił zakaz prezydenta Lublina,"Sąd Okręgowy w Lublinie uchylił decyzję prezydenta Lublina Krzysztofa Żuka, który zakazał Marszu Równości. Dzisiejsze postanowienie nie jest prawomocne. Miasto zapowiada złożenie zażalenia. Ostateczny wyrok poznamy w piątek.","Dziś rano przed Sądem Okręgowym w Lublinie odbyła się rozprawa ws. Marszu Równości. Prezydent Lublina zakazał pochodu, który miał się odbyć w sobotę 28 września. W swojej decyzji Krzysztof Żuk przywołał argumenty dotyczące bezpieczeństwa, m.in. bliską odległością od pikniku historycznego czy ewentualnym użyciem armatek wodnych w miejscach, gdzie przebiega trakcja trolejbusowa. Wczoraj przed południem osoby, które odpowiadają za przygotowanie wydarzenia odwołali się od tej decyzji. Sąd uchylił zakaz wydany przez prezydenta Lublina. Sędzia podkreśliła, że wolność zgromadzeń jest jednym z najważniejszych praw demokracji. – Państwo polskie chroni wolność zgromadzeń w Konstytucji – uzasadniła sędzia Jolanta Szymanowska. – Nie mogło być innego wyroku. Sąd zrobił płatną lekcję na koszt państwa prezydentowi Żukowi. Pan prezydent Krzysztof Żuk jest jedynym obecnie prezydentem, który dwukrotnie zakazał marszu i dwukrotnie przegrał przed sądem – powiedział Bartosz Staszewski, jeden z organizatorów Marszu Równości. – Oczywiście nie komentujemy tego orzeczenia, bo jest nieprawomocne. Natomiast po zapoznaniu się z nim mogę stwierdzić, że zostanie wniesiony środek zaskarżenia w postaci zażalenia – zapowiedział Zbigniew Dubiel, radca prawny Ratusza. Organizator Marszu Równości przekonywał w sądzie, że planowane zgromadzenie ma charakter pokojowy. Po zapoznaniu się z argumentacją prezydenta Lublina stwierdził, że przytoczono wiele argumentów, które były już w zeszłym roku, m.in. kwestie bezpieczeństwa. Zdaniem Staszewskiego za kwestie ochrony osób i mienia odpowiada policja. - Czuję się dyskryminowany taką decyzją. To jedyny dzień w roku, kiedy możemy przejść się ulicami za ręce. Chłopak może trzymać za rękę chłopaka, a dziewczyna dziewczynę. Na co dzień nie możemy tego robić. To bardzo ważny dzień dla młodych ludzi, którzy przyjeżdżają na marsz z całego województwa - podkreślał Bartosz Staszewski. Do sprawy dołączyło również biuro Rzecznika Praw Obywatelskich, które wnosi o uchylenie zakazu w całości. - Nie można obarczyć organizatorów ryzykiem wystąpienia agresywnych zachowań. Rzecznik Praw Obywatelskich ocenia zabezpieczenie ubiegłorocznego marszu za wystarczające - przekazała mec. Anna Mikołajczyk. Z kolei przedstawiciele Urzędu Miasta przekonywali, że wydając zakaz organizacji pochodu prezydent Lublina kierował się wyłącznie przesłankami, które mówią o możliwym zagrożeniu zdrowia, życia i mienia w znacznych rozmiarach. Mecenas Zbigniew Dubiel odniósł się również do kwestii umieszczenie w decyzji wypowiedzi Bartosz Staszewskiego, które zamieszczał w mediach społecznościowych. - Organ przytoczył w decyzji wypowiedzi organizatora, ale było to związane wyłącznie z kwestiami bezpieczeństwa. W żaden sposób nie dotyczy oceniania poglądów - zapewniał mec. Zbigniew Dubiel, szef radców prawnych w lubelskim Ratuszu. Natomiast dyrektor Wydziału Bezpieczeństwa Mieszkańców i Zarządzania Kryzysowego w Urzędzie Miasta opowiadał o licznych spotkaniach z organizatorami i kilkukrotnych zmianach trasy przemarszu. Urzędnicy kilkukrotnie prosili o zmianę miejsca i zakończenia zgromadzenia, by odbyło się jak najdalej od pikniku historycznego, który został zaplanowany na placu Teatralnym. - Mamy wątpliwości co do pokojowego odbycia Marszu Równości. W tamtym roku też miał być był marsz pokojowy. A skutki były takie - poszkodowane osoby i zniszczone mienie. Sam organizator w swoim zgłoszeniu już daje przesłanki, że to nie do końca będzie pokojowo przeprowadzony marsz. Pisze w nich, że mogą być obrzucani kamieniami i innymi przedmiotami - tłumaczył Jerzy Ostrowski.","Bartosz Staszewski, organizator Marszu Równości w Lublinie",
https://wiadomosci.onet.pl/kraj/co-dalej-z-marszem-rownosci-w-lublinie-organizatorzy-poszli-do-sadu/2rc273q,Co dalej z Marszem Równości w Lublinie? Organizatorzy poszli do sądu,"Organizatorzy Marszu Równości złożyli w Sądzie Okręgowym odwołanie od decyzji prezydenta Lublina, który wczoraj zakazał organizacji pochodu. Jednocześnie deklarują, że w razie porażki zwolennicy LGBT i tak przejdą przez miasto.","Wczoraj Krzysztof Żuk zakazał drugiego Marsz Równości w Lublinie, który miał się odbyć w sobotę 28 września. Prezydent argumentował, że kierował się względami bezpieczeństwa. Swój zakaz tłumaczył m.in. bliską odległością od pikniku historycznego, ciasnymi ulicami oraz ewentualnym użyciem armatek wodnych w miejscach, gdzie przebiega trakcja trolejbusowa.  Dziś organizatorzy złożyli w Sądzie Okręgowym w Lublinie odwołanie od tej decyzji. - Odwołanie liczy wiele stron, podobnie jak decyzja prezydenta. Było pisane przez całą noc. Jest to już drugi zakaz Marszu Równości w Lublinie. Tym razem prezydent powołał się m.in. na względy bezpieczeństwa, które były w zeszłym roku. Jest też argument, że nie pomieścimy się na placu, chociaż nie chcieliśmy się tam gromadzić - podkreśla Bartosz Staszewski, organizator Marszu Równości w Lublinie. Według działaczy LGBT dotychczasowe spotkania z przedstawicielami miasta i policji nie wskazywały, że może dojść do wydania zakazu. Odnoszą się też do argumentu dot. trakcji trolejbusowej. - To nie jest problem, by w tym momencie wyłączyć prąd - mówi Alicja Sienkiewicz. - W zaskarżonej decyzji zarzuciliśmy naruszenie przepisów prawa materialnego, że nie istnieje zagrożenie, które mogłoby determinować wydanie tego zakazu. Organ wydający decyzję w sposób powierzchowny ustosunkował się do zgromadzonego materiału dowodowego - tłumaczy Sara Wilk, aplikant adwokacki. Organizatorzy wnoszą o uchylenie w całości zaskarżonej decyzji. Sąd ma 24 godziny na wydanie rozstrzygnięcia w tej sprawie. Obu stronom przysługuje również złożenie odwołania do Sądu Apelacyjnego, którego decyzja będzie ostateczna. Co jeśli sąd utrzyma zakaz? - Nie widzimy innej możliwości niż zorganizowanie Marszu Równości w Lublinie. W ogóle nie nastawiamy się na to, że przegramy - dodaje Staszewski.",Organizatorzy Marszu Równości złożyli odwołanie,
https://wiadomosci.onet.pl/kraj/krzysztof-zuk-zakazal-marszu-rownosci-organizatorzy-to-haniebna-decyzja-odwolamy-sie/nrf7fer,"Krzysztof Żuk zakazał Marszu Równości. Organizatorzy: to haniebna decyzja, odwołamy się do sądu","Potwierdziły nasze informacje o tym, że prezydent Lublina zakaże drugiego Marszu Równości. Wydarzenia miało się odbyć w najbliższą sobotę 28 września. Organizatorzy pochodu uważają, że to skandaliczna decyzja. Za to cieszy się radny PiS Tomasz Pitucha, który zebrał 14 tys. podpisów pod apelem o wydanie zakazu.","Dziś na konferencji prasowej prezydent Krzysztof Żuk argumentował swoją decyzję, o której informowaliśmy jako pierwsi. Drugi Marsz Równości w Lublinie został zakazany. Prezydent kierował się względami bezpieczeństwa. Swój zakaz tłumaczył m.in. bliską odległością od pikniku historycznego, ciasnymi ulicami oraz ewentualnym użyciem armatek wodnych w miejscach gdzie jest trakcja trolejbusowa. - W ocenie miejskich służb bezpieczeństwa dostępna przestrzeń placu Teatralnego oraz al. Racławickich jest niewystarczająca dla bezpiecznego przebywania i przemieszczania się takiej liczby osób, a dokonana przez organizatora korekta trasy nie pozwoliła na wyeliminowanie zagrożenia życia lub zdrowia mieszkańców - uważa Krzysztof Żuk. Zupełnie inaczej decyzję odbierają organizatorzy pochodu. - Decyzja prezydenta Lublina jest haniebna. Argumentacja o bezpieczeństwie, użyta podobnie jak w zeszłym roku, jest bezzasadna. Zamiast działać prewencyjnie i zwalczać wcześniej nienawiść, politycy podżegają do niej przez swoje działania. Oczywiście odwołujemy się do sądu - zapowiada Alicja Sienkiewicz. W podobnym tonie wypowiadają się politycy Lewicy, którzy kandydują do Sejmu. - Napisałem dwa listy do prezydenta w tej sprawie. Prezydent zlekceważył mnie jako człowieka, geja i kolegę z UMCS. Ta haniebna decyzja jest pogwałceniem demokracji - twierdzi Tomasz Kitliński. Najbardziej z decyzji prezydenta cieszy się radny PiS Tomasz Pitucha, który skierował apel do Krzysztofa Żuka o zakazanie wydarzenia. Zebrał pod nim ponad 14 tys. podpisów. - Bardzo się cieszę z tej decyzji prezydenta - mówi kandydat PiS do Sejmu. I dodaje: - Nikt nie jest przeciwko osobom homoseksualnym. Nikt nie jest przeciwko temu, że każdy ma swoją orientację. Promocja tego w przestrzeni publicznej jest niewłaściwa. Organizatorzy mają 24 godziny na złożenie odwołania w Sądzie Okręgowym. W ubiegłym roku Krzysztof Żuk również zakazał Marszu Równości. Wówczas Sąd Apelacyjny uchylił jego decyzję i pochód przeszedł ulicami Lublina.",Zwolennicy Marszu Równości w Lublinie,
https://wiadomosci.onet.pl/kraj/prezydent-lublina-zakal-marszu-rownosci/f1mzgkh,Prezydent Lublina zakał Marszu Równości,"Prezydent Lublina Krzysztof Żuk wydał dziś zakaz organizacji Marszu Równości. Wydarzenie miało się odbyć w sobotę 28 września. Prezydent, podejmując taką decyzję, kieruje się względami bezpieczeństwa. Organizatorzy będą mogli odwołać się do sądu.","Tegoroczna parada od samego początku borykała się z licznymi problemami. Głównie chodziło o trasę drugiego Marszu Równości. Początkowo planowano, ze wydarzenie rozpocznie się na placu Zamkowym i zakończy na placu Teatralnym. Na przeszkodzie stanęła zaplanowana na placu Zamkowym przysięga żołnierzy Wojsk Obrony Terytorialnej. Jedynym rozwiązaniem była zmiana trasy marszu. Organizatorzy uznali, że wyruszą sprzed Centrum Spotkania Kultur, przejdą ul. Lipową, Narutowicza, Głęboką, Sowińskiego i al. Racławickimi zakończą marsz w tym samym miejscu, z którego wystartowali. Okazało się, że Fundacja Niepodległości, zamierza tego samego dnia zorganizować na placu Teatralnym piknik militarny. W związku z tym postanowiono, że marsz rozpocznie się i zakończy na al. Racławickich. Ale to nie koniec problemów - w pobliżu trasy zaczęto zgłaszać inne zgromadzenia publiczne.",Marsz Równości w Lublinie,
https://wiadomosci.onet.pl/kraj/sondaz-polacy-popieraja-zwiazki-partnerskie-dla-par-homoseksualnych/vzqjdgg,Sondaż: Polacy za związkami partnerskimi dla par homoseksualnych,"Coraz więcej Polaków popiera wprowadzenie związków partnerskich dla par homoseksualnych - wynika z sondażu Kantar dla ""Gazety Wyborczej"". Nawet wśród wyborców PiS co trzeci jest za takim rozwiązaniem.","Za tym, aby pary homoseksualne w Polsce mogły mieć prawo do zawierania związków partnerskich, jest 57 proc. I jest to wzrost o siedem punktów procentowych względem kwietniowego sondażu. Przeciwnego zdania jest 39 proc. Cztery procent badanych nie ma zdania. Jak informuje ""Gazeta Wyborcza"" poparcie dla związków partnerskich rośnie również wśród wyborców PiS. W kwietniu ""za"" było 23 proc., a obecnie jest to 31 proc. Największe poparcie dla takiego rozwiązania prawnego jest wśród głosujących na KO, Lewicę i PSL - 85 proc. W kwietniu wynik ten wynosił 79 proc. Jednocześnie Polacy nie popierają Marszów Równości. 59 proc. badanych jest im przeciwna. Za ich organizacją jest 38 proc. Polacy są zdecydowanie przeciwko możliwości adopcji dzieci przez pary homoseksualne - 80 proc. Za taką możliwością jest tylko 17 proc. Większość Polaków nie popiera małżeństw homoseksualnych - 55 proc. ""Za"" jest 42 proc.",,
https://wiadomosci.onet.pl/kraj/umk-dostal-setki-listow-z-wyzwiskami-i-przywrocil-prof-nalaskowskiego/kw1czms,UMK dostał setki listów z wyzwiskami i przywrócił prof. Nalaskowskiego,"Przeciwnicy marszów równości zasypali toruński Uniwersytet Mikołaja Kopernika listami z wyzwiskami i groźbami za zawieszenie w obowiązkach nauczyciela akademickiego Aleksandra Nalaskowskiego. Ktoś nawet zagroził, że rektor uczelni skończy jak Paweł Adamowicz. Andrzej Tretyn zdecydował, że odwiesi kontrowersyjnego naukowca.","Ostatnie dni były bardzo nerwowe na UMK. Wszystko przez maile, telefony i listy, w których roiło się od wyzwisk oraz pogróżek. Ich adresatem była zarówno sama uczelnia, jak i jej rektor Andrzej Tretyn. Podczas jednej z rozmów telefonicznych pewien mężczyzna stwierdził, że rektor może skończyć jak Paweł Adamowicz, zamordowany w styczniu br. prezydent Gdańska. Podczas innej dzwoniący powiedział, że może się z nim spotkać na ulicy. W listach i mailach padały stwierdzenia ""hańba"", ""skandal"", ""lewactwo"", ""komuna"". - Samych listów dotarło do nas kilkaset. Przetrzymujemy je w specjalnej teczce - mówi Onetowi Ewa Walusiak-Bednarek z działu prasowego UMK. - Jedne są wyrażeniem opinii w umiarkowany sposób, inne mają charakter żądań, łącznie z żądaniem rozwiązania uniwersytetu i przegonienia całej profesury, a jeszcze inne wyrażają różnego rodzaju emocje, nierzadko w formie obelg. UMK rozważa skierowanie sprawy pogróżek do prokuratury. Niezależnie od tego dziś po południu uniwersytet zamieścił na swojej stronie komunikat, z którego wynika, że Tretyn spotkał się dziś z prof. Nalaskowskim i ten ostatni będzie mógł wrócić do pracy na uczelni. Nie zmieni to jednak faktu, że toczyć się będzie przeciwko niemu postępowanie dyscyplinarne, które może trwać trzy miesiące. W treści komunikatu czytamy: ""Prof. dr hab. Aleksander Nalaskowski wyraził poparcie dla odwołania, złożonego przez swojego pełnomocnika, od decyzji z dnia 11 września 2019 roku o zawieszeniu w obowiązkach nauczyciela akademickiego na trzy miesiące. Rektor podjął decyzję o uwzględnieniu odwołania, jednocześnie polecając prof. Nalaskowskiemu większą roztropność w formułowaniu swoich tekstów publicystycznych. Postępowanie wyjaśniające w sprawie będzie kontynuowane"". Aleksander Nalaskowski pracuje na wydziale nauk pedagogicznych UMK. W swojej pracy naukowej skupia się m.in. na kwestii wychowania dzieci. Kilka tygodni temu w tygodniku ""Sieci"" ukazał się jego felieton o działaczach LGBT pt. ""Wędrowni gwałciciele"". Uczestników marszów równości nazwał ""zniewieściałymi gogusiami, wesołkami na utrzymaniu mamusi, facecikami, chcącymi się wiecznie bawić, obleśnymi, grubymi, wytatuowanymi babami, które ostentacyjnie się całują jak na wyuzdanych filmach, i osobnikami, którym trudno przypisać jakąś płeć"". Napisał też: ""Oszukani, zmanipulowani uwierzyli, że gwałt to znakomita i uprawniona rozrywka. Jest gwałt, jest fun. Na pohybel heterykom! Już dawno zgwałcili Warszawę, Poznań, Wrocław i Gdańsk. Niedawno brutalnie zdeflorowali Białystok. Obca kulturowo i historycznie tęczowa zaraza, objazdowa tyrania chronionych przez policję gwałcicieli okupujących nasze ulice teraz sięga po kolejne, już mniejsze miejscowości"". Felieton wywołał falę krytyki. Tydzień temu UMK zawiesił profesora na trzy miesiące, uruchomiono też w jego sprawie postępowanie dyscyplinarne. To z kolei oburzyło członków i sympatyków prawicy. W jego obronie stanęli m.in. posłanka Anna Sobecka, wiceminister edukacji Iwona Michałek oraz szef Rady Mediów Narodowych Krzysztof Czabański.",UMK Toruń - fot. Mikołaj Podolski,
https://wiadomosci.onet.pl/tylko-w-onecie/polityk-pis-krytykuje-kosciol-w-sprawie-pedofilii/jfgvn9x,Polityk PiS krytykuje Kościół w sprawie pedofilii,"Polityk PiS Zbigniew Girzyński był gościem Andrzeja Stankiewicza w “Onet Opinie.“. Prowadzący zapytał Girzyńskiego, który jest blisko związany z Kościołem, jak ocenia działania biskupów w sprawie pedofilii. Chcesz wiedzieć więcej? Kliknij tutaj: vod.pl.",,,
https://wiadomosci.onet.pl/kraj/kalisz-prawie-9-tys-podpisow-przeciw-marszowi-rownosci/3gg8lfj,Kalisz: prawie 9 tys. podpisów przeciw marszowi równości,"Prawie 9 tysięcy osób podpisało się pod protestem przeciwko marszowi równości, który ma się odbyć w Kaliszu 22 września - poinformowała dziś na rozprawie administracyjnej w urzędzie miasta jedna z inicjatorek sprzeciwu Agnieszka Skowrońska.","- Złożyliśmy na biurko prezydenta Kalisza dokładnie 8 tysięcy 800 podpisów osób przeciwnych marszowi równości. Patrząc na te marsze w innych miastach, one zawsze uderzają w naszą tożsamość chrześcijańską i profanują znaki naszej wiary. Obserwatorzy takich marszów pobudzeni są do agresji, prowokacji i haseł, które obrażają katolików. To jest nasz głos sprzeciwu - powiedziała Agnieszka Skowrońska. Na 22 września został zapowiedziany I Kaliski Marsz Równości. Do kaliskiego ratusza wpłynęły także wnioski o organizację w tym samym czasie innych zgromadzeń. - Wpłynęło 250 wniosków o rejestrację marszów nie tylko z Kalisza i powiatu, ale też z całej Polski. Ich autorami są osoby fizyczne i różnego rodzaju organizacje. Wnioskodawcy chcą 21 i 22 września zorganizować w różnych częściach Kalisza marsze na różnych ulicach i z różną ilością deklarowanych osób - co najmniej od 100 osób wzwyż - powiedział naczelnik wydziału spraw społecznych i mieszkaniowych Tomasz Rogoziński. Wnioski wpłynęły drogą elektroniczną. - Wszystkie 250 wniosków sprawdziliśmy pod kątem zgodności z ustawą o zgromadzeniach i wezwaliśmy strony do usunięcia ewentualnych braków - dodał naczelnik. Wśród wniosków są m.in.: pikieta w obronie rodziny i tradycji, pikieta miłośników twórczości Chopina, publiczny różaniec w intencji narodu, pikieta miłośników sernika z rodzynkami, pikieta promująca introdukcję orangutana sumatrzańskiego Panga Abelii na terenie Polski. Ostatecznie ratusz uznał, że w sobotę 21 września legalnie może się odbyć sześć zgromadzeń publicznych, a w niedzielę 22 września zgromadzenia może zorganizować 26 stowarzyszeń. Do rozstrzygnięcia pozostały jeszcze wnioski o zorganizowanie marszów w tym samym czasie i między tymi samymi punktami miasta, co zgłoszone przez organizatorów marszu równości. Jak powiedziała PAP organizatorka I Kaliskiego Marszu równości Kalina Michocka, nie jest jeszcze dokładnie ustalona trasa jego przemarszu.",,
https://wiadomosci.onet.pl/tylko-w-onecie/wypowiadacie-wojna-srodowiskom-lgbt-jaroslaw-gowin-w-onet-opinie-odpowiada/gbl9y0m,"Jarosław Gowin w ""Onet Opinie"": to jest rozwiązanie, którego nie akceptuję","Jarosław Gowin był gościem „Onet Opinie”. - Rodzina w swoim modelowym kształcie to związek kobiety i mężczyzny nakierowany na posiadanie dzieci. Jest jednak wiele rodzin niepełnych - ktoś umiera, dochodzi do rozwodów, dramat emigracji. Jeżeli ktoś prezesowi Kaczyńskiemu, mnie, politykom Zjednoczonej Prawicy przypisuje brak wrażliwości na sytuacje tych rodzin, które są niepełne, to jest to nadużycie – mówił wicepremier.","Wypowiadacie wojną środowiskom LGBT? - zapytał Andrzej Gajcy. - Mam wrażenie, że tutaj przez cały czas stroną agresywną są nasi oponenci, ci którzy kwestionują tradycyjny i akceptowany przez ogromną większość Polaków model małżeństwa jako związku kobiety i mężczyzny – odpowiedział polityk.",,
https://wiadomosci.onet.pl/kraj/szczecin-przeszedl-drugi-marsz-rownosci/dcf5fk6,"Radosny, ale otoczony kordonem policji. Drugi Marsz Równości w Szczecinie",Około ośmiu tysięcy osób - zdaniem organizatorów- przeszło ulicami Szczecina w ramach drugiego Marszu Równości. - Na każdy gest nienawiści odpowiadajmy miłością. Tylko miłość nas ocali - mówiła Monika Tichy Lambda Szczecin. Obyło się bez incydentów.,"Marsz Równości został w Szczecinie zorganizowany po raz drugi. - Marsze Równości są po to, by pokazać, że jesteśmy. Że nie mamy praw, że możemy bawić się kolorowo i że możemy walczyć o nasze prawa nieinwazyjnie, ale zauważalnie - mówiła Charlotte, a właściwie Daniel Michalski, który pięć lat temu przeprowadził się ze Szczecina do Warszawy. W tym roku Marsz Równości nie mógł wyruszyć z placu Solidarności. To miejsce zostało zajęte przez środowiska patriotyczne, które już w środę mówiły, że ""udało im się uchronić plac"". Przygotowany przez przeciwników happening skończył się jednak szybko. Tuż po tym, jak zmyto namalowaną kredą tęczę. Sam Marsz Równości mimo wcześniejszych obaw przebiegł bez żadnych komplikacji. Tylko raz na trasie Marszu pojawił sie transparent przeciwników LGBT. Kilku przypadkowych przechodniów pokazało wulgarne gesty. Do żadnych poważnych incydentów jednak nie doszło.",II Marsz Równości w Szczecinie,
https://wiadomosci.onet.pl/kraj/ksiadz-kancelarczyk-przeprasza-za-odkazanie-po-lgbt-nad-swoim-grzechem-placze/j548fng,"Ksiądz Kancelarczyk przeprasza za ""odkażanie po LGBT"". ""Nad swoim grzechem płaczę""","- Nad swoim grzechem Piotr zapłakał, ja to samo czynię, prosząc o wybaczenie - tymi słowami ks. Tomasz Kancelarczyk kończy swoje oświadczenie z przeprosinami za happening ""odkażania po LGBT"". Duchowny był pierwszym inicjatorem kontrowersyjnej akcji. Teraz za nią przeprasza i apeluje do Młodzieży Wszechpolskiej.","O tym, że ks. Tomasz Kancelarczyk był pierwszym inicjatorem kontrowersyjnego happeningu, informowaliśmy wczoraj. Wydarzenie pod nazwą ""Odkażanie"" pojawiło się tydzień temu na portalu Facebook, a jego organizatorem był właśnie ks. Kancelarczyk. O co chodziło? O ""odkażenie ulic Szczecina po LGBT"". Ma to związek z jutrzejszy Marszem Równości. Duchowny, jak sam przyznał w rozmowie z Onetem, usunął wydarzenie na drugi dzień. Pomysł spodobał się jednak Młodzieży Wszechpolskiej ze Szczecina, która ""odkażanie"" dalej planuje. Dziś ksiądz za całą sytuację postanowił przeprosić. - Ja sam domagam się od każdego mężczyzny, aby był odpowiedzialny za swoje czyny i zaopiekował się kobietą i swoim dzieckiem. Mimo że ta sprawa jest innej natury, to nie mogę postąpić inaczej, wykazując się brakiem odpowiedzialności za skutki zapoczątkowanego przeze mnie happeningu ""odkażanie"". Chociaż jestem przeciwny propagowaniu życia reprezentowanego przez ruch LGBT, to muszę, co podpowiada mi serce, przeprosić wszystkich boleśnie dotkniętych planowana akcją, która została odczytana, jako naruszenie godności osób zamierzających uczestniczyć w Paradzie Równości w Szczecinie - pisze duchowny na swoim profilu na portalu Facebook. - Katechizm Kościoła katolickiego naucza o szacunku względem osób homoseksualnych. Rozmowy z wieloma z nich w ostatnim dniu uzmysłowiły mi, że ten szacunek naruszyłem, za co z całego serca przepraszam i proszę o wybaczenie. - dodaje. Co więcej, duchowny postanowił także zaapelować do szczecińskiej Młodzieży Wszechpolskiej o zrezygnowanie z happeningu. - Proszę o to jako kapłan, którego darzą szacunkiem. Nad swoim grzechem Piotr zapłakał, ja to samo czynię, prosząc o wybaczenie - pisze ks. Kancelarczyk. Przypomnijmy, że wcześniej od organizowanego wydarzenia odciął się wicerzecznik Prawa i Sprawiedliwości. W rozmowie z dziennikarzem RMF pomysł nazwał ""żenującą i godną potępienia"". Dariusz Matecki, szczeciński radny, a jednocześnie kandydat PiS-u do Sejmu w środę poparł wydarzenie na pl. Solidarności. Film ze zorganizowanej w tej sprawie konferencji umieścił także w swoich mediach społecznościowych. Po słowach krytyki ze strony Radosława Fogiela materiały jednak usunął, a mediom zarzucił manipulację i kłamstwa. Tymczasem Matecki podczas środowej konferencji powiedział, że ""będzie to symboliczny gest usuwania z ulic ideologii LGBT"".","Ksiądz Tomasz Kancelarczyk, prezes Fundacji Małych Stópek",
https://wiadomosci.onet.pl/kraj/marsz-rownosci-we-wroclawiu-z-poparciem-prezydenta-miasta/knvxkm3,Marsz Równości we Wrocławiu z poparciem prezydenta miasta. Incydent podczas briefingu,"5 października odbędzie się 11. Marsz Równości we Wrocławiu. Jak szacują organizatorzy w pochodzie ulicami miasta weźmie udział około 10 tys. osób. Po raz pierwszy w historii Marsz Równości został objęty honorowym patronatem prezydenta Wrocławia. Wczorajszy briefing w tej sprawie został zakłócony przez jednego z mężczyzn, który obrzucił organizatorów wyzwiskami.","To będzie już 11. edycja wrocławskiego Marszu Równości, a po raz szósty za jego organizację będzie odpowiadać Kultura Równości. – Marsz Równości rozpocznie się 5 października o godz. 15. Startujemy i kończymy na placu Wolności – mówi Onetowi Piotr Buśko z Kultury Równości. Organizatorzy jak na razie nie chcą podawać dokładnej trasy przemarszu. Szacują, że w wydarzeniu może uczestniczyć 10 tys. osób. Po raz pierwszy w historii Marsz Równości został objęty honorowym patronatem prezydenta Wrocławia. – Kilkukrotnie staraliśmy się, by poprzedni prezydent Rafał Dutkiewicz udzielił nam poparcia i przyjął nasze zaproszenie na marsz, ale to się nigdy nie stało. Dlatego cieszymy się z decyzji Jacka Sutryka o objęciu wydarzenia honorowym patronatem – podkreśla Piotr Buśko. Jacek Sutryk osobiście nie pojawi się na marszu. Miasto reprezentować będzie Bartłomiej Ciążyński. – Na pewno pojawię się na marszu i zabiorę na nim głos – mówi Onetowi Bartłomiej Ciążyński, społeczny doradca prezydenta Wrocławia ds. tolerancji i przeciwdziałania ksenofobii. Hasłem przewodnim tegorocznego Marszu Równości będzie ""Miłość przeciw nienawiści"". Hasło ma nawiązywać do wydarzeń, jakie rozegrały się podczas Marszu Równości w Białymstoku oraz do pobicia dziennikarza i wykładowcy Uniwersytetu Wrocławskiego Przemysława Witkowskiego. Podczas gdy Ciążyński i Buśko opowiadali dziennikarzom o planowanym Marszu Równości, ich briefing został zakłócony przez jednego z przechodniów. – Jakiś pan, prawdopodobnie pod wpływem alkoholu, zaczął nas wyzywać od pedałów i mówić, że jest przeciwko – mówi Bartłomiej Ciążyński. Jedna z dziennikarek zgłosiła sprawę na policję.",,
https://wiadomosci.onet.pl/kraj/czabanski-zwrocil-sie-do-premiera-o-interwencje-ws-profesora-nalaskowskiego/ezn83mq,Czabański zwrócił się do premiera o interwencję ws. zawieszenia profesora na UMK,"Krzysztof Czabański (PiS) zwrócił się do premiera Mateusza Morawieckiego o interwencję ws. zawieszenia na UMK prof. Aleksandra Nalaskowskiego. W felietonie nt. społeczności LGBT wykładowca napisał: ""wypełzają na ulice miast, gwałciciele, obleśne grube baby, tęczowa zaraza"". Zdaniem Czabańskiego zawieszenie to przejaw represji wobec osób sprzeciwiających się działalności tego środowiska.","Postępowanie wyjaśniające wobec prof. Nalaskowskiego wszczął rzecznik dyscyplinarny ds. nauczycieli akademickich. - Postępowanie dotyczy sformułowań użytych w artykule prasowym poświęconym osobom o odmiennej orientacji seksualnej - oświadczono na stronie Uniwersytetu Mikołaja Kopernika w Torunia. Ze względu na potrzebę wyjaśnienia sprawy rektor UMK zawiesił profesora w obowiązkach nauczyciela akademickiego na trzy miesiące. Szef Rady Mediów Narodowych, poseł Krzysztof Czabański w związku z decyzją władz UMK zwrócił się do premiera o interwencję. - Stanowisko władz uczelni nie ma uzasadnienia merytorycznego, ponieważ prof. Nalaskowski nie naruszył dóbr osobistych konkretnych osób - oświadczył Czabański w piśmie do premiera. W ocenie szefa RMN naukowiec jedynie ""wypowiadał się krytycznie o działalności środowiska LGBT, polegającej na narzucaniu w brutalny sposób swojej ideologii oraz towarzyszącemu temu profanowaniu symboli oraz uroczystości religijnych"". Czabański wskazał ponadto, że zgodnie z Konstytucją RP ""zapewnia się wolność wyrażania poglądów oraz pozyskiwania i rozpowszechniania informacji"". - Zawieszenie prof. Aleksandra Nalaskowskiego stanowi kolejny, po zwolnieniu pracownika firmy Ikea, przejaw represji wobec osób sprzeciwiających się działalności środowiska LGBT zmierzającej do narzucenia większości społeczeństwa odmiennego sposobu postrzegania instytucji rodziny i małżeństwa - stwierdził. - To jest smutna sprawa, co zrobił rektor uniwersytetu [Mikołaja Kopernika w Toruniu - przyp. PAP], bo ona pokazuje, że uczelnie wyższe, które kiedyś, zwłaszcza uniwersytety, były ośrodkiem wolnej myśli, dyskusji, debat itd. stały się narzędziem cenzury, poprawności politycznej - powiedział dziś szef Rady Mediów Narodowych. Jego zdaniem, uczestnikom marszów LGBT w tej chwili wolno wszytko i wykorzystują tę sytuację. - Mamy do czynienia z taką sytuacją, gdzie ludzie, którzy chodzą na marsze LGBT, którzy bardzo agresywnie występują ze swoją ideologią publicznie, usiłują ją narzucić jako pewną normę (...) im wolno wszystko, a krytykom ich postępowania nie wolno nic. (...) Jeśli ktoś się odwołuje do tradycji Kościoła polskiego, do tradycji polskiej, do kulturowych norm, z którymi żyjemy przez ileś pokoleń, to nagle się okazuje, że to horrendum - dodał Czabański. Według niego represje podejmowane przeciwko tym, którzy nie zgadzają się na ""radykalne przeobrażenie społeczeństwa zgodnie z postulatami tego środowisk"" to typowe działanie podejmowane przez to środowisko zarówno w kraju, jak i za granicą. - Mając na celu zapewnienia ochrony prawa do wyrażenia przez obywateli swoich poglądów zwracam się do Pana Premiera o spowodowanie interwencji na zasadach przewidzianych przepisami ustawy z dnia 20 lipca 2018 r. Prawo o szkolnictwo wyższym i nauce - napisał Czabański. Felieton zatytułowany ""Wędrowni gwałciciele"" ukazał się w ""Sieci"" z 24 sierpnia. Nalaskowski odnosząc się do odbywających się w Polsce Marszów Równości, napisał: ""wypełzają na ulice miast, gwałciciele, obleśne grube baby, tęczowa zaraza"". Według jego komentarza, członkowie społeczności LGBT są ""zniewieściałymi gogusiami, wesołkami na utrzymaniu mamusi, facecikami, chcącymi się wiecznie bawić, obleśnymi, grubymi, wytatuowanymi babami, które ostentacyjnie się całują jak na wyuzdanych filmach i osobnikami, którym trudno przypisać jakąś płeć"". Źródło: PAP, Wirtualne Media",Przewodniczący Rady Mediów Narodowych Krzysztof Czabański,
https://wiadomosci.onet.pl/kraj/lublin-marsz-rownosci-musi-zmienic-trase-przez-piknik-patriotyczny/4l01tdn,Marsz Równości znów zagrożony? Na placu Teatralnym będzie piknik patriotyczny,"Organizatorzy drugiego Marszu Równości w Lublinie znów mają kłopoty. Plac Teatralny, gdzie mieli się zebrać uczestnicy, został zarezerwowany przez fundację, która zorganizuje tam piknik patriotyczny. Kolejny raz trzeba będzie zmienić trasę.","- Historyczne armaty, czołgi i działa przeciwpancerne na placu Teatralnym, gdzie mieliśmy rozpocząć Marsz Równości. To pomysł marszałka województwa lubelskiego, który wspólnie z Fundacją Niepodległości, chce tam zrobić wojskowy piknik historyczny - informuje na Facebooku Bartosz Staszewski, jeden z organizatorów wydarzenia. Okazuje się, że wczoraj Centrum Zarządzania Kryzysowego poinformowało organizatorów o piśmie, które wpłynęło z informacją o planowanej imprezie. Jak informuje Staszewski, organizatorzy parady nie wiedzą, jaki jest formalno-prawny status tego wydarzenia. Jednak w piśmie jest informacja: ""nie jest możliwe przeprowadzenie zbiórki uczestników II Marszu Równości i zakończenie tego zgromadzenia na Placu Teatralnym.”  To oznaczałoby, że zaplanowany na sobotę 28 września drugi Marsz Równości kolejny raz będzie musiał zmienić trasę. Inaczej w ogóle się nie odbędzie. - To oburzająca próba ingerencji w wolność zgromadzeń, gdzie wysoki rangą urzędnik, z pełną wiedzą na temat organizowanego przez obywateli zgromadzenia, postanawia je zablokować, współorganizując wystawę militariów - twierdzi Staszewski. W sobotę 28 września 2019 r. w godz. 8-19 na placu Teatralnym ma odbyć się piknik oraz ekspozycja historycznych pojazdów wojskowych. Towarzyszyć im będą rekonstruktorzy w mundurach i wyposażeniem żołnierzy 2. Korpusu Polskiego gen Andersa oraz 1. Dywizji Pancernej gen. Maczka. Organizatorem wydarzenia jest Fundacja Niepodległości we współpracy z Urzędem Marszałkowskim Województwa Lubelskiego.  Wcześniej trasa marszu zmieniana była dwukrotnie. Najpierw wypadł plac Zamkowy, na którym Wojska Obrony Terytorialnej zaplanowały przysięgę żołnierzy. Później trasa ulega modyfikacji, ponieważ przebiegała zbyt blisko szpitali. Parada miała zaczynać i kończyć się właśnie na placu Teatralnym.",Marsz Równości w Lublinie,
https://wiadomosci.onet.pl/swiat/komisja-pe-zajmie-sie-sprawa-polskich-sedziow-i-spolecznosci-lgbt/bc54y62,Komisja PE będzie interweniować ws. polskich sędziów i społeczności LGBT,"Komisja Wolności Obywatelskich, Sprawiedliwości i Spraw Wewnętrznych Parlamentu Europejskiego (LIBE) zdecydowała, że wyśle list do polskich władz w sprawie praw społeczności LGBT i osobne pismo do Rady UE i KE w sprawie zastraszania polskich sędziów - dowiedziała się PAP z dwóch źródeł w PE.","Z inicjatywą sformułowania pism wyszli europosłowie grupy Odnowić Europę (Renew Europe). Wczoraj sprawa była dyskutowana przez koordynatorów grup politycznych, a dziś decyzję podjęła cała komisja. - Decyzja, by wysłać listy, została zaakceptowana najpierw przez koordynatorów komisji LIBE, a dziś potwierdzona na posiedzeniu komisji przy braku sprzeciwu. Listy nie są jeszcze gotowe. Przygotuje je przewodniczący komisji - wskazało źródło PAP w Parlamencie Europejskim. Jak dodało, na spotkaniu koordynatorów przedstawiciel frakcji EKR (PiS) wyraził sceptycyzm wobec propozycji, jednocześnie zaznaczając, że polski rząd jest gotowy odpowiedzieć na skierowany do niego list i wyjaśnić wszelkie z nim związane wątpliwości europosłów. Pisma mają być odpowiedzią na wydarzenia z ostatnich tygodni, m.in. chuligańskie zachowania i ataki na uczestników parady równości w Białymstoku oraz informacje o internetowej nagonce na sędziów sprzeciwiających się zmianom w wymiarze sprawiedliwości, w którą był uwikłany były wiceminister sprawiedliwości Łukasz Piebiak.",,
https://wiadomosci.onet.pl/kraj/odkazanie-po-lgbt-w-szczecinie-planowal-najpierw-ksiadz-nie-jestem-organizatorem/hd86mqq,"""Odkażanie po LGBT"" w Szczecinie planował najpierw ksiądz. ""Nie jestem organizatorem""","Miotły i zamiatanie na placu Solidarności - takie plany na sobotę ma Porozumienie Środowisk Patriotycznych w Szczecinie. Chodzi o happening ""LGBT zmyjemy, rodzinę uratujemy"" w związku z Marszem Równości w Szczecinie. Okazuje się, że najpierw akcję ""odkażania"" planował znany w Szczecinie ksiądz.","Wczoraj swój dość kontrowersyjny happening zapowiedziało Porozumienie Środowisk Patriotycznych w Szczecinie. O godzinie 12 na placu Solidarności mają pojawić się przedstawiciele m.in. Młodzieży Wszechpolskiej, czy Patriotycznej Pogoni Szczecin. Całą akcję wspiera także szczeciński radny, a obecnie kandydat PiS na posła, Dariusz Matecki. Wszystko ma związek z organizowanym w sobotę Marszem Równości w Szczecinie. Największe kontrowersje budzi sposób, w jaki przedstawiciele środowisk patriotycznych chcą pokazać swoje niezadowolenie organizowanym w Szczecinie Marszem. Mają zamiar rozdawać środki czystości, a cały happening reklamują hasłem ""LGBT zmyjemy, rodzinę uratujemy"". Jednocześnie zachęcają, by chętni sami przynosili m.in. miotły. Okazuje się jednak, że pomysł zrodził się wcześniej. Wydarzenie pod nazwą ""Odkażanie"" w ubiegłym tygodniu na Facebooku utworzył ksiądz Tomasz Kancelarczyk. Duchowny znany jest przede wszystkim ze swojej działalności pro-life, jednak jego opinie często uważane są za kontrowersyjne. W rozmowie z Onetem ks. Kancelarczyk przyznał, że wydarzenie zorganizował, bo ""ktoś rzucił temat"", jednak już na drugi dzień je anulował stwierdzając, że ""nie powinien być twarzą takich wydarzeń"". - Nie jestem organizatorem tego wydarzenia, które jest obecnie organizowane - mówi Onetowi ksiądz Tomasz Kancelarczyk, ale jednocześnie na nasze pytanie, czy odcina się od niego, nie odpowiada jednoznacznie. Przypomnijmy. W sobotę z placu Solidarności w Szczecinie wyruszy drugi Marsz Równości w Szczecinie. Trasa wiedzie przez aleje: Wyzwolenia, Jana Pawła II, Wojska Polskiego, ul. Piłsudskiego. Koniec zaplanowany jest na placu Adama Mickiewicza.",Ks. Tomasz Kancelarczyk,
https://wiadomosci.onet.pl/tylko-w-onecie/lukasz-kachnowicz-byly-ksiadz-o-zwiazku-z-mezczyzna/99wb88p,"Łukasz Kachnowicz w ""Onet Opinie"": pięknie jest kochać, tęskniłem za tym","- Przez lata bycia księdzem, w kryzysach, mówiłem przyjaciołom o moich doświadczeniach z samotnością i celibatem. Wyobrażałem sobie, jak to jest obudzić się rano przy kimś, czekać na kogoś w domu albo jak ktoś czeka na mnie - powiedział w programie ""Onet Opinie"" Łukasz Kachnowicz, były duchowny, dziś będący w związku z mężczyzną.",,,
https://wiadomosci.onet.pl/tylko-w-onecie/lukasz-kachnowicz-w-onet-opinie-kosciol-w-polsce-staje-sie-coraz-mocniej-homofobiczny/v0nr38e,"Łukasz Kachnowicz w ""Onet Opinie"": Kościół w Polsce staje się coraz mocniej homofobiczny","- Przyszedł taki moment, że odkryłem, że to nie jest tak z Kościołem, że jest takim domem dla wszystkich. Że mogę stanąć w prawdzie i powiedzieć: ""okej, jestem gejem, jestem księdzem na parafii, że wierzę, że Bóg kocha wszystkich, mnie też jako geja"". Przyszła świadomość i doświadczenie, że muszę tak naprawdę ukrywać tę tożsamość - mówił w rozmowie z Renatą Kim Łukasz Kachnowicz, były ksiądz, który dziś jest aktywistą LGBT.","- Nie chodzi o manifestowanie, ale powiedzenie: ""taka jest prawda o mnie, to jestem ja"". To mnie uciskało z roku na rok, że coś ukrywam przed biskupem. Bałem się powiedzieć, przed ludźmi coś chowałem, przed sobą - tłumaczył gość ""Onet Opinie"".",,
https://wiadomosci.onet.pl/kraj/wykladowca-zawieszony-za-obrazliwy-artykul-na-temat-lgbt/9zgnftq,Wykładowca zawieszony za obraźliwy artykuł na temat LGBT,"Prof. Aleksander Nalaskowski, wykładowca Uniwersytetu Mikołaja Kopernika w Toruniu, został zawieszony przez władze uczelni. Powodem był felieton, w którym naukowiec obraził działaczy LGBT.","Nalaskowski jest autorem artykułu pt. ""Wędrowni gwałciciele"", który został opublikowany na łamach tygodnika ""Sieci"". ""Już dawno zgwałcili Warszawę, Poznań, Wrocław i Gdańsk. Niedawno brutalnie zdeflorowali Białystok"" - pisał wykładowca. W sprawie kontrowersyjnego felietonu głos zabrały władze uczelni. - W sprawie prof. Aleksandra Nalaskowskiego zostanie wszczęte postępowanie przez rzecznika dyscyplinarnego, a od jutra profesor zostanie zawieszony na trzy miesiące w obowiązkach nauczyciela akademickiego - poinformował rzecznik UMK dr hab. Marcin Czyżniewski. To nie pierwsza opinia tego typu wygłoszona przez wykładowcę. Kilka lat temu Nalaskowski wypowiedział się we ""Frondzie"" na temat prowadzenia domów dziecka przez homoseksualistów. ""Rodzice homoseksualni (...) nie są w stanie przekazać dziecku w procesie wychowania właściwego wymiaru życia seksualnego - stwierdził. - Ten wymiar będzie zawsze wymiarem spaczonym, chorym. Tak jak homoseksualizm jest chory, choć Światowa Organizacja Zdrowia uznała, że nie jest"".",Uniwersytet Mikołaja Kopernika w Toruniu,
https://wiadomosci.onet.pl/kraj/lublin-radny-pis-chce-zakazac-marszu-rownosci-zebral-11-tys-podpisow/94ngz5n,Radny PiS chce zakazać Marszu Równości. Złożył u prezydenta Lublina 11 tys. podpisów,"Dziś zakończyła się zbiórka podpisów w formie papierowej pod petycją do prezydenta Lublina ws. zakazania Marszu Równości. Radny PiS Tomasz Pitucha zebrał ponad 11 tys. podpisów, które przekazał prezydentowi. Tymczasem Marsz Równości znów zmienia trasę.","- Okazało się, że podpisów jest więcej, niż planowaliśmy. Zebraliśmy ponad 11 300 podpisów. W ten sposób chcemy zwrócić uwagę władz miasta na problemy rodzin. W petycji powołujemy się na art. 72 Konstytucji RP, który mówi, że każdy może domagać się od władz publicznych ochrony dzieci i młodzieży przed demoralizacją - mówi Tomasz Pitucha, radny PiS i kandydat tej partii do Sejmu. Według radnego tęczowe marsze stanowią ""zagrożenie dla moralności i rozumienia przez dzieci i młodzieży sfery seksualności"", co może mieć dla nich bardzo poważne skutki. - Kolejna rzecz to obrażanie świętości i uczuć religijnych bardzo wielu Polaków, szczególnie katolików. W tej chwili promocja LGBT i polityki gender jest bardzo nachalna. Musimy stawiać temu opór, dopóki możemy - dodaje pełnomocnik wojewody.  Następnie radny zaniósł podpisy do sekretariatu prezydenta. Jak sam przyznaje, pod petycją, która dotyczy wydarzenia w Lublinie, podpisywali się nie tylko mieszkańcy. - Podpisały się tez osoby związane z Lublinem i takie, którym zależy na dobru dzieci, młodzieży i rodzin. Trwa też zbiórka w internecie. W tej chwili mamy tam ponad 2,5 tys. podpisów - podkreśla radny. Ratusz przypomina, że zgodnie z obowiązującą ustawą organizacja zgromadzenia publicznego nie wymaga zgody urzędników. Zakaz można wydać tylko, jeśli naruszane są przepisy karne, wydarzenie organizowane jest w miejscu i czasie innych zgromadzenia cyklicznych oraz gdy istnieje zagrożenie życia lub zdrowia ludzi lub mieniu w znacznych rozmiarach. - Autorzy pisma domagający się od władz miasta zakazania Marszu Równości, powinni kierować swoje postulaty do rządu, który stanowi prawo. W ubiegłym roku prezydent Lublina przekazał w tej sprawie na Komisji Wspólnej przedstawicielom rządu potrzebę zmiany przepisów. Do tej pory nie podjęto w tym zakresie żadnych działań - odpowiada Katarzyna Duma, rzecznik prezydenta Lublina. Zaplanowany na 28 września drugi Marsz Równości w Lublinie po raz kolejny musi zmienić swoją trasę. Kilkanaście dni temu okazało się, że wydarzenie nie może wystartować z placu Zamkowego ze względu na zaplanowaną na przysięgę Wojsk Obrony Terytorialnej. Teraz zmiany były potrzebne, ponieważ marsz mógłby odbyć się zbyt blisko szpitali.  - Zgłosiliśmy nowe zgromadzenie wraz z nową trasą do Centrum Zarządzania Kryzysowego. Zaważyły względy bezpieczeństwa uczestników i mieszkańców. Poprzednia trasa biegła w pobliżu szpitali - mówiła Alicja Sienkiewicz ze stowarzyszenia Marsz Równości w Lublinie. Nowa trasa wygląda następująco: plac Teatralny, Al. Racławickie, ul. Lipowa, Narutowicza, Głęboka, Sowińskiego, Al. Racławickie i zakończenie na placu Teatralnym. Organizatorzy skierowali również do prezydenta wniosek o patronat. Znamy już decyzję Krzysztofa Żuka. - Wydarzenie nie będzie objęte patronatem prezydenta Lublina - informuje Katarzyna Duma.",Tomasz Pitucha z podpisami ws zakazania Marszu Równości,
https://wiadomosci.onet.pl/tylko-w-onecie/jak-wyglada-zycie-wierzacych-osob-lgbt/8jrpdxh,Jak wygląda życie wierzących osób LGBT?,"Marcin jest żydem, Misza jest prawosławny. Mohammed wyznaje Islam, a Uschi należy do kościoła katolickiego. Wszystkich łączy to, że nie są osobami heteroseksualnymi. I praktykują swoją wiarę.","- To, że jestem gejem, nie oznacza, że mam przestać się modlić. Modlę się, wierzę w Boga, wierzę w Allaha. Wiem, że on mi wybaczy, dlatego przychodzę do meczetu - tłumaczy pochodzący z Indii Mohammed, obecnie mieszkający w Polsce. - Tęczowa Matka Boska to dla mnie znak tego, że te osoby widzą wartość w tym obrazie. To próba odzyskania Matki Boskiej jako tej, która opiekuje się wszystkimi ludźmi - uważa Misza. - Jako żyd, nie czułem się nigdy w swoim środowisku dyskryminowany, natomiast jako Polak czuję się w tej chwili w Polsce bardzo dyskryminowany - mówi Marcin. - Pasterze powinni dbać o swoje owce, a nie je wykluczać. To jest oburzające. Mamy prawo napominać naszych braci biskupów, że to co robią, jest grzechem - zaznacza Uschi.",,
https://wiadomosci.onet.pl/kraj/katowice-marsz-rownosci-przeszedl-ulicami-miasta/0kp5z9w,Ulicami Katowic przeszedł Marsz Równości,"W pochodzie według policji wzięły udział dwa tys. osób, według organizatorów - sześć tys. To trzecia edycja tego wydarzenia w stolicy Śląska.","Marsz Równości rozpoczął się na Placu Sejmu Śląskiego o godz. 14. Paradę otworzył burmistrz miasta partnerskiego Katowic – niemieckiej Kolonii - Andreas Wolter. W wygłoszonym po angielsku przemówieniu Wolter przekonywał, że uczestnicy marszu pokazują ""swoje prawdziwe barwy"" – swój opór wobec autokratów, nacjonalistów i szowinistów; pokazują ""swoją różnorodność wobec tych, którzy marzą o heterogenicznym społeczeństwie"". - Jesteśmy tu, ponieważ nie zgadzamy się, aby nasza solidarność została nam odebrana - mówił. Wiceprezes głównego organizatora marszu, stowarzyszenia Tęczówka, Aleksandra Kossak powiedziała, że władze Katowic ""na razie nie mają czasu, by tutaj się zjawić"". Tegorocznym hasłem marszu było ""Mniej złości, więcej miłości"". Uczestnicy przeszli przez centrum miasta trasą o długości ok. dwóch km. Uczestnicy krzyczeli m.in. ""Myślę, czuję, decyduję"", ""TVP: trujecie ludzi"". Nieśli flagi, m.in. w barwach polskich, śląskich i europejskich. Najliczniej nad marszem powiewały flagi tęczowe i inne symbole w tych kolorach, np. dmuchane jednorożce. Wraz z Marszem Równości przemieszczało się kilka samochodów – platform z nagłośnieniem (jeden z nich firmowała partia Wiosna, inne Razem i Komitet Obrony Demokracji). Pochód zamykał zespół bębniarzy. Przedstawiciele Greenpeace mieli transparent ""Planeta, Szacunek, Człowiek, Energia, Równość, Przyroda"". Grupa kontrmanifestantów zgromadziła się na placu Piłsudskiego. Wznosiła okrzyki m.in.: ""Polska bez rowerów"", ""Raz sierpem, raz młotem czerwoną hołotę"", ""Wielka Polska katolicka"" i śpiewała: ""Nie tęczowa, nie czerwona, tylko Polska narodowa"", ""Tu jest Polska, nie Bruksela, tu się zboczeń nie popiera"". Niektórzy uczestnicy kontrmanifestacji próbowali wznosić wulgarne hasła, ale koordynatorzy apelowali o spokój; przestrzegali, że ""sprawy ich działaczy po wydarzeniach z ubiegłego roku toczą się po dziś dzień"". Grupki przeciwników parady gromadziły się też wzdłuż trasy pochodu, wiodącej ulicami m.in. Jagiellońską, Andrzeja i Mikołowską. Kilka osób z podniesionymi krzyżami i wizerunkami religijnymi modliło się przy kościele dominikanów na ul. Sokolskiej, kolejne grupy krążyły wokół marszu z transparentami przekonującymi, że ""pedofilia wiąże się z homoseksualizmem”, a ""homoseksualizm z przestępczością"". Pochód zabezpieczały setki policjantów stojących wzdłuż ulic, którymi przemieszczała się manifestacja, i idących po bokach pochodu. Przed marszem szedł oddział szturmowy policji, jechały armatka wodna i grupa policjantów konnych. Nad miastem krążył policyjny śmigłowiec. Źródła: PAP, Twitter",Marsz Równości w Katowicach,
https://wiadomosci.onet.pl/swiat/dwa-hotele-w-dublinie-w-ciagu-doby-odwoluja-wystep-wojciecha-cejrowskiego/72k08w6,Dwa hotele w Dublinie w ciągu doby odwołują występ Wojciecha Cejrowskiego,"""Odwołujemy występ z powodu obraźliwej zawartości, sprzecznej z poglądami wyznawanymi przez naszą firmę"" - napisało kierownictwo pierwszego z hoteli w Dublinie. Ostatecznie spotkanie odbyło się w innym miejscu.","Cejrowski miał wystąpić w hotelu Radisson Blu na lotnisku w stolicy Irlandii. Kilka dni temu irlandzka społeczność LGBT rozpoczęła akcję bojkotu występu, domagając się jego odwołania. Działacze LGBT zbierali podpisy pod petycją do szefostwa hotelu twierdząc, że ""komik ma długą historię wypowiedzi homofobicznych, islamofobicznych oraz mizoginicznych"". Aleksandra Lojek, mieszkająca w Irlandii Północnej Polka pomagająca ofiarom przemocy, powiedziała w wywiadzie dla lokalnego radia, że Cejrowski ""nie jest nawet kontrowersyjny, on jest po prostu homofobem"". Hotel w Dublinie tłumaczy się, że nie wiedział o czym będzie występ Cejrowskiego: Gdy Radisson odwołał występ, jego organizatorzy przenieśli spotkanie z Cejrowskim do drugiego hotelu w Dublinie. The Finnstown Castle Hotel odwołał jednak również i ten występ, i to na zaledwie kilka godzin przed przyjazdem Cejrowskiego.",Wojciech Cejrowski,
https://wiadomosci.onet.pl/kraj/jutro-odbedzie-sie-marsz-rownosci-w-katowicach/hrn1rnp,Jutro odbędzie się Marsz Równości w Katowicach,"""Mniej złości, więcej miłości"" - pod takim hasłem odbędzie się jutro w Katowicach III Marsz Równości. Przeciwnicy wydarzenia zapowiadają kontrmanifestacje. Całość będzie nadzorowała śląska policja, która ściąga posiłki z sąsiednich województw.","Marsz organizuje Stowarzyszenie Tęczówka. Trzecia edycja imprezy w Katowicach odbędzie się pod hasłem ""Mniej złości, więcej miłości"". Kolorowy korowód wyruszy z Placu Sejmu Śląskiego jutro (sobota) o godzinie 14. Następnie uczestnicy przejdą ulicą Jagiellońską przez Plac Karola Miarki, na ulicę Batorego, ulicę Andrzeja, Mikołowską, Matejki i dalej na plac Wolności. Następnie korowód skieruje się na ulicą Sokolską, Mickiewicza, Piotra Skargi i pod prąd aleją Korfantego na Rondo im. gen. Ziętka. Przemarsz zakończy się piknikiem w Parku Powstańców Śląskich. Tego samego dnia przeciwnicy marszu zapowiadają kontrmanifestacje. Policja otrzymała zgłoszenie o 20 zgromadzeniach w pobliżu trasy przemarszu. Największa - pod hasłem ""Rodzina siłą narodu"" - ma odbyć się przy starcie marszu, na placu Bolesława Chrobrego. Całość będzie nadzorowała śląska policja, która ściąga posiłki z sąsiednich województw. – Spodziewamy się 3 tys. uczestników, dlatego kierujemy adekwatne siły i środki. W zabezpieczeniu imprezy wezmą udział policjanci ze Śląska, jak i innych garnizonów – mówi dla Onetu podinspektor Aleksandra Nowara, rzecznika komendy wojewódzkiej policji w Katowicach. – Angażujemy duże siły. Chcemy zapewnić bezpieczeństwo uczestnikom zgromadzenia, mieszkańcom. Musimy liczyć się z tym, że mamy ponad 20 zgłoszonych zgromadzeń w pobliżu tego marszu, gdzie uczestnicy mogą być antagonistycznie nastawieni do uczestników samego marszu – dodaje podinspektor Aleksandra Nowara.",,
https://wiadomosci.onet.pl/kraj/lublin-radni-nie-staneli-w-obronie-abp-jedraszewskiego-stanowisko-wycofano-po/b6rrbtz,Lublin: Radni nie stanęli w obronie abp. Jędraszewskiego. Stanowisko wycofano po zmianach radnego PO,"Rada Miasta Lublin nie uchwaliła stanowiska ws. ""potępienia wypowiedzi i zachowań nawołujących do przemocy wobec osoby abp. Marka Jędraszewskiego"". Koalicja rządząca zmieniła projekt dodając tam odniesienia do m.in. zorganizowanego hejtu w Ministerstwie Sprawiedliwości oraz agresywnej propagandy w mediach publicznych. Po tych zmianach radny PiS wycofał swoje stanowisko.","Stanowisko zgłoszone przez PiS dotyczyło wypowiedzi duchownego, który na początku sierpnia wygłaszał kazanie podczas obchodów 75. rocznicy wybuchu Powstania Warszawskiego. Abp Marek Jędraszewski mówił wówczas o ""tęczowej zarazie"". W ten sposób odniósł się do środowiska LGBT. Podczas wyborów Mr. Gay Poland w Poznaniu jeden z uczestników zainscenizował poderżnięcie gardła lalce ze zdjęciem duchownego. Sprawą zajęła się poznańska prokuratura. Pomysłodawca stanowiska, radny PiS i kandydat do Sejmu Tomasz Pitucha przypomniał, że w styczniu radni przyjęli podobny projekt, który dotyczył śmierci prezydenta Gdańska Pawła Adamowicza. Jego zdaniem wydarzenia związane z wypowiedzią abp. Marka Jędraszewskiego o muszą być piętnowane. - Nie jestem szczęśliwy że przedstawiam to stanowisko, ale jestem przekonany że jest ono konieczne. Są w życiu wydarzenia, wobec których nie można przejść obojętnie. Po wypowiedzi abp. Jędraszewskiego nastąpił potężny hejt publiczny i zdarzenia, które nawoływały do przemocy wobec duchownego - powiedział Tomasz Pitucha. Podczas swojej wypowiedzi Pitucha odniósł się do kobiety, która od kilku godzin stała z tabliczką: ""Ten jest zboczony - kto sieje nienawiść"". W pewnym momencie mieszkanka nie wytrzymała i zaczęła krzyczeć w kierunku radnego PiS: - Wstydu pan nie ma! Jakim prawem pan mnie wskazuje tutaj? Jestem ofiarą pedofilii w kościele i protestuję! Przeciwko projektowi wypowiedział się radny PO. - Prokuratura powinna się zająć tymi wypowiedziami. Gloryfikowanie tych wypowiedzi, poddawanie pod obrady takiego stanowisko jest dużym nietaktem. Gdzie pan był, kiedy na szubienicach wieszali portrety polityków PO? Gdzie pan był kiedy wystawiano akty zgonu prezydentom? Gdzie pan wtedy był? - pytał Bartosz Margul. W obronie stanowiska przedstawionego przez Tomasza Pituchę stanął jego kolega z klubu PiS Marcin Jakóbczyk. - Abp. Jędraszewski wypowiedział je jako pasterz kościoła katolickiego i zgodnie z Ewangelią. Jego słowa nie miały na celu nikogo urazić, tylko wynikały z troski. Padły w obronie określonych wartości. To sprzeciw wobec tęczowej ideologii, a nie człowiekowi - przekonywał radny. Głos zabrał również przewodniczący Rady Miasta Lublin. - Porównywanie śmierci ks. Jerzego Popiełuszki i śmierci prezydenta Pawła Adamowicza do inscenizacji z kukłą abp. Jędraszewskiego jest grzechem. To tak jakby porównywać Emi (internautka, która brała udział w akcji hejtowania sędziów w sieci - przyp. red.) do Inki - stwierdził Jarosław Pakuła.",Abp Marek Jędraszewski,
https://wiadomosci.onet.pl/kraj/lublin-wojska-obrony-terytorialnej-zablokuja-marsz-rownosci/hqtvnnm,WOT kontra Marsz Równości. Spór o trasę przemarszu,"Organizatorzy Marszu Równości w Lublinie mają spory problem z ustaleniem trasy wydarzenia. Okazało się, że tego samego dnia na placu Zamkowym odbędzie się przysięga żołnierzy Wojsk Obrony Terytorialnej. Terytorialsi twierdzą, że złożyli wniosek kilka dni wcześniej.","W ubiegłym tygodniu przedstawiciele środowiska LGBT zapowiedzieli drugi Marsz Równości w Lublinie. Parada odbędzie się w sobotę 28 września 2019 roku. W nocy z 28 na 29 sierpnia, czyli dokładnie na 30 dni przed, organizatorzy złożyli do Urzędu Miasta Lublin odpowiednie zawiadomienie. Do tej pory jest to jedyne zgromadzenie publiczne, jakie widnieje na stronie Biuletynu Informacji Publiczne urzędu. - Z Centrum Zarządzania Kryzysowego dowiedzieliśmy się, że w dniu naszego marszu Wojska Obrony Terytorialnej planują złożenie przysięgi na placu Zamkowym. Są to uroczystości całodniowe. Złożyli wniosek dzień po nas, a mimo to poproszono nas o to, byśmy przemyśleli trasę drugiego Marsz Równości w Lublinie – mówi w rozmowie z Onetem Bartosz Staszewski, jeden z organizatorów wydarzenia. Pierwotnie zaplanowano, że uczestnicy zbiorą się, podobnie jak w zeszłym roku, na placu Zamkowym. Następnie przejdą trasą: Al. Solidarności, ul. Podzamcze, ul. Unicka, ul. Obywatelska, ul. Jaczewskiego, ulica Prusa, ul. Dolna 3 Maja, ul. 3 Maja, ul. Krakowskie Przedmieście i Al. Racławickie. Wydarzenie miało zakończyć się na placu Teatralnym przed Centrum Spotkania Kultur. Już wiemy, że konieczne będą zmiany. Zdaniem Staszewskiego plac Zamkowy jest na tyle duży, że spokojnie pomieściłby oba wydarzenia. Jednak organizatorzy marszu zmuszeni są szukać alternatyw. Błonia pod Zamkiem odpadają, ponieważ teren ten również będzie wykorzystany podczas uroczystości WOT. - Zastanawiamy się nad rozpoczęciem marszu na placu Teatralnym i zakończeniem w okolicach galerii handlowej przy rondzie Dmowskiego - dodaje Staszewski. Organizatorzy Marszu Równości są przekonani, że pierwsi złożyli wniosek. Tymczasem rzecznik prasowy WOT twierdzi, że zrobili to kilka dni wcześniej. - W dniu 20 sierpnia 2019 r. dowódca 2 Lubelskiej Brygady Obrony Terytorialnej wystąpił do Urzędu Miasta Lublin z wnioskiem o ""wyrażenie zgody na wykorzystanie przestrzeni publicznej Placu Zamkowego oraz Błoni przy Zamku w dniu 28 września 2019 r. w m. Lublin"". Oczekujemy na odpowiedź w tej sprawie - informuje kpt. Damian Stanula, oficer prasowy 2. Lubelskiej Brygada Obrony Terytorialnej. Jednocześnie rzecznik przypomina, że przysięgi żołnierskie w miastach są tradycją WOT, a wydarzenia te są bardzo dobrze odbierane przez społeczności i samych żołnierzy. Dodatkowo kpt. Stanula przekonuje nas, że sprawa jest jasna. - Urząd Miasta został o tej przysiędze odpowiednio wcześniej poinformowany. Na wtorek zaplanowane zostało spotkanie organizatorów Marszu Równości z z biurem Centrum Zarządzania Kryzysowego w Lublinie. Wtedy zapadną decyzje w sprawie organizacji i trasy parady.","Marsz Równości w Lublinie, 2018 r.",
https://wiadomosci.onet.pl/swiat/antoni-porowski-dla-washington-post-o-sytuacji-spolecznosci-lgbt-w-polsce/bewzn02,"Antoni Porowski dla ""Washington Post"" o sytuacji społeczności LGBT w Polsce","- Nie mieszkam w Polsce - moi rodzice przeprowadzili się do Kanady przed moim urodzeniem - ale nie jest to obraz Polski, jaki znam i kocham - pisze o sytuacji LGTB na łamach ""Washington Post"" Antoni Porowski, kanadyjski aktor polskiego pochodzenia. Przypomina o ataku na paradę równości w Białymstoku, akcji ""Gazety Polskiej"" i wypowiedziach polityków, którzy przedstawiają społeczność LGBT jako zagrożenie dla polskiej tożsamości.","""Byłem załamany, gdy w ubiegłym miesiącu oglądałem nagrania przemocy podczas pierwszej parady równości w Białymstoku"" - pisze Antoni Porowski, aktor znany m.in. z programu Netflixa ""Queer eye"". W tekście zaznacza, że ""przemoc wpisuje się w szerszy kontekst bigoterii i dyskryminacji osób LGBT W Polsce"". ""W lipcu konserwatywna gazeta ogłosiła, że zamierza wypuścić wraz z następnym numerem naklejki ""Strefa wolna od LGBT"". Polscy politycy odnosili się do społeczności LGBT jako zagrożenia dla polskiej tożsamości, a tym samym dla polskiego państwa"" - pisze Porowski na łamach ""Washington Post"", nawiązując do akcji ""Gazety Polskiej"" oraz kwietniowej wypowiedzi Jarosława Kaczyńskiego, który podczas konferencji zorganizowanej przez Akcję Katolicką Diecezji Wrocławskiej prezes PiS powiedział: ""ruch LGBT i gender zagrażają naszej tożsamości, zagrażają naszemu narodowi, zagrażają polskiemu państwu"". Aktor przypomniał, że w historii Polska przetrwała ""setki lat ucisku i brutalnej okupacji"". ""Udało nam się zachować naszą wiarę, język i tożsamość. Zdumiewa mnie, że decydujemy się, by prześladować własnych obywateli ze względu na to, kogo kochamy i z jaką płcią się utożsamiamy. Musimy przestać atakować sami siebie"" - podkreśla. ""Wszyscy obywatele polscy zasługują na to, by czuć się chronieni przez policję, a ich rząd jest odpowiedzialny za promowanie bezpieczeństwa wszystkich obywateli, niezależnie od wyznania, orientacji seksualnej czy tożsamości płciowej"" - zaznacza. Porowski tłumaczy, że akcje afirmacyjne LGBT są koniecznością, jako walka o prawo do tego, by ""spokojnie żyć, poślubić osobę, którą się kocha, mieć poczucie bezpieczeństwa i równości w miejscu pracy, poruszać się po ulicach bez obawy, że staniemy się obiektem ostracyzmu czy ataku"". Jak zaznacza, zdecydował się na publiczne zabranie głosu w tej sprawie, ponieważ czuje odpowiedzialność, by zwracać uwagę na społeczną niesprawiedliwość nie tylko w miejscu, gdzie mieszka, lecz ""również w imieniu tych, których głos i wolność są zagrożone"".",Przeciwnicy Marszu Równości w Białymstoku,
https://wiadomosci.onet.pl/kraj/radni-z-zamoscia-staneli-w-obronie-abp-jedraszewskiego-kandydatka-lewicy-apeluje/psrc824,Radni z Zamościa stanęli w obronie abp. Jędraszewskiego. Kandydatka Lewicy apeluje: unieważnić tę uchwałę,"Kandydatka Lewicy do Sejmu Monika Pawłowska domaga się od wojewody lubelskiego unieważnienia uchwały zamojskich radnych, którzy stanęli w obronie abp. Jędraszewskiego. Uważa że zostały złamane przepisy prawa karnego. Podobny projekt stanowiska przedstawili radni PiS z Lublina.","- W tej uchwale radni poparli stanowisko arcybiskupa Jędraszewskiego, które jest przepełnione rasizmem i nienawiścią. Chciałabym wezwać wojewodę Przemysława Czarnka, który od zawsze mówi o sobie jako o osobie, która walczy o wartości, aby w trybie pilnym tę uchwałę unieważnił - podkreśla Monika Pawłowska.  Według kandydatki do Sejmu uchwała jest niezgodna z prawem karnym. Przywołuje art. 256 kodeksu karnego, który mówi m.in. o propagowaniu faszystowskiego lub innego ustroju totalitarnego oraz o nawoływaniu do nienawiści na tle różnic narodowościowych, etnicznych, rasowych czy wyznaniowych. Chodzi m.in. o słowa o ""tęczowej zarazie"". Podobny projekt stanowiska przygotowali radni PiS z Lublina. Pojawi się na sesji Rady Miasta w przyszłym tygodniu. - W Polsce trzeba skończyć z mową nienawiści. Liczę na to, że miejscy radni w Lublinie nie postąpią w ten sposób - dodaje Pawłowska. W poniedziałek Rada Miasta Zamość przyjęła stanowisko ws. ataków na abp. Marka Jędraszewskiego. Po długiej dyskusji i nieudanej próbie zdjęcia projektu z porządku obrad radni podjęli decyzję. Za przyjęciem stanowiska zagłosowało dziewięciu radnych, sześciu było przeciw, jeden wstrzymał się od głosu, a trzech nie głosowało. ""Rada Miasta Zamość jednoznacznie opowiada się za nauczaniem ks. abp Marka Jędraszewskiego. Jego stanowisko przyjmujemy za głos Kościoła i ludzi dobrej woli w obronie podstawowych zasad moralnych, bez których nie jest możliwe normalne życie jednostkowe i wspólnotowe. Zwycięstwo należy do Kościoła i odważnych pasterzy, takich jak ks. abp Jędraszewski."" - czytamy w przyjętym stanowisku. Na początku sierpnia duchowny wygłaszał kazanie podczas obchodów 75. rocznicy wybuchu Powstania Warszawskiego. Abp. Marek Jędraszewski mówił wówczas o ""tęczowej zarazie"". W ten sposób odniósł się do środowiska LGBT oraz organizowanych w całej Polsce parad równości. Podczas wyborów Mr. Gay Poland w Poznaniu jeden z uczestników zainscenizował poderżnięcie gardła lalce ze zdjęciem abp. Jędraszewskiego. Wydarzenie to zostało skrytykowane m.in. przez środowiska LGBT. Sprawę bada poznańska prokuratura. Jak informuje biuro prasowe Lubelskiego Urzędu Wojewódzkiego, Przemysław Czarnek nie będzie tego komentował. Pismo złożone przez Monikę Pawłowską zostanie rozpatrzone w normalnym trybie, jak podobne tego typu sprawy.",Monika Pawłowska przed LUW,
https://wiadomosci.onet.pl/kraj/ruchy-katolickie-kontra-lgbt-co-na-to-rzad-pis/2y858yg,"Ruchy katolickie szykują się do walki z LGBT. Rząd nie mówi ""nie""","Organizacje katolickie mają pomysły na walkę z kampanią mniejszości seksualnych – pisze dzisiejsza ""Rzeczpospolita"". Jednym z pomysłów jest zakaz wdrażania w Polsce ""nowinek społecznych i politycznych"" wcześniej niż po 200 latach obserwacji ich skutków na Zachodzie.","Petycję w tej sprawie, zakładającej też zakaz osiedlania się mniejszości narodowych, których ""dynamika demograficzna pozwoliłaby osiągnąć w ciągu 200 lat więcej niż 5 proc. udziału w społeczeństwie"" będzie rozpatrywana przez sejmową Komisję ds. Petycji - podaje ""Rzeczpospolita"". Tyle samo lat miałoby upłynąć przed wprowadzeniem ""wszelkich nowinek społecznych i politycznych"". Wcześniej do Sejmu wpłynęły inne propozycje środowisk katolickich w sprawie LGBT. Pierwszy z projektów, autorstwa uczestników V Kongresu Rodzin w Krzeszowie na Dolnym Śląsku zakłada usunięcie przepisów, które ""naruszają konstytucyjną definicję małżeństwa jako związku mężczyzny i kobiety"", ""zmniejszają ochronę dzieci przed demoralizacją"" i służą ""nadawaniu uprawnień środowiskom LGBT"". Chodzi m.in. o wypowiedzenie konwencji antyprzemocowej, ratyfikowanej w 2015 r. przez Polskę. Drugi postulat to zmiana w ustawie o prawie prywatnym międzynarodowym przez dodanie przepisu mówiącego, że ""małżeństwem w rozumieniu niniejszej ustawy jest tylko związek kobiety i mężczyzn"". Petycję rozpatrzyła już Kancelaria Prezydenta. Zdecydowała ona o przekazaniu jej do resortów Rodziny i Spraw Zagranicznych. W Senacie skierowano ją do Komisji Praw Człowieka, Praworządności i Petycji. Jak czytamy w ""Rzeczpospolitej"", to nie wszystko. Po tym, gdy temat mniejszości seksualnych stał się głośny, nastąpił bowiem prawdziwy wysyp podobnych pomysłów. Sejmowa Komisja do Spraw Petycji pod koniec lipca rozpatrywała m.in. petycję w sprawie ""objęcia prawną ochroną płci genetycznej człowieka oraz jego prawa do niezakłóconego rozwoju osobowego, zgodnie z naturalną dynamiką rozwoju osobowości"". Petycja wyglądała, jakby była odpowiedzią na słynne zwolnienie pracownika sklepu sieci Ikea, jednak napłynęła do Sejmu, zanim ta sprawa wyszła na jaw. Źródło: ""Rzeczpospolita"".",,
https://wiadomosci.onet.pl/kraj/abp-marek-jedraszewski-ofiara-powstania-zobowiazuje-do-przeciwstawienia-sie-zarazie/vggg5dr,Marek Jędraszewski: ofiara Powstania zobowiązuje do przeciwstawienia się zarazie,"- W kościele Mariackim, mówiąc o Powstaniu Warszawskim, chciałem uświadomić wiernym, że ofiara kilkuset tysięcy poległych, ofiara zniszczonego miasta, zobowiązuje nas, współczesnych Polaków, spadkobierców ich poświęcenia i heroizmu, aby przeciwstawić się zarazie, która chce dzisiaj zawładnąć naszymi sercami i umysłami - tłumaczył w wywiadzie dla tygodnika ""Sieci"" metropolita krakowski, arcybiskup Marek Jędraszewski.","Jędraszewski w rozmowie z tygodnikiem obszernie odniósł się do swojej głośnej i kontrowersyjnej wypowiedzi z 1 sierpnia. W kazaniu w Krakowie oświadczył wtedy, że ""czerwona zaraza już nie chodzi po naszej ziemi, ale pojawiła się nowa, neomarksistowska - nie czerwona, ale tęczowa"". - Sytuację zagrożenia współczesnymi ideologicznymi kłamstwami widziałem już stosunkowo dawno, to rozeznanie dojrzewało we mnie od dobrych kilku lat - powiedział Jędraszewski ""Sieciom"". - Samo sformułowanie o ""tęczowej zarazie"" powstało podczas homilii w kościele Mariackim, jako parafraza słów wiersza poety powstańca. Paradoksalnie okazało się, że słowo ""zaraza"" niezwykle trafnie określa problem kulturowy, z którym przychodzi nam się dzisiaj zmagać - ocenił. - To biologia, a zatem nauka par excellence, stwierdza, że człowiek to albo kobieta, albo mężczyzna i tylko ze związku kobiety i mężczyzny może się zrodzić potomstwo. To jest tak oczywiste, że jeszcze kilka lat temu wydawało się, że nie sposób tego podważyć. Szaleństwo człowieka pozbawionego Boga i odrzucającego rozum okazuje się jednak nie mieć granic - zaznaczył arcybiskup. Rozmówca ""Sieci"" skomentował również sytuację z Poznania, gdy podczas wyborów Mr Gay Poland jeden z uczestników symulował zabójstwo arcybiskupa, używając lalki z jego podobizną. - To zdarzenie jest potwierdzeniem słów, które 1 sierpnia wypowiedziałem w kościele Mariackim w Krakowie - powiedział. Jędraszewski wyraził również wdzięczność wobec prezesa PiS Jarosława Kaczyńskiego, który wsparł go w publicznym wystąpieniu. - Jestem wdzięczny za te słowa nie tylko dlatego, że chodzi tu o moją osobę, lecz przede wszystkim dlatego, że prezes dostrzegł w tym, co powiedziałem, wielkie i nieustanne zmagania Kościoła katolickiego w Polsce o obiektywne dobro instytucji małżeństwa i rodziny. Tutaj widzę płaszczyznę dobrej współpracy między Kościołem a państwem - mówi w wywiadzie duchowny. Metropolita krakowski pytany o zarzuty o zbyt bliskie związki Kościoła z rządem, zwrócił uwagę na ""autonomię rządzących w podejściu do aborcji"". - Z drugiej strony, jakże nie witać z radością zaangażowania obecnych władz, mającego na celu budowanie solidaryzmu społecznego i stwarzania równych szans rozwoju dla wszystkich obywateli mieszkających w różnych, niekiedy dotąd zaniedbanych gospodarczo regionach Polski? - pytał. - Myślę, że jest szansa na przebudzenie się całego społeczeństwa katolickiego: duchownych i wiernych świeckich. Szczególnie świeccy biorą dziś na siebie ciężar tej walki - powiedział Jędraszewski. - Pięknym przykładem może być choćby 15-letni chłopak, Jakub Baryła, który w Płocku stanął z krzyżem naprzeciw tzw. Marszu Równości. Stawką jest normalność, której niektórzy chcą nas dzisiaj pozbawić - dodał. Źródła: ""Sieci""",Abp Marek Jędraszewski,
https://wiadomosci.onet.pl/swiat/gazeta-polska-organizuje-koncert-w-carnegie-hall-nie-wszyscy-chca-wystapic/zb5xpe3,"Kluby ""Gazety Polskiej"" organizują koncert w sławnej Carnegie Hall w Nowym Jorku. Nie wszyscy chcą w nim jednak wystąpić","Amerykańska telewizja NBC informuje o znanym pianiście, który odmówił wzięcia udziału w koncercie, gdy dowiedział się, kto jest jego organizatorem.","Koncert ""Od Chopina do Gershwina"" ma się odbyć w sławnej sali koncertowej Carnegie Hall na Manhattanie 24 października. Jego organizatorem jest ""Gazeta Polska"" Community of America, czyli federacja klubów ""Gazety Polskiej"" w USA. Bilety nie są na razie w sprzedaży, nie wiadomo również, kto ma w nim zagrać. Telewizja NBC poinformowała jednak, że wzięcia udziału w koncercie odmówił Paul Bisaccia. Pianista początkowo przyjął zaproszenie, jednak gdy przeglądając internet zorientował się, że ""Gazeta Polska"" była wydawcą naklejki ""Strefa wolna od LGBT"", zrezygnował z występu. — Zagrać na tej scenie to wielki honor — mówi pianista telewizji NBC. — To bardzo smutne, gdy człowiek dowiaduje się, że sponsor takiego wydarzenia oczerniłby ten honor.",Francuski pianista Pierre-Laurent Aimard podczas koncertu w Carnegie Hall w 2014 r.,
https://wiadomosci.onet.pl/kraj/gorzow-wlkp-masz-rownosci-juz-jutro-znamy-trase/2vzej8n,Marsz Równości w Gorzowie Wielkopolski już jutro. Znamy trasę,"W sobotę ulicami Gorzowa Wielkopolskiego po raz pierwszy w historii miasta przejdzie tęczowa parada. Władze miasta nie wyraziły na nią zgody, ale decyzję prezydenta Jacka Wójcickiego uchylił w środę sąd. Ostatecznie wiec wydarzenie odbędzie się zgodnie z planem. Organizatorzy ustalili trasę Marszu z policją i dzisiaj ogłosili wszystkie szczegóły. Wiadomo już, że parada rozpocznie się i zakończy w Parku 750-lecia.","Gorzowski Marsz Równości stał pod znakiem zapytania przez decyzję prezydenta miasta, który uznał, że tęczowa parada nie może przejść ulicami Gorzowa 24 sierpnia. Powód? Dosłownie minutę przed zgłoszeniem Marszu, do magistratu wpłynął wniosek od gorzowskiego działacza pro-life, który tego samego dnia organizuje wydarzenie pod hasłem ""Informacje o współczesnych zagrożeniach"". Wydarzenie jest mobilne, w jego ramach po mieście, na trasie tęczowej parady, mają kursować cztery busy z homofobicznymi treściami. Władze miasta uznały, tłumacząc się względami bezpieczeństwa, że w najbliższą sobotę może odbyć się tylko jedno wydarzenie. Ale decyzję Jacka Wójcickiego uchylił w środę sąd. ""W ocenie sądu, prezydent miasta Gorzowa Wielkopolskiego nie dokonał szczegółowej analizy ryzyka zagrożenia, nie wykazał np. że brak jest możliwości wzmocnienia służb mundurowych w celu zabezpieczenia przedmiotowych zgromadzeń. Nie wykazał w jakimkolwiek stopniu w uzasadnieniach zaskarżonych decyzji na występowanie zagrożenia dla życia lub zdrowia ludzi albo mienia w znacznych rozmiarach"" - napisano w uzasadnieniu. Jak mówiła w rozmowie z Onetem Monika Drubkowska, jedna z organizatorek Marszu, tęczowa parada odbędzie się zgodnie z planem, a jej trasę organizatorzy ustalą z policją. Dzisiaj oficjalnie ogłoszono, jakimi ulicami przejdzie Marsz. Uczestnicy wyruszą z Parku 750-lecia i tam też zakończy się Marsz. Poniżej zamieszczamy udostępnioną przez organizatorów mapkę.  Wydarzenie odbędzie się pod patronatem marszałek woj. lubuskiego Elżbiety Anny Polak. Start o godzinie 14.",To będzie pierwszy Marsz Równości w Gorzowie,
https://wiadomosci.onet.pl/kraj/gorzow-wlkp-sad-uchylil-decyzje-prezydenta-ws-marszu-rownosci/y2hdcjj,Będzie Marsz Równości w Gorzowie. Sąd uchylił decyzję prezydenta,"Tęczowa parada przejdzie ulicami Gorzowa Wielkopolskiego 24 sierpnia, pomimo zakazu władz miasta. Dzisiaj gorzowski sąd uchylił decyzję Jacka Wójcickiego, który przez względy bezpieczeństwa, nie chciał zgodzić się na Marsz w tym terminie. Powód? Tego samego dnia gorzowski działacz pro-life zgłosił swoje wydarzenie, zaledwie minutę przed organizatorami Marszu.","O tym, że sprawa gorzowskiego Marszu Równości trafiła do sądu, pisaliśmy dzisiaj w Onecie. Wydarzenie stało pod znakiem zapytania przez decyzję prezydenta Gorzowa Wielkopolskiego, który nie zgodził się na tęczową paradę w tym terminie. Powód? Dosłownie minutę przed zgłoszeniem Marszu, do magistratu wpłynął wniosek od gorzowskiego działacza pro-life, który tego samego dnia organizuje wydarzenie pod hasłem ""Informacje o współczesnych zagrożeniach"".  Wydarzenie jest mobilne, w jego ramach po mieście, na trasie tęczowej parady, mają kursować cztery busy z homofobicznymi treściami. - Będą one oznakowane w sposób obrażający osoby LGBT. Umieszczone na pojazdach treści będą wskazywać, że jesteśmy gwałcicielami, pedofilami. Osoba, która zgłosiła to wydarzenie, to znany gorzowski działacz pro-life. Zablokował on wszystkie możliwe ulice, których nie możemy przeciąć naszym marszem - mówiła Onetowi Monika Drubkowska, jedna z organizatorek Marszu. Organizatorzy byli gotowi przesunąć Marsz Równości na 25 sierpnia, ale złożyli do sądu odwołanie od decyzji prezydenta miasta. Otrzymali także wsparcie od Rzecznika Praw Obywatelskich, Helsińskiej Fundacji Praw Człowieka i Kampanii Przeciw Homofobii. W środę Sąd Okręgowy w Gorzowie Wielkopolskim zdecydował, że marsz odbędzie się zgodnie z planem. ""W ocenie sądu, prezydent miasta Gorzowa Wielkopolskiego nie dokonał szczegółowej analizy ryzyka zagrożenia, nie wykazał np. że brak jest możliwości wzmocnienia służb mundurowych w celu zabezpieczenia przedmiotowych zgromadzeń. Nie wykazał w jakimkolwiek stopniu w uzasadnieniach zaskarżonych decyzji na występowanie zagrożenia dla życia lub zdrowia ludzi albo mienia w znacznych rozmiarach"" - czytamy w uzasadnieniu. - Argumentów za tym, że Marsz powinien się odbyć, było wiele. Bardzo cieszymy się z tej decyzji - komentuje dla Onetu Drubkowska. Teraz organizatorzy muszą ustalić trasę Marszu, którą będą uzgadniać z policją. - Powinniśmy ją ogłosić jeszcze dzisiaj - zaznacza rozmówczyni Onetu.",Tęczowa parada przejdzie ulicami Gorzowa 24 sierpnia,
https://wiadomosci.onet.pl/kraj/gorzow-wlkp-interwencja-rpo-ws-marszu-rownosci/5zsf4v9,Sprawa gorzowskiego Marszu Równości w sądzie. Interweniuje RPO,"Najprawdopodobniej dzisiaj gorzowski sąd rozpatrzy odwołanie organizatorów Marszu Równości w Gorzowie Wielkopolskim, na który nie zgodził się prezydent Jacek Wójcicki. Jak tłumaczy magistrat, tego dnia zgłoszono już inne wydarzenie mobilne, którego trasa pokrywa się z tęczową paradą. Decyzję może jednak zmienić sąd. Gorzowskich aktywistów LGBT wspiera m.in. Rzecznik Praw Obywatelskich.","Marsz Równości w Gorzowie Wielkopolskim planowano na 24 sierpnia. Na ten termin nie zgodziły się jednak władze miasta. Powód? Dosłownie minutę przed zgłoszeniem tęczowej parady, do magistratu wpłynął wniosek od gorzowskiego działacza pro-life, który tego samego dnia organizuje wydarzenie pod hasłem ""Informacje o współczesnych zagrożeniach"". Jest ono mobilne, w jego ramach po mieście, na trasie tęczowej parady, mają kursować cztery busy z homofobicznymi treściami.  - Będą one oznakowane w sposób obrażający osoby LGBT. Umieszczone na pojazdach treści będą wskazywać, że jesteśmy gwałcicielami, pedofilami. Osoba, która zgłosiła to wydarzenie, to znany gorzowski działacz pro-life. Zablokował on wszystkie możliwe ulice, których nie możemy przeciąć naszym marszem. Próbowaliśmy się z nim dogadać, ale w żaden sposób nie ustąpił - mówi Onetowi Monika Drubkowska, jedna z organizatorek Marszu. Władze miasta uznały, że w takim wypadku Marsz Równości nie może odbyć się 24 sierpnia. Magistrat tłumaczy to względami bezpieczeństwa.  Organizatorzy tęczowej parady swoje wydarzenie zgłosili więc na 25 sierpnia. Ale nie zamierzają tak łatwo oddawać pierwotnego terminu - złożyli odwołanie od decyzji prezydenta. - Nie znamy godziny rozprawy, wczoraj o godzinie 11 złożyliśmy w sądzie wymaganą dokumentację - informuje Drubkowska. Aktywistów LGBT wspierają liczne organizacje, m.in. Kampania Przeciw Homofobii i Helsińska Fundacja Praw Człowieka. W sprawie gorzowskiego Marszu Równości interweniował także Rzecznik Praw Obywatelskich, który 20 sierpnia wniósł do Sądu Okręgowego w Gorzowie Wielkopolskim o uchylenie zakazu wydanego przez prezydenta Jacka Wójcickiego. ""Organizatorzy tęczowej parady swoje wydarzenie zgłosili więc na 25 sierpnia. Ale nie zamierzają tak łatwo oddawać pierwotnego terminu. Wczoraj złożyli odwołanie od decyzji prezydenta"" - czytamy w komunikacie wydanym przez biuro RPO.",Marsz Równości w Gorzowie pod znakiem zapytania,
https://wiadomosci.onet.pl/kraj/wroclaw-mpk-zawiadamia-policje-ws-wypowiedzi-pracownika-dot-lgbt/k5stfzh,Wrocław: MPK złożyło zawiadomienie na policji na swojego pracownika za mowę nienawiści w sieci,"Wrocławskie MPK upomniało swojego pracownika, który w sieci pod jednym z tekstów dotyczących marszu poparcia dla środowiska LGBT we Wrocławiu, napisał: ""Frajerstwo pedalskie wypiera..lać do AZIS"". Sprawa została też zgłoszona na policję. Prezes MPK zapewnia, że w podobny sposób będzie reagował także na inne przypadki szerzenia mowy nienawiści przez swoich pracowników.","""Frajerstwo pedalskie wypiera..lać do AZIS"" [pisownia oryginalna] oraz ""Przestańcie mnie wqur*** cioty...są granice, po nich kula w ł...b"". To komentarze pod jednym z tekstów dotyczących marszu poparcia dla środowiska LGBT we Wrocławiu, których autorem jest pracownik zaplecza technicznego MPK Wrocław. O skandalicznych wpisach jednego z pracowników prezesa spółki zawiadomił społecznik Robert Wagner. – Gdy się o tym dowiedzieliśmy, skierowaliśmy sprawę na policję. Nasz pracownik został także pouczony – mówi Onetowi Krzysztof Balawejder, prezes MPK we Wrocławiu. – Wozimy na co dzień mieszkańców Wrocławia różnej narodowości i orientacji seksualnej, i w stosunku do każdego chcemy wykonywać usługę na najwyższym poziomie. Chcemy, żeby każdy pasażer czuł się u nas bezpiecznie. Mam poczucie, że tego typu wypowiedzi mogłyby to poczucie bezpieczeństwa u niektórych grup pasażerów niestety zakłócać – dodaje. Z relacji prezesa wrocławskiego MPK wynika, że po rozmowie pracownik, który dopuścił się skandalicznych wpisów, wyraził skruchę i przeprosił za swoje zachowanie.",Tramwaj we Wrocławiu,
https://wiadomosci.onet.pl/tylko-w-onecie/newsletter-onetu-piotr-kozanecki-najgorsza-rzecz-jaka-nam-zrobilo-pis/q2r2rm0,"Newsletter Onetu. Piotr Kozanecki: najgorsza rzecz, jaką nam zrobiło PiS","Pozwolili nam wszystkim być gorszymi ludźmi. Pozwolili nam na to, by złe emocje wzięły górę. Pozwolili nam nienawidzić. Więcej: sami tę nienawiść nakręcają i na tym nakręcaniu korzystają. To jest najgorsza rzecz, jaką nam zrobili. Bo ta nienawiść się w nas odłożyła. Jest jak wulkaniczna lawa. Raz rozlana, już się nie cofnie. Może trochę ostygnąć, ale zostanie. W wielu z nas na zawsze.","My nienawidzimy. Ty też zapewne kogoś nienawidzisz. Ciapatych. Pedałów. Żydów. Niemców. Ukraińców. Bogatych. Kasty. Układu. Wykrzycz to. Nie musisz się bać, nie musisz się krępować. Nazywaj rzeczy po imieniu. Nie wstydź się swojej nienawiści. Masz do niej pełne prawo.   Kiedy Zbigniew Ziobro mówił, że były wiceprzewodniczący KNF Wojciech Kwaśniak został makabrycznie pobity przez działających prawdopodobnie na zlecenie członka władz SKOK Wołomin bandytów, ponieważ: Być może był zaatakowany właśnie dlatego, że Komisja Nadzoru Finansowego przez długi czas rozzuchwalała przestępców, pozwalając im w sposób bezkarny wyprowadzać miliardy złotych kosztem 85 tysięcy ludzi, którzy złożyli tam swoje oszczędności, często oszczędności życia, to mówił do nas: Możecie nie tylko nienawidzić. Możecie bić ludzi, jeśli uważacie ich za winnych swoich porażek.  Kiedy Jarosław Kaczyński mówił o uchodźcach, że ""są już przecież objawy pojawienia się chorób bardzo niebezpiecznych i dawno niewidzianych w Europie: cholera na wyspach greckich, dezynteria w Wiedniu, różnego rodzaju pasożyty, pierwotniaki, które (...) nie są groźne w organizmach tych ludzi, mogą tutaj być groźne"", to nie troszczył się o nasze zdrowie, tylko przekazywał, że możemy się tych uchodźców bać, bo roznoszą choroby, możemy ich tu nie chcieć, zamknąć przed nimi bramy i bronić się.   Kiedy Mariusz Błaszczak i Jarosław Kaczyński chwalili arcybiskupa Jędraszewskiego za określenie ""tęczowa zaraza"", to dziękowali mu za podżeganie do nienawiści. Dziękowali mu za pełne legitymizowanie autorytetem Kościoła nienawiści wobec społeczności LGBT. Co się robi z zarazą? Przecież zarazę się wytępia... Kiedy wiceminister sprawiedliwości koordynuje akcję mającą oczernić w najbardziej podły sposób sędziów, którzy sprzeciwiają się ""dobrej zmianie"", to wykonuje w seansie nienawiści kolejny krok. To już nie są ""tylko"" słowa, to jest przejście do czynów. To jest zorganizowanie i opłacenie przez członka rządu rozesłania anonimowych paszkwili przeciwko ważnemu sędziemu. Zatrudniony w ministerstwie inny sędzia określa to jasno: ""trzeba mu ostro doj***"".   Zaufany człowiek wiceministra sprawiedliwości Łukasza Piebiaka, który po tekście Onetu podał się do dymisji, dostarczał internetowej hejterce Emilii haki na Krystiana Markiewicza, szefa stowarzyszenia Iustitia. To sędzia Jakub Iwaniec z Ministerstwa Sprawiedliwości. W korespondencji podawał dokładne informacje o dziecku Markiewicza, a także wysyłał telefony jego rzekomej kochanki i jej męża. Pod koniec września ma być gotowa opinia biegłych ws. zabójcy prezydenta Adamowicza, która zadecyduje, czy mężczyzna trafi do więzienia, czy do zamkniętego zakładu psychiatrycznego. Z matką Stefana W. regularnie spotyka się wiceprezydent Piotr Kowalczuk, który już kilka miesięcy temu obiecał jej wsparcie ze strony miasta. W rozmowie z Onetem urzędnik podkreśla, że cała historia pokazuje nie tylko wielką tragedię, ale dowodzi, że system nie działa tak, jak należy.   - Około 2 w nocy ze znajomymi zauważyliśmy dziwnie zachowującą się łódź motorową. Krążyła w kółko jakby na zablokowanym sterze i z zablokowaną manetką gazu. Bardzo szybko wezwaliśmy policję, ale aż do godz. 4:30 nie zjawił się tam żaden patrol - relacjonuje w rozmowie z Onetem mężczyzna, który w Giżycku brał udział w corocznych 24-godzinnych regatach. Widział motorówkę, którą miał płynąć Piotr Woźniak-Starak. Poszukiwania 39-latka trwają od niedzieli.  - Zastanówcie się chwilę nad tym, jak nieprawdopodobnie absurdalne to jest i jak dramatycznie nieobliczalny jest prezydent USA - skomentował na Twitterze redaktor naczelny Onetu Bartosz Węglarczyk. USA: Trump odwołał spotkanie z premier Danii, bo ta nie chce sprzedać Grenlandii",,
https://wiadomosci.onet.pl/kraj/gorzow-wielkopolski-prezydent-miasta-nie-dal-zgody-na-marsz-rownosci-organizatorzy/rfzlk7b,Gorzów Wielkopolski: Prezydent miasta nie dał zgody na Marsz Równości. Organizatorzy spóźnili się o minutę,"Na 24 sierpnia planowano organizację pierwszego w historii Gorzowa Wielkopolskiego Marszu Równości. Wniosek o zgodę na organizację wydarzenia został wyprzedzony o minutę przez inny wniosek - złożony przez działacza pro-life - informuje ""Gazeta Wyborcza"".","Marsz Równości w Gorzowie Wielkopolskim miał przejść 24 sierpnia pod hasłem ""Warto być równym nad Wartą"". Prezydent miasta Jacek Wójcicki nie zgodził się na jego organizację, bowiem zgodę wydał na pikietę autobusową o nazwie ""Informacja o współczesnych zagrożeniach"". Wniosek o zgodę na organizację tego wydarzenia wpłynął minutę wcześniej. To nie jedyny wniosek o organizację manifestacji, który wpłynął do urzędu. Pojawiło się ich bowiem aż 25. Pierwsze było jednak wydarzenia zgłoszone przez działacza pro-life. Dlatego też pozostałe wnioski zostały odrzucone. - To zgromadzenie zostało zgłoszone jako pierwsze. W związku z tym pozostałe zgromadzenia muszą dostosować swoje plany organizacyjne do niego. W tym przypadku względy bezpieczeństwa nie są również aż tak rygorystyczne, bo ma ono charakter mobilny - wyjaśnia rzecznik miasta Wiesław Ciepiela w rozmowie z ""Gazetą Lubuską"". Organizatorzy Marszu Równości zamierzają odwołać się od decyzji do sądu.",,
https://wiadomosci.onet.pl/kraj/pomorze-pis-rozpoczyna-kampanie-bylo-o-500-lgbt-i-mniejszych-miejscowosciach/b22fnh7,"PiS rozpoczął kampanię na Pomorzu. Sellin: będziemy gryźć ziemię, by wynik wyborczy był jak najlepszy","""Dobry czas dla Polski"" - to przewodnie hasło, pod którym PiS chce walczyć o jak najlepszy wynik w najbliższych wyborach. Na dzisiejszej konferencji w Gdańsku partia Jarosława Kaczyńskiego ogłosiła oficjalny start kampanii. Jej leitmotivem (również i na poziomie lokalnym) może być kwestia LGBT. - Nikogo nie chcemy straszyć - zapewniał nas poseł Marcin Horała i przekonywał, że PiS jest silniejszy niż kilka lat temu.","Na dzisiejszej konferencji w Gdańsku poseł PiS Marcin Horała przedstawił pomorskich kandydatów partii Jarosława Kaczyńskiego w wyborach do Sejmu i Senatu. Już kilka dni temu pisaliśmy o niektórych nazwiskach z tej listy.  Dzisiaj w Gdańsku obok Horały pojawili się m.in. Jarosław Sellin, Kacper Płażyński, Tadeusz Cymański, czy Kazimierz Smoliński. Poseł Horała (""jedynka"" PiS w okręgu gdyńsko-słupskim) mówił: ""Mamy już pełne listy kandydatów. Opozycja nadal zajmuje się sama sobą i zajmuje się kłótniami. Prawo i Sprawiedliwość zajmuje się rozmową z Polakami o tym, co jest dla nich, dla wyborców najważniejsze"". W podobne tony uderzał minister Jarosław Sellin (""jedynka"" PiS w okręgu gdańskim): ""Liczymy, że nasz wynik na Pomorzu będzie lepszy niż cztery, czy osiem lat temu. Będziemy o to zabiegać ciężką pracą i spotkaniami z ludźmi. Będziemy gryźć ziemię, by na Pomorzu wynik dla Zjednoczonej Prawicy i PiS był jak najlepszy"". Politycy PiS przekonywali, że ostatnie lata były dobre dla Polski. Pojawiły się nawiązania m.in. do programu 500+. Sellin podkreślał: ""Przede wszystkim wspieramy rodziny"". Horała zapewniał z kolei, że politycy PiS nie wykluczają w Polsce nikogo. Jednocześnie jednak, przedstawiciele rządzącej partii nie ukrywali na konferencji, że nie godzą się na działania przedstawicieli środowisk LGBT. Postrzegają je jako ""wchodzenie z butami do polskich rodzin"". Poseł Smoliński (""szóstka"" PiS w okręgu gdańskim) w rozmowie z nami podkreślał, że samorządy nie powinny promować działań LGBT, i że w tej kwestii oczekuje jasnych deklaracji ze strony lokalnych polityków. Zgadzał się z nim Arwid Żebrowski (""trójka"" na liście PiS w okręgu gdańskim). Zgadzał się i Horała, który argumentował, że to PiS, w przeciwieństwie do lewicowej opozycji, stanowi tamę dla działań LGBT. Słuchając takich wystąpień, można było odnieść wrażenie, że tego typu narracja może być leitmotivem w kampanii wyborczej PiS, i to nie tylko na szczeblu ogólnopolskim, a właśnie przede wszystkim lokalnym.  Horała nie zgadza się z tezą, że właśnie na strachu przed LGBT, PiS chce w pewnym stopniu budować tegoroczną kampanię wyborczą. - To nie Prawo i Sprawiedliwość straszy środowiskiem LGBT. To nie my organizujemy marsze równości w każdym mieście. To nie my organizujemy kolejne profanacje symboli religijnych. To nie PiS wprowadza kartę LGBT do szkół - mówił Onetowi Horała. - To druga strona chce z butami wchodzić do szkół, promować swoją ideologię. Każdy ma prawo wychowywać dzieci tak, jak chce, zgodnie z własnymi wartościami. I nikt im nie powinien tego zakazywać. Nikomu pod kołdrę nie chcemy zaglądać, niech każdy żyje, jak chce, w swoim domu - dopowiadał. Politycy PiS przyznawali, że na Pomorzu ich partia nie ma łatwego zadania. W rozmowach z nami podkreślali, że ich zdaniem dobrym wynikiem będzie uzyskanie takiej samej liczby mandatów co Platforma Obywatelska. W kampanii PiS chce podkreślać, że w swojej polityce partia wspiera i będzie wspierać mniejsze miejscowości na Pomorzu, a także że nie zrezygnuje z dotychczasowej polityki socjalnej.  Horała uważa, że wynik PiS na Pomorzu będzie lepszy, niż w ostatnich latach. Zwraca uwagę, że PiS startuje ""z pozycji wiarygodnej partii rządzącej z określonym dorobkiem"". - Mamy też bardzo mocne listy, mamy kandydatów z każdego powiatu. Mamy pozycję programowe skierowaną do subregionów naszego województwa. Dość wspomnieć nasze propozycje co do rozbudowy portu, rozwoju kolei, stoczni, wielkie projekty morskie energetyki wiatrowej. Horała nie zgadza się z często pojawiającym się zarzutem, że PiS centralizuje państwo i swoją polityką sprawia, że samorządy mają mniej pieniędzy w budżetach, mniej kompetencji, a paradoksalnie więcej zadań. - Nie idziemy w kierunku centralizacji, a w kierunku racjonalizacji i pomocniczości. Zasada pomocniczości mówi, że pewne decyzje prowadzone są na tym szczeblu, na którym najlepiej można je prowadzić, a nie oznacza, że zawsze z automatu wszelkie pieniądze i kompetencje mają być na tym szczeblu prawie najniższym - odpowiadał nam Horała. Billboard z hasłem ""Dobry czas dla Polski"" ma odwiedzać po kolei kolejne miasta i miejscowości na Pomorzu, a politycy PiS obiecali szereg spotkań z mieszkańcami.",Pomorscy kandydaci PiS do Sejmu i Senatu,
https://wiadomosci.onet.pl/kraj/sukces-funduszu-prezesa-zebrano-blisko-90-tys-zl-na-marsze-rownosci/9948h1g,Sukces Funduszu Prezesa. Zebrano blisko 90 tys. zł na marsze równości,"Kampania Przeciw Homofobii w ciągu kilku dni zebrała blisko 90 tys. złotych dzięki zbiórce pod hasłem Fundusz Prezesa. Uruchomiono ją w reakcji na słowa prezesa PiS Jarosława Kaczyńskiego, który przyznał, że gdyby mógł, zakazałby organizowania marszów równości. Zebrane pieniądze pozwolą właśnie na sfinansowanie kolejnych tęczowych parad, które odbywają się w różnych częściach Polski, także w mniejszych miejscowościach.","Zbiórka prowadzona jest od 13 sierpnia, m.in. za pośrednictwem Facebooka. ""Zainspirowani słowami prezesa Kaczyńskiego uruchamiamy Fundusz Prezesa. Środki zebrane na Fundusz w całości przekażemy na organizacje marszów równości w całej Polsce. Dołącz do zbiórki - pokaż prezesowi jaką moc mają jego słowa"" - zachęcają działacze Kampanii Przeciw Homofobii. W niecałą dobę udało się zebrać 47 tys. zł - w ciągu kilku dni ta kwota niemal się podwoiła.  Zebrane pieniądze pomogą w zorganizowaniu ponad 20 tęczowych parad w różnych częściach Polski. I nie tylko w dużych miastach, jak Poznań, Wrocław czy Kraków, gdzie marsze mają już wieloletnią historię. Przede wszystkim pomogą stowarzyszeniom, które organizują pierwsze marsze równości w mniejszych miastach, jak Konin, Gniezno, Kalisz czy Nowy Sącz. Nie pierwszy raz nazwisko Kaczyńskiego wykorzystywane jest do nagłaśniania problemów i potrzeb osób LGBT. W lutym prezesa PiS ogłoszono najbardziej wpływową osobą dla tej społeczności w 2018 r. Znalazł się na szczycie rankingu przygotowanego przez portal pridenews.pl. W uzasadnieniu wskazano, że to właśnie Kaczyński przyczynia się do dużej frekwencji na tęczowych paradach. Zdaniem autorów rankingu, ""antypatia PiS wobec mniejszości seksualnych przyczynia się do wzrostu społecznej świadomości"". Środowiska LGBT w ten sposób walczą z negatywnymi komentarzami Jarosława Kaczyńskiego, który nie ukrywa swojego stosunku do LGBT. 10 sierpnia wprost powiedział, że gdyby nie przepisy, zakazałby marszów równości w Polsce. O tęczowe parady prezesa spytano podczas pikniku w Zbuczynie. - Gdyby to ode mnie zależało, no to byłoby jasne. Mój brat świętej pamięci, warszawiak, gdy był prezydentem Warszawy, to zakazał. Natomiast, no tu jest sprawa przepisów Unii Europejskiej. No, uchylą nam takie zakazy. Sądy zresztą też uchylą, bo sądy są całkowicie pod wpływem tej ideologii. To trzeba inaczej, spokojnie ograniczyć to - powiedział Kaczyński.",Marsz Równości w Poznaniu,
https://wiadomosci.onet.pl/kraj/wsparcie-dla-abp-marka-jedraszewskiego-abp-gadecki-porownal-go-do-ks-popieluszki/mwd6try,"Wsparcie dla abp. Marka Jędraszewskiego. Abp Gądecki porównał go do ks. Popiełuszki, Kaczyński podziękował za słowa o ""tęczowej zarazie""","- Dziś prorocy także są obrzucani błotem, gdy tylko ośmielą się powiedzieć prawdę zobowiązującą do nawrócenia i przemiany - powiedział abp Stanisław Gądecki podczas niedzielnej mszy w Chojnie, nawiązując do słów abp. Marka Jędraszewskiego o ""tęczowej zarazie"". Również w niedzielę za te słowa dziękował Jędraszewskiemu prezes PiS. Podczas pikniku w Stalowej Woli stwierdził, że LGBT ""to wielki problem dla Polski"".","Homilia metropolity krakowskiego z 1 sierpnia, wygłoszona w kościele Mariackim, wciąż jest źródłem sporów i komentarzy. Dla jednych słowa abp. Marka Jędraszewskiego, który przestrzegał przed ""tęczową zarazą"", są nawoływaniem do nienawiści wobec osób LGBT. Druga strona z kolei uważa, że duchowny przestrzegał jedynie przed ""ideologią"", która zagraża wartościom chrześcijańskim. Po incydencie z podcinaniem gardła lalce ze zdjęciem abp. Jędraszewskiego, do którego doszło w jednym z poznańskich klubów, metropolitę krakowskiego po raz kolejny bronił przewodniczący Konferencji Episkopatu Polski. Stanisław Gądecki od początku bronił abp. Marka Jędraszewskiego, nie przebierając w słowach. ""Fala krytyki, która dotknęła metropolitę krakowskiego, arcybiskupa i profesora, a także reakcje pracodawców wobec osób wyrażających swoją dezaprobatę wobec ideologii LGBT+, świadczą o zakorzenionym w pewnych środowiskach totalitaryzmie światopoglądowym, polegającym na usuwaniu poza sferę obszaru wolności ludzi myślących inaczej"" - napisał w oświadczeniu przewodniczący KEP. Wczoraj poszedł dalej i podczas mszy świętej w Chojnie, porównał Marka Jędraszewskiego do ks. Popiełuszki.  - Dziś prorocy także są obrzucani błotem, gdy tylko ośmielą się powiedzieć prawdę zobowiązującą do nawrócenia i przemiany, tak w życiu osobistym, jak i w życiu publicznym. Trzeba więc ich oczernić, aby stracili autorytet i zamilkli. Tak postąpiono z bł. Jerzym Popiełuszką, którego najpierw usiłowano zniesławić przy pomocy kłamstw i prowokacji, a gdy to się nie powiodło, związano go i wrzucono do Wisły. Coś podobnego dzieje się teraz z arcybiskupem Jędraszewskim - stwierdził abp Gądecki. Przewodniczący KEP zaznaczył, że miłość oznacza wolność od grzechu i zła. - Rozłam nie oznacza nienawiści do grzeszników, gdyż ta jest sprzeczna z Jezusowym przykazaniem miłości. Rozłam oznacza jedynie oddzielenie od grzechu i stanięcie po stronie dobra - powiedział. W niedzielę swoje wsparcie dla abp. Marka Jędraszewskiego wyraził także prezes PiS Jarosław Kaczyński. Podczas pikniku w Stalowej Woli podziękował arcybiskupowi za słowa o ""tęczowej zarazie"".  - Są dzisiaj w naszym kraju tacy, którzy chcą się wedrzeć do naszych rodzin, do naszych szkół, do naszego życia, którzy chcą odebrać nam naszą kulturę, naszą wolność. To trzeba odeprzeć. Jestem bardzo wdzięczny ks. abp. Markowi Jędraszewskiemu za to, że w słowach zdecydowanych ujął ten problem. To wielki problem dla Polski - powiedział Kaczyński. Stwierdził także, że Polska ""musi być wyspą wolności"" i "" nie podlegać temu wszystkiemu, co dzieje się zachód od naszych granic, gdzie wolność jest likwidowana"".",Abp Stanisław Gądecki,
https://wiadomosci.onet.pl/tylko-w-onecie/bartlomiej-sienkiewicz-w-onet-rano-to-przykrywanie-nieudolnosci-rzadow/1873ctp,"Bartłomiej Sienkiewicz w ""Onet Rano."": to przykrywanie nieudolności rządów","Bartłomiej Sienkiewicz był gościem Iwony Kutyny w programie ""Onet Rano."". Polityk Koalicji Obywatelskiej podkreślał, że KO koncentruje się na problemach, takich jak służba zdrowia, podczas gdy PiS unika takich rozmów. - To nic innego, jak przykrywanie nieudolności rządów przez cztery lata - mówił. Chcesz dowiedzieć się więcej? Kliknij tutaj: vod.pl.",,,
https://wiadomosci.onet.pl/kraj/lublin-ksiadz-rzucil-kaplanstwo-i-wyznal-ze-jest-gejem-zostal-ukarany-przez-kurie/pf2b8q3,"Ksiądz wyznał, że jest gejem i zapowiedział porzucenie kapłaństwa. Został ukarany przez kurię",Zgodnie z zapowiedzią arcybiskup lubelski Stanisław Budzik nałożył na duchownego karę suspensy. W zeszłym tygodniu Kachnowicz zapowiedział odejście z kapłaństwa.,"- Abp Stanisław budzik wymierzył ks. Łukaszowi Kachnowiczowi karę suspensy w związku z porzuceniem obowiązków kapłańskich i zgorszeniem wywołanym jego zachowaniem oraz wypowiedziami sprzecznymi z nauczaniem Kościoła. Oznacza to, że ukarany nie może wykonywać czynności kapłańskich ani nosić stroju duchownego – poinformował na Twitterze ks. Adam Jaszcz, rzecznik prasowy Archidiecezji Lubelskiej. Duchowny podkreśla, że suspensa dla ks. Kachnowicza jest wezwaniem go do nawrócenia. Jego zdaniem kapłan wszedł w życiowy labirynt, z którego wyciągnąć może go tylko Bóg. Ks. Jaszcz wierzy, że kiedyś się to stanie. - Ta suspensa jest także wyraźnym sygnałem, że wśród duchownych nie ma miejsca dla księży angażujących się po stronie ideologii, która pod płaszczykiem ""miłości i równości"" podsuwa osobom dotkniętym krzyżem orientacji homoseksualnej lub zranionym grzechem takich czynów, ""Biblię z powyrywanymi kartkami"". Jest to głęboko nieuczciwe – dodaje rzecznik. Do kary wymierzonej przez arcybiskupa odniósł się również na Twitterze Łukasz Kachnowicz. - Raz jeszcze przyznaję się do winy: tak, jestem i będę razem z moimi siostrami i braćmi, osobami LGBT. To nie jest sprzeniewierzenie się Ewangelii. Ale jeśli jest to wina według Kościoła, to jestem winny i nie żałuję – odpowiada Kachnowicz. Mężczyzna zaznacza, że nie jest jedynym księdzem-gejem w Archidiecezji Lubelskiej. Jednak nie może pogodzić się z tym, że za wyjawienie prawdy jest kara. - Rozumiem, że bycie kryptogejem w Kościele jest ok, ale stanięcie w prawdzie zasługuje na karę.",Łukasz Kachnowicz,
https://wiadomosci.onet.pl/tylko-w-onecie/podsumowanie-tygodnia-najwazniejsze-wydarzenia-w-polsce-i-na-swiecie/63n8ds0,Podsumowanie tygodnia. Najważniejsze wydarzenia w Polsce i na świecie,"W Płocku odbył się Marsz Równości — część mieszkańców miasta obserwowała go spokojnie, inni obrzucali maszerujących wyzwiskami. Trwa kampania przed wyborami parlamentarnymi. PiS walczył o wyborców podczas obchodów Święta Wojska Polskiego w Katowicach. SLD, Lewica Razem i Wiosna wystartują w wyborach jako Komitet Wyborczy SLD. Sędziowie z Europy wzywają Sejm, by ujawnił listy poparcia do KRS, co pozwoliłoby pokazać, czy skład rady został wybrany zgodnie z prawem. Rodzina zmarłego Dawida Kosteckiego domaga się kolejnej sekcji zwłok — bliscy mają wątpliwości, czy mężczyzna rzeczywiście popełnił samobójstwo. Trwają protesty polityczne w Hongkongu i w Moskwie. Samobójstwo Jeffreya Epsteina nie kończy śledztwa w jego sprawie — miliarder został oskarżony o wielokrotne wykorzystywanie seksualne nieletnich dziewcząt. Izrael zabronił wjazdu na swoje terytorium amerykańskim kongresmenkom — Ilhan Omar i Rashidzie Tlaib. To efekt ich propalestyńskich poglądów i postulowaniu zmian polityki USA wobec Izraela. Co wydarzyło się w Polsce i na świecie w mijającym tygodniu? Sprawdź.",,,
https://wiadomosci.onet.pl/kraj/lubelski-ksiadz-odchodzi-z-kaplanstwa-nie-przejdzie-mi-bycie-gejem/eesc2m2,"Lubelski ksiądz odchodzi z kapłaństwa. ""Nie przejdzie mi bycie gejem""","Ks. Łukasz Kachnowicz deklaruje, że już więcej nie włoży sutanny. Duchowny ogłosił na Facebooku, że odchodzi z kapłaństwa, ponieważ jest gejem. Jego zdaniem Kościół w Polsce jest homofobiczny. - Ubolewam, że jesteście dzisiaj tak zaślepieni walką z ""ideologią"", że nie dostrzegacie ludzi - podkreśla Kachnowicz.","W czerwcu 2019 roku ks. Łukasz Kachnowicz poinformował, że przez rok nie będzie wykonywał czynności kapłańskich. Ogłosił, że po dziewięciu latach kapłaństwa udaje się na urlop. Kilka dni temu rzecznik Archidiecezji Lubelskiej oświadczył, że abp Stanisław Budzik podjął kroki prawne wobec ks. Kachnowicza. Było to upomnienie kanoniczne, wzywające do pokuty i wyznaczające czas na powrót do diecezji. - Następnym krokiem będzie nałożenie kary suspensy - zapowiedział ks. Adam Jaszcz. W reakcji na słowa rzecznika w poniedziałek duchowny opublikował na Facebooku post, w którym oznajmił, że ostatecznie porzuca kapłaństwo. Następnie w środę zamieścił bardzo długi wpis, w którym wyjaśnił przyczyny swojej decyzji. - Otóż mój biskup doskonale wie, że odchodząc, wyraziłem jasno, że początkowo myślałem o rocznym urlopie, ale ostatecznie zdecydowałem się odejść w ogóle. Napisałem mojemu biskupowi, że jestem gejem i nie widzę miejsca dla siebie w Kościele jako ksiądz. Urlop roczny nie ma sensu, bo za rok nie przejdzie mi bycie gejem - napisał Łukasz Kachnowicz. Zdaniem Kachnowicza polski Kościół w praktyce jest homofobiczny. Przypomina, że w ostatnim czasie zaczęła w nim narastać narracja, w której słowo gej, LGBT, homoseksualizm łączone są z zagrożeniem, ze złem i ze strachem. Napisał też, że w kościele są ludzie LGBT, którzy nie są żadnymi potworami, tylko chcą być szczęśliwi i mieć prawo do życia według własnej tożsamości. - Zarzuca mi się wspieranie LGBT. Przyjmuję ten zarzut. Tak, wspieram LGBT+. Nie żadną ideologię. Nie spotkałem dotąd ideologi. Spotkałem za to wielu ludzi, których oznaczają literki LGBT+. Tak, stanę z nimi ramię w ramię na kolejnych marszach. Znając ich, jest mi strasznie przykro, że mówi się o nich, o nas, takie kłamstwa, szerzy się tak nieusprawiedliwione uprzedzenia, wzbudza się niechęć, odczłowiecza się ich obraz - podkreśla w swoim wpisie. Na koniec skierował się bezpośrednio do arcybiskupa. - Ubolewam, że jako biskupi zostawiliście część swoich owiec. Że nie szukacie tych, które zaginęły ze stada. Mało tego włączyliście się w nagonkę na nie. Ubolewam i jest mi przykro. Ubolewam, że jesteście dzisiaj tak zaślepieni walką z ""ideologią"", że nie dostrzegacie ludzi. Rzecznik prasowy Archidiecezji Lubelskiej wyraża ubolewanie i jest mu przykro z powodu bólu wszystkich ludzi, którzy zaufali ks. Kachnowiczowi jako kapłanowi. - Teraz patrzą oni na człowieka wybierającego ideologię stającą w kontrze do Kościoła i Ewangelii, nierzadko wulgarną, a nawet profanującą symbole dla wierzących święte - komentuje ks. Adam Jaszcz.","Łukasz Kachnowicz podczas manifestacji ""Lublin bez przemocy""",
https://wiadomosci.onet.pl/kraj/prokuratura-zajmie-sie-wystepem-na-ktorym-symulowano-zabojstwo-abpa-jedraszewskiego/9q33zsq,"Prokuratura zajmie się występem, na którym symulowano zabójstwo abpa Jędraszewskiego. ""Sprawdzimy, czy doszło do przestępstwa""","Poznańska prokuratura wszczęła z urzędu postępowanie sprawdzające w sprawie występu, podczas którego podcięto gardło lalce ze zdjęciem abpa Marka Jędraszewskiego. Jak mówi Onetowi Michał Smętkowski, rzecznik Prokuratury Okręgowej w Poznaniu, decyzja została podjęta po nagłośnieniu sprawy w mediach.","Sprawą zajmie się Prokuratura Rejonowa Poznań - Stare Miasto na polecenie prokuratora okręgowego, który podjął decyzję o wszczęciu postępowania z urzędu. Jak mówi Onetowi prok. Michał Smętkowski, decyzja zapadła dzisiaj, po zapoznaniu się z przekazem medialnym na temat przebiegu sobotniej gali Mr. Gay Poland w poznańskim klubie Punto Punto.  - Postępowanie ma na celu ustalenie, czy nie doszło do popełnienia przestępstwa. Zostaną przesłuchani świadkowie, ewentualnie zabezpieczone zostanie także nagranie z tego wydarzenia - mówi Smętkowski. Przypomnijmy, prokuratura zajmie się występem, do którego doszło podczas finałowej gali Mr. Gay Poland w klubie Punto Punto. Podczas niej swój występ miała drag queen, która na scenie pojawiła się z lalką ze zdjęciem arcybiskupa Marka Jędraszewskiego. Podczas występu podcięto lalce gardło. Na zdjęciach z wydarzenia można zobaczyć, jak na koszulce drag queen widać plamy imitujące krew. Od występu odcięli się organizatorzy Mr. Gay Poland. """"Sprzeciwiamy się wszelkim rodzajom mowy nienawiści, nawoływania do przemocy oraz innym formom propagowania tego typu postaw"" - napisali w oświadczeniu i zapewnili, że wcześniej nie zostali poinformowali o szczegółach występu. Do występu odniosła się także Mariolkaa Rebell, drag queen, której występ wywołał kontrowersje. ""W swoim wpisie na Facebooku przeprosiła wszystkich, którzy poczuli się urażeni jej występem. ""Emocje jakie mną targały po wypowiedzi arcybiskupa Jędraszewskiego zostały przeze mnie przedstawione w sposób, którego żałuję"" - napisała.",Kukła abp Jędraszewskiego na wyborach Mr Gay Poland,
https://wiadomosci.onet.pl/tylko-w-onecie/newsletter-onetu-piotr-kozanecki-wielkie-klamstwo-ostatnich-lat/cxsz5np,Newsletter Onetu. Piotr Kozanecki: co o walce PiS z sądami napiszą podręczniki?,"W podręcznikach historii z przyszłości, podsumowujących cztery lata rządów PiS, znajdzie się zapewne wzmianka o walce tej formacji z niezależnym sądownictwem. Być może zostanie to opisane jedynie w kilku zdaniach jako pozbawiony w dłuższej perspektywie znaczenia wątek, a być może jako jeden z kluczowych elementów przekształcania naszej młodej demokracji (ileż to już ""młodych demokracji"" się w ten smutny sposób przekształciło...) w coś mniej demokratycznego, co zostanie dopiero nazwane.","Może, wzorem Orbana, ""nieliberalną demokracją"", a może autokracją, a może powstanie termin ""demokracja teoretyczna"", w którym fasada głosowań i wolności jednostki będzie zachowana, ale władza finansowo, organizacyjnie, prawnie i politycznie tak się pięknie osadzi, że zapewni sobie trwanie na dekady.   Gdzieś na marginesach tych podręczników znajdzie się zapewne wzmianka o ""reakcji Europy"". I tam być może będzie informacja o tym, że Europejska Sieć Rad Sądownictwa przedstawiła swoje stanowisko. O którym pisze dla Onetu Magda Gałczyńska. O powstaniach śląskich podręczniki już napisały. Ale zważywszy na nacjonalistyczne ciągoty wielu Polaków chyba napisano wciąż za mało. Powstania śląskie, pozbawione niemalże zupełnie kwestii narodowościowych w ich dzisiejszym, prymitywnym i ahistorycznym rozumieniu, były oczywiście walką o Polskę na Śląsku, ale pamiętajmy o tym cudownym paradoksie historii: Władze Katowic witały polskiego generała Stanisława Szeptyckiego po niemiecku. Jako były dowódca w armii austro-węgierskiej odpowiedział im również w tym języku. Więcej o setnej rocznicy wybuchu pierwszego powstania śląskiego w wywiadzie Pawła Pawlika.     Czy podręczniki chemii napiszą kiedyś o tym odkryciu, pokaże czas. Być może będzie to pewien przełom, być może naukowa ciekawostka. Być może pełne znaczenie tego odkrycia objawi nam się dopiero po jakimś czasie. Tak czy inaczej, dziś wiemy: do kwartetu diament, grafen, grafit i fulereny dołączył cyklokarbon, jako piąta odmiana węgla.   Tutaj sprawa jest jasna - jeśli do zakupu Grenlandii przez USA (przypomnijmy, że Grenlandia jest autonomiczną częścią Danii) dojdzie, każdy podręcznik do historii taką transakcję opisze. Tak samo, jak opisuje się kupno przez USA od Rosji Alaski, co powszechnie uważane jest za jeden z najlepszych (lub najgorszych, w zależności od tego czy przyjmie się perspektywę USA, czy Rosji) transakcji handlowych w dziejach. Ale jeśli do żadnego zakupu nie dojdzie, to pytanie Trumpa o Grenlandię będzie tylko kolejnym odcinkiem tragikomicznego kabaretu, jakim jest jego prezydentura.  A takie rzeczy to lepiej zwykle opisuje fikcja niż podręczniki. Na przykład serial ""House of Cards"" (a przecież Dudów do Underwoodów już porównywano). Są tam sceny, w których sztab bezwzględnego Franka Underwooda bez żenady wymyśla i preparuje newsy, żeby móc na nich oprzeć swój przekaz. Albo wyszukuje w gąszczu policyjnych komunikatów takie wydarzenia, które pasują pod z góry zaplanowaną tezę i odpowiednio je nagłaśnia, interpretuje i tworzy wokół nich swoją opowieść. Nie wiemy, jak było w przypadku słów o obniżkach emerytur wojskowych, o której to obniżce prezydent powiedział, że słyszał i zapewnił, że jej nie będzie, choć nikt za bardzo nie wie, gdzie miał o niej słyszeć, bo temat wcześniej nie zaistniał, ale może został po prostu przez swoje otoczenie wprowadzony w błąd. Taki scenariusz, zwykłej pomyłki, też cały czas wbrew pozorom jest w dzisiejszym świecie możliwy.   ",,
https://wiadomosci.onet.pl/kraj/piotr-duda-broni-abpa-jedraszewskiego-wsciekly-atak-aktywistow-lgbt/ez9jx1p,"Piotr Duda broni abpa Marka Jędraszewskiego. Pisze o ""wściekłym ataku aktywistów LGBT""","Dziękuję za odważne i prawdziwe słowa oceniające ideologię LGBT+; spotkało za to jego ekscelencję mnóstwo ataków nienawiści; może ks. abp liczyć na nasze wsparcie - napisał szef NSZZ ""Solidarność"" Piotr Duda w liście do ks. abp. Marka Jędraszewskiego.","Duda serdecznie dziękował w liście arcybiskupowi Jędraszewskiemu ""w imieniu własnym, ale też myślę większości członków Niezależnego Samorządnego Związku Zawodowego »Solidarność« za odważne i prawdziwe słowa oceniające szerzącą się w naszym kraju ideologię LGBT+"". Podkreślił, że było to ""niezwykle ważne i potrzebne świadectwo"". ""Spotkało za to jego ekscelencję mnóstwo ataków nienawiści, oszczerstw i gróźb. Szczególnie poraża poziom manipulacji i nadinterpretacji niektórych liberalnych mediów. Jednak w tej ważnej i trudnej próbie może ksiądz arcybiskup liczyć na nasze wsparcie i pomoc. Tak jak NSZZ »Solidarność« zawsze może liczyć na wsparcie jego ekscelencji w swoich działaniach np. w przypadku ustawy o ograniczeniu handlu w niedzielę"" - napisał szef NSZZ ""Solidarność"" w liście opublikowanym w ""Naszym Dzienniku"" Dodał, że ""wściekły atak aktywistów LGBT+ dowodzi jak trafnych słów ksiądz arcybiskup użył"". ""Jak precyzyjnie nazywając tę ideologię neomarksizmem, obnażył jego mechanizm, sposób myślenia i działania. Jeszcze raz serdecznie za to dziękuję"" - podkreślił Duda. Abp Jędraszewski jest atakowany po słowach, jakie wypowiedział 1 sierpnia w bazylice Mariackiej w 75. rocznicę wybuchu Powstania Warszawskiego. Metropolita krakowski powiedział wówczas, że ""czerwona zaraza już nie chodzi po naszej ziemi, ale pojawiła się nowa, neomarksistowska, chcąca opanować nasze dusze, serca i umysły. Nie czerwona, ale tęczowa"". Wyrazy solidarności z arcybiskupem wyraziły środowiska katolickie, m.in. przewodniczący Konferencji Episkopatu Polski abp Stanisław Gądecki i prymas Czech kard. Dominik Duka, środowiska prawicowe i Światowy Związek Żołnierzy AK. Duchownego krytykują środowiska lewicowe. Lider Wiosny Robert Biedroń w liście do papieża Franciszka nawiązał do słów abpa Jędraszewskiego i poprosił go o ""reakcję, która zmieni nienajlepsze dzisiaj oblicze polskiego Kościoła"". Ośrodek Monitorowania Zachowań Rasistowskich i Ksenofobicznych złożył do krakowskiej prokuratury zawiadomienie o podejrzeniu popełnienia przestępstwa przez abpa Jędraszewskiego.","Szef NSZZ ""Solidarność"" Piotr Duda",
https://wiadomosci.onet.pl/kraj/pokaz-drag-queen-w-poznaniu-radoslaw-fogiel-komentuje/hx2m5pv,Fogiel o pokazie drag queen w Poznaniu: absolutne kuriozum i skandal,- Wydarzenie z jednego z poznańskich klubów dotyczące abpa Marka Jędraszewskiego to horrendalny pokaz nienawiści - ocenił zastępca rzecznika PiS Radosław Fogiel.,"- Ktoś taki używa przemocy symbolicznej w sposób absolutnie niedopuszczalny, stawia się w jednym rzędzie z tymi, którzy rzucają kamieniami, czy atakują na ulicach - powiedział Fogiel. Jak dodał, ""był jakiś horrendalny pokaz nienawiści, a nie występ"". - Oczekiwałbym tego samego poziomu oburzenia po tym jak kilku narodowców powiesiło portrety posłów. Oczekuję tej samej reakcji - podkreślił Fogiel. Do sprawy odniósł się wczoraj Rzecznik Konferencji Episkopatu Polski ks. Paweł Rytel-Andrianik. ""Z przykrością przyjęliśmy informację o manifestacji nienawiści, jaka miała miejsce w jednym z poznańskich klubów"" – napisał w oświadczeniu rzecznik KEP. Przypomniał, że podżeganie do nienawiści i aktów przemocy wobec jakiegokolwiek człowieka, niezależnie od jego pozycji w społeczeństwie, nie mieści się kanonach europejskiej cywilizacji. - W każdym wrażliwym człowieku budzi jedynie niesmak i oburzenie – dodał ksiądz. Wczoraj, kiedy o zdarzeniu poinformowały lokalne media, organizatorzy wydarzenia wydali oświadczenie, w którym przeprosili za występ z udziałem drag queen Mariolkaa Rebell. - Jako organizatorzy konkursu Miss Lesbian Poland 2019 oraz Mr Gay Poland 2019, które odbyły się 9 i 10 sierpnia w Poznaniu, pragniemy oświadczyć, że sprzeciwiamy się wszelkim rodzajom mowy nienawiści, nawoływania do przemocy oraz innym formom propagowania tego typu postaw – podkreślono w oświadczeniu. Wczoraj wieczorem rzecznik praw obywatelskich Adam Bodnar zapowiedział podjęcie z urzędu sprawy występu z ""kukłą"" przedstawiającą abpa Jędraszewskiego. ""Trudno mi znaleźć uzasadnienie dla tego typu działań promujących przemoc, szczególnie pod płaszczykiem wolności artystycznej"" – napisał na Twitterze Adam Bodnar. Abp Marek Jędraszewski jest krytykowany przez środowiska lewicowo-liberalne i homoseksualistów za słowa o ""tęczowej zarazie"", które wypowiedział 1 sierpnia w 75. rocznicę wybuchu Powstania Warszawskiego. Podczas homilii w bazylice Mariackiej w Krakowie metropolita podkreślił, że to z powstańczych mogił narodziła się wolna Polska. - Trzeba było długo na nią czekać (...) Czerwona zaraza już nie chodzi po naszej ziemi, ale pojawiła się nowa, neomarksistowska, chcąca opanować nasze dusze, serca i umysły. Nie czerwona, ale tęczowa – powiedział.",Radosław Fogiel,
https://wiadomosci.onet.pl/kraj/mariusz-kaminski-o-marszach-rownosci/5pe10es,Mariusz Kamiński: jest pewna granica przyzwolenia i tolerancji,"Nowo powołany szef MSWiA Mariusz Kamiński zapewnił, że priorytetem dla niego będzie zagwarantowanie wszystkim obywatelom pełnego prawa do swobodnego głoszenia poglądów w okresie kampanii wyborczej.","Prezydent powołał dziś Mariusza Kamińskiego na stanowisko ministra spraw wewnętrznych i administracji. Kamiński będzie łączył tę funkcję z dotychczas pełnioną funkcją ministra, koordynatora służb specjalnych. Nowy szef MSWiA dziś w TVP Info był pytany o priorytety w pełnieniu swojej nowej funkcji. - Chcę jasno powiedzieć, że priorytetem dla mnie jest zapewnienie wszystkim obywatelom, niezależnie od ich poglądów politycznych, pełnego prawa do swobodnego głoszenia ich poglądów w okresie kampanii wyborczej - zadeklarował Kamiński. Podkreślił, że ""nie może być to prawo naruszone przez żadne akty agresji, przez żadne zastraszanie (...) niezależnie od poglądów, jakie te osoby prezentują, czy są to poglądy wspierające rząd, czy opozycyjne wobec rządu (...) Wszyscy ci obywatele maja równe prawa"". Szef MSWiA w rozmowie odniósł się również do pytania o marsze organizowane przez organizacje LGBT. - Każdy ma prawo głosić swoje poglądy, każdy ma prawo głosić swój światopogląd. Nie zawsze musimy się z tym zgadzać, możemy ze sobą polemizować, ale w sposób cywilizowany (...) nie może być przemocy, nie może być zastraszania kogokolwiek - powiedział. Kamiński zaznaczył jednak, że ""służby państwowe muszą nad tym czuwać, ale pewne reguły obowiązują w każdym systemie demokratycznym (...) jest pewna granica, granica przyzwolenia i tolerancji, której przekroczenie powoduje, że osoby głoszące radykalne, ekstremistyczne hasła muszą liczyć się z konsekwencjami prawnymi, gdyż naruszają prawa innych obywateli"". Jako przykład podał obrażanie uczuć religijnych innych osób: ""jeśli ktoś w sposób świadomy obraża uczucia religijne innych osób, jeżeli ktoś dopuszcza się profanacji świętych dla wielu Polaków, musi liczyć się z reakcją państwa"" – powiedział. Przypomniał również, że ""jeżeli ktoś głosi hasła gloryfikujące faszyzm czy komunizm, które w tak brutalny sposób wpłynęły na naszą historię, musi liczyć się z kontrofensywą państwa. (...) Nie możemy tolerować tego typu haseł w przestrzeni publicznej"" – podkreślił. Kamiński w rozmowie został też zapytany o planowaną na wrzesień wizytę prezydenta USA Donalda Trumpa w Polsce. - Trzeba powiedzieć więcej, mamy osiemdziesiątą rocznicę wybuch II wojny światowej i wielkie uroczystości upamiętniające to wydarzenie – zwrócił uwagę szef MSWiA. - Będzie prezydent Trump, ale będzie też kilkudziesięciu innych prezydentów. Mamy już potwierdzone wizyty 20 prezydentów, premierów, wielu ministrów spraw zagranicznych, marszałków Sejmów, Senatów wielu państwa świata (...) Jest to, poza symboliką, wielka praca dla podległych mi służb – powiedział i przypomniał, że chodzi zarówno o służby MSWiA jak i służby specjalne. - Bardzo mocno się przygotowujemy, to jest bardzo duża operacja. Musimy zapewnić bezpieczeństwo każdemu z naszych gości – podkreślił. Przypomniał też, że zarówno służby MSWiA i służby specjalne takie przedsięwzięcia już realizowały w przeszłości z dużym powodzeniem. Szef MSWiA był też pytany o to, że przedstawiciele opozycji zarzucają mu, że nie powinien łączyć roli szefa MSWiA oraz ministra koordynatora ds. służb specjalnych. - W przeszłości kilkakrotnie zdarzało się, że funkcje te były łączone. I minister Sienkiewicz i minister Cichocki byli przez pewien czas ministrami spraw wewnętrznych i koordynatorami służb specjalnych – przypomniał. - Nie wiem, jak wywiązywali się ze swoich obowiązków, ja będę wywiązywał się rzetelnie, ale ocenią mnie obywatele po efektach – oświadczył. Pytany o podpisaną wczoraj przez prezydenta nowelę o zaopatrzeniu emerytalnym pracowników mundurowych, której celem jest przyznanie pracownikom mundurowym m.in. prawa do emerytury po 25 latach służby bez konieczności ukończenia 55. roku życia oraz 100 proc. płatnych nadgodzin, powiedział, że ""zrealizowaliśmy wszystkie najważniejsze punkty porozumienia, które zostało zawarte w listopadzie ub.r. ze związkami zawodowymi służb mundurowych podległych ministrowi spraw wewnętrznych"". - Jest czymś niezwykle ważnym, żeby ta ciężka praca była pracą atrakcyjną. Żeby młodzi ludzie myśleli o pracy w policji, o służbie w policji jako o czymś bardzo atrakcyjnym – stwierdził. Szef MSWiA poinformował też, że po sezonie urlopowym będzie chciał zorganizować spotkanie z przedstawicielami związków zawodowych, aby być z nimi w stałym kontakcie i dialogu. - To jest bardzo ważne, aby służby działały stabilnie, spokojnie, profesjonalnie i stanowczo – zaznaczył. Kamiński skomentował także zaufanie, którym Polacy darzą służby mundurowe. - Zaufanie obywateli do służb mundurowych nie bierze się bez powodu. Jeżeli 89 proc. Polaków uważa, że żyje w bezpiecznym kraju, a 98 proc. Polaków uważa, że żyje w bezpiecznej okolicy, to jest to wielki sukces funkcjonariuszy - powiedział.",Mariusz Kamiński,
https://wiadomosci.onet.pl/kraj/symulacja-zabojstwa-arcybiskupa-marka-jedraszewskiego-na-wyborach-mr-gay-poland/xb86ws1,Kukła abp. Marka Jędraszewskiego na wyborach Mr. Gay Poland. Jeden z uczestników miał symulować zabójstwo duchownego,"W sieci pojawiły się kontrowersyjne zdjęcia z wyborów Mr Gay Poland w Poznaniu. Na jednym z nich widać, jak drag queen trzyma lalkę ze zdjęciem abp. Marka Jędraszewskiego, na kolejnych pojawia się ""krew"". TVP Poznań uważa, że na imprezie doszło do symulacji zabójstwa arcybiskupa. Środowisko LGBT odcina się od tego zdarzenia. Reagują Rzecznik Praw Obywatelskich i Konferencja Episkopatu.","Zdjęcia z logo poznańskiego klubu Punto Punto pojawiły się wczoraj w mediach społecznościowych. Widać na nich uczestników sobotniej gali finałowej Mr. Gay Poland. Kilka z nich zwraca szczególną uwagę. Na jednym zdjęciu drag queen trzyma lalkę ze zdjęciem abp. Marka Jędraszewskiego. Kolejne ma przedstawiać symulację zabójstwa arcybiskupa - uczestnik imprezy miał udawać, że podcina lalce gardło. Na białej koszulce drag queen widać ""krew"". Sprawę nagłośniła TVP Poznań. Do występu odniosła się Mariolkaa Rebell, drag queen, której występ wywołał kontrowersje. W swoim wpisie na Facebooku przeprosiła wszystkich, którzy poczuli się urażeni jej występem. ""Emocje jakie mną targały po wypowiedzi arcybiskupa Jędraszewskiego zostały przeze mnie przedstawione w sposób, którego żałuję. Kukła użyta w performancie była metaforą nie osoby arcybiskupa lecz poglądów i wypowiedzi, które w ostatnim czasie zostały przez niego wyrażone. Nie mniej jednak rozumiem, iż występ przybrał kształt przekraczający granice wyrażania siebie. Wszystkie otrzymane uwagi wzięłam do serca"" - napisała drag queen. Organizatorzy Mr. Gay Poland opublikowali już oświadczenie w tej sprawie. ""Pragniemy oświadczyć, że sprzeciwiamy się wszelkim rodzajom mowy nienawiści, nawoływania do przemocy oraz innym formom propagowania tego typu postaw"" - czytamy w nim. Organizatorzy zapewniają, że wcześniej nie zostali poinformowali o szczegółach ""występu"".  ""Nie akceptujemy tego typu występów. Konkurs ma celu promowanie pozytywnych postaw oraz tolerancji i akceptacji"" - dodają autorzy oświadczenia, którzy przepraszają wszystkie osoby, które poczuły się urażone.  Do sprawy odniósł się także Rzecznik Praw Obywatelskich Adam Bodnar. Zapowiedział zajęcie się sprawą z urzędu. Osoby LGBT, które walczą ze szkodliwymi mitami na temat swojego środowiska, również są oburzone występem drag queen. Poznańskie stowarzyszenie działające na rzecz LGBT+ ""stanowczo odcina się od takich działań"".  ""Nie ma zgody na nawoływanie do przemocy. Żaden kontekst tego nie usprawiedliwia. Wolność artystyczna kończy się tam, gdzie zaczyna przemoc. Zachowujmy standardy, których utrzymania wymagamy od innych"" - zaznaczają działacze Grupy Stonewall. Abp Marek Jędraszewski wzbudził niemałe kontrowersje swoimi słowami na temat środowiska LGBT. Podczas homilii w kościele Mariackim ostrzegał wiernych przed ""tęczową zarazą"". Później tłumaczył, że miał na myśli nie ludzi, lecz ""ideologię"". Jego słowa potępiło m.in. środowisko pracowników i absolwentów UAM, gdzie wykładał Jędraszewski. Otrzymaliśmy oświadczenie od rzecznika Konferencji Episkopatu Polski ks. dr. Pawła Rytel-Andrianika. Poniżej pełna treść: Z przykrością przyjęliśmy informację o manifestacji nienawiści, jaka miała miejsce w jednym z poznańskich klubów. Niedawno przetoczyła się przez Polskę dyskusja o spaleniu kukły Judasza. Choć kukła Judasza nie przedstawia żywej osoby, a cały obrzęd jest jedynie symbolicznym napiętnowaniem cechy, jaką jest zdrada, bp Rafał Markowski wydał wówczas oświadczenie: „Kościół jednoznacznie wyraża dezaprobatę wobec praktyk, które godzą w godność człowieka. Kościół katolicki nigdy nie będzie tolerował objawów pogardy do członków jakiegokolwiek narodu, w tym do narodu żydowskiego”. Dzisiaj chcielibyśmy jeszcze raz przypomnieć, że podżeganie do nienawiści i aktów przemocy wobec jakiegokolwiek człowieka, niezależnie od jego pozycji w społeczeństwie, nie mieści się kanonach europejskiej cywilizacji. W każdym wrażliwym człowieku budzi jedynie niesmak i oburzenie.",Kukła abp Jędraszewskiego na wyborach Mr Gay Poland,
https://wiadomosci.onet.pl/kraj/ikea-wspiera-lobby-lgbt-protest-przed-lubelskim-sklepem/954h370,"""IKEA wspiera lobby LGBT"". Protest przed lubelskim sklepem","Kilka osób z Fundacji Pro-Prawo do Życia protestowało dziś przed sklepem IKEA w Lublinie. Kupujących witały przed wejściem banery z hasłami odnoszącymi się do LGBT. To forma sprzeciwu wobec zwolnienia pracownika sklepu, który na wewnętrznym forum firmy cytował Pismo Święte.","- Protestujemy przeciwko działaniom zarządu sieci IKEA, który nie daje swoim pracownikom wypowiedzieć się. To nie powinno tak wyglądać w demokratycznym kraju. Takie praktyki są niedopuszczalne. Tego typu protesty odbywają się w całej Polsce. Lublin jest po prostu kolejnym miastem – mówi nam Marek Wąsowski z Fundacji Pro – Prawo do Życia. Organizatorzy rozstawili przed wejściem do sklepu megafon, z którego w kółko leciał przekaz dotyczący LGBT i homoseksualizmu oraz dwa banery. Znajdowały się na nich hasła: ""IKEA wspiera lobby LGBT. Homoseksualni mężczyźni odpowiadają za 70% zakażeń HIV"" oraz ""Czego lobby LGBT chce uczyć dzieci? 4-latki: masturbacji, 6-latki: wyrażania zgody na seks, 9-latki: pierwszych doświadczeń seksualnych i orgazmu"". Nie wszystkim kupującym spodobał się taki widok. – Nie rozumiem dlaczego tu stoją. Co im przeszkadza ten sklep? – zastanawia się pan Marcin, mieszkaniec Lublina. – Każdy ma prawo żyć jak chce – stwierdził pan Paweł z Lubartowa. Podobne manifestacje odbyły się m.in. w Warszawie i Wrocławiu. Lublin jest kolejnym miastem na mapie Polski, w którym doszło do takiego protestu. Organizatorzy zapowiadają, że w kolejce są następne miejscowości. W lipcu br. działacze Fundacji Życie i Rodzina postawili w pobliżu lubelskiego sklepu billboard o treści ""Stop zwalnianiu ludzi za cytowanie Biblii"". Była to reakcja na zwolnienie pracownika, który na internetowym forum firmy sprzeciwił się promowaniu homoseksualizmu i cytował Pismo Święte. Na początku sierpnia następny baner stanął na parkingu. Napisał m.in. ""Ktokolwiek obcuje cieleśnie z mężczyzną, tak jak się obcuje z kobietą, popełnia obrzydliwość. Obaj będą ukarani śmiercią, a ich krew spadnie na nich”. Mężczyzna żąda przywrócenia do pracy. W jego obronie stanął również Instytut Ordo Iuris. ",Protest przed sklepem IKEA w Lublinie,
https://wiadomosci.onet.pl/kraj/radni-nie-chca-zespolu-bayer-full-na-dozynkach-burmistrz-wydal-oswiadczenie/v98ez18,Radni nie chcą zespołu Bayer Full na dożynkach. Burmistrz wydał oświadczenie,"Radni ze stowarzyszenia ""My Kórniczanie"" chcą odwołania koncertu Bayer Full z powodu kontrowersyjnych wypowiedzi lidera zespołu, Sławomira Świerzyńskiego. Stwierdził on m.in. że ""LGBT to początek pedofilii"". Z prośbą o interwencję zwrócili się do burmistrza miasta i gminy Kórnik Przemysława Pacholskiego. Ten jednak koncertu odwoływać nie zamierza i przypomina o wolności słowa gwarantowanej przez Konstytucję RP.","Popularny zespół disco polo ma być gwiazdą dożynek gminy Kórnik, które rozpoczną się 24 sierpnia. I wygląda na to, że nic się nie zmieni, pomimo protestu radnych ze stowarzyszenia ""My Kórniczanie"", którzy nie chcą Sławomira Świeżyńskiego z powodu jego wypowiedzi o osobach LGBT. Świerzyński nie tylko stwierdził, że ""LGBT to początek pedofilii"", ale także zachęcał, aby mieszkańcy Płocka na widok sobotniej tęczowej parady odwrócili się plecami. ""Niech zobaczą polską ignorancję zamiast tolerancji i akceptacji"" - napisał muzyk na Twitterze.  - Widzimy, co się dzieje w Polsce, jak rośnie agresja wobec osób homoseksualnych. Tego typu wypowiedzi osoby publicznej, która dla niektórych jest opiniotwórcza, są po prostu szkodliwe - mówiła w rozmowie z Onetem Magdalena Kosakowska, która była kandydatką stowarzyszenia na burmistrza Kórnika. Do sprawy odniósł się dzisiaj burmistrz Przemysław Pacholski, z którym media nie mogły się wcześniej skontaktować z uwagi na jego urlop. ""W swojej działalności chciałbym, aby nasz samorząd był wolny od bieżącej polityki, jaka jest uprawiana na forum krajowym. Tak też zamierzałem i zamierzam nadal wykonywać swoją misję"" - pisze Pacholski i podkreśla, że samorządowcom ""przyświecać powinna zasada, aby w swojej działalności kierować się dobrej wspólnoty samorządowej i nie przenosić na jej grunt sporów ideologicznych"".  Burmistrz ubolewa, że to właśnie spory ideologiczne w coraz większym stopniu wpływają na działania polityków na szczeblu krajowym. ""Tradycyjne święto plonów jakie w tym roku będziemy obchodzić w Robakowie, jest przede wszystkim świętem rolników, połączonym z obrzędami dziękczynnymi za ukończenie żniw i prac polowych. Towarzyszące temu świętu występy artystów - jako dodatkowa atrakcja tego święta - nie powinny być powodem jakichkolwiek zakłóceń, wywołanych przez kogokolwiek"" - wskazuje. Koncertu nie zamierza odwoływać. Przypomina, że wśród artystów, którzy wystąpili na gminnych dożynkach w ubiegłych latach, nie brakuje osób o ""wyrazistych poglądach"". ""Nigdy jednak nie budziło to takich emocji jak obecnie i w mojej ocenie tak być powinno nadal"" - wskazuje Pacholski i apeluje do mieszkańców, aby byli tolerancyjni.",Sławomir Świerzyński,
https://wiadomosci.onet.pl/kraj/poznan-prokuratura-zajmuje-sie-osadzonym-ktory-grozil-prezydentowi/2psr4zw,"Osadzony groził prezydentowi Poznania. ""Uważaj, żebyś nie skończył, jak ten prezydent z Gdańska""","Poznańska prokuratura zajmuje się listem, który w czerwcu trafił do prezydenta Poznania. Napisał go mężczyzna osadzony w zakładzie karnym, któremu nie podoba się wsparcie Jacka Jaśkowiaka dla osób LGBT. Radzi on prezydentowi, aby ten uważnie się rozglądał, bo może spotkać go ten sam los, co zamordowanego prezydenta Gdańska. ""Załatwię ci to"" - pisze autor listu.","Treść listu ujawniła poznańska ""Gazeta Wyborcza"". Jego autor grozi prezydentowi Poznania i obrzuca wyzwiskami. Radzi Jaśkowiakowi, aby ożenił się z Robertem Biedroniem i zapisał do jego partii. Przyznaje, że o tym, iż Jaśkowiak wspiera ""różne środowiska gejowskie"", dowiedział się z telewizji. - Nadawca listu wyraźnie wskazuje, że ta kwestia najbardziej mu przeszkadza - mówi Onetowi rzeczniczka prezydenta Joanna Żabierek. Najbardziej niepokojące jest jednak to, że list napisał mężczyzna przebywający w zakładzie karnym. Skąd to wiadomo? Ponieważ podpisał się imieniem i nazwiskiem. Według ustaleń ""Gazety Wyborczej"" to mężczyzna, który został skazany za morderstwo matki byłego marszałka Senatu Bogdana Borusewicza. W swoim liście wprost grozi atakiem na Jacka Jaśkowiaka w miejscu publicznym. - Napisał, że jeżeli prezydent pojawi się na jakimś festynie, to skończy jak prezydent Gdańska. Radził, żeby prezydent uważnie się rozglądał, bo może to być jego ostatni festyn - relacjonuje Żabierek. - Trudno nie skojarzyć tego z wydarzeniami z Gdańska z początku tego roku, kiedy zamordowany został prezydent Paweł Adamowicz. Prezydent uznał, że sytuacja jest na tyle poważna, że należy zawiadomić organy ścigania - dodaje. Poznańska prokuratura potwierdza, że prowadzi w tej sprawie postępowanie. - Prokuratura prowadzi postępowanie pod kątem kierowania gróźb i znieważenie prezydenta. Zawiadomienie złożył urząd miasta. Wykonano czynności i w najbliższym czasie sprawca usłyszy zarzuty - mówi Onetowi Michał Smętkowski, rzecznik Prokuratury Okręgowej w Poznaniu. Przyznaje, że autorem listu jest osadzony w zakładzie karnym, ale nie potwierdza doniesień ""Wyborczej"", jakoby był to mężczyzna skazany w przeszłości za morderstwo. - Takich informacji mogę udzielać dopiero po przedstawieniu zarzutów tej osobie - zaznacza.  Rzeczniczka prezydenta Poznania przyznaje, że Jacek Jaśkowiak dostał propozycję skorzystania z ochrony, ale odmówił. - Zamierza stosować się do innych zaleceń policji, które mają ograniczyć ryzyko takiego ataku. Skorzystał też z zaproponowanych rozwiązań technicznych, które w takich wypadkach mogłyby ułatwić i przyspieszyć reakcję służb ratunkowych i policji - zaznacza Joanna Żabierek. Rzeczniczka prezydenta Poznania przyznaje, że służby ostrzegały prezydenta Poznania, że może dojść do takiej sytuacji. - Po ataku na Pawła Adamowicza, eksperci zajmujący się tego rodzaju przestępczością ostrzegali prezydenta, że zabójca może znaleźć swoich naśladowców. Podkreślali, że może dojść do podobnego ataku. Ale nie od razu. Naśladowca może uaktywnić się np. w czasie kampanii wyborczej, czyli w okresie wzmożonych napięć społecznych, z którymi mamy teraz do czynienia - wskazuje rozmówczyni Onetu. - Tam było wiele obelżywych zwrotów, gróźb, że spotka mnie to, co prezydenta Adamowicza - że zostanę zamordowany. Dowiedziałem się dzisiaj, że ten list został wysłany przez osobę osadzoną i skazaną za zabójstwo - skomentował w mediach Jaśkowiak. Dlaczego prezydent Poznania nie zgadza się na ochronę? - Wykonywanie mojej pracy jest bardzo trudne przy korzystaniu z ochrony. To też są wysokie koszty. Ale korzystam ze wskazań policji, w tym byłego komendanta policji. Zalecono mi zmianę pewnych zachowań, które wiążą się z pogorszeniem mojego komfortu życia, ale utrudniają szansę na zabicie mnie lub pomogą ewentualnie uratować - tłumaczył. - Nie jestem co prawda człowiekiem lękliwym, ale zabójstwo prezydenta Adamowicza jest wydarzeniem zwiększającym zagrożenie - ocenił Jaśkowiak. - Wykorzystuje się środowisko osób homoseksualnych, by pokazywać jakąś walkę ideologiczną - powiedział Jaśkowiak, odnosząc się także do sytuacji politycznej. - Ubolewam, że Kościół ewidentnie przyjmuje linię rządową, choć powinien bronić słabszych i bezbronnych. Hierarchowie podsycają konflikt - ubolewam nad tym. To jest prowadzenie do eskalacji wydarzeń takich, jak te, które miały miejsce w Białymstoku. To sprzeczne z tym, czego uczyłem się na religii i tego, co czytam relatywnie często w Piśmie Świętym - powiedział. Przypomnijmy, że to nie pierwsze groźby pod adresem prezydenta. W marcu tego roku do urzędu miasta trafił list z groźbami, do którego dołączono nabój. ""Zagrajmy w grę. Masz 7 dni na ogłoszenie swojej dymisji. W przeciwnym razie ostatni raz widzisz rodzinę. (…) Co wybierasz? Życie czy śmierć?"" - napisano w liście, który trafił także do prezydentów m.in. Kielc, Rzeszowa i Krakowa. Jacek Jaśkowiak otrzymał także groźby za pośrednictwem portalu społecznościowego. Po zabójstwie Pawła Adamowicza 41-letni Cezary O. groził w internecie śmiercią nie tylko Jaśkowiakowi, ale także prezydentowi Wrocławia. Został za to skazany przez poznański sąd na osiem miesięcy więzienia w zawieszeniu na rok.",Autor listu atakuje Jaśkowiaka za wspieranie osób LGBT,
https://wiadomosci.onet.pl/swiat/jednoplciowa-rodzina-musiala-uciekac-z-rosji-balem-sie-ze-zabiora-mi-dzieci/51tpbgj,"Jednopłciowa rodzina musiała uciekać z Rosji. ""Bałem się, że zabiorą mi dzieci""","Jeszcze parę tygodni temu Andrej Waganow i Jewgenij Jerofejew nie mieli żadnych problemów z rosyjskim urzędami. Pobrali się w Danii i mieszkali z dwoma adoptowanymi synami w Moskwie. Problemy zaczęły się, kiedy rosyjscy śledczy wdrożyli postępowanie przeciwko urzędowi, który umożliwił Andrejowi adopcję obu chłopców. Konsekwencje są takie, że rodzina musiała opuścić Rosję, o czym teraz głośno w rosyjskich mediach.","Deutsche Welle: Jak przebiegała adopcja Pana syna Denisa? Andrej: W Rosji nie ma zbyt wielu powodów, dla których urzędy mogłyby nie zezwolić na adopcję. Istotnym powodem odmowy mogą być względy zdrowotne, jak np. infekcja HIV, choroby nowotworowe czy psychiczne albo kiedy ktoś wszedł w konflikt z prawem. Właściwie wystarczy mieć dochody odpowiadające przynajmniej minimum egzystencjalnemu i udowodnić, że ma się dość miejsca w domu – to wszystko. Jedynym problemem było otrzymanie tak zwanego zaświadczenia o zdolności do adopcji. W tym celu zwołana została cała komisja, składająca się z 10 kobiet. Pytały mnie, dlaczego chcę adoptować dziecko i czy jestem żonaty. Od razu zrozumiałem, do czego to miało prowadzić. Dlatego bezpośrednio zapytałem przewodniczącą komisji, czy przypuszcza, że chciałbym uprawiać seks z własnym synem. Odparła, że czegoś takiego wcale nie powiedziała. Po 10 dniach dostałem potrzebne zaświadczenie. Do dziś w Rosji panuje przekonanie, że pojedynczy mężczyzna nie nadaje się do adoptowania dzieci. Czy przy drugiej adopcji było podobnie? Andrej: Tak, znowu poszedłem do placówki adopcyjnej i przeszedłem formalne procedury. Powiedziano mi wtedy, że nie ma żadnego dziecka do adopcji, ale kilka godzin później dostałem telefon, że znaleziono jednak chłopca. To był Jurij. Potem żyliście jako rodzina. W którym momencie zmieniło się Wasze życie? Andrej: Sytuacja w kraju uległa ogólnemu pogorszeniu. Najpierw w roku 2012 wyszła ustawa Dimy Jakowlewa, zabraniająca adopcji rosyjskich dzieci przez obywateli USA (ustawa została tak nazwana po śmierci adoptowanego przez Amerykanina 2-letniego rosyjskiego chłopca, którego amerykański ojciec zostawił w samochodzie przy ogromnym upale. Ustawa ta była odpowiedzią Rosji na restrykcje wobec Rosjan, chcących wjechać do USA, a którzy przyczyni się do łamania praw człowieka – dop. red.). Potem przyszła jeszcze ustawa o zakazie propagowania homoseksualizmu, która zrobiła z nas natychmiast osoby łamiące prawo ze względu na naszą seksualną orientację. Dzieci opowiadały, że były wyszydzane w szkole jako dzieci pederastów. Czy prosiliście dzieci, żeby zatajały, że mają dwóch ojców? Andrej: Nie, nigdy im też nie mówiłem, że jesteśmy jakąś specjalną rodziną. Mówiłem tylko, że są różne modele rodziny. Jaki zarzut usłyszeliście ze strony władz? Andrej: W związku z ""propagowaniem nietradycyjnych wartości"" urzędowi ds. adopcji zarzuca się, że nie wywiązał się ze swojego obowiązku nadzoru. Oznacza to, że np. każdej parze lesbijek można odebrać nawet ich własne, rodzone dzieci, ponieważ ich model życia propaguje ""szczególne wartości"". Czy można przypuszczać, że rosyjski rząd planuje zamknięcie luki ustawodawczej, żeby zapobiec adopcji dzieci przez pary równopłciowe? Andrej: Już teraz nie ma żadnej szarej strefy. Sytuacja prawna jest jednoznaczna: pary homoseksualne nie mają możliwości adoptowania dzieci. Możliwość taką mają tylko pojedyncze osoby. Jewgienij w świetle prawa jest dla dzieci obcym człowiekiem. W praktyce jest wiele samotnych, heteroseksualnych kobiet, które adoptują dzieci. Jewgienij: Homoseksualne pary wychowujące dzieci należą w Rosji do rzadkości. Więcej par, które to robi, ma zazwyczaj swoje własne, rodzone potomstwo. Kiedy władze zwróciły na Was uwagę? Andrej: Jurij był notowany na policji ze względu na jakieś wykroczenia. Adoptowaliśmy go dość późno. Kiedy pierwszy wpadł w ręce policji, powiedział na posterunku, że żyje razem z dwoma ojcami. Kilka miesięcy później trafił do szpitala z podejrzeniem zapalenia wyrostka. Jurij opowiadał nam, że lekarz pytał go, kiedy przyjdzie jego mama, na co Jurij odpowiedział, że ma dwóch ojców. Tuż po tym dostałem telefon z władz okręgowych. Śledczy powiedział, że chce rozmawiać ze mną i z dzieckiem. Wysłał nas na badania medycyny sądowej. Dla dzieci jest to bardzo nieprzyjemne i szokujące. Badano, czy nie dopuszczamy się na nim jakichś czynów seksualnych. Jaki był wynik tego badania? Andrej: Powiedziano mi, że wynik będzie za miesiąc. Potem zadzwonił do nas przedstawiciel placówki adopcyjnej i poprosił, żeby zanim nie przyjdą wyniki dobrowolnie oddać dziecko do centrum rehabilitacji. Mój adwokat powiedział mi: musisz wyjechać z kraju. W niecałe dwie godziny spakowaliśmy rzeczy i wyjechaliśmy. Tuż potem wywieźliśmy także Denisa. W tamtym czasie prowadzone było już dochodzenie na podstawie prawa karnego. Grożono mi otwarciem postępowaniem pod zarzutem popełnienia morderstwa. Jewgienij: Ja byłem wtedy sam w Moskwie. Tydzień po wyjeździe Andreja i dzieci ktoś pukał do moich drzwi, ale nikt nie wołał, że to policja i żeby otwierać. Po półgodzinie pukanie się skończyło. Za to potem dokonano rewizji w domu moich rodziców. Szukano dzieci i naszego duńskiego świadectwa ślubu. Potem przyjaciele pomogli mi opuścić Rosję. Andriej, kogo miałeś rzekomo zamordować? Andrej: Moje dzieci. Urzędnicy powiedzieli: przyprowadź je do nas i udowodnij, że żyją. Nie chciałem tego zrobić. Kilku adwokatów potwierdziło, że dzieci mogłyby zostać nam odebrane. Psycholodzy już by się potem nimi zajęli. Na podstawie tych rozmów z dziećmi można by potem np. otworzyć postępowanie z domniemaniem użycia przemocy. Wyjechałem z kraju z dwóch powodów: po pierwsze ze względu na myśl, że dzieci mogłyby trafić do sierocińca. Po drugie, powiedziano mi otwarcie, że zostanę zatrzymany ze względu na uwodzenie nieletnich.",,
https://wiadomosci.onet.pl/kraj/koniec-letniej-akademii-rownosci-podsumowanie-akcji/6r4ph36,"Aktywiści LGBT odwiedzili siedem miast. ""Polacy przejmują język PiS""","Zakończyła się Letnia Akademia Równości, w ramach której członkowie poznańskiego stowarzyszenia odwiedzili siedem miast, w których nigdy nie zorganizowano marszu równości. Rozmawiali z ich mieszkańcami, a także mierzyli z przeciwnikami, którzy protestowali przeciwko ich akcji. Teraz podzielili się swoimi spostrzeżeniami. - Polki i Polacy przejmują język PiS i telewizji publicznej - uważają.","Przez siedem dni aktywiści z poznańskiej Grupy Stonewall odwiedzili Ostrów Wielkopolski, Świdnicę, Sandomierz, Białą Podlaską, Mrągowo, Grudziądz i Kołobrzeg. W każdym z tych miast spędzili po kilka godzin na rozmowach z mieszkańcami, rozdawaniu ulotek i tęczowych gadżetów. Ich celem było zwiększenie poziomu akceptacji wobec osób LGBT+ i obalenie szkodliwych mitów na temat tych ludzi.  - Skala pomówień i dezinformacji na temat społeczności LGBT+ jest ogromna. Chcemy z tym walczyć w sposób, który uważamy za najbardziej efektywny - poprzez bezpośredni kontakt z osobami, które na co dzień nie mają okazji porozmawiać z wyautowanym gejem czy lesbijką - mówił przed wyruszeniem w trasę Mateusz Sulwiński z Grupy Stonewall. Na trasie aktywiści spotkali się z osobami LGBT, które okazywały im wsparcie. W Grudziądzu miejscowa tęczowa młodzież specjalnie dla nich zatańczyła. Nie był to przypadkowy dobór sposobu wsparcia, bo kilka dni wcześniej w sieci pojawiło się nagranie, na którym jeden z aktywistów właśnie tańcem odpowiedział mężczyznom skandującym: ""Zakaz pedałowania"". Taniec ze Świdnicy ma już 1,6 tys. udostępnień na Facebooku. Osób, którym nie podobała się akcja, nie brakowało także w Ostrowie Wielkopolskim, pierwszym z odwiedzonych przez aktywistów miast, gdzie w ich stronę ktoś rzucił petardę. - Pojawiło się kilka osób, najprawdopodobniej narodowców. Było widać, że to zorganizowana grupa, która przyszła na rynek w jednym celu. W naszą stronę poleciała petarda. Na szczęście była silna obstawa policji i nic poważnego się nie stało - mówił Onetowi Sulwiński. Według aktywistów, zachowanie policji w każdym z miast było wzorowe. ""Każde z naszych siedmiu wydarzeń było dokładnie zabezpieczone przez odpowiednie służby. Zachowanie policjantów było profesjonalne, stwarzało poczucie bezpieczeństwa. Nie było najmniejszego problemu w kontaktach z nimi, za każdym razem byliśmy również eskortowani poza granice miasta"" - piszą w podsumowaniu akcji. Pomimo tego w żadnym z odwiedzonych miast członkowie Grupy Stonewall nie czuli się bezpiecznie. ""Byliśmy opluwani i szturchani. Grupy »kontrdemonstrantów« stosowały różne techniki mające na celu zastraszenie nas, a przykładów wyzwisk nie jesteśmy w stanie zliczyć"" - zaznaczają. Jednym z najczęściej poruszanych tematów podczas Letniej Akademii Równości był Marsz Równości w Białymstoku. To, jak narodowcy i kibole potraktowali uczestników tęczowej parady, dla wielu było szokiem. Aktywiści musieli także odpowiadać na zarzuty wobec społeczności LGBT, ich zdaniem, rodem z telewizji publicznej.  ""Tematy najczęściej poruszane przez naszych rozmówców pokrywały się z przekazem TVP na temat społeczności LGBT+. Wielokrotnie tłumaczyliśmy, że nasza społeczność nie prowadzi zorganizowanej kampanii nienawiści wobec Kościoła. Słuchaliśmy o atakach na księży, profanowaniu symboli i innych >>prowokacjach<< w trakcie marszów równości"" - piszą aktywiści wyrażając opinię, że osoby, które nie korzystają z innych źródeł informacji biorą za pewnik to, co usłyszą w TVP.","Aktywiści z Poznania spotkali się z osobami LGBT, jak i swoimi przeciwnikami",
https://wiadomosci.onet.pl/kraj/konin-radny-zyczyl-koledze-wytepienia-teczowej-zarazy/b7h4j97,"Radny PiS życzył partyjnemu koledze ""wytępienia tęczowej zarazy"". Jest zawiadomienie do prokuratury","""Wszystkiego najlepszego, zdrowia, a potem spełnienia marzeń dotyczących wytępienia czerwonej i tęczowej zarazy"" - to życzenia Roberta Popkowskiego, radnego Sejmiku Wielkopolskiego, które pojawiły się w mediach społecznościowych. Ich adresatem jest radny PiS z Konina, nieukrywający swojego poparcia dla abp. Marka Jędraszewskiego, metropolity krakowskiego, który ostrzegał przed ""tęczową zarazą"". Sprawa trafiła do prokuratury.","Życzenia dla partyjnego kolegi Robert Popkowski opublikował na profilu Jacka Kubiaka na Facebooku. Radny PiS z Konina w mediach społecznościowych udostępniał artykuły dotyczące abp Jędraszewskiego - te o homilii metropolity krakowskiego, w której padły kontrowersyjne słowa o ""tęczowej zarazie"", a także te dotyczące wiecu poparcia dla abp. Jędraszewskiego. Możliwe, że m.in. dlatego Popkowski uznał, że w dniu urodzin obok życzeń zdrowia, warto też dodać - ""spełnienia marzeń dotyczących wytępienia czerwonej i tęczowej zarazy"". Sprawę nagłośnił Ośrodek Monitorowania Zachowań Rasistowskich i Ksenofobicznych. ""Zamień tęczę na Żydów i mamy życzenia spełnienia marzeń, jakie mogli składać sobie hitlerowcy"" - napisali jego działacze i zapowiedzieli złożenie zawiadomienia o podejrzeniu przestępstwa. Podobne kroki podjęli również posłowie Paulina Hennig-Kloska i Tomasz Nowak, którzy dzisiaj poinformowali, o złożeniu zawiadomienie w prokuraturze.  - W latach 30. XX wieku faszyści życzyli sobie wytępienia narodu żydowskiego, a potem dochodziło do masowych mordów. Dzisiaj w równie skandaliczny sposób radni Zjednoczonej Prawicy składają sobie życzenia z okazji urodzin. Bo moim zdaniem mają one wydźwięk rodem z faszystowskich Niemiec — mówi Onetowi Hennig-Kloska. Jak zaznacza posłanka, to nie tylko nawoływanie do nienawiści, ale również do popełnienia przestępstwa. - Radny Popkowski poszedł jeszcze dalej niż abp Jędraszewski, bo wytępienie oznacza fizyczną eliminację osób LGBT. Można to potraktować jako nawoływanie do morderstwa — uważa. Dlatego też posłowie złożyli do prokuratury zawiadomienie o możliwości popełnienia przestępstwa nawoływania do popełnienia zbrodni. Grozi za to kara do trzech lat więzienia. - To jest po prostu haniebne i niegodne człowieka. Nie każdy z nas musi chodzić na marsze równości, ale każdy z nas musi szanować drugiego człowieka — mówi Paulina Hennig-Kloska. Próbowaliśmy skontaktować się z radnym Sejmiku Wielkopolskiego, ale na razie bezskutecznie. Popkowski skomentował jednak zamieszanie wokół swoich słów w lokalnych mediach. - Życzenia skierowałem do osoby, która ma jednoznacznie negatywny stosunek do komunizmu i innych ideologii totalitarnych, ponieważ są one wrogo nastawione do tradycyjnych polskich wartości — cytuje Popkowskiego portal koninskagazetainternetowa.pl. - Co do działań posłów z Koalicji Obywatelskiej, rozumiem, że rozpoczęła się kampania wyborcza. Szkoda jednak, że nie reagowali wtedy, gdy ich polityczny kolega Sikorski mówił o dorzynaniu watahy, a polityczny guru Schetyna o PiS-owskiej szarańczy — uważa Popkowski. ",Ratusz w Koninie,
https://wiadomosci.onet.pl/kraj/tadeusz-rydzyk-o-slowach-abp-marka-jedraszewskiego-dot-teczowej-zarazy/04p8gmb,"O. Rydzyk o słowach Jędraszewskiego dot. ""tęczowej zarazy""","Nie milkną echa kontrowersyjnych słów abp. Marka Jędraszewskiego dot. ""tęczowej zarazy"". O. Rydzyk ze zrozumieniem przyjął słowa metropolity krakowskiego. - A teraz co jest? Wyśmianie, ten hejt wszędzie, napuścić jednych na drugich Polaków - mówił w niedzielnej homilii toruński duchowny.","- Ks. abp Marek Jędraszewski powiedział – ja mogę tak porównać sobie z historii, może za mało jej znam – ale powiedział tak, jak kardynał Wyszyński kiedyś powiedział komunistom: „non possumus”, nie możemy dalej tak - stwierdził o. Rydzyk. – Dzisiaj widzi arcybiskup i mówi „czerwona zaraza”, a teraz jest inna z tego samego źródła marksizmu – „tęczowa zaraza” - dodał duchowny. - Obwożą tych ludzi po całej Polsce, mają na to pieniądze, żeby siać propagandę, żeby niszczyć dzieci, młodzież, żeby zawracać głowę Polakom. Trzeba być odważnym - podkreślił duchowny. Wczoraj mocny głos ws. słów Jędraszewskiego zabrali prymas Czech kard. Dominik Duka i kard. Zenon Grocholewski, którzy wyrazili poparcie dla metropolity krakowskiego. Kard. Duka zauważył, że tematy ideologii LGBT są, zgodnie z najnowszymi doniesieniami, rozszerzane o programy ateistyczne i satanistyczne. Jak przypomniały na swoich stronach internetowych krakowska kuria oraz Konferencja Episkopatu Polski, metropolita praski już w 2011 roku, w związku z pierwszą organizowaną w stolicy Czech paradą równości, poprosił ówczesnego burmistrza Pragi o rozważenie jego patronatu nad tym wydarzeniem zwracając uwagę, że jest to promowanie rozwiązłego stylu życia. Słowa wsparcia i solidarności skierował do abp. Jędraszewskiego także kard. Zenon Grocholewski. Jak podkreślił w liście do arcybiskupa krakowskiego, ""z wielką przykrością odbieram bezzasadne ataki na Księdza Arcybiskupa”. Kardynał nie dostrzega w treści wygłoszonego 1 sierpnia kazania „nic niewłaściwego, lecz, przeciwnie, realistyczne odczytanie rzeczywistości oraz poczucie odpowiedzialności, którym się Ksiądz Arcybiskup kierował, broniąc prawdy i dobra oraz prawa Bożego wobec narzucającej się obecnie ideologii”. Jak zwrócił uwagę kardynał, w imię tej ideologii dopuszczono się „niezwykle wulgarnego obrażania najświętszych dla nas rzeczy: Eucharystii, Matki Najświętszej oraz kapłaństwa”. Źródło: Radio Maryja, PAP",O. Tadeusz Rydzyk,
https://wiadomosci.onet.pl/kraj/strefa-wolna-od-lgbt-pozew-przeciw-wydawcy-gazety-polskiej/2kxq8hl,"Jest pozew przeciwko wydawcy ""Gazety Polskiej"" w związku z naklejkami ""Strefa wolna od LGBT""","Pełnomocnicy współorganizatora Marszu Równości w Lublinie Bartosza Staszewskiego złożyli pozew o ochronę dóbr osobistych wobec wydawcy ""Gazety Polskiej"" w związku z naklejkami ""Strefa wolna od LGBT"". Wcześniej w ramach zabezpieczenia sąd wydał postanowienie o wycofaniu ich z dystrybucji. O złożeniu pozwu poinformowała mec. Sylwia Gregorczyk-Abram.","Wcześniej, w piątek, adwokat podkreśliła na Twitterze, że postępowanie, które zostanie wszczęte, będzie ważne ""nie tylko dla społeczności LGBT, ale też dla każdego, kto nie godzi się na dyskryminację, wykluczenie i mowę nienawiści i chce żyć w tolerancyjnym kraju wolnym od uprzedzeń"". Poinformowała jednocześnie, że przystąpienie do sprawy zapowiedziało już stowarzyszenie Kampania Przeciw Homofobii. 24 lipca sąd wydał postanowienie o udzieleniu zabezpieczenia poprzez wycofanie z dystrybucji ""dodatku do nr 30 tygodnika ""Gazeta Polska"" z 24 lipca br. w postaci naklejki, na której wydrukowane zostało hasło: Strefa wolna od LGBT"". Czytaj więcej: Ambasador USA: musimy wspólnie stać po stronie różnorodności i tolerancji - Publikacja naklejki z hasłem ""Strefa wolna od LGBT"" może spowodować daleko idące skutki w postaci m.in. wykluczenia wnioskodawcy oraz innych osób należących do tego środowiska z przestrzeni publicznej, dalszego ich szykanowania i dyskryminowania. (...) Niedopuszczalnym jest więc doprowadzenie do sytuacji, gdy pewna część społeczeństwa, z uwagi na jej przynależność do grup społecznych identyfikujących się jako LGBT, padnie ofiarą represji w postaci niechęci, agresji, czy pozbawienia jej praw do swobodnego korzystania z przestrzeni publicznej - głosiło uzasadnienie sądu. Ponadto sąd wyznaczył pełnomocnikom Staszewskiego dwutygodniowy termin do wniesienia pozwu przeciwko wydawcy ""GP"" o naruszenie dóbr osobistych - pod rygorem upadku tego zabezpieczenia. Do ""Gazety Polskiej"" z 24 lipca br. dodane były naklejki z napisem: ""Strefa Wolna od LGBT"". Na naklejkach widniał przekreślony tęczowy symbol, nawiązujący do flagi ruchu LGBT. Naklejki skrytykowali m.in. politycy PO, Nowoczesnej, Wiosny, Razem i SLD. Ambasador USA Georgette Mosbacher, która w kontekście naklejek ""Gazety Polskiej"" napisała na Twitterze: ""Jestem rozczarowana i zaniepokojona tym, że pewne grupy wykorzystują naklejki do promowania nienawiści i nietolerancji. Szanujemy wolność słowa, ale musimy wspólnie stać po stronie takich wartości jak różnorodność i tolerancja"".","Naklejka ""Strefa wolna od LGBT""",
https://wiadomosci.onet.pl/tylko-w-onecie/marsz-rownosci-w-plocku-robert-biedron-jestesmy-poruszeni-bialymstokiem/kn4743c,Marsz równości w Płocku. Robert Biedroń: jesteśmy poruszeni Białymstokiem,"Robert Biedroń podkreślił, że w Płocku jest i wesoło, i bezpiecznie. Dodał, że ludzie wyszli na ulice, by domagać się równych praw, których wciąż brakuje. - Żyjemy w innej Polsce - dodał, wspominając pierwsze marsze, które sam organizował i które spotykały się z brutalnymi atakami, jak w Krakowie, gdzie rzucano butelkami z kwasem octowym. - Ale nadal brakuje równości - skwitował.",,,
https://wiadomosci.onet.pl/tylko-w-onecie/marsz-rownosci-w-plocku-przeciwnicy-niech-sobie-robia-w-domu-co-chca/k86hxjh,"Marsz równości w Płocku. Przeciwnicy: niech sobie robią w domu, co chcą","Operacja Hiacynt i tyle w temacie - mówią przeciwnicy marszu równości. - To powinno być zakazane - dodają, zaznaczając że osoby homoseksualne nie powinny ze swoją orientacją ""wychodzić z domu"". A agresja w stosunku do osób LGBT? - Jest akcja, jest reakcja - kwitują.",,,
https://wiadomosci.onet.pl/tylko-w-onecie/pierwszy-marsz-rownosci-w-plocku-nie-damy-sie-wypchnac/2crte7g,"Pierwszy marsz równości w Płocku. ""Nie damy się wypchnąć na margines""","Jest was tu tak wielu, to przerosło nasze oczekiwania. Dziękuję - mówił na początku marszu równości w Płocku przedstawiciel organizatorów. - Ale idziemy dziś niestety w momencie szczególnym. Jesteśmy świadkami ataków na osoby LGBT przez niektórych polityków, dziennikarzy i hierarchów kościelnych. Do czego to prowadzi? Byliśmy świadkami tego, co działo się w Białymstoku. Zaczyna się od słów, a kończy na przemocy fizycznej. Mówimy temu głośnie nie. Nie damy się wypchnąć na margines społeczeństwa - dodał.",,,
https://wiadomosci.onet.pl/tylko-w-onecie/plock-marsz-rownosci-relacja/0jll9ph,Pierwszy marsz równości w Płocku [NA ŻYWO],Zakończył się marsz równości w Płocku. Według organizatorów wzięło w nim udział przynajmniej tysiąc osób. Kontrmanifestację przygotowała Młodzież Wszechpolska. Zobacz relację na żywo!,,Marsz Równości w Płocku,
https://wiadomosci.onet.pl/kraj/daily-telegraph-homoseksualizm-w-polsce-wymaga-odwagi/ezszgb4,"""Daily Telegraph"": PiS podsyca nienawiść do LGBT","Bycie homoseksualistą w roku 2019 w Polsce, zwłaszcza na wsiach i w małych miejscowościach, wymaga nie lada odwagi - pisze w obszernym reportażu brytyjski ""Daily Telegraph"".","""Telegraph"" wskazuje, że zarówno Kościół, jak i państwo dokładają starań, by stworzyć wrogie środowisko wobec społeczności LGBT. Autor reportażu pisze, że zajścia w Białymstoku, gdy pierwszy w tym mieście Marsz Równości został zaatakowany przez pseudokibiców i nacjonalistów, nie są w Polsce przypadkiem odosobnionym. Przypomina uchwały anty-LGBT przyjmowane przez samorządy, m.in. w Rzeszowie. Dziennik rozmawiał z Jackiem Kotulą, rzeszowskim samorządowcem, aktywistą pro-life odpowiedzialnym za uchwałę anty-LGBT. Kotula mówi, że działa dla dobra swoich wnuków. - Dla nas to całe LGBT jest czymś nienormalnym. Mniejszość usiłuje narzucić swoje przekonania zdrowej większości. Tolerujemy ich, ale nie akceptujemy - oświadcza. Czytaj więcej: Abp Gądecki broni słów abpa Jędraszewskiego o LGBT Dla Kotuli LGBT jest następną falą zachodniego zepsucia i sekularyzacji. Dla rządzących - jak pisze ""Telegraph"" LGBT jest kolejnym, po migrantach, wrogiem z którym trzeba walczyć. - To atak na rodzinę i na dzieci - przypomniano w gazecie słowa Kaczyńskiego, który o ruchu LGBT mówił jako o ""importowanej ideologii"". ""Telegraph"" rozmawiał także z dwoma rzeszowskimi aktywistami LGBT, Jakubem Gawronem i Nikitą Szafrańskim. Opowiadają o ""podziemnej"" atmosferze społeczności - kontaktowaniu się przez zamknięte grupy na Facebooku oraz aplikacji Grindr (odpowiedniku randkowej aplikacji Tinder, tylko dla osób LGBT), na której pojawia się mniej zdjęć twarzy niż wśród homosekualistów w Iranie. Czytaj więcej: Gdzie w Polsce przyjęto uchwały przeciw ""ideologii LGBT""? - Musimy być ostrożni - mówi Szafrański.- Ale jeśli nie ma się znajomych LGBT w regionie, to bardzo ciężko jest dołączyć do większej grupy, znaleźć ludzi, wśród których czujesz się dobrze - dodaje. Mimo to badania pokazują zmianę nastrojów społecznych. 24 procent badanych przez CBOS deklaruje, że homoseksualizmu nie toleruje, ale jest to znaczący spadek, w 2001 bowiem takich głosów było aż 41 procent. 55 procent Polaków opowiada się za tolerancją wobec homoseksualistów. Nikita Szafrański mówi, że te liczby muszą wzrastać. I podkreśla, że w marszach równości nie chodzi o manifestowanie preferencji seksualnych. - Chodzi o to, kim jesteśmy i o to, żebyśmy byli akceptowani - podkreśla.",Marsz Równości w Rzeszowie,
https://wiadomosci.onet.pl/tylko-w-onecie/newsletter-onetu-piotr-kozanecki-wielkie-klamstwo-ostatnich-lat/32nxweq,Newsletter Onetu. Piotr Kozanecki: wielkie kłamstwo ostatnich lat,"Światowa prawica rytualnie powtarza od kilku lat, że w wielu miastach Europy Zachodniej istnieją strefy opanowane przez islamskich imigrantów, gdzie nie zapuszcza się policja, panuje prawo szariatu i wylęgają się terroryści niczym gołębie w Krakowie. Ostatnio wpadł w ten ton ""Nasz Dziennik"" i świeżo upieczona europosłanka Beata Mazurek twierdząc, że do Polski przyjeżdża coraz więcej Szwedów, bo w ich kraju jest niebezpiecznie.","Na reakcję Szwecji nie trzeba było długo czekać. Minister sprawiedliwości Morgan Johansson trzeźwo uznał to za bzdurę i przypomniał, że prąd migracyjny idzie w przeciwnym kierunku i to Polaków do Szwecji wyjeżdża znacznie więcej niż Szwedów do Polski. Dodatkowo dla porządku dane sprawdził polski oddział AFP. I dla porządku przypomnijmy: nie ma w Europie żadnych stref szariatu. W każdym wielkim mieście są dzielnice fajne, mniej fajne i niebezpieczne. Kropka. Czytaj więcej w Onecie Nie jest to prawda łatwa do przełknięcia, ale wszelkie przejawy nietolerancji, podżeganie do nienawiści do muzułmanów, gejów, Żydów, Niemców, Ukraińców, czy kogokolwiek, kogo uznajemy za ""innego"", jest w ostatnich latach nadzwyczaj celnie sterowane z Rosji. Nie żeby tych zjawisk nie było wcześniej, jakiś odsetek ksenofobów będzie zawsze, ale nastroje społeczne można sprawnie ukierunkować w jedną albo drugą stronę. A jak wykazała niedawno Anna Mierzyńska w poruszającej analizie dla Oko.press, badania pokazują, że wśród Polaków rośnie niechęć do Ukraińców, Niemców i Francuzów, a spada do Rosjan. - To dowód, że niestety kupujemy serwowane nam w mediach i sieci narracje; nie tylko tę o LGBT, ale także o innych państwach - pisze Mierzyńska w tekście, który naprawdę każdy z nas powinien przeczytać. Przeczytaj materiał Oko.press - We współczesnej Polsce jest bardzo źle z wrażliwością na inność. Tak się dzieje wszędzie, gdzie aparat państwa i medialna tuba propagandowa szerzą niechęć czy wręcz nienawiść do kulturowej odmienności - mówi w pasjonującym wywiadzie z Piotrem Ibrahimem Kalwasem profesor Radosław Markowski. Jak odpowiednie stosowanie języka poprawnego politycznie może nam w tym wszystkim trochę pomóc? Przeczytaj wywiad w Onecie Wydaje nam się czasem, że fala ksenofobii i nietolerancji idzie przez całą Europę i jest taka sama w Polsce, na Węgrzech, w Niemczech, Francji i Wielkiej Brytanii. Ale każdy z tych krajów startował z innego pułapu. Dowód? Konserwatywny brytyjski dziennik „Daily Telegraph” pisze w dużym reportażu z Polski o niedawnych marszach równości i brutalnych reakcjach podkręcanych w zgodnej koalicji Kościoła Katolickiego i kiboli: to sceny w Europie Zachodniej już niemal zapomniane. Reportaż ""Daily Telegraph"" Odnotujmy dla porządku. Wczoraj wybrano Elżbietę Witek na marszałka Sejmu. Dla koneserów polityki tragikomiczny kabaret z wicemarszałkiem Terleckim i posłem Nitrasem. Nie polecam, ale rozumiem, że są amatorzy tego typu ""rozrywki"". Na koniec, żeby nie było tak przygnębiająco, bardzo ciekawy artykuł ze zdjęciami i wizualizacjami nowej stacji Polskiej Akademii Nauk na Antarktydzie. Już widzę stosy CV od badaczy, którzy chcieliby tam choć na kilka miesięcy trafić. Zobacz stację PAN w Onecie",,
https://wiadomosci.onet.pl/kraj/franciszkanie-bronia-abp-marka-jedraszewskiego-po-slowach-o-teczowej-zarazie/9z68qhk,"Franciszkanie bronią abp. Jędraszewskiego. ""Podzielamy istotę oceny wobec ideologii będących zagrożeniem dla wiary i rodziny""","Wspólnota zakonna franciszkanów w Niepokalanowie zapewnia o modlitwie i poparciu dla abp. Marka Jędraszewskiego - napisali franciszkanie w liście otwartym do metropolity. To odpowiedź na reakcje po kazaniu abp. Jędraszewskiego, w którym powiedział, że ""czerwona zaraza już nie chodzi po naszej ziemi, ale pojawiła się nowa, neomarksistowska. Nie czerwona, ale tęczowa"".","""Podzielamy istotę oceny niejednokrotnie wyrażaną przez Ekscelencję wobec współczesnych ideologii będących zagrożeniem dla wiary, Kościoła, rodziny i naszej ojczyzny. Głęboko sprzeciwiamy się kłamliwej poprawności politycznej i fałszywej tolerancji oraz niewoli wszelkich ideologii całkowicie sprzecznych z przesłaniem Ewangelii i nauczaniem Kościoła"" - czytamy w liście franciszkanów. Jego autorzy podkreślają, że grzech, zwłaszcza wołający o pomstę do nieba, ""jest ogromnym spustoszeniem duchowym"". ""Modlimy się, aby ci, którzy stają się pierwszymi ofiarami ideologii przez siebie głoszonych, mogli zobaczyć miłość Chrystusa i doświadczyć słodyczy Jego Serca, która nasyca wszelki głód miłości"" - napisali franciszkanie w liście do abp. Jędraszewskiego. ""Podziwiamy odwagę Ekscelencji i zdecydowany głos w obronie wartości. Zawierzamy Księdza Arcybiskupa i Jego posługę pasterską w ręce Niepokalanej Wszechpośredniczki Łask i św. Maksymiliana. Niech Maryja wyprasza wszelkie potrzebne łaski zarówno dla Księdza Arcybiskupa, jak i dla tych, którzy są Księdzu przeciwni"" - czytamy w liście. Autorzy listu przywołują w nim też słowa zapisane w Księdze Mądrości: ""I jeśli ktoś miłuje sprawiedliwość – jej to dziełem są cnoty: uczy bowiem umiarkowania i roztropności, sprawiedliwości i męstwa"". ""Z doświadczenia ludzkiego wiadomo, że dobro wcześniej lub później napotyka na opór zła. Człowiek czyniący dobro potrzebuje zatem siły, by przeciwstawić się złu. Jest nią cnota męstwa. Męstwo daje wytrwałość w dobrym, zwalcza pokusy i strach. Stawia czoła wszelkim trudnościom, próbom, cierpieniom i prześladowaniom. Źródłem ludzkiego męstwa jest siła i moc Boga"" - podkreślają autorzy listu, powołując się słowa z Księgi Powtórzonego Prawa: ""Bądź mężny i mocny, nie lękaj się, nie bój się ich, gdyż Pan, Bóg twój, idzie za tobą, nie opuści cię, nie odrzuci"". Autorzy listu przypominają w nim także osobę św. Maksymiliana Kolbego, który był przekonanym, że ""człowiek człowiek wtedy jest szczęśliwy, kiedy żyje Prawdą"". Według świętego Maksymiliana z Niepokalanowa, ""szukanie i głoszenie Prawdy jest w życiu pewną drogą prowadzącą do Boga"". W ocenie autorów listu, obecnie w relacjach międzyludzkich istnieje wiele barier blokujących głoszenie Prawdy. ""Ksiądz Arcybiskup uczy nas zdecydowanej postawy w mówieniu Prawdy zgodnie z Pismem Świętym i wyznawaną wiarą. Dostrzegamy, że Bóg Księdzu Arcybiskupowi w posłudze duszpasterskiej nie dał »ducha bojaźni, ale mocy i miłości, i trzeźwego myślenia«, by z odwagą wziąć »udział w trudach i przeciwnościach znoszonych dla Ewangelii według mocy Boga«"" - napisali w liście franciszkanie. List jest odpowiedzią na reakcje po kazaniu abp. Jędraszewskiego wygłoszonym 1 sierpnia w bazylice Mariackiej w Krakowie w ramach obchodów 75. rocznicy wybuchu powstania warszawskiego. Wówczas arcybiskup podkreślił, że to z powstańczych mogił narodziła się wolna Polska. - Trzeba było długo na nią czekać. (...) Czerwona zaraza już nie chodzi po naszej ziemi, ale pojawiła się nowa, neomarksistowska, chcąca opanować nasze dusze, serca i umysły. Nie czerwona, ale tęczowa - powiedział. W czwartek abp Marek Jędraszewski w Radiu Maryja powiedział, że mówił w homilii o ideologii LGBT, a nie o ludziach. - Kościół nie potępia ludzi – Kościół potępia zło. Nie wzywałem w homilii ani do walki, ani do nienawiści - powiedział. Do prokuratury wpłynęło zawiadomienie o podejrzeniu popełnienia przestępstwa przez abp. Jędraszewskiego - poinformował w czwartek Janusz Hnatko z Prokuratury Okręgowej w Krakowie. Złożył je Ośrodek Monitorowania Zachowań Rasistowskich i Ksenofobicznych.",Niepokalanów,
https://wiadomosci.onet.pl/kraj/uniwersytet-poznanski-o-slowach-abp-jedraszewskiego-to-nawolywanie-do-nienawisci/9ttreej,"Społeczność poznańskiego uniwersytetu reaguje na słowa abp Jędraszewskiego. ""To nawoływanie do nienawiści""","Nie milkną komentarze po homilii abp Marka Jędraszewskiego, który w kościele Mariackim mówił o ""tęczowej zarazie"". W sieci pojawiła się petycja podpisana przez pracowników i absolwentów Uniwersytetu im. Adama Mickiewicza, z którym związany jest również sam Jędraszewski. ""Milczenie wobec słów profesora naszego uniwersytetu odczytać można jedynie jako wyraz przyzwolenia na nękanie i przemoc"" - czytamy w petycji.","Arcybiskup Marek Jędraszewski, metropolita krakowski, przez wiele lat wykładał na UAM, dziś jest profesorem emerytowanym uczelni. Jego nazwisko widnieje na stronie Wydziału Teologicznego UAM. Między innymi dlatego społeczność uniwersytetu postanowiła zabrać głos w sprawie homilii abp Jędraszewskiego z 1 sierpnia, w której nawiązał on do osób LGBT. Później tłumaczył, że chodziło o ""ideologię"". Czytaj także: Protestujący zakłócili mszę świętą z udziałem abp. Marka Jędraszewskiego. ""Wstyd nam za ciebie""  - Czerwona zaraza już po naszej ziemi całe szczęście nie chodzi, co wcale nie znaczy, że nie ma nowej, która chce opanować nasze dusze, serca i umysły. Nie marksistowska, bolszewicka, ale zrodzona z tego samego ducha, neomarksistowska. Nie czerwona, ale tęczowa - grzmiał w kościele Mariackim abp Jędraszewski. Słowa arcybiskupa wywołały spore kontrowersje, pojawiły się nawet głosy, że Jędraszewski powinien zostać odwołany. W obronie osób LGBT stanęli absolwenci i naukowcy poznańskiego uniwersytetu. W petycji podkreślają, że milczenie wobec słów Jędraszewskiego, to ""przyzwolenie na nękanie i przemoc"", a homilia Jędraszewskiego była ""nawoływaniem do nienawiści"". ""W obliczu coraz częstszych ataków werbalnych i fizycznych apelujemy do koleżanek i kolegów z poznańskiej akademickiej wspólnoty o troskę i ochronę swoich nieheteronormatywnych koleżanek, kolegów, pracowników i pracownic, studentek i studentów szacownej poznańskiej uczelni ze stuletnią tradycją"" - czytamy w petycji. ""Zwracamy się też do władz Uniwersytetu im. Adama Mickiewicza w Poznaniu z apelem o ich wsparcie i ochronę przed dyskryminacją, stygmatyzacją, mową nienawiści, jawnym wzywaniem i dopuszczeniem do fizycznej przemocy"" - dodano. Petycję podpisała m.in. poznańska radna Dorota Bonk-Hammermeister, absolwentka UAM. - Nie można milczeć, gdy wysoki rangą urzędnik kościelny szczuje jednych ludzi na drugich, nazywa ich zarazą. Po śmierci Pawła Adamowicza wielu z nas powiedziało stop mowie nienawiści. Nie zgadzajmy się więc, żeby słowa Jędraszewskiego zostały usprawiedliwione - zaznacza radna. Petycję można podpisać tutaj.",Abp Marek Jędraszewski,
https://wiadomosci.onet.pl/kraj/atak-na-marsz-rownosci-w-bialymstoku-reporterzy-bez-granic-potepiaja-zachowanie/7c6p6kj,Reporterzy bez Granic potępiają zachowanie polskiej policji wobec dziennikarzy,"Organizacja Reporterzy bez Granic (RSF) opublikowała oświadczenie, w którym potępia zachowanie policji w stosunku do dziennikarzy podczas demonstracji narodowców w rocznicę wybuchu powstania warszawskiego. Policja rzuciła na ziemię Jędrzeja Nowickiego z ""Gazety Wyborczej"", a Macieja Piaseckiego z OKO.press usunęła ze zgromadzenia - informuje portal branżowy Press.pl.","RSF zwraca uwagę, że policja zaatakowała jednego reportera, a ze zgromadzenia usunęła dwójkę innych. ""Incydenty te stanowią poważne naruszenie wolności informacji i wskazują na stopniowy spadek możliwości swobodnego relacjonowania przez reporterów publicznych wydarzeń w Polsce"" - oświadczyło biuro RSF na Unię Europejską i Bałkany. ""Wzywamy polskie władze do podjęcia wszelkich niezbędnych środków w celu zapewnienia dziennikarzom bezpiecznej pracy"" - dodało. 1 sierpnia podczas zgromadzenia narodowców na placu Krasińskich w Warszawie policja rzuciła na ziemię fotoreportera ""Gazety Wyborczej"" Jędrzeja Nowickiego. – W czasie fotografowania akcji policji, kiedy usuwali siłą kontrdemonstrację, która stała pod pomnikiem Powstania Warszawskiego, zostałem w pewnym momencie pociągnięty za szyję przez jednego z policjantów i rzucony do tyłu – relacjonował ""Presserwisowi"" Nowicki. Dziennikarka Agata Szczęśniak z OKO.press została spisana i pouczona przez policjantów za rozdawanie ulotek z wydrukowanym wierszem ""Budując barykadę"". Usłyszała, że ""organizatorom się to nie podoba"". Z kolei Maciej Piasecki z OKO.press został usunięty ze zgromadzenia na prośbę organizatorów. W tym roku Polska w przygotowywanym przez RSF Światowym Indeksie Wolności Prasy w porównaniu z 2018 rokiem spadła o jedno miejsce, na 59. pozycję. Znajdujemy się między Mauritiusem a Gruzją, w grupie państw, w których występują wyraźne problemy z poszanowaniem wolności prasy.",,
https://wiadomosci.onet.pl/kraj/slawomir-swierzynski-z-bayer-full-na-dozynkach-w-robakowie-jest-protest/0semp0p,Nie chcą koncertu Bayer Full na gminnych dożynkach. Wszystko przez wpisy lidera o LGBT,"Popularny zespół disco polo ma być gwiazdą dożynek gminy Kórnik niedaleko Poznania, co nie podoba się radnym ze Stowarzyszenia ""My Kórniczanie"". Dlaczego? Przypominają kontrowersyjny wpis lidera zespołu Sławomira Świerzyńskiego na temat Marsz Równości w Płocku.","Dożynki gminy Kórnik rozpoczną się 24 sierpnia w Robakowie. Na plakatach promujących wydarzenie można zobaczyć zespół Bayer Full, który ma przyciągnąć mieszkańców i zachęcić do wspólnej zabawy. Okazuje się, że nie wszystkich widok Sławomira Świerzyńskiego nastraja pozytywnie. Lider popularnego zespołu disco polo jest aktywny m.in. na Twitterze, gdzie dzieli się swoimi poglądami. O sobie pisze: prawicowiec i katolik. Zachęca, aby w Polsce ""odsiać ziarno od plew"".  Sporo komentarzy oburzonych internautów pojawiło się po wpisie Świerzyńskiego na temat jutrzejszego Marszu Równości w Płocku. Lider Bayer Full zaproponował, aby mieszkańcy na widok tęczowej parady odwrócili się plecami. ""Niech zobaczą polską ignorancję zamiast tolerancji i akceptacji"" - napisał muzyk. Nie jest to jedyny kontrowersyjny wpis Sławomira Świerzyńskiego. W marcu zamieścił w swoich mediach społecznościowych serię wpisów, które wprost ukazywały, że jest on przeciwnikiem homoseksualizmu i ""całej ideologii gender"". Homofobię tłumaczył tym, że w dzieciństwie był molestowany. Przekonywał, że ""LGBT to początek pedofilii"". Radni ze Stowarzyszenia ""My Kórniczanie"" uważają, że takie osoby nie powinny być wspierane za pieniądze z gminnej kasy. - Widzimy, co się dzieje w Polsce, jak rośnie agresja wobec osób homoseksualnych. Tego typu wypowiedzi osoby publicznej, która dla niektórych jest opiniotwórcza, są po prostu szkodliwe - mówi w rozmowie z Onetem Magdalena Kosakowska, która była kandydatką stowarzyszenia na burmistrza Kórnika. Czytaj także: Aktywiści z Poznania ruszają w Polskę, aby edukować o LGBT+ - Ten pan śpiewa ""Wszyscy Polacy to jedna rodzina"", a jednocześnie upokarza i szkodzi innym ludziom. Dlatego protestujemy przeciwko jego występowi - dodaje Kosakowska. Stowarzyszenie szykuje już oficjalne pismo w tej sprawie do burmistrza. Kosakowska chciała jednak najpierw porozmawiać z burmistrzem Przemysławem Pacholskim, ale bezskutecznie. Zadzwoniliśmy do Urzędu Miasta i Gminy Kórnik, by usłyszeć, że do 20 sierpnia burmistrz przebywa na urlopie. Skierowano nas do wydziału promocji, ale jego dyrektorka również jest na wakacjach. Polecono nam telefon do Kórnickiego Ośrodka Kultury, który jest organizatorem koncertu. Tam usłyszeliśmy, że wszystkie osoby, które mogłyby skomentować sprawę... są na urlopie.  - Jeśli dojdzie do tego koncertu, zorganizujemy akcję, aby pokazać, że jesteśmy otwartym społeczeństwem. I chcemy być jedną rodziną, nie chcemy być dzieleni - mówi Magdalena Kosakowska. - Może jesteśmy tylko małą gminą, małym kamyczkiem, ale skoro dzielą nas od góry, spróbujmy zrobić z tym coś od dołu - dodaje.",Sławomir Świerzyński,
https://wiadomosci.onet.pl/kraj/kara-dla-o-pawla-guzynskiego-za-krytyke-abp-jedraszewskiego/vbtxz3y,"Kara dla zakonnika krytykującego abp. Jędraszewskiego za słowa o ""tęczowej zarazie""","Prowincjał dominikanów o. Paweł Kozacki nałożył na o. Pawła Gużyńskiego karę, którą jest trzytygodniowa pokuta ""w ciszy"". Parę dni temu o. Paweł Gużyński apelował o dymisję abp. Marka Jędrzejewskiego.","Ukarany dominikanin prosił wiernych o wysyłanie listów do abp. Marka Jędraszewskiego ""z wyrazem oczekiwania, że honorowo poda się do dymisji"". Miało to związek ze słowami arcybiskupa o ""tęczowej zarazie"" podczas kazania, które wygłosił w 75. rocznicę wybuchu Powstania Warszawskiego. ""Jeżeli zrobimy to wspólnie, konsekwentnie i z zachowaniem należytego szacunku dla urzędu biskupa, będzie to miało przynajmniej siłę wyrazu naszej przyzwoitości” – tłumaczył. I dodał: ""Nasza własna bierność nas niszczy, dlatego sam zaczynam od jutra, jeden list lub e-mail na tydzień aż do skutku (nawet jeśli będę jedyny)"" – napisał na Facebooku. Dziś oświadczenie wydał prowincjał dominikański o. Paweł Kozacki. Oto jego treść: W związku z działalnością i wypowiedziami medialnymi ojca Pawła Gużyńskiego informuję, że podjąłem decyzję, by udał się on do jednego z klasztorów kontemplacyjnych na trzytygodniową pokutę. Mam nadzieję, że rekolekcje te pozwolą mu odnaleźć właściwy dla osoby duchownej sposób wypowiadania się w sprawach wiary i moralności oraz prowadzenia sporów ideowych. Proszę o uszanowanie tego czasu ciszy, który ma być wypełniony modlitwą. Jednocześnie oświadczam, że ostatnie wypowiedzi ojca Pawła były jego osobistą inicjatywą. Jako dominikanie we wszystkich naszych działaniach chcemy pozostać wierni dwóm zasadom jednocześnie: bronić potrzebujących oraz czynić to w jedności z Kościołem. ""Gazeta Wyborcza"" przypomina, że ""o. Paweł Gużyński często – i w ostrych słowach – komentuje sprawy społeczne i polityczne. Dwa lata temu o. Kozacki udzielił mu upomnienia za wypowiedzi na temat prób zaostrzenia ustawy aborcyjnej"". Źródło: ""Gazeta Wyborcza""",o. Paweł Gużyński,
https://wiadomosci.onet.pl/kraj/kontrowersyjny-wyklad-prof-chodakiewicza-ipn-wreszcie-zabiera-glos/k7e4ycj,"IPN odnosi się do wykładu prof. Chodakiewicza, na którym obrażał osoby homoseksualne",Podczas organizowanego przez IPN spotkania prof. Marek Chodakiewicz w bardzo ostrych słowach wypowiadał się na temat osób homoseksualnych. Używał przy tym wulgarnych zwrotów. Po pytaniach Onetu głos zabierają wreszcie przedstawiciele Instytutu Pamięci Narodowej.,"O wykładzie, który odbywał się w warszawskim Centrum Edukacyjnym IPN im. Janusza Kurtyki, pisaliśmy kilka dni temu w Onecie. Pracujący na co dzień w Stanach Zjednoczonych profesor Marek Chodakiewicz w ostry sposób krytykował osoby homoseksualne. Forma wypowiedzi profesora była tak ostra, że przedstawiciele środowisk LGBT, z którymi później rozmawialiśmy, kwitowali krótko: takiego poziomu nie ma nawet co komentować. Profesor Marek Chodakiewicz to historyk, który na co dzień pracuje w Waszyngtonie. Zajmuje się m.in. tematyką drugiej wojny, ale na swoim koncie ma też pozycje, które bezpośrednio odnoszą się również do naszych czasów. Jedną z takich książek jest: ""O cywilizacji śmierci. Jak zatrzymać antykulturę totalitarnych mniejszości"". W księgarniach internetowych do opisu książki dorzucono wypowiedź prof. Chodakiewicza. ""Napisałem tę książkę, bo ważne jest, by Polacy wiedzieli co ich czeka, jeśli się nie przeciwstawią cywilizacji śmierci. A ja widziałem na własne oczy jak LGBT, gender, feminizm wyszły z podziemi i stopniowo przejęły politykę amerykańską wprowadzając nową odmianę marksizmu, którą ja nazywam marksizmem-lesbianizmem"". I właśnie ten temat zdominował organizowane przez IPN spotkanie z prof. Chodakiewiczem. Wykład odbywał się w warszawskim Centrum Edukacyjnym IPN im. Janusza Kurtyki, a od kilku dni zapis ze spotkania można oglądać też w internecie. Zapytaliśmy IPN, czy tak ostra forma wypowiedzi jest dopuszczalna podczas spotkania w Centrum Edukacyjnym IPN? - Poglądy prof. Marka Chodakiewicza nie są oficjalnym stanowiskiem IPN. Profesor nie otrzymał honorarium za swój wykład - odpowiada Onetowi Barbara Kiwała z biura Prezesa i Komunikacji Społecznej IPN. Kiwała podkreśla ponadto: - Centrum Edukacyjne IPN im. Janusza Kurtyki udostępniło swoje miejsce prof. Markowi Chodakiewiczowi, który od lat współpracuje z IPN i już w nim gościł wcześniej. Spotkanie według ustaleń miało dotyczyć dyskusji nad najnowszą książką profesora pt. „O cywilizacji śmierci”. Moderatorem spotkania był redaktor Tomasz Sommer, który nie jest pracownikiem IPN, ale także już współpracował z Instytutem. Profesor Chodakiewicz jest też jednym z członków Rady Muzeum przy Muzeum II Wojny Światowej. Próbowaliśmy uzyskać komentarz Muzeum do wykładu prof. Chodakiewicza, ale na ten moment nie udało nam się go uzyskać od rzecznika tej instytucji.",Marek Chodakiewicz,
https://wiadomosci.onet.pl/kraj/abp-marek-jedraszewski-zawiadomienie-do-prokuratury/q3y4kwd,Prokuratura: wpłynęło zawiadomienie w sprawie abp. Jędraszewskiego,Do prokuratury wpłynęło zawiadomienie o podejrzeniu popełnienia przestępstwa przez abp. Marka Jędraszewskiego - poinformował Janusz Hnatko z Prokuratury Okręgowej w Krakowie. Złożył je Ośrodek Monitorowania Zachowań Rasistowskich i Ksenofobicznych.,"- Do prokuratury wpłynęło zawiadomienie, które zostało przesłane do Prokuratury Rejonowej Kraków - Krowodrza, właściwej do prowadzenia ewentualnie tego typu postępowań - powiedział dziś rzecznik Prokuratury Okręgowej w Krakowie Janusz Hnatko. - Mailem wpłynęły także dwie takie same informacje od osób prywatnych, które powołują się na słowa Jędraszewskiego; to wszystko razem zostało przekazane do prokuratury - dodał. Zawiadomienie o podejrzeniu popełnienia przestępstwa przez abp. Marka Jędraszewskiego dotyczy słów metropolity, wypowiedzianych w czwartek, 1 sierpnia w bazylice Mariackiej. Podczas kazania, wygłoszonego w ramach obchodów 75. rocznicy wybuchu powstania warszawskiego abp Jędraszewski podkreślił, że to z powstańczych mogił narodziła się wolna Polska. - Trzeba było długo na nią czekać (...) Czerwona zaraza już nie chodzi po naszej ziemi, ale pojawiła się nowa, neomarksistowska, chcąca opanować nasze dusze, serca i umysły. Nie czerwona, ale tęczowa - powiedział. Jak napisał Ośrodek Monitorowania Zachowań Rasistowskich i Ksenofobicznych na swoim profilu facebookowym, abp Jędraszewski, ""publicznie wypowiadał treści, które, w opinii Ośrodka, można zakwalifikować jako wpisujące się w propagowanie zakazanego totalitarnego faszystowskiego ustroju państwa"". ""Zawiadomienie o podejrzeniu popełnienia przestępstwa przez pana Marka Jędraszewskiego złożyły również osoby pokrzywdzone jego działaniem - Konrad Dulkowski i Rafał Gaweł. Obaj panowie uważają, że wypowiedź sprawcy znieważała ich publicznie oraz wpisywała się w propagowanie zakazanego totalitarnego ustroju państwa"" - zaznaczono. Ośrodek zauważył, że ""segregację ze względu na orientację seksualną prowadzili w Polsce niemieccy naziści, oni też używali retoryki, w której osoby homoseksualne określano jako pasożyty lub zarazę, którą trzeba zwalczać"". ""Gaweł i Dulkowski złożyli formalnie wniosek o ściganie i ukaranie pana Marka Jędraszewskiego w związku z propagowaniem przez niego idei systemu totalitarnego, który wcześniej stosowany przez nazistów doprowadził do śmierci milionów Polaków, również tych którzy byli homoseksualni"" - zaznaczono. Słowa abp. Jędraszewskiego komentowano w przestrzeni publicznej. Odniósł się do nich m.in. prezydent Andrzej Duda, który w piątek w rozmowie z Polsat News powiedział, że nie ma żadnych wątpliwości, iż metropolita ""ma ogromny szacunek do człowieka"".- Zresztą chyba nikt w to nie wątpi - zaznaczył prezydent. Według niego hierarcha mówił w czwartek ""o pewnym ideologicznym starciu"". - I rzeczywiście ze swojego punktu widzenia - filozofa opowiedział się w tym ideologicznym sporze w sposób zdecydowany - powiedział Duda. Powtórzył, że w słowach abpa Jędraszewskiego chodziło o ""o ideologię, a nie o ludzi"". Duchownego krytykowali z kolei politycy opozycji. Lider Wiosny Robert Biedroń, w związku z atakami na uczestników I Marszu Równości w Białymstoku, napisał list do papieża Franciszka, w którym przekazał ""wyrazy głębokiego zaniepokojenia faktem, że przedstawiciele Kościoła Katolickiego w Polsce gloryfikują stosowanie przemocy"". Nawiązał w nim także do słów abp. Jędraszewskiego. O honorowe podanie się do dymisji do metropolity apeluje z kolei dominikanin, o. Paweł Gużyński. - Proponuję, abyśmy od jutra zaczęli wysyłać listy do abp. Jędraszewskiego z wyrazem oczekiwania, że honorowo poda się do dymisji z powodu słów o ""tęczowej zarazie"" - napisał w niedzielę na swoim profilu facebookowym. Na słowa metropolity zareagowały również osoby LGBT, które protestowały pod krakowską kurią; stały w milczeniu, trzymając kartki z napisami m.in. ""nie jestem zarazą"", czy ""nie mów fałszywego świadectwa przeciw bliźniemu swemu"". Z kolei na sobotę, jak podaje portal Niezależna, planowany jest wiec poparcia dla metropolity. Gazeta Wyborcza informowała natomiast, że pod koniec sierpnia pod obrady Rady Miasta Krakowa trafi projekt uchwały o usunięciu ze składu kapituły nagrody Cracoviae Merenti abp. Jędraszewskiego.",Abp Marek Jędraszewski,
https://wiadomosci.onet.pl/kraj/episkopat-ws-lgbt-abp-gadecki-broni-abp-jedraszewskiego/mn2wg20,Abp Gądecki broni słów abpa Jędraszewskiego o LGBT,"""Szacunek dla konkretnych osób nie może prowadzić do akceptacji ideologii, która stawia sobie za cel przeprowadzenie rewolucji w zakresie społecznych obyczajów i międzyosobowych relacji"" - napisał przewodniczący Konferencji Episkopatu Polski w specjalnym oświadczeniu ws. LGBT+. Abp Stanisław Gądecki zaapelował też do parlamentarzystów, aby ""oparli się dalekosiężnym planom środowisk LGBT+ polegającym na zmianie polskiego prawa"".","Poniżej pełna treść oświadczenia: Oświadczenie ws. LGBT+ Pomimo wakacji, które powinny być czasem odpoczynku i refleksji nad pięknem natury stworzonej przez Boga, w kraju rozgorzały polemiki odnośnie do „ideologii LGBT” (gejów, lesbijek, osób biseksualnych i transseksualnych). Ma to zapewne związek z ofensywą środowisk LGBT+ i ze znaczącym wzrostem liczby tzw. marszów równości organizowanych w naszym kraju, a także z zaplanowanym przez niektóre samorządy wprowadzeniem po wakacjach do programów szkolnych nowego, zgodnego z założeniami tej ideologii, podejścia do edukacji seksualnej. Osoby przynależące do środowisk tzw. mniejszości seksualnych są naszymi braćmi i siostrami, za których Chrystus oddał swoje życie i które również chce doprowadzić do zbawienia. Szacunek dla konkretnych osób nie może jednak prowadzić do akceptacji ideologii, która stawia sobie za cel przeprowadzenie rewolucji w zakresie społecznych obyczajów i międzyosobowych relacji. „Ta rewolucja w obyczajach i moralności – podkreśla papież Franciszek – często wymachuje «flagą wolności», ale w rzeczywistości przyniosła dewastację duchową i materialną niezliczonym ludzkim istotom, szczególnie najbardziej narażonym” (Watykan, 17.11.2014). Stąd mój apel do władz samorządowych o niepodejmowanie decyzji, które – pod pozorem przeciwdziałania dyskryminacji – skrywałyby ideologię zaprzeczającą naturalnej różnicy płci i komplementarności mężczyzn i kobiet. Apeluję także do parlamentarzystów, aby oparli się dalekosiężnym planom środowisk LGBT+ polegającym na zmianie polskiego prawa na rzecz wprowadzenia tzw. małżeństw homoseksualnych oraz możliwości adopcji przez nie dzieci. Fala krytyki, która dotknęła metropolitę krakowskiego, arcybiskupa i profesora, a także reakcje pracodawców wobec osób wyrażających swoją dezaprobatę wobec ideologii LGBT+, świadczą o zakorzenionym w pewnych środowiskach totalitaryzmie światopoglądowym, polegającym na usuwaniu poza sferę obszaru wolności ludzi myślących inaczej. Do wszystkich ludzi dobrej woli apeluję więc o stosowanie zasady niedyskryminacji w publicznej dyskusji nie tylko wobec zwolenników wspomnianej ideologii, ale o dopuszczenie na równych prawach do debaty także jej przeciwników. Abp Stanisław Gądecki Metropolita Poznański Przewodniczący Konferencji Episkopatu Polski Czerwona zaraza już po naszej ziemi nie chodzi. Co wcale nie znaczy, że nie ma nowej, która chce opanować nasze dusze, serca i umysły - powiedział arcybiskup Marek Jędraszewski, dodając, że nowa zaraza jest tęczowa. Słowa padły w Krakowie podczas mszy świętej z okazji 75. rocznicy wybuchu Powstania Warszawskiego i wywołały w kraju burzę. Przewodniczący Rady Miasta Krakowa i jednocześnie szef krakowskiej PO Dominik Jaśkowiec potępił słowa abpa i zapowiedział złożenie wniosku o wykreślenie abpa z kapituły nagrody Cracovia Merenti. Ośrodek Monitorowania Zachowań Rasistowskich i Homofobicznych złożył z kolei zawiadomienie o możliwości popełnienia przestępstwa przez metropolitę krakowskiego. W Krakowie pod oknem papieskim na ul. Franciszkańskiej w ubiegłym tygodniu odbył się protest w reakcji na słowa abp. Jędraszewskiego. Na proteście pojawiło się ponad sto osób. Pod papieskim oknem stanęli w ciszy. Na białych kartach mieli hasła, takie jak ""nie jestem tęczową zarazą"" czy cytaty z Pisma Świętego o miłowaniu bliźniego.",Abp Stanisław Gądecki,
https://wiadomosci.onet.pl/kraj/robert-biedron-pisze-list-do-franciszka/lj9e2cy,Robert Biedroń pisze list do papieża,"Chciałbym przekazać wyrazy głębokiego zaniepokojenia faktem, że przedstawiciele Kościoła Katolickiego w Polsce gloryfikują stosowanie przemocy - napisał w liście skierowanym do papieża Franciszka lider Wiosny Robert Biedroń.","W swoim liście Biedroń podkreśla, że zdecydował się napisać do papieża w związku z wydarzeniami, do jakich doszło podczas I Marszu Równości w Białymstoku. Lipcowy przemarsz kilkakrotnie próbowali zablokować kontrmanifestanci. Część uczestników Marszu Równości zostało pobitych. Rzucano też w ich stronę kamieniami, petardami, jajkami i butelkami oraz wykrzykiwano obraźliwe słowa. ""Uczestnicy marszu zostali brutalnie pobici dlatego, że protestowali przeciwko nienawiści i przemocy, a na ustach mieli jedno hasło: równości praw dla wszystkich, niezależnie od płci czy orientacji seksualnej"" - przekonuje lider Wiosny. Ocenił też, że ""atmosfera dyskryminacji oraz rosnącej nienawiści - prowadząca do aktów fizycznej przemocy - stoi w konflikcie z podstawowymi wartościami humanistycznymi oraz chrześcijańską ideą miłości bliźniego"". ""Wasza Świątobliwość wielokrotnie podkreślał, jak ważna jest empatia, współczucie i szacunek dla drugiego człowieka. Wiem, że Wasza Świątobliwość jest sojusznikiem wszystkich tych, którzy walczą o równość, szacunek i świat wolny od przemocy. Niestety, nie można tego powiedzieć o wszystkich przedstawicielach Kościoła Katolickiego w Polsce"" - napisał polityk w liście do Franciszka. Szef Wiosny nawiązał w tym kontekście m.in. do słów metropolity krakowskiego abp. Marka Jędraszewskiego, który podczas kazania w Bazylice Mariackiej w Krakowie wygłoszonego w ramach obchodów 75. rocznicy wybuchu Powstania Warszawskiego podkreślił, że to z powstańczych mogił narodziła się wolna Polska. - Trzeba było długo na nią czekać (...) Czerwona zaraza już nie chodzi po naszej ziemi, ale pojawiła się nowa, neomarksistowska, chcąca opanować nasze dusze, serca i umysły. Nie czerwona, ale tęczowa - stwierdził hierarcha. Biedroń wspomniał również m.in. o ogłoszeniu duszpasterskim białostockiej parafii pw. św. Jadwigi Królowej, zamieszczonego na dzień po Marszu Równości, w którym księża złożyli ""wyrazy uznania i podziękowania tym wszystkim, którzy w ostatnim czasie, w jakikolwiek sposób włączyli się w obronę wartości chrześcijańskich i ogólnoludzkich, chroniąc nasze miasto, zwłaszcza dzieci i młodzież przed planową demoralizacją i deprawacją"". ""Niech wam Bóg wynagrodzi i błogosławi wszelkie dalsze dobre poczynania"" - napisali w ogłoszeniu. Część mediów uznała te słowa za wyraz poparcia duchownych dla sprawców przemocy wobec społeczności LGBT. Interpretacje te odrzuciła białostocka parafia, która w wydanym przez siebie wyjaśnieniu zapewniła, że żaden z tamtejszych kapłanów ""nie akceptuje i nie toleruje aktów agresji, które miały miejsce w czasie marszu"". Odnosząc się do przytoczonych przez siebie wypowiedzi, lider Wiosny przekazał papieżowi ""wyrazy głębokiego zaniepokojenia faktem, że przedstawiciele Kościoła Katolickiego w Polsce gloryfikują stosowanie przemocy"". ""Wierzę, że wszyscy, niezależnie od wyznania powinniśmy jednoczyć się w przeciwdziałaniu i potępieniu dla aktów przemocy. To wspólna misja wszystkich, którym na sercu leży dobro wszystkich ludzi. Wierzę również, że Wasza Świątobliwość uważa tak samo. Nie możemy być obojętni - szczególnie na kontynencie, którego historia tak dotkliwie naznaczona jest aktami przemocy przeciwko mniejszościom"" - podkreślił. Polityk zwrócił się zarazem do Franciszka z prośbą o ""wyraźne potępienie"" przytoczonych przez niego i ""wszelkich podobnych"" stanowisk przedstawicieli Kościoła Katolickiego oraz o ""reakcję, która zmieni nienajlepsze dzisiaj oblicze polskiego Kościoła"".",Robert Biedroń,
https://wiadomosci.onet.pl/kraj/towarzystwo-patriotyczne-zywiecczyzny-broni-arcybiskupa-jedraszewskiego/cp7tejf,Stowarzyszenie z Żywca broni arcybiskupa Jędraszewskiego,"Metropolita krakowski abp. Marek Jędraszewski zyskał nowych sprzymierzeńców. Towarzystwo Patriotyczne Żywiecczyzny wydało oświadczenie, w którym broni stanowiska wygłoszonego przez kościelnego dostojnika podczas homilii z 1 sierpnia. - Ideologia LGBT zmierza do podporządkowania sobie rodziny i całej opinii publicznej. Jest to działanie totalitarne, któremu należy zdecydowanie się przeciwstawić - czytamy w oświadczeniu.","Słowa arcybiskupa Marka Jędraszewskiego, które wywołały lawinę komentarzy, zostały wygłoszone w ramach obchodów 75. rocznicy wybuchu Powstania Warszawskiego. Metropolita krakowski podczas kazania powiedział, że ""czerwona zaraza już nie chodzi po naszej ziemi, ale pojawiła się nowa, neomarksistowska, chcąca opanować nasze dusze, serca i umysły. Nie czerwona, ale tęczowa"". Słowa spotkały się z ostrą krytyką niektórych środowisk. Ośrodek Monitorowania Zachowań Rasistowskich i Ksenofobicznych zamierza złożyć do prokuratury zawiadomienie o podejrzeniu popełnienia przestępstwa. Przewodniczący krakowskiej Rady Miasta zapowiedział wykreślenie duchownego z kapituły nagrody Cracovia Merenti. To wyróżnienie nadawane przez Radę Miasta osobom, organizacjom i instytucjom szczególnie zasłużonym dla Krakowa. W ostatnią niedzielę pod krakowską kurią odbył się natomiast protest kilkudziesięciu osób, które nie godzą się na używanie takiego języka w przestrzeni publicznej. W obronie duchownego i prezentowanych przez niego poglądów stanęło Towarzystwo Patriotyczne Żywiecczyzny, które wydało oświadczenie w tej sprawie. Negatywne reakcje na wypowiedzi Jędraszewskiego i medialne doniesienia w tym temacie, nazywają ""szerzeniem uprzedzeń i pomówień"". ""Mamy do czynienia z kontynuacją i eskalacją >>przemysłu nienawiści<<, który już doprowadził w Polsce do katastrofy organów państwowych w kwietniu 2010 roku, teraz zaś zmierza do eskalacji przemocy wobec instytucji religijnych"" - czytamy w poniedziałkowym oświadczeniu Towarzystwa Patriotycznego Żywiecczyzny. Jego autorzy wskazują w nim, że metropolita krakowski potępia ""ideologię LGBT"", nie stygmatyzuje natomiast poszczególnych osób, dlatego - według autorów oświadczenia - zasadne jest porównanie do ""czerwonej zarazy"", jako komunistycznego totalitaryzmu. ""Tak jak ideologia komunistyczna i narodowo-socjalistyczna dążyły do upaństwowienia rodziny i całkowitego opanowania edukacji w celu uczynienia wszystkich obywateli niewolnikami państwa, tak też ideologia LGBT zmierza do podporządkowania sobie rodziny, wychowania i całej opinii publicznej. Jest to działanie totalitarne, któremu należy zdecydowanie się przeciwstawić"" - napisali przedstawiciele żywieckiego stowarzyszenia. ",Abp Marek Jędraszewski,
https://wiadomosci.onet.pl/kraj/homilia-arcybiskupa-marka-jedraszewskiego-na-youtube/0vx1p9l,YouTube przywrócił usuniętą homilię abp. Marka Jędraszewskiego,"Chodzi o wygłoszone podczas mszy świętej w krakowskim kościele Mariackim kazanie, w którym abp. Jędraszewski miał się sprzeciwiać ideologii LGBT. Sprawę usunięcia nagrania komentował wcześniej wiceminister cyfryzacji Adam Andruszkiewicz.","Kazanie zostało wygłoszone w czwartek w ramach obchodów 75. rocznicy wybuchu Powstania Warszawskiego. Apb. Jędraszewski powiedział w nim, że z ""powstańczych mogił narodziła się wolna Polska, choć na jej narodzenie trzeba było czekać bardzo długo"" oraz że ""trzeba było długo na nią czekać. Czerwona zaraza już nie chodzi po naszej ziemi, ale pojawiła się nowa, neomarksistowska, chcąca opanować nasze dusze, serca i umysły. Nie czerwona, ale tęczowa"". Słowa te spotkały się z ostrą krytyką niektórych środowisk. Ośrodek Monitorowania Zachowań Rasistowskich i Ksenofobicznych poinformował, że złożył do prokuratury ""zawiadomienie o podejrzeniu popełnienia przestępstwa przez arcybiskupa"". W poniedziałek wieczorem Radio Maryja poinformowało na Twitterze o komunikacie z ostrzeżeniem, jaki dostało od administracji YouTube w sprawie wideo z homilią abp. Jędraszewskiego. W komunikacie tym przekazano, że film ""został usunięty, ponieważ narusza zasady dotyczące szerzenia nienawiści"". Czytaj więcej: Arcybiskup Jędraszewski o ""tęczowej"" zarazie w przemówieniu na rocznicę Powstania Warszawskiego Radio Maryja na YouTube otrzymał ostrzeżenie za zamieszczenie homilii ks. abp. Marka Jędraszewskiego. Zarzut, a jakże - ""szerzenie nienawiści"" - przekazało na Twitterze Radio Maryja. – Uważam, że ks. abp Jędraszewski żadnej nienawiści nie szerzy. Wręcz odwrotnie – ks. abp Jędraszewski ma prawo jako hierarcha Kościoła katolickiego w Polsce wyrażać jasne stanowisko, jakie ma Kościół katolicki w kwestiach chociażby promocji LGBT - mówił, jak podaje ""Radio Maryja"", Andruszkiewicz. - My oczywiście jako Ministerstwo Cyfryzacji jesteśmy za wolnością słowa w Polsce, za pełną wolnością słowa w Polsce i każdy tego typu przypadek będziemy bardzo dogłębnie analizować. Jesteśmy w stałym kontakcie zarówno z Google, jak i z serwisem YouTube i chcemy te kwestie wyjaśniać, dlatego że nigdy się nie zgodzimy na to, że w Polsce funkcjonowała cenzura prewencyjna – dodał. Czytaj więcej: List do abpa Jędraszewskiego: czy łudzi się Pan, że Pański Kościół wygra walkę z samym Bogiem? Oburzenie na decyzję administracji YouTube wobec kanału Radia Maryja wyraziło też m.in. Centrum Monitoringu Wolności Prasy działające przy Stowarzyszeniu Dziennikarzy Polskich ""Jest to skandaliczne naruszenie zasady wolności słowa, która jest fundamentem ustroju każdego demokratycznego państwa"" - napisało CMWP. W oświadczeniu zamieszczonym na stronie CMWP SDP można też przeczytać, że ""wyjątkowo skandaliczne jest przy tym to, iż cenzura wypowiedzi dotyka zarówno jednej z najważniejszych osób w polskim Kościele katolickim, jak i najpopularniejsze i największe media katolickie w Polsce"" - oceniła organizacja. We wtorek popołudniu do sprawy odniosła się szefowa działu polityki publicznej i relacji rządowych Google’a – właściciela platformy YouTube - Maria Poślad. ""Rzadko podejmujemy decyzję o blokadzie, która jest błędna. Jeśli tak się stanie, po weryfikacji przywracamy treści. Oceniając je, bierzemy pod uwagę kontekst, np. to, czy materiał ma wartość dokumentalną lub wypełnia przesłanki interesu publicznego. Dlatego wideo wróciło na YT"" - napisała na Twitterze Poślad. Film znów jest dostępny na kanale Radia Maryja.",Abp Marek Jędraszewski,
https://wiadomosci.onet.pl/kraj/ostrow-wielkopolski-aktywisci-lgbt-zaatakowani-na-rynku/1jsy10x,Aktywiści LGBT rozmawiali z mieszkańcami Ostrowa Wlkp. W ich stronę ktoś rzucił petardę,"Ostrów Wielkopolski był pierwszym przystankiem na trasie Letniej Akademii Równości, w ramach której aktywiści z Poznania rozprawiają się z mitami na temat osób LGBT. Podczas spotkania z mieszkańcami doszło do drobnych incydentów. Były wyzwiska, ktoś rzucił w stronę grupy petardę. Na szczęście nikomu nic się nie stało.","Członkowie poznańskiego stowarzyszenia Grupa Stonewall odwiedzą łącznie siedem miast w ramach Letniej Akademii Równości. Wybrano takie miejsca, w których nie odbywają się marsze równości. Pięcioro aktywistów ruszyło w Polskę, aby obalić szkodliwe mity na temat osób LGBT+, a zwłaszcza tzw. ""ideologii LGBT"".  - Skala pomówień i dezinformacji na temat społeczności LGBT+ jest ogromna. Chcemy z tym walczyć w sposób, który uważamy za najbardziej efektywny - poprzez bezpośredni kontakt z osobami, które na co dzień nie mają okazji porozmawiać z wyoutowanym gejem czy lesbijką - tłumaczył Onetowi Sulwiński. W poniedziałek cała grupa odwiedziła Ostrów Wielkopolski. Aktywiści rozmawiali z mieszkańcami na miejskim rynku, rozdawali także ulotki i tęczowe gadżety. Pomimo pozytywnego odzewu, wśród mieszkańców zainteresowanych akcją, znaleźli się także tacy, którzy chcieli ją zakłócić. - Pojawiło się kilka osób, najprawdopodobniej narodowców. Było widać, że to zorganizowana grupa, która przyszła na rynek w jednym celu. W naszą stronę poleciała petarda. Na szczęście była silna obstawa policji i nic poważnego się nie stało - mówi Onetowi rzecznik Grupy Stonewall.  Jak dodaje, były też pozytywne reakcje. - Odbyliśmy kilka bardzo pozytywnych rozmów, więc jesteśmy zadowoleni. Dzisiaj jesteśmy w Świdnicy. Nie zrażamy się i działamy dalej - zapowiada Mateusz Sulwiński. Jakie czynności podjęła policja w związku z zakłóceniem akcji na ostrowskim rynku? - Jedna z osób, która przebywała na rynku, została wylegitymowana w związku z używaniem słów nieprzyzwoitych. Nie odnotowaliśmy żadnych incydentów związanych z naruszeniem przepisów prawa - mówi Onetowi  sierż. sztab. Małgorzata Łusiak z policji w Ostrowie Wielkopolskim. Jak dodaje, petarda, która została rzucona w stronę grupy, nie została odpalona w pobliżu osób, które brały udział w akcji. - Nie mamy podstaw twierdzić, że miało to związek z happeningiem. Nie mamy też zgłoszeń od organizatorów, by cokolwiek komuś się stało - dodaje.",Aktywiści z Grupy Stonewall ruszają w Polskę,
https://wiadomosci.onet.pl/kraj/list-do-redakcji-dzien-dobry-chcialem-podzielic-sie-kilkoma-spostrzezeniami/fqgrb9v,"List do redakcji. ""Dzień dobry. Chciałem podzielić się kilkoma spostrzeżeniami""","Jeżeli wszyscy obywatele są równi wobec prawa (pewnik) to, czy ja, jako np. ukarany mandatem karnym, mogę nałożoną karę wpłacić na konto dowolnie wybranej przez siebie organizacji, osobę prawną lub fizyczną - w tym własną żonę? - pyta w liście do redakcji nasz czytelnik, pan Bogusław.","Wiele naszych tekstów powstaje dzięki Waszym listom. Zwracacie w nich uwagę na problemy, którymi warto się zająć i przedstawić je opinii publicznej. Gorąco zachęcamy do nadsyłania listów pod adres listydoredakcji@redakcjaonet.pl. Poniżej publikujemy pełną treść listu: Dzień dobry. Chciałem podzielić się kilkoma spostrzeżeniami. 1. Czy w Konstytucji, Kodeksie karnym lub innym, oprócz kodeksu przyzwoitości pojawia się pojęcie ""przepraszam""? 2. Czy wypowiedzenie tych magicznych słów przez kogokolwiek zwalnia od odpowiedzialności, w tym karnej?  3. Jeżeli wszyscy obywatele są równi wobec prawa (pewnik) to czy ja, jako np. ukarany mandatem karnym, mogę nałożoną karę wpłacić na konto dowolnie wybranej przez siebie organizację, osobę prawną lub fizyczną - w tym własną żonę? 4. Czy nie ponosząc kosztów podróży, mogę wsiąść do dowolnego samolotu lub wprowadzić na jego pokład np. żonę, skoro on i tak gdzieś leci i koszty są wygenerowane? 5. Czy minister Nowak w poprzednim rządzie, gdyby wypowiedział te magiczne słowa ""przepraszam"", zachowałby stanowisko w rządzie? 6. Czy wszyscy nagrani w restauracji S*** i Przy******* też mogą domagać się powrotu na stanowiska, gdyby przeszły im te słowa przez gardła?",Marszałek Sejmu Marek Kuchciński przed wylotem z Warszawy,
https://wiadomosci.onet.pl/swiat/coca-cola-wspiera-prawa-lgbt-na-wegrzech-ich-reklama-wywolala-burze-i-wezwania-do/z3pr4wh,Coca-Cola wspiera prawa LGBT na Węgrzech. Ich reklama wywołała burzę i wezwania do bojkotu,"Coca-Cola nie ma zamiaru ustąpić. ""Wierzymy, że każdy ma prawo kochać i uczucie miłości jest dla każdego takie samo"" - napisała firma w oświadczeniu.","Reklamy Coca-Coli przedstawiają bliskie sobie pary - czasem kobietę i mężczyznę, a czasem dwie kobiety lub dwóch mężczyzn. Zdjęcie jest otoczone tęczą oraz napisem #LoveIsLove (ang. ""Miłość to miłość""). Reklamy znalazły się na billboardach w wielu miejscach Budapesztu i są związane z rozpoczynającym się tam właśnie festiwalem muzycznym. Reklamy wywołały na Węgrzech dyskusję o prawach LGBT oraz o granicach wolności słowa: Kilku polityków rządzącej na Węgrzech prawicowej partii Fidesz wezwało już do bojkotu produktów Coca-Coli. Jedna z organizacji NGO walczących o delegalizację prawa do usuwania ciąży zbiera podpisy pod petycją do władz o zakaz reklam. Coca-Cola zapowiedziała, że nie ma zamiaru rezygnować z kampanii.",Nieznane zastosowania coca-coli,
https://wiadomosci.onet.pl/kraj/kolejny-baner-przed-lubelskim-sklepem-ikea/z443vm3,"""Pedofilia wiąże się z homoseksualizmem"". Kolejny baner przed lubelskim sklepem IKEA","Działacze Fundacji Życie i Rodzina umieścili kolejne billboardy przed sklepem IKEA w Lublinie. Na parkingu na lawetach stanęły banery wymierzone w społeczność LGBT. Dowiadujemy się z nich, że homoseksualiści odpowiadają za 20-40 proc. przypadków molestowania dzieci. Wcześniej fundacja stanęła w obronie zwolnionego pracownika sklepu, który cytował Pismo Święte.","Banery na przyczepach pojawiły się na parkingu przed lubelskim sklepem w czwartek, 1 sierpnia. Obok zdjęcia z parady, na którym widzimy dziecko, widnieje hasło: ""Pedofilia wiąże się z homoseksualizmem"". Jest też zdanie: ""Homoseksualiści odpowiadają za 20-40% przypadków molestowania dzieci, choć stanowią zaledwie 1-3% społeczeństwa"". Z drugiej strony widzimy zdjęcie mężczyzny za kratkami oraz napis: ""Homoseksualiści byli dwa razy częściej skazywani za przestępstwa seksualne. Homoseksualiści byli cztery razy częściej skłonni dopuścić się zabójstwa"". Zdaniem działaczy fundacji ""homoseksualiści i inni dewianci chcą, aby nienormalne zostało uznane za normalne"". - Chcemy informować ludzi o prawdziwym obliczu ruchu LGBT. Nie może tak być, że w imię poprawności politycznej knebluje się prawdzie usta. Ideologia, która stoi za tym ruchem, jest bardzo niebezpieczna dla ładu społecznego i sprzeczna z naturalnym porządkiem rzeczy - podkreśla Krzysztof Kasprzak z Fundacji Życie i Rodzina. Fundacja zapowiada, że wkrótce podobne akcje odbędą się w innych polskich miastach, m.in. w Warszawie. Sklep nie komentuje sprawy. To nie pierwszy taki przypadek. W lipcu br. działacze organizacji postawili w pobliżu lubelskiego sklepu billboard o treści ""Stop zwalnianiu ludzi za cytowanie Biblii"". Była to reakcja na zwolnienie pracownika, który na internetowym forum firmy sprzeciwił się promowaniu homoseksualizmu i cytował Pismo Święte. Napisał m.in. ""Ktokolwiek obcuje cieleśnie z mężczyzną, tak jak się obcuje z kobietą, popełnia obrzydliwość. Obaj będą ukarani śmiercią, a ich krew spadnie na nich”. Mężczyzna żąda przywrócenia do pracy. W jego obronie stanął również Instytut Ordo Iuris. ",Fundacja Życie i Rodzina - billboard przed sklepem IKEA w Lublinie,
https://wiadomosci.onet.pl/kraj/przystanek-historia-ipn-prof-chodakiewicz-kontrowersyjnie-o-homoseksualizmie/tgf49dz,,,"Profesor Marek Chodakiewicz to historyk, który na co dzień pracuje w Waszyngtonie. Zajmuje się m.in. tematyką drugiej wojny, ale na swoim koncie ma też pozycje, które bezpośrednio odnoszą się również do naszych czasów. Jedną z takich książek jest: ""O cywilizacji śmierci. Jak zatrzymać antykulturę totalitarnych mniejszości"". W księgarniach internetowych do opisu książki dorzucono wypowiedź prof. Chodakiewicza. ""Napisałem tę książkę, bo ważne jest, by Polacy wiedzieli co ich czeka, jeśli się nie przeciwstawią cywilizacji śmierci. A ja widziałem na własne oczy jak LGBT, gender, feminizm wyszły z podziemi i stopniowo przejęły politykę amerykańską wprowadzając nową odmianę marksizmu, którą ja nazywam marksizmem-lesbianizmem"". I właśnie ten temat zdominował organizowane przez IPN spotkanie z prof. Chodakiewiczem. Wykład odbywał się w warszawskim Centrum Edukacyjnym IPN im. Janusza Kurtyki, a od kilku dni zapis ze spotkania można oglądać też w internecie. Wykład oburzył wiele osób, a o sprawie napisał m.in. portal oko.press.  Profesor Chodakiewicz, który w ostry sposób krytykuje osoby homoseksualne, nie przebiera tutaj w słowach. - Chrześcijaństwo daje nam paradygmat, jak powinniśmy się nawzajem kochać i szanować. Prucie się w kakao nie jest czymś takim - mówił podczas organizowanego przez IPN spotkania. W pewnym momencie historyk przywołał postać Markiza de Sade. - On praktykował seks analny, jako demonstrację ideologiczną w swojej nienawiści do Boga. Bo nic bardziej nie obraża Pana Boga niż rzucanie nasienia w kał. I zwracał się do publiczności: - Widzę, że Państwu chce się rzygać. Nie można iść do piekła, otrzeć się o zło, i wyjść normalnym. Ale by z tymi rzeczami dać sobie radę, trzeba zrozumieć, co robią, jakie jest podłoże ideologiczne i w jaki sposób to się rozwija. Podczas wykładu IPN historyk przywołał też opowieść swojej dziewczyny, która w latach 80. była pielęgniarką w Stanach Zjednoczonych. - Mówi do mnie, słuchaj, przyjechał do nas pacjent z chomikiem w odbytnicy. Musieliśmy wyjmować zwierzę. I tłumaczy, że jak AIDS zaczął uderzać, to niektórzy uznali, że dobrą formą zabawy jest wziąć chomika, ogolić go, usunąć pazury i zęby, posmarować olejem i wpuścić do odbytnicy. Zwierzę stara się do góry wspiąć i zaciskają się wtedy mięśnie zwieracza odbytnicy. Zwierzę zaczyna się dusić i wibruje. O osobach homoseksualnych profesor mówił: - Proszę nie myśleć, że to jest jakiś romantyzm czy uniesienie. Jeżeli chodzi o mężczyzn, to jest sperma, kał i krew. Jeżeli chodzi o lesbijski, są dużo bardziej spokojne. Mają mniej partnerów. Historyk podzielił się też z publicznością swoimi obserwacjami na temat natury mężczyzn. - Faceci zostali stworzeni inaczej niż panie. Faceci nie mają w ogóle żadnych rezerwacji, jeżeli chodzi o seks. U kobiet jest to sprawa emocjonalna, u facetów jest to sprawa tarcia. O słup, o cokolwiek. Nie ma znaczenia, ilu jest partnerów. Czy tak ostra forma wypowiedzi podczas wykładu nie przeszkadza pracownikom Instytutu Pamięci Narodowej? Czy zwroty o ""pruciu w kakao"", ""rzucania nasienia w kał"", ""tarciu o słup"" powinny pojawić się podczas spotkania w Centrum Edukacyjnym IPN? Próbowaliśmy skontaktować się z rzecznikiem tej instytucji, ale pozostawał on dzisiaj nieuchwytny. Na ten moment IPN nie wydało oświadczenia w tej sprawie.",,
https://wiadomosci.onet.pl/kraj/o-pawel-guzynski-chce-dymisji-abp-jedraszewskiego/1pegrdk,"O. Paweł Gużyński chce dymisji abp. Jędraszewskiego. ""Jeden list lub e-mail na tydzień aż do skutku""","Dominikanin zaapelował na Facebooku do wysłania listów z ""wyrazem oczekiwania"", że abp Marek Jędraszewski honorowo poda się do dymisji z powodu słów o ""tęczowej zarazie"". ""Nie chodzi mi o wewnątrzkościelny bunt"" - podkreślił o. Paweł Gużyński.","""Jeżeli zrobimy to wspólnie, konsekwentnie i z zachowaniem należytego szacunku dla urzędu biskupa, będzie to miało przynajmniej siłę wyrazu naszej przyzwoitości. Taki nasz katolicki maraton pisania listów"" - pisze zakonnik. ""Nasza własna bierność nas niszczy, dlatego sam zaczynam od jutra, jeden list lub e-mail na tydzień aż do skutku (nawet jeśli będę jedyny)"" - dodaje. - Czerwona zaraza już po naszej ziemi nie chodzi. Co wcale nie znaczy, że nie ma nowej, która chce opanować nasze dusze, serca i umysły - mówił abp Marek Jędraszewski, dodając, że nowa zaraza jest tęczowa. Słowa te padły podczas mszy świętej z okazji 75. rocznicy wybuchu Powstania Warszawskiego. Przewodniczący Rady Miasta Krakowa i jednocześnie szef krakowskiej PO Dominik Jaśkowiec potępił słowa hierarchy i zapowiedział złożenie wniosku o wykreślenie arcybiskupa z kapituły nagrody Cracovia Merenti. Ośrodek Monitorowania Zachowań Rasistowskich i Homofobicznych złożył z kolei zawiadomienie o możliwości popełnienia przestępstwa przez metropolitę krakowskiego. W piątek przed krakowską kurią odbył się protest. Ponad sto uczestników trzymało białe karty z hasłami, takimi jak ""nie jestem tęczową zarazą"" czy cytaty z Pisma Świętego o miłowaniu bliźniego.",O. Paweł Gużyński,
https://wiadomosci.onet.pl/kraj/list-do-redakcji-reakcja-na-slowa-arcybiskupa-marka-jedraszewskiego-o-lgbt/hkehd9r,"List do redakcji. ""Skąd ta nienawiść do dzieła boskiego stworzenia?""","- Jest Pan wysokim rangą reprezentantem największego na świecie kościoła największej dziś religii, powinien więc Pan z pewnością dostrzegać więcej niż inni. Proszę więc powiedzieć: z czym chce Pan walczyć? (...) Z wolnościowymi aspiracjami ludzi? Z demokracją? Czy łudzi się Pan, że Pański Kościół wygra walkę z samym Bogiem? - pisze nasz czytelnik, członek Kościoła Radości Istnienia, w liście otwartym skierowanym do abpa Marka Jędraszewskiego.","Wiele naszych tekstów powstaje dzięki Waszym listom. Zwracacie w nich uwagę na problemy, którymi warto się zająć i przedstawić je opinii publicznej. Gorąco zachęcamy do nadsyłania listów pod adres listydoredakcji@redakcjaonet.pl. Poniżej publikujemy pełną treść listu: List otwarty Jego Ekscelencja Arcybiskup Marek Jędraszewski Jako twórca i przedstawiciel Kościoła Radości Istnienia nie mogę przejść obojętnie wobec Pańskich haniebnych słów jawnie obrażających nie tylko innych ludzi, innych Polaków, ale obrażających naszego wspólnego - czy Pan chce czy nie - Boga Stwórcę. Użył Pan słów: tęczowa zaraza... Kto daje Panu prawo do porównywania jakiejkolwiek mniejszościowej grupy społecznej, walczącej o swoje niezbywalne prawo do godnego życia do zbrodniczego komunistycznego systemu sowieckiego, do ""czerwonej zarazy""? Czy to Bóg daje Panu swoje pełnomocnictwo do propagowania nienawiści względem innych stworzonych przez Niego ludzi? Z pewnością nie. Skąd więc ta nienawiść do dzieła boskiego stworzenia? Pewnie wyłącznie z chłodnej kalkulacji, tak obecnie żywej w Polsce. Dzieląc Polaków na dwa wrogie sobie obozy, można ugrać więcej dla siebie. Czy łudzi się Pan, że Pański Kościół wygra walkę z samym Bogiem? Jest Pan wysokim rangą reprezentantem największego na świecie kościoła największej dziś religii, powinien więc Pan z pewnością dostrzegać więcej niż inni. Proszę więc powiedzieć: z czym chce Pan walczyć? Z dzisiejszym, dynamicznie zmieniającym się światem umocowanym i wynikającym bezsprzecznie z nadrzędnej Woli Stwórcy? Z wolnościowymi aspiracjami ludzi? Z demokracją? Czy łudzi się Pan, że Pański Kościół wygra walkę z samym Bogiem, ze Stwórcą? Mniejszościom homoseksualnej i transseksualnej, od zawsze tłamszonym między innymi przez Pańską religię, w oczywisty sposób należą się podstawowe choćby prawa. Mimo, że — nie ukrywam — osobiście dość ""dziwnie"" robi mi się na widok dwóch trzymających się za ręce czy całujących się mężczyzn, to kimże ja jestem, by kwestionować wolę Boga? Kim jest Pan? W czym przeszkadzają nam homoseksualiści i inne osoby określające się mianem LGBT? Jeżeli ludziom LGBT do posiadania godnych, radosnych, szczęśliwych i spełnionych istnień jest potrzebna możliwość prawnego usankcjonowania swoich związków, to dajmy im w pełni należne im prawo do zawierania związków równoważnych z małżeństwami heteroseksualnymi.  Czy obawia się Pan, że dając większe swobody obywatelskie mniejszości LGBT gatunek ludzki wyginie, bo nagle przestaną rodzić się dzieci?  Przecież i Pańska grupa społeczno-zawodowa od wielu wieków także nie dostarcza światu potomstwa, a mimo to populacja ludzka ma się bardzo dobrze. Zaufajmy Bogu! Piotr June, Kościół Radości Istnienia www.KosciolRadosciIstnienia.org","Protest pod hasłem ""Polska przeciw przemocy"" zorganizowany w Białymstoku, 28.07.2019 r.",
https://wiadomosci.onet.pl/kraj/najwazniejsze-wydarzenia-w-polsce/rsb65nv,Podsumowanie tygodnia. Najważniejsze wydarzenia w Polsce,"Co działo się w kraju w ostatnim tygodniu? Sporo wydarzyło się w polityce: Donald Trump ogłosił, że weźmie udział w organizowanych w Warszawie obchodach 80. rocznicy wybuchu II wojny światowej. Koalicja Obywatelska ogłosiła ""jedynki"" na listach wyborczych; na wybory może mieć też wpływ afera związana z tym, że marszałek Kuchciński latał z rodziną specjalnym samolotem na koszt państwa. Okazuje się, że Polska może przegrać rozdanie stanowisk w KE. W reakcji na ataki na Marsz Równości w Białymstoku tysiące Polek i Polaków oznaczyło się hashtagiem #jestemLGBT w mediach społecznościowych. Uczczono 75. rocznicę Powstania Warszawskiego - hołd powstańcom oddali też uczestnicy trwającego w Kostrzynie nad Odrą Pol'and'Rock Festival. Sprawdź najważniejsze informacje tygodnia.",,,
https://wiadomosci.onet.pl/kraj/abp-jedraszewski-o-lgbt-przewodniczacy-rady-miasta-krakowa-potepia/tx3dre5,"Burza po słowach abpa Jędraszewskiego o ""tęczowej zarazie"". Przewodniczący Rady Miasta zabiera głos",Przewodniczący Rady Miasta Krakowa i jednocześnie szef krakowskiej PO Dominik Jaśkowiec potępił słowa abpa Marka Jędraszewskiego i zapowiedział złożenie wniosku o wykreślenie abpa z kapituły nagrody Cracovia Merenti. Ośrodek Monitorowania Zachowań Rasistowskich i Homofobicznych złożył z kolei zawiadomienie o możliwości popełnienia przestępstwa przez metropolitę krakowskiego.,"""Czerwona zaraza już po naszej ziemi nie chodzi. Co wcale nie znaczy, że nie ma nowej, która chce opanować nasze dusze, serca i umysły"" - powiedział wczoraj arcybiskup Marek Jędraszewski, dodając, że nowa zaraza jest tęczowa. Słowa padły w Krakowie podczas mszy świętej w Bazylice Mariackiej, z okazji 75. rocznicy wybuchu Powstania Warszawskiego. Powtórzył też słowa, które dzień wcześniej wygłosił na Jasnej Górze o ""największej tolerancji"", która - jak stwierdził - jest ""szczytem nietolerancji"": - Na ustach tych, którzy głoszą wszem i wobec tolerancję pojawiają się przemoc, poniżanie, szyderstwo z najświętszych znaków, Matki Boski Częstochowskiej, a ostatnio symbolu Polski Walczącej - mówił Jędraszewski. Dziś na słowa metropolity reagują władze Krakowa. Przewodniczący Rady Miasta skrytykował wypowiedź duchownego, chce też wykreślenia abpa z kapituły nagrody Cracovia Merenti. Jest to wyróżnienie nadawane przez Radę Miasta osobom, organizacjom i instytucjom szczególnie zasłużonym dla Krakowa. Słowa abpa potępił też szef małopolskiej Platformy Obywatelskiej Aleksander Miszalski. Ośrodek Monitorowania Zachowań Rasistowskich i Homofobicznych dziś złożył zawiadomienie o możliwości popełnienia przestępstwa przez metropolitę krakowskiego. Prezes ośrodka, Konrad Dulkiewicz, chce, by wypowiedź Marka Jędraszewskiego zbadano pod kątem publicznego propagowania faszyzmu lub innego systemu totalitarnego.",Abp Marek Jędraszewski,
https://wiadomosci.onet.pl/kraj/krakow-protest-pod-kuria-przeciwko-slowom-abp-jedraszewskiego/rn51jrd,Kraków: protest pod kurią przeciwko słowom abp Jędraszewskiego,"Dziś pod oknem papieskim na ul. Franciszkańskiej w Krakowie odbył się protest - informuje ""Gazeta Wyborcza"". To reakcja na słowa abp Marka Jędraszewskiego, który wczoraj podczas mszy ocenił, że miejsce ""czerwonej zarazy"" zajęła ""tęczowa zaraza"".","Przed kurią przy ulicy Franciszkańskiej w Krakowie odbył się protest. Przyszło ponad sto osób. Pod papieskim oknem stanęli w ciszy. Na białych kartach mieli hasła, takie jak ""nie jestem tęczową zarazą"" czy cytaty z Pisma Świętego o miłowaniu bliźniego. Duchowny koncelebrował mszę w Bazylice Mariackiej. Po wspomnieniu historii powstania sprzed 75 lat, nawiązał do współczesności i mówił o ""nowej zarazie"", już nie czerwonej, a tęczowej. Powtórzył też słowa, które wczoraj wygłosił na Jasnej Górze o ""największej tolerancji"", która - jak stwierdził - jest ""szczytem nietolerancji"": - Na ustach tych, którzy głoszą wszem i wobec tolerancję, pojawiają się przemoc, poniżanie, szyderstwo z najświętszych znaków, Matki Boski Częstochowskiej, a ostatnio symbolu Polski Walczącej. Przedwczoraj w Częstochowie, z okazji zakończenia 38. Pieszej Pielgrzymki Góralskiej abp Jędraszewski podkreślił, że ""negowanie prawdy o powołaniu kobiety i mężczyzny do wspólnego życia i posiadania potomstwa, a jednocześnie afirmowanie ideologii LGBT, stanowi zaprzeczenie godności człowieka"". Mówiąc o ""najwyższych wartościach"", duchowny zaznaczył, że ""Lekceważy się życie i Boga, który jest jego Stwórcą. Mówi się przede wszystkim o życiu, które ma być wydajne i pożyteczne, a z dezaprobatą patrzy się na życie, które wydaje się dla niektórych bezproduktywne, a więc bezsensowne"". Abp Marek Jędraszewski mówił też o ""źle pojmowanej wolności, egoizmie i stawianiu się człowieka w roli Boga. - Przejawem takiej źle pojmowanej wolności jest egoistyczne szukanie własnego dobra za wszelką cenę, kosztem bliźnich. Prowadzi to do wyzysku oraz uprzedmiotowienia drugiej osoby. W ten sposób, niszcząc podstawowe wartości, tworzone są nowe kategorie wolności, gdzie liczy się przyjemność i samorealizacja - stwierdził. Wzywał zgromadzonych do ""obrony prawdy o powołaniu kobiety i mężczyzny do wspólnego życia i posiadania potomstwa"", Ocenił, że ""negowanie tej prawdy, a jednocześnie afirmowanie ideologii LGBT, stanowi zaprzeczenie godności człowieka"".",Protest w Krakowie,
https://wiadomosci.onet.pl/kraj/empik-wycofuje-gazete-polska-iwp-krytykuje/05w0y0y,"IWP krytykuje Empik za wycofanie ze sprzedaży ""Gazety Polskiej"" z naklejką","Izba Wydawców Prasy skrytykowała decyzję Empiku i innych dystrybutorów prasy, którzy wycofali ze sprzedaży wydanie ""Gazety Polskiej"" z naklejkami ""Strefa wolna od LGBT"". Zdaniem dyrektora generalnego IWP Marka Frąckowiaka sprawa dotyczy szerszego problemu. – Przepisy mogą stać się dla władzy narzędziem do zwalczania niechętnej jej prasy – mówi.","IWP opublikowała oświadczenie, w którym zwraca uwagę, że zgodnie z art. 3 ustawy Prawo prasowe nie można ograniczać czy utrudniać rozpowszechniania prasy z powodu jej linii programowej lub treści. Izba podkreśla, że Empik i inne przedsiębiorstwa (nie wymienia ich nazw) zdecydowały o wycofaniu ze sprzedaży ""GP"" przed postanowieniem sądu. Czytaj więcej: Tomasz Sakiewicz wyjaśnia, po co dodał do gazety naklejkę Izba nie wypowiada się w sprawie zawartości tygodnika i dodatku. Sprzeciwia się jednak ""dyskryminowaniu jakiejkolwiek grupy legalnie wydawanych w Polsce tytułów prasowych ze względu na ich treść, bowiem nieskrępowana i prowadzona na równych zasadach dystrybucja i sprzedaż ukazujących się legalnie tytułów prasowych jest fundamentem wolnej prasy"". Dyrektor generalny IWP Marek Frąckowiak mówi ""Presserwisowi"", że oświadczenie nie dotyczy wyłącznie sprawy ""GP"". – Odnosi się do szerszego zjawiska, które nas niepokoi. Jest obawa przed tym, żeby jakiekolwiek przepisy nie stały się dla żadnej władzy narzędziem do zwalczania nieprzyjaznej, niechętnej czy źle widzianej prasy – podkreśla. IWP dodaje, że zabezpieczenie powództwa polegające na zakazie rozpowszechniania publikacji, jakie zastosował sąd w przypadku naklejki dołączonej do ""Gazety Polskiej"", powinno być ""stosowane z wielką ostrożnością i tylko w wyjątkowych przypadkach"". – To brutalna ingerencja w wolność prasy i wolność słowa. Czasem niezbędna, ale to narzędzie ostateczne. Trzeba być ostrożnym – mówi Frąckowiak. Czytaj więcej: Areszt dla podejrzanego o napaść na nastolatka w czasie Marszu Równości W ubiegłym tygodniu Sąd Okręgowy w Warszawie nakazał Niezależnemu Wydawnictwu Polskiemu, wydawcy ""Gazety Polskiej"", wycofanie z dystrybucji naklejek ""Strefa wolna od LGBT"" dołączonych do wydania tygodnika. Sędzia Agnieszka Derejczyk uznała, że naklejka narusza dobra osobiste aktywisty i organizatora Marszu Równości w Lublinie Bartosza Staszewskiego w postaci ""godności, poczucia bezpieczeństwa, poczucia akceptacji społecznej osoby przynależnej do mniejszości"". Ze sprzedaży ubiegłotygodniowego wydania ""GP"" z naklejką wycofały się Empik oraz stacje paliw: BP, Shell, Circle K i Amic (dawniej Łukoil). ""Nie ma u nas miejsca na jawną dyskryminację i na treści łamiące prawo. Empik jest strefą pełną tolerancji, każdy jest u nas mile widziany, wszystkich traktujemy z szacunkiem"" - napisała rzeczniczka Empiku Monika Marianowicz na Twitterze. W rozmowie z ""Presserwisem"" dodała, że w opinii prawników firmy naklejka łamała prawo. ""GP"" można było za to kupić w punktach sprzedaży Ruchu i Kolportera.  Z danych Związku Kontroli Dystrybucji Prasy wynika, że średnia sprzedaż ogółem ""Gazety Polskiej"" w maju wyniosła 21 881 egz. (spadek o 9,17 proc. w porównaniu z majem 2018 roku).","Naklejka ""Strefa wolna od LGBT""",
https://wiadomosci.onet.pl/kraj/gazeta-polska-naklejka-chciala-obronic-ludzi-sakiewicz-zle-nas-zrozumiano/8b5d5p6,"""Gazeta Polska"" naklejką chciała obronić ludzi? Sakiewicz: źle nas zrozumiano","Tomasz Sakiewicz przyznaje, że to on sam wymyślił niesławną naklejkę ze strefą wolną od LGBT. - Tysiące ludzi prosiło nas, żebyśmy coś zrobili w ich obronie - wyjaśnia swoje motywacje w obszernym wywiadzie z Magdaleną Rigamonti w ""Dzienniku Gazecie Prawnej"".","Ta naklejka pojawiła się w ""Gazecie Polskiej"" po to, żeby zaprotestować przeciwko ideologii LGBT. A właściwie narzuceniu tej ideologii - powtarza swoje argumenty Tomasz Sakiewicz. A dociskany o to, czy w ten sposób nie krzywdzi się konkretnych ludzi, wysuwa argumenty językowe. - W języku polskim LGBT to nie konkretni ludzie, zjawisko albo organizacja i druga strona też o tym wie, tylko udaje, że jest inaczej, bo to jest po prostu dla niej wygodne. I wmawia tym biednym homoseksualistom, że chodzi o nich - mówi Sakiewicz i podkreśla: Nie, nie chodzi o nich, chodzi ideologię. W języku germańskim jest inaczej, w języku angielskim też i pewnie dlatego ambasador USA, pani Mosbacher, źle zrozumiała naszą naklejkę. Jeszcze raz powiem, że w języku polskim LGBT znaczy ideologia. I ktoś, kto skończył studia wyższe musi o tym wiedzieć, nie może się pomylić. Czytaj więcej: Mosbacher komentuje naklejki Tomasza Sakiewicza Jeśli chodzi zaś o ataki na osoby homoseksualne, Sakiewicz upatruje się tu swego rodzaju spisku. - Wygląda na to, że tzw. obrońcy LGBT tego chcą. Potrzebują swoich prześladowanych, by budować na tym polityczny kapitał. Jednocześnie przekraczają kolejne granice, aż do sprowokowania awantury - mówi. A rozmawiając o zajściach w Białymstoku, jasno wskazuje winnego. - Sprowadził ich (pseudokibiców - red.) prezydent Truskolaski z PO. Dowiedziałem się o tym, że jest przygotowywana jatka co najmniej za wiedzą prezydenta Białegostoku. Niestety za późno. Choć policja i tak zrobiła wszystko, aby przy tym bezrozumnym człowieku, albo niestety rozumnym, specjalnie chcącym wywołać awanturę, ochronić marsz LGBT - mówi naczelny ""Gazety Polskiej"". - Zezwolenie na marsz kibiców wydał prezydent Truskolaski. Jak można było do tego samego miejsca, w którym po dwóch godzinach ma przejść marsz LGBT sprowadzić kilka tysięcy kibiców? Jak można? - pyta i dodaje, że o szczegółach całej sprawy dowiedział się w sobotę rano. Czytaj więcej: Białystok: Areszt dla podejrzanego o napaść na nastolatka w czasie Marszu Równości - Zacząłem dzwonić do polityków obozu władzy i informować o tym - przekonuje, choć dociskany o szczegóły przyznaje, że do Elżbiety Witek nie dzwonił. - Z drugiej strony miałem informację jednoźródłową, niepotwierdzoną. Zadzwoniłem do tych polityków, których znam. I bardzo dużo zostało zrobione, robili, co mogli, by powstrzymać nieszczęście Niestety, nie udało się zatrzymać kibiców. Uważam, że prezydent Truskolaski powinien stanąć za to przed sądem - kwituje. Cały wywiad w ""Dzienniku Gazecie Prawnej""",Tomasz Sakiewicz,
https://wiadomosci.onet.pl/kraj/poznan-strefa-wolna-od-lgbt-na-kontach-adwokatow/3g8mndl,"""Strefa wolna od LGBT"" na kontach adwokatów","Dwóch poznańskich adwokatów opatrzyło swoje zdjęcia profilowe na Facebooku znakiem ""strefa wolna od LGBT"". Sprawą zajęła się okręgowa rada adwokacka - podaje ""Rzeczpospolita"".","Dwaj wielkopolscy mecenasi - ojciec i syn - na prywatnych kontach na portalu społecznościowym swe zdjęcia opatrzyli hasłem „Strefa wolna od LGBT"". Po interwencji poznańskiej rady i pytaniach „Rz"" z konta jednego z adwokatów (ojca) dyskryminujące hasło zniknęło. – We wtorek wysłano pismo do obu adwokatów informujące o wszczęciu postępowania sprawdzającego – mówi ""Rzeczpospolitej"" adwokat Cezary Nowakowski, rzecznik dyscyplinarny wielkopolskiej Izby Adwokackiej. – Cele adwokatury, do których należy m.in. dbanie o prawa i wolności obywatelskie, ciężko pogodzić z hasłem umieszczonym przy zdjęciach tych panów – dodaje. – Adwokat powinien rozumieć, że LGBT to skrótowiec oznaczający osoby nieheteronormatywne. Nalepka „strefa wolna od LGBT"" w pomieszczeniu czy informacji o usługach adwokata sygnalizuje zatem dyskryminację, której expressis verbis zakazuje art. 32 konstytucji. To tak, jakby umieścić tabliczkę: „Żydzi niemile widziani"" albo „Tylko dla Polaków"", „Romów nie przyjmujemy"". To sprzeczne z prawem i chyba ze ślubowaniem adwokackim – wskazuje prof. Ewa Łętowska. – Staram się nie komentować takich rzeczy, bo to są decyzje rzecznika dyscyplinarnego. Żadna forma dyskryminacji nie przystoi żadnemu człowiekowi, a co dopiero adwokatowi – mówi prof. Maciej Gutowski, dziekan ORA w Poznaniu. – Powinniśmy jako adwokaci bronić ludzi, a nie przyłączać się do okropnego ruchu dyskryminacyjnego – puentuje. Używanie hasła „strefa wolna od LGBT"" może być sygnałem, że prawnik nie chce reprezentować osób z mniejszości seksualnych. Pytanie, czy reguły wykonywania zawodu mu na to pozwalają. Zgodnie z art. 28 prawa o adwokaturze (poa) adwokat może odmówić udzielenia pomocy prawnej tylko z ważnych powodów. – Teoretycznie ważne powody mają charakter obiektywny - mówi prof. Gutowski. - W praktyce jednak, jeśli adwokat ma jakieś osobiste poglądy, z powodu których nie chce sprawy prowadzić – choćbyśmy się z nimi nie zgadzali – to chyba lepiej, żeby odmówił przyjęcia sprawy, niż gdyby miał ją prowadzić wbrew sobie. Jeśli adwokat powie: „jestem homofobem i nie będę prowadzić spraw mniejszości seksualnych"", to choć trochę wstyd, jest to uczciwsze postawienie sprawy niż jej przyjęcie i prowadzenie byle jak – uważa dziekan wielkopolskiej ORA. – Osobiste poglądy adwokatów mogą uzasadniać odmowę pomocy prawnej. Pomoc prawna adwokata musi być realna, a nie nominalna. Ostatecznie, to nasza subiektywna ocena prowadzi do stwierdzenia: nie widzę szans powodzenia, co bez wątpienia jest ważnym powodem odmowy - zaznacza. Więcej w dzisiejszej ""Rzeczpospolitej"".",Demonstracja w Warszawie,
https://wiadomosci.onet.pl/kraj/powstanie-warszawskie-abp-marek-jedraszewski-o-teczowej-zarazie/ql7g87q,"Abp Jędraszewski o ""tęczowej"" zarazie w przemówieniu na rocznicę Powstania Warszawskiego","Czerwona zaraza już po naszej ziemi nie chodzi. Co wcale nie znaczy, że nie ma nowej, która chce opanować nasze dusze, serca i umysły - powiedział arcybiskup Marek Jędraszewski, dodając, że nowa zaraza jest tęczowa. Słowa padły w Krakowie podczas mszy świętej z okazji 75. rocznicy wybuchu Powstania Warszawskiego.","Duchowny koncelebrował mszę w Bazylice Mariackiej. Po wspomnieniu historii powstania sprzed 75 lat, nawiązał do współczesności i mówił o ""nowej zarazie"", już nie czerwonej, a tęczowej. Powtórzył też słowa, które wczoraj wygłosił na Jasnej Górze o ""największej tolerancji"", która - jak stwierdził - jest ""szczytem nietolerancji"": - Na ustach tych, którzy głoszą wszem i wobec tolerancję pojawiają się przemoc, poniżanie, szyderstwo z najświętszych znaków, Matki Boski Częstochowskiej, a ostatnio symbolu Polski Walczącej. Wczoraj w Częstochowie, z okazji zakończenia 38. Pieszej Pielgrzymki Góralskiej abp Jędraszewski podkreślił, że ""negowanie prawdy o powołaniu kobiety i mężczyzny do wspólnego życia i posiadania potomstwa, a jednocześnie afirmowanie ideologii LGBT, stanowi zaprzeczenie godności człowieka"". Mówiąc o ""najwyższych wartościach"", duchowny zaznaczył, że ""Lekceważy się życie i Boga, który jest jego Stwórcą. Mówi się przede wszystkim o życiu, które ma być wydajne i pożyteczne, a z dezaprobatą patrzy się na życie, które wydaje się dla niektórych bezproduktywne, a więc bezsensowne"". Abp Marek Jędraszewski mówił też o ""źle pojmowanej wolności, egoizmie i stawianiu się człowieka w roli Boga. - Przejawem takiej źle pojmowanej wolności jest egoistyczne szukanie własnego dobra za wszelką cenę, kosztem bliźnich. Prowadzi to do wyzysku oraz uprzedmiotowienia drugiej osoby. W ten sposób, niszcząc podstawowe wartości, tworzone są nowe kategorie wolności, gdzie liczy się przyjemność i samorealizacja - stwierdził. Wzywał zgromadzonych do ""obrony prawdy o powołaniu kobiety i mężczyzny do wspólnego życia i posiadania potomstwa"", Ocenił, że ""negowanie tej prawdy, a jednocześnie afirmowanie ideologii LGBT, stanowi zaprzeczenie godności człowieka.""",Abp Marek Jędraszewski,
https://wiadomosci.onet.pl/kraj/marsz-rownosci-w-bialymstoku-napastnik-ktory-pobil-nastolatka-aresztowany/t59fb4e,Areszt dla podejrzanego o napaść na nastolatka w czasie Marszu Równości,"Prokuratura postawiła 24-letniemu mężczyźnie zarzut uszkodzenia ciała chłopaka, który uczestniczył w białostockim Marszu Równości. Sąd aresztował go na dwa miesiące.","Prokuratura Rejonowa Białystok-Południe prowadzi śledztwa związane z wydarzeniami w trakcie Marszu Równości, gdzie podstawą stawianych zarzutów jest Kodeks karny. W dwóch przypadkach po postawieniu zarzutów, były kierowane wnioski o areszty tymczasowe, które sąd uwzględnił. Aresztowany został m.in. - na dwa miesiące - 24-letni mężczyzna, podejrzany o atak na nastolatka w centrum Białegostoku. Zaatakowany chłopak ma złamany obojczyk. Policja wciąż ustala tożsamość kolejnych osób, które 20 lipca naruszyły prawo w czasie Marszu Równości, przebiegającego pod hasłem ""Białystok domem dla wszystkich"". Do czwartku ustalono 130 osób w związku z popełnionymi czynami zabronionymi; z 99 osobami zostały już wykonane czynności w sprawie popełnionych czynów - poinformował rzecznik podlaskiej policji Tomasz Krupa. Jak powiedział PAP, w większości przypadków chodzi o zarzuty z Kodeksu wykroczeń, dotyczące próby zakłócenia legalnego zgromadzenia, jak również nieobyczajnych wybryków (chodzi głównie o gesty i wznoszone okrzyki). Osoby takie karane są mandatami; jeśli ich nie przyjmują, będą wobec nich kierowane wnioski do sądu. Na razie do Sądu Rejonowego w Białymstoku nie wpłynął żaden taki wniosek, jest natomiast wniosek od jednej osoby ukaranej mandatem w związku z wydarzeniami z 20 lipca, o uchylenie takiego mandatu - poinformowała PAP sędzia Beata Wołosik, rzecznik tego sądu. Policja zaznacza, że analiza zebranych materiałów i związana z tym identyfikacja osób, które dokonywały czynów zabronionych w trakcie Marszu Równości, wciąż trwa. Przejście uczestników tego marszu kilkakrotnie próbowali zablokować kontrmanifestanci, w tym przedstawiciele środowisk kibicowskich. Policja musiała użyć gazu. W stronę uczestników rzucano kamieniami, petardami, jajkami i butelkami, wykrzykiwano też obraźliwe słowa.",Przeciwnicy I Marszu Równości w Białymstoku,
https://wiadomosci.onet.pl/kraj/aktywisci-beda-edukowac-o-lgbt/zt9mtt1,"Aktywiści z Poznania ruszają w Polskę, aby edukować o LGBT+","Członkowie poznańskiego stowarzyszenia Grupa Stonewall odwiedzą siedem miast w ramach Letniej Akademii Równości. Wybrano takie miejsca, w których nie odbywają się marsze równości. Pięcioro aktywistów chce porozmawiać z ich mieszkańcami, aby obalić szkodliwe mity na temat osób LGBT+. Będą także rozdawać ulotki i tęczowe gadżety.","Przez siedem dni aktywiści odwiedzą Ostrów Wielkopolski, Świdnicę, Sandomierz, Białą Podlaską, Mrągowo, Grudziądz i Kołobrzeg. W każdym z tych miast spędzą po kilka godzin, rozmawiając z mieszkańcami, rozdając ulotki i tęczowe gadżety. A wszystko w jednym celu - aby zwiększyć poziom akceptacji wobec osób LGBT+. A jak mówi Mateusz Sulwiński, rzecznik Grupy Stonewall, bezpośrednia rozmowa to najlepszy sposób, aby walczyć z uprzedzeniami. - Skala pomówień i dezinformacji na temat społeczności LGBT+ jest ogromna. Chcemy z tym walczyć w sposób, który uważamy za najbardziej efektywny - poprzez bezpośredni kontakt z osobami, które na co dzień nie mają okazji porozmawiać z wyoutowanym gejem czy lesbijką. Badania potwierdzają, że im więcej znamy osób LGBT+, tym nasz poziom akceptacji wobec nich wzrasta - wyjaśnia Sulwiński. Co roku przybywa polskich miast, w których odbywają się tęczowe parady. Aktywiści odwiedzą jednak te, w których społeczność LGBT+ nadal jest niewidoczna. - Zależało nam na tym, aby dotrzeć właśnie do takich miejscowości. Mamy nadzieję, że nasza obecność będzie wsparciem również dla miejscowych osób nieheteronormatywnych - wyjaśnia Sue Bartel z Grupy Stonewall. To nie pierwsza tego typu akcja Grupy Stonewall. W kwietniu ubiegłego roku członkowie stowarzyszenia wybrali się w podobnym celu do Trzcianki. Dlaczego akurat tam? To właśnie w tej miejscowości prezes PiS Jarosław Kaczyński na otwartym spotkaniu z mieszkańcami zapewniał, że dopóki rządzi jego partia, w Polsce nie będzie małżeństw homoseksualnych. Wtedy aktywiści spotkali się z pozytywnymi reakcjami. - Zdarzyło się oczywiście kilka przykrych słów, ale w zdecydowanej większości przypadków było bardzo miło. Jestem przekonany, że będziemy powtarzać takie działania w przyszłości - zapowiadał Arek Kluk z Grupy Stonewall. Organizacja dotrzymała słowa. Letnia Akademia Równości jest elementem kampanii marki Sprite. Pierwszy na trasie jest Ostrów Wielkopolski, który Grupa Stonewall odwiedzi już 5 sierpnia.",Aktywiści z Grupy Stonewall ruszają w Polskę,
https://wiadomosci.onet.pl/kraj/youtube-usunelo-program-pawla-lisickiego-o-ideologii-lgbt/qz12p92,"Rozmowa Pawła Lisickiego usunięta z YouTube za ""szerzenie nienawiści""","YouTube usunął odcinek programu ""Wierzę"" Pawła Lisickiego poświęcony ""nauce Kościoła w kontekście ideologii LGBT"". Zdaniem serwisu odcinek redaktora naczelnego tygodnika ""Do Rzeczy"" miał szerzyć mowę nienawiści - informuje portal branżowy Press.pl.","Odcinek pojawił się 28 lipca na antenie telewizji internetowej Wsensie.tv. Lisicki i Marek Miśko stawiali w nim pytania: ""Dlaczego musimy umieć rozróżniać nauczanie Kościoła w kontekście ideologii LGBT od samego homoseksualizmu? Czy brak wyraźnego określania grzechu sodomii przyczynia się do utwierdzania homoseksualistów w przekonaniu, że da się go połączyć z nauczaniem Chrystusa?"" – donosi portal Dorzeczy.pl.",Paweł Lisicki,
https://wiadomosci.onet.pl/kraj/ideologia-lgbt-30-samorzadow-przeciwko-lgbt-dlaczego/rw148qt,Samorządy wolne od LGBT. Co to oznacza?,"Już niemal 30 samorządów w Polsce postanowiło chronić swoje województwa, powiaty i gminy przed ""ideologią LGBT”. O tym, na czym ma to polegać i co o tym myślą sami mieszkańcy piszą dzisiejsze ""Gazeta Wyborcza"" i ""Polityka"".","W ostatnich miesiącach uchwały anty-LGBT podjęło prawie 30 samorządów, m.in. województwa małopolskiego, lubelskiego, podkarpackiego i świętokrzyskiego oraz 10 powiatów i 12 gmin. Ma to być reakcja na działania podjęte przez inne samorządy w zakresie działań równościowych i antydyskryminacyjnych. Samorządy mówią, że nie chcą promować ideologii LGBT? Co to w praktyce oznacza? W Jordanowie, w połowie drogi między Krakowem a Zakopanem, deklarację przeciwko LGBT przyjęła rada gminy, ale samego Jordanowa ona nie dotyczy. Wójt Artur Kudzia (rządzi w gminie) wyjaśnia w rozmowie z ""Wyborczą"", że w deklaracji chodzi o zachowanie wartości i ochronę najmłodszych przed nachalnym propagowaniem LGBT. – To lobbowanie homoseksualizmu i podobnych zjawisk czy zachowań. To także narzucanie dzieciom na siłę zachowań pro-LGBT. Chcemy bronić przed tym najmłodszych, staramy się wychować dzieci jak najlepiej, patriotycznie, dla dobra Polski – tłumaczy Kudzia. Co myślą wrogowie LGBT? Że to niepotrzebne i jątrzące. Mieszkanka wsi Wysoka, jednej z tych, które składają się na gminę, mówi ""Wyborczej"", że mniejszość nie powinna narzucać swoich zachowań większości. ""Radykałowie dążący do rewolucji kulturowej w Polsce atakują wolność słowa, niewinność dzieci, autorytet rodziny i szkoły oraz swobodę przedsiębiorstw. Dlatego będziemy konsekwentnie bronić naszej wspólnoty samorządowej"" - zapowiadają we wstępie deklaracji ""Powiat Świdnicki wolny od ideologii LGBT"" lokalni radni. Dlaczego Świdnik przyjął tę deklarację? - Stanowisko nie jest przeciwko osobom LGBT. Szanujemy godność osobową tych ludzi, nie zgadzamy się jednak na rewolucję kulturową i chcemy w ten sposób również przypomnieć niektórym polityko stan prawny w naszym kraju - mówi dla ""Polityki"" Radosław Brzózka, jeden z inicjatorów tamtejszej akcji. Z kolei Andrzej Sokołowski, który 13 grudnia stanął na czele strajku w WSK, nie odpowiada wprost, ale mówi, że to specyficzne miejsce, gdzie w PRL-u wielu robotników zapisywało się do partii - czytamy dalej w ""GW"". Jak pisze ""Polityka"", w urzędzie powiatowym w Świdniku, podobnie jak w innych lubelskich urzędach, które przyjęły swoje uchwały przeciwko ideologii LGBT, na honorowym miejscu wisi dyplom uznania od wojewody Przemysława Czarnka ""za podjęte działania w celu ochrony instytucji rodziny"". W liczącym zaledwie 1,7 mieszkańców Urzędowie tylko jeden niezależny radny podczas głosowania wstrzymał się od głosu. W rozmowie z tygodnikiem ""Polityka"" urzędnicy, którzy byli za twierdzą, że ten jeden wyjątkowy radny po prostu nie przygotował się go głosowania. On sam z kolei twierdzi, że 95 proc. radnych nie mieli pojęcia, o czym rozmawiają. - Nie przeczytali nigdy karty LGBT z Warszawy ani nie wiedzą, czego ona dotyczy - mówi dla ""Polityki"". Deklaracje anty-LGBT nie są aktami prawa miejscowego tworzącymi prawa i obowiązki, ale deklaracjami o charakterze politycznym z których mogą wynikać skutki prawne. Jednakże, na mocy wyroku Naczelnego Sądu Administracyjnego z dnia 27 września 2017 r. (sygn. I OSK 1066/17) wynika, że ""każda działalność rady gminy przyjmuje formę uchwały (w znaczeniu formalnym), bez względu na jej nazwę. Chociaż statuty nie są tu jednolite i pozostawiają pewną dowolność w tworzeniu katalogu rozstrzygnięć, wszystkie te formy należy traktować jak uchwały. Każda z nich jest bowiem formą kolegialnego wyrażenia woli przez organ"". Jednak Polskie Towarzystwo Prawa Antydyskryminacyjnego wspólnie z organizacjami działającymi na rzecz społeczności osób LGBT, uważają, że te uchwały naruszają przepis Konstytucji: art. 7 mówiący o tym, że władze publiczne mają obowiązek działać na podstawie i w granicach prawa oraz art. 32, który zakazuje dyskryminacji kogokolwiek z jakiejkolwiek przyczyny. Karta Praw Podstawowych UE w art. 21 ust. 1 będąca prawnie zobowiązującą stanowi, że zakazana jest wszelka dyskryminacja, w szczególności ze względu na płeć, rasę, kolor skóry, pochodzenie etniczne lub społeczne, cechy genetyczne, język, religię lub przekonania, poglądy polityczne lub wszelkie inne poglądy, przynależność do mniejszości narodowej, majątek, urodzenie, niepełnosprawność, wiek lub orientację seksualną. - Nie mówimy o żadnej ideologii LGBT, ale mówimy o sytuacji, w której na świecie osoby należące do mniejszości zaczynają odważniej mówić o tym, że chcą wyrównania szans i życia takiego, jakie należy nam się wszystkim - podkreśliła na ubiegłotygodniowej konferencji prasowej prezes PTPA Karolina Kędziera. Źródło: ""Gazeta Wyborcza"", ""Polityka"", PAP",Marsz poparcia dla ruchu LGBT,
https://wiadomosci.onet.pl/kraj/marsz-rownosci-w-bialymstoku-zamieszki-szuldrzynki-inne-zdanie-to-nie-homofobia/f1gwx7t,Szułdrzyński: inne zdanie to nie homofobia,"Polacy są zdecydowanie przeciw przemocy wobec osób LGBT, ale równocześnie są sceptyczni co do postulatów obyczajowych wysuwanych przez te środowiska – przypomina o sondażu IBRiS na zlecenie ""Rzeczpospolitej"" Michał Szułdrzyński. I pisze, że choć nie da się z Polski uczynić strefy wolnej od LGBT, to inne zdanie nie jest jeszcze nie homofobią.","Badanie pokazuje, że Polacy są głęboko podzieleni w sprawach obyczajowych. W przypadku wprowadzenia instytucji związków partnerskich to niemal równy podział, z przewagą przeciwników tego rozwiązania: 46:44 proc. Małżeństwa jednopłciowe mają już znacznie mniejsze poparcie – 32 proc. zwolenników, 56 proc. przeciwników. Adopcję dzieci przez pary jednopłciowe popiera jedynie 12 proc., a 76 proc. jest przeciwko. Czytaj więcej na temat sondażu To, jak bardzo podzielone jest społeczeństwo, najlepiej widać, kiedy przyjrzymy się, jak poszczególne wyniki wyglądają w korelacji z sympatiami politycznymi - pisze Szułdrzyński i dodaje, że zwolennicy PiS są twardymi przeciwnikami związków partnerskich, homomałżeństw (odpowiednio 77, 91 i 95 proc. jest przeciwne realizacji tych postulatów). Natomiast elektorat Koalicji Obywatelskiej jest znacznie bardziej liberalny – związków partnerskich chce 80 proc. zadeklarowanych wyborców sojuszu kierowanego przez Grzegorza Schetynę, małżeństw jednopłciowych chce 68 proc. W przypadku adopcji dzieci wyborcy KO nie są już jednak tak liberalni – za jest 35 proc., jednak 57 proc. to przeciwnicy. Co ciekawe, wyborcy lewicy nie są dużo bardziej liberalni niż sympatycy PO. Szułdrzyński pisze, że można tym samym zaryzykować tezę, że podział polityczny jest pochodną sporu światopoglądowego. I istnieją tu tylko dwa obozy – konserwatywny, reprezentowany przez PiS, oraz progresywny, w którym toczy się wyścig między Platformą a lewicą. Radykalna prawica spod znaku ""Gazety Polskiej"", choćby chciała, nie uczyni Polski strefą wolną od LGBT - pisze Szułdrzyński. - Osoby LGBT były, są i będą częścią społeczeństwa, i są takimi samymi Polakami jak sympatycy PiS oraz czytelnicy skrajnie prawicowych pism - dodaje i jednoczesnie wskazuje, że ""działa to też w drugą stronę"". - Wbrew niektórym przedstawicielom lewicy, którzy usiłują wmawiać opinii publicznej, że wszyscy, którzy nie aprobują małżeństw osób tej samej płci, niczym się nie różnią od kiboli i narodowców bijących ludzi na ulicach Białegostoku i stawiają znak równości między konserwatyzmem a nienawiścią wobec osób LGBT – sprzeciw wobec postulatów obyczajowych tych środowisk nie jest homofobią, lecz uprawnionym w demokracji poglądem - kwituje. Można wszak kogoś szanować, ale nie zgadzać się z jego poglądami i postulatami. Dobrze więc, że cała normalna prawica – jak i Kościół – odcięła się od przemocy w Białymstoku. Pozostaje mieć nadzieję, że lewica odetnie się od kolejnych antyreligijnych prowokacji podlanych tęczowym sosem, jak chociażby profanacji wrocławskiej artystki, która ogłosił sprzedaż tęczowych „cipkomaryjek"", a zysk przeznaczyła na rzecz Kampanii przeciw Homofobii - puentuje Szułdrzyński.",,
https://wiadomosci.onet.pl/kraj/czestochowa-ochroniarz-pobil-kobiete-miala-sweter-z-sercem-w-kolorach-teczy/sksrx4n,Ochroniarz pobił kobietę za sweter - jak mylnie sądził - w barwach LGBT,"Ochroniarzowi jednego z klubów w Częstochowie nie spodobał się sweter kobiety stojącej w kolejce do wejścia. – W tym nie wejdziesz – miał powiedzieć, wskazując na wzór z kolorowym sercem. Ostatecznie kobieta wylądowała na SOR-ze ze stłuczeniem głowy, skręceniem kręgosłupa szyjnego i spuchniętą twarzą. Jak twierdzi, po ciosach zadanych przez ochroniarza.","W noc z soboty na niedzielę w kolejce do klubu Rura w Częstochowie stało ok. 20 osób. Wśród nich była Karolina Krauze w towarzystwie przyjaciółki. To nie była ich pierwsza wizyta w tym miejscu, znały je od lat, więc nie spodziewały się, że może je spotkać coś przykrego. W pewnym momencie do kobiet podszedł ochroniarz.  – Powiedział, wskazując na mój sweter, że w tym nie wejdę i że mam wyp...lać. Zdziwiłam się i zapytałam dlaczego. Ponownie odpowiedział w wulgarny sposób i dorzucił, że nie jestem na swoim terenie – mówi w rozmowie z Onetem 34-latka. Kobieta utrzymuje, że nie rozumiała, co mężczyzna miał na myśli. Nie przyszło jej do głowy, że może chodzić o sweter z tęczowym sercem, które mężczyzna mylnie rozpoznał jako symbol LGBT. Po przepychankach słownych – jak wynika z relacji kobiety – mężczyzna rzucił się na nią.  – Uderzył mnie najprawdopodobniej pięścią w twarz. Krew z nosa, rozcięte usta. Dostałam takich nerwów, że chciałam mu oddać, ale przewrócił mnie na ziemię i trzymał za szyję. Ściągnęli go ze mnie dopiero jego koledzy z ochrony – opisuje Karolina Krauze. Na miejsce wezwano policję i pogotowie. Kobieta trafiła na SOR. Lekarz napisał w rozpoznaniu: skręcenie i naderwanie stawów i więzadeł innych i nieokreślonych części szyi, stłuczenie głowy i szyi, rany tłuczone wargi dolej i górnej, skręcenie kręgosłupa szyjnego. – Jestem w szoku po tym, co mnie spotkało. Kupując kilka miesięcy temu ten sweter, ani przez chwilę nie skojarzył mi się z manifestowaniem czegokolwiek. Mnie się skojarzył z bajką ""Troskliwe misie"", którą uwielbiałam w dzieciństwie. Jestem apolityczna, szanuję innych bez względu na poglądy, a jeśli coś mi nie odpowiada, to się od tego po prostu odcinam. Jestem świadkiem, ale i ofiarą tego, że w Polsce mamy bardzo poważny problem, o którym nie miałam zielonego pojęcia, aż do dzisiaj – dodaje wstrząśnięta. W niedzielę na Facebooku klub wydał oświadczenie w tej sprawie. Przepraszają w nim poszkodowaną i zapewniają o gotowości udzielenia pomocy. ""Nie tolerujemy takich zachowań. Jesteśmy neutralni politycznie, etnicznie i kulturowo. Nasze starania i wysiłki, jakie wkładamy w to, by nasi goście czuli się w naszym klubie dobrze i bezpiecznie, potrafi zniweczyć taka sytuacja"" – napisano. Natomiast z oświadczenia firmy zatrudniającej ochroniarza wynika, że mężczyzna został już zwolniony z pracy. Właściciele klubu zdecydowali jednak o rozwiązaniu umowy z dotychczasowym partnerem. Karolina Krauze zapowiada, że sprawa trafi do sądu. Po nagłośnieniu incydentu, sprawą żywiej zainteresowała się częstochowska komenda. Policja dysponuje już nagraniem z monitoringu klubu, na którym jednoznacznie widać, że to rosły mężczyzna zaatakował kobietę. Przesłuchani zostali też pierwsi świadkowie, którzy stojąc w kolejce, widzieli dokładnie całe zajście. Wyznaczony został też prokurator, który zajmie się sprawą.",Sweter Karoliny Krauze Fot. archiwum prywatne,
https://wiadomosci.onet.pl/tylko-w-onecie/rzecznik-praw-obywatelskich-komentuje-decyzje-empiku-ws-naklejek-gp/bkwxzwq,"Rzecznik praw obywatelskich komentuje decyzję Empiku ws. naklejek ""GP""","Adam Bodnar był gościem Bartosza Węglarczyka w programie ""Onet Rano."". Rzecznik Praw Obywatelskich skomentował decyzję Empiku, który zrezygnował z dystrybucji nakładu Gazety Polskiej z naklejkami ""Strefa wolna od LGBT"". Chcesz dowiedzieć się więcej? Kliknij tutaj: vod.pl.",,,
https://wiadomosci.onet.pl/tylko-w-onecie/naklejki-strefa-wolna-od-lgbt-poczatkiem-segregacji-spoleczenstwa-bodnar-komentuje/m8byx97,"Naklejki ""Strefa wolna od LGBT"" początkiem segregacji społeczeństwa? Bodnar komentuje","Adam Bodnar był gościem Bartosza Węglarczyka w ""Onet Rano."". Rzecznik Praw Obywatelskich wypowiedział się na temat naklejek ""Strefa wolna od LGBT"". - To ma bezpośredni składnik osobowy, należy to rozumieć jako strefa, do której nie powinny być wpuszczane, akceptowane osoby homoseksualne, biseksualne i transpłciowe. Jeżeli chcielibyśmy to porównać, to tylko możemy sięgać do przeszłości, kiedy pojawiały się nalepki w latach 30. ""Tylko dla Niemców"". Przypomnijmy sobie autobusy w USA, gdzie był podział na białych i czarnych. Niestety to budzi tego typu skojarzenia - mówił Bodnar. Chcesz dowiedzieć się więcej? Kliknij tutaj: vod.pl.",,,
https://wiadomosci.onet.pl/kraj/sondaz-ibris-dla-rzeczpospolitej-polacy-niechetni-postulatom-srodowisk-lgbt/wg1fb8v,"Sondaż IBRiS dla ""Rzeczpospolitej"": Polacy niechętni postulatom środowisk LGBT","Niechęć do wprowadzenia związków partnerskich dla środowisk LGBT wyraża 46 proc. Polaków - wynika z sondażu IBRiS dla ""Rzeczpospolitej"". Przeciwko małżeństw dla par jednopłciowych jest 56 proc. badanych, a możliwość przyznania parom homoseksualnym prawa do adopcji dzieci stanowczo odrzuca 76 proc. ankietowanych.","Z przeprowadzonego sondażu wynika, że najbardziej niechcianym postulatem proponowanym przez środowiska LGBT w Polsce jest ten o adopcji dzieci. ""Wydawałoby się, że elektorat lewicowy (Wiosny, SLD i Razem) zaakceptuje propozycję, a tymczasem odrzuca ją (48 proc.). Równocześnie wśród potencjalnych wyborców tej koalicji najwięcej (21 proc.) jest osób, które na ten temat nie mają zdania"" - czytamy w dzisiejszym wydaniu gazety. Zdaniem szefa IBRiSu Marcina Dumy, temat praw mniejszości seksualnych jest dużo wygodniejszy dla PiS niż dla opozycji. – Prawa środowiska LGBT wyraźnie mobilizują wyborców konserwatywnych, bo są czymś, czego ten wyborca się boi i co odrzuca. Widać to w wynikach sondażu, który pokazuje, że w elektoracie PiS jest dużo więcej postaw skrajnych – mówi Duma. – Tymczasem wśród wyborców opozycji priorytety są zupełnie inne. Nawet wyborca lewicowy nie jest progresywistą, który zachłysnął się socjaldemokracją zachodnioeuropejską. Jest dużo bardziej skomplikowany – dodaje. W badaniu padają dwa wyniki 100-procentowe. Wszyscy potencjalni wyborcy PSL odrzucają możliwość wprowadzenia małżeństw dla par homoseksualnych. Również wszyscy chcący oddać swój głos na Kukiz'15 nie chcą umożliwienia adopcji dzieci przez pary jednopłciowe. Więcej w dzisiejszym wydaniu ""Rzeczpospolitej"". Źródło: ""Rzeczpospolita""",,
https://wiadomosci.onet.pl/kraj/lublin-przeciw-przemocy-balem-sie-dzis-tutaj-przyjsc/7s63g5b,"Lublin przeciw przemocy. ""Bałem się dziś tutaj przyjść""","Około 200 osób zgromadziło się dziś na placu Litewskim, by wyrazić solidarność z osobami, które zostały zaatakowane podczas Marszu Równości w Białymstoku. Zwolennikom LGBT nie przeszkodził rzęsisty deszcz ani nieliczna grupa narodowców.","- To jest odpowiedź na nieszczęsne wydarzenia, do jakich doszło w Białymstoku. To również reakcja na nagonkę na osoby LGBT. Mam tu na myśli m.in. naklejkę, którą dołączono do ""Gazety Polskiej"". Chcemy pokazać, że nie poddajemy się i mamy siłę - mówi Alicja Sienkiewicz, organizatorka demonstracji.  Wśród uczestników manifestacji pojawili się lokalni politycy, m.in. posłanka PO Joanna Mucha oraz jedna z liderek partii Razem Magdalena Długosz. Na zgromadzenie zaproszony był również prezydent Lublina Krzysztof Żuk. W jego imieniu pojawiła się i głos zabrała radna miejska Maja Zaborowska. - Jesteśmy po stronie słabszych i bitych, a nie po stronie prowokujących. Trzeba wyraźnie powiedzieć, że nie ma naszej zgody na obrażanie, szczucie, agresję i próby wykluczania. Na wyznaczanie stref, w których ktoś może czuć się, niechciany, napiętnowany i zagrożony. Lublin nie jest i nie będzie strefą żadnego wykluczenia. Razem postawimy tamę tej fali nienawiści - przeczytała radna. Na demonstracji pojawił się również ks. Łukasz Kachnowicz, który kilka tygodni temu obwieścił, że bierze urlop od wykonywania czynności kapłańskich. - Bardzo się bałem dziś tu przyjść. Dlatego, że bałem się reperkusji, jak to pokażą w mediach. I co powie jutro mój szef w pracy. A ponieważ się bałem, dlatego tym bardziej chciałem tu przyjść. Byłem w Białymstoku i doświadczyłem tam niesamowitej nienawiści - powiedział duchowny. Z kolei posłanka PO przekonywała, że Polska to nie jest kraj nienawiści. - To jest kraj miłości, akceptacji i tolerancji. W Lublinie mamy bardzo wiele do zrobienia jeśli chodzi o tolerancję - uważa Joanna Mucha.",Lublin przeciw przemocy,
https://wiadomosci.onet.pl/kraj/list-do-redakcji-po-wydarzeniach-w-bialymstoku-to-na-prowincji-rosnie-nienawisc/xpnxvhd,"List do redakcji. ""To w małych miejscowościach rośnie w sercach nienawiść. Tym gorsza, bo niezauważana""","""Ludzie o innej orientacji istnieją tylko w wyobraźni, którą kreuje wójt, lokalny poseł i ksiądz proboszcz. Ludzie nie będą czytać o tym, co wydarzyło się na marszu w Białymstoku w niezależnych gazetach"" - pisze w liście do redakcji nasza czytelniczka. ""Wbrew pozorom walka o tolerancję wcale nie powinna odbywać się w największych polskich miastach. To w tych małych miejscowościach rośnie w sercach nienawiść – tym gorsza, bo niezauważana"" - ocenia.","Wiele naszych tekstów powstaje dzięki Waszym listom. Zwracacie w nich uwagę na problemy, którymi warto się zająć i przedstawić je opinii publicznej. Gorąco zachęcamy do nadsyłania listów pod adres listydoredakcji@redakcjaonet.pl. Poniżej publikujemy treść listu: Na fali tego, co dzieje się obecnie w naszym kraju w temacie środowisk LGBT, postanowiłam napisać do Państwa wiadomość na temat, którego raczej nikt inny nie poruszy z jednego prostego powodu - nikt o nim nie wie. Na letnich festynach, odpustach i dożynkach w setkach gmin w Polsce nie ma kamer, fotografów, reporterów. Ze sceny można mówić wszystko, a to co się mówi, trafia dokładnie tam, gdzie ma trafić: do uszu setek zgromadzonych na imprezach mieszkańców, w najostrzejszej formie, która najbardziej przemawia do typowego przedstawiciela wsi czy małej miejscowości. Wczoraj w małej podlaskiej wsi na skraju Narwiańskiego Parku Narodowego odbywał się coroczny festyn, który od kilkunastu lat połączony jest z festiwalem muzyki folkowej. Artyści z regionu przyjeżdżają do tej malutkiej wioski i wspólnie tworzą wspaniałą atmosferę, przybliżają folkowe tradycje naszej ziemi, w festiwalu (co wspaniałe!) przeważają młode pokolenia - dzieciaki i młodzież, ubrani w staropolskie ubrania, z wiankami na głowach, grający na - wydawałoby się - zapomnianych, dawnych instrumentach, wykonujący utwory, o jakich znajomość nie podejrzewałoby się nastolatków. Cudownie widzieć tę pasję w młodych ludziach i właśnie dlatego w tym festynie uczestniczę co roku, o ile mam możliwość. To tradycja naszej ziemi i okolicy. Dzień radości, miłości do muzyki i do naszych tradycji. To dzień dla mieszkańców, dla zwykłych ludzi. Czytaj więcej: Krajobraz po Marszu Równości. ""Sąsiadka na mój widok zaczęła kreślić znak krzyża"" Włodarze gmin nie byliby jednak sobą, gdyby rangi podobnych wydarzeń nie próbowali ""podnieść"" obecnością honorowych gości, mimo że nikt z nas, szaraczków, nie dba o to, który poseł czy minister pojawi się na scenie. Ale wójt dba. Tym razem odwiedził nas lokalny poseł. Razem z wieloletnim wójtem tej gminy uczestniczył w mszy świętej, potem dokonał otwarcia festiwalu. Na wzór innych ludzi, nie zwróciłabym uwagi na to, co poseł mówi i jak się wita, bo wszyscy zawsze mówią to samo. Pan poseł postanowił jednak odnieść się do ostatnich wydarzeń i niepokojów, panujących w naszym kraju, wyrażając niezadowolenie z tego, że dożył czasów, w których koniecznym stało się bronienie wartości takich jak wiara i rodzina, i ciesząc się bardzo, że na szczęście w gminach takich jak nasza ludzie wiedzą, jakie wartości są ważne i czego nie można tolerować. Na te słowa skryty za jego plecami pan wójt podszedł do mikrofonu i powiedział z uśmiechem: To jest strefa ""wolna""... Nie dokończył, uśmiechnął się tylko znacząco i puścił oko do publiki. Potem podczas występów kabaretowych przebrane za wiejskie żony artystki martwiły się jeszcze, że ich zagubieni mężowie poszli w jakimś tęczowym marszu, co rzecz jasna spotkało się z salwą śmiechu ze strony publiczności. Ktoś mógłby nie zwrócić na to uwagi albo stwierdzić, że to nie ma znaczenia, bo to tylko niewinne żarty. Ja słuchałam z niedowierzaniem i strachem. Dla ludzi zgromadzonych na tym festynie to zwyczajny język, jakim posługują się wśród sąsiadów i znajomych każdego dnia, zwyczajne poglądy, wyrażające opinię większości. Ludzie słuchają tych ""niewinnych"" kpin i drwin, wypowiadanych przez lokalnych polityków, uważając, że nie ma w nich nic zdrożnego. A uważają tak, bo na naszej ziemi nie ma przedstawicieli środowisk LGBT - a przynajmniej nie ma tych otwarcie przyznających się do swojej orientacji. Wypowiadając podobne słowa nie czują, że obrażają kogoś takiego jak oni, człowieka z krwi i kości, który może też przyszedł na festyn, żeby posłuchać muzyki folkowej, kupić watę cukrową, napić się piwa pod parasolem. Ludzie o innej orientacji istnieją tylko w telewizji, radiu i gazetach, w wyobraźni, którą kreuje wójt, lokalny poseł i ksiądz proboszcz. Ten ostatni ma tutaj najwięcej do powiedzenia, bo cieszy się największym autorytetem. Ludzie nie będą czytać o tym, co wydarzyło się na marszu w Białymstoku w niezależnych gazetach, nie będą czytać wypowiedzi publicystów ani tych, którzy byli tam obecni. Nie. Pójdą w niedzielę do kościoła i tam dowiedzą się od księdza proboszcza, co się wydarzyło, jacy zwyrodnialcy, nieszanujący polskości, polskiej kultury i wiary próbowali promować swoje antykatolickie przekonania. Z tą wiedzą wyjdą z kościoła, a skoro podobne poglądy potwierdza jeszcze ze sceny pan poseł i pan wójt, to czują się już w pełni usprawiedliwieni, by powtarzać je dalej, by tego rodzaju język stosować w codziennej rozmowie, nie zastanawiając się ani nie myśląc, że kogokolwiek krzywdzą. Czytaj więcej: Sondaż IBRiS dla ""Rzeczpospolitej"": kto odpowiada za Białystok? Najbardziej w tym wszystkim zabolał mnie fakt, że to miał być dzień dla rodziny, muzyki, sztuki, a politycy i tak sprowadzili go do poziomu światopoglądowej batalii, próbując wywołać w ludziach określone emocje wobec określonej grupy. Nasza wiejska, małomiasteczkowa społeczność idealnie się do tego nadaje, bo ludzie i tak żyją podobnymi przekonaniami, słuchają z namaszczeniem wszystkiego, co mówi ksiądz, głosują na PiS, wierząc, że tylko partia prezesa ochroni nas przed zagrożeniem LGBT, nie wiedząc nawet, co to za zagrożenie i kto w ogóle nam zagraża. To w ten sposób buduje się w Polsce falę nienawiści wobec osób o innych poglądach, innej orientacji seksualnej czy wyznaniu – to współczesna ,""praca u podstaw"". Zaczynać od wsi, żerować na niewiedzy prostych ludzi, którzy nie mają czasu ani ochoty poddawać dotychczasowych poglądów pod rozwagę, zatrzymać się i zmusić do refleksji – prościej jest trwać w poglądach, które słyszeli od ojców, sąsiadów, księży i w Wiadomościach TVP. Przy tej okazji przypomniała mi się opowieść znajomego, który kilka tygodni temu wybrał się na największą w naszym regionie Wystawę Zwierząt Hodowlanych – ogromne wydarzenie, tysiące odwiedzających, telewizje, gazety, redakcje, posłowie, politycy. Wielkie przedsięwzięcie. Znajomy idzie przez teren targów w stronę wystawy ciągników i słyszy nadawany przez megafon zapętlony komunikat: ""Podpiszcie ustawę przeciwko pedofilii. 40 proc. pedofilów to homoseksualiści. Homoseksualiści chcą adoptować dzieci, aby je molestować i wykorzystywać seksualnie"". Znajomy zatrzymał się jak wryty. Nie wiedział co zrobić, co powiedzieć. Zauważył stoisko, z którego nadawany był ten komunikat. Wokół były setki ludzi, rodziny z dziećmi. Nikt nic z tym nie robił. Opowieść znajomego i moje własne doświadczenia uświadomiły mi, że nad tym, co dzieje się w tak małych środowiskach, na prowincjach, w kilkutysięcznych miejscowościach i wsiach, nikt nie ma kontroli. Ludzie mogą powiedzieć wszystko, nawet w miejscu publicznym, nawet ze sceny, gdy słyszą ich setki osób, mogą opowiadać kłamstwa, oczerniać, nawoływać do nienawiści i tylko jeśli ktoś przypadkiem nagra takie wydarzenie telefonem i pośle do internetu, ma ono szanse ujrzeć światło dzienne. Ale to się dzieje rzadko. Zazwyczaj stoimy, słuchamy, przyglądamy się, nawet jeśli się nie zgadzamy, to puszczamy to mimo uszu, idziemy kupić dzieciom i wnukom balonik, bo po to przyszliśmy na letni festyn. Sezon na festyny dopiero się rozpoczyna, mamy cały sierpień na dożynki, a jesienią czekają wybory parlamentarne. A ponieważ PiS zrobił z tematu LGBT główny oręż w walce z politycznymi przeciwnikami, myślę że możemy się spodziewać podobnych wypowiedzi z ust wielu wójtów, sołtysów i lokalnych polityków związanych z Prawem i Sprawiedliwością. Tych wypowiedzi będą słuchać dzieci, młodzież, dorośli, starsi. Będzie ich słuchał przyszły i obecny elektorat. I będzie im ufał i w nie wierzył, bo wyjdą z ust polityków znanych i bliskich, np. dobrego wójta, na którego głosowali i który załatwił remont tej ważnej gminnej drogi czy placu zabaw. Wbrew pozorom walka o tolerancję wcale nie powinna odbywać się w największych polskich miastach, w Warszawie czy Białymstoku. To w tych małych miejscowościach i na prowincjach rośnie w sercach nienawiść – tym gorsza, bo niezauważana.",,
https://wiadomosci.onet.pl/kraj/piotr-misilo-usuwa-grafike-z-symbolem-polski-walczacej-i-flagi-lgbt/x2rxey6,Piotr Misiło usuwa grafikę z symbolem Polski Walczącej i flagi LGBT,"Poseł PO-KO Piotr Misiło usunął wpis, w którym symbol Polski Walczącej zestawił z flagą środowisk LGBT. ""Na wskutek skali hejtu oraz masowych gróźb pod adresem moim i moich bliskich chciałbym przeprosić każdego, kto mógł poczuć się w jakikolwiek sposób urażony moją interpretacją hołdu dla ofiar Powstania"" – napisał poseł. Wczorajszy wpis skomentował m.in. rzecznik PO Jan Grabiec, a także wiceminister sprawiedliwości Michał Wójcik.","Wczoraj poseł PO-KO Piotr Misiło zamieścił na swoim profilu na Twitterze grafikę, na której znak Polski Walczącej umieszczono na tle tęczowej flagi, uchodzącej za symbol LGBT. Grafikę poseł podpisał: ""#ChwałaBohaterom"". Broniąc wpisu przed negatywnymi komentarzami, Misiło pisał m.in.: ""W 1944 stolicy bronili także geje i lesbijki. Czy się to komuś podoba czy nie. Zrozumcie to wreszcie prawicowi dyletanci"". Poinformował także, że jego dziadkowie walczyli za wolną Polskę. ""Kocham Powstańców za ich odwagę, heroiczną postawę i miłość do Polski. Kocham wszystkich Powstańców"" - napisał. Wpis skomentował m.in. rzecznik PO Jan Grabiec. ""Znak Polski Walczącej jest najświętszym - po godle i fladze - symbolem narodowym. Nikt nie ma prawa łączyć go z innymi symbolami ideowymi czy politycznymi"" napisał na Twitterze Grabiec. ""PO nigdy się na to nie zgodzi"" - oświadczył. Na post Misiły zareagował dziś też stołeczny radny Jacek Ozdoba (PiS), który złożył zawiadomienie do prokuratury w sprawie możliwości znieważenia przez Misiłę symbolu Polski Walczącej. Jak powiedział, chodzi o zbadanie, czy poseł PO-KO, umieszczając w sieci swą grafikę, naruszył art. 3.1 ustawy o ochronie znaku Polski Walczącej (przepis ten mówi, że ""kto publicznie znieważa Znak Polski Walczącej, podlega karze grzywny""). Oburzenie postem Misiły wyraził też w wiceminister sprawiedliwości Michał Wójcik. Jak ocenił, czyn posła PO-KO jest ""haniebny"". On również jest zdania, że polityk naruszył prawo. Źródło: Twitter, PAP",Piotr Misiło,
https://wiadomosci.onet.pl/kraj/warszawa-naklejka-strefa-wolna-od-lgbt-na-taksowce-oswiadczenie-mpt/nyehqn2,"""Strefa wolna od LGBT"" na warszawskiej taksówce. MPT: nie godzimy się na żaden rodzaj dyskryminacji","Warszawski radny Koalicji Obywatelskiej zamieścił na Twitterze zdjęcie kontrowersyjnej naklejki ""Strefa wolna od LGBT"", widniejącej na taksówce Miejskiego Przedsiębiorstwa Taksówkowego. Naklejka dołączana była do ""Gazety Polskiej"". Radny stwierdził, że ma nadzieję na reakcję władz Warszawy. - Naklejka została przez kogoś dolepiona, a kierowca tego nie zauważył - wyjaśnił w rozmowie z Onetem przedstawiciel MPT Tomasz Bujak.","""Jeśli to prawda, mam nadzieję na szybką reakcję władz Warszawy"" - napisał Sławomir Potapowicz, umieszczając zdjęcie naklejki ""Strefa wolna od LGBT"", która znalazła się na taksówce. ""MPT to spółka miejska. To niedopuszczalne, by kierowca spółki miejskiej pozwalał sobie na takie zachowanie (podkreślam - jeśli to nie fejk)"" - dodał radny. Kontrowersyjna grafika faktycznie znalazła się na samochodzie. - Naklejka została przez kogoś dolepiona, a kierowca tego nie zauważył - wyjaśnił w rozmowie z Onetem Tomasz Adam Bujak z warszawskiego MPT. - To nie jest tak, że każdy może nakleić na samochodzie, co tylko chce - mówi i dodaje, że przedsiębiorstwo nie karze np. za wizerunek św. Krzysztofa, czy elementy związane z Powstaniem Warszawskim, ale sprzeciwia się tak kontrowersyjnym grafikom, jak ""Strefa wolna od LGBT"". - Zależy nam na dobrej opinii. Jest nam niezmiernie przykro, że doszło do takiej sytuacji. Mnie osobiście również, bo nie utożsamiamy się z faszystami i innymi skrajnymi grupami - dodał.  Miejskie Przedsiębiorstwo Taksówkowe przesłało nam również specjalne oświadczenie w tej sprawie. ""Informujemy, że choć doszło do przedstawionej sytuacji, nie została ona spowodowana przez kierowcę. Pokazana na zdjęciu nalepka została dolepiona przez osobę trzecią, czego nie zauważył kierowca. Naklejka została niezwłocznie usunięta. Jednocześnie podkreślamy, że taksówki MPT obsługują wszystkich pasażerów bez względu na płeć, rasę, orientację seksualną, poglądy polityczne i wyznanie religijne. Zapewniamy państwa, że MPT nie godzi się na żaden rodzaj dyskryminacji"" - czytamy w oświadczeniu.",Naklejka została niezwłocznie usunięta z taksówki - podało MPT.,
https://wiadomosci.onet.pl/kraj/georgette-mosbacher-w-do-rzeczy-nie-chce-byc-niepotrzebnie-prowokacyjna/06vz0hj,"Georgette Mosbacher w ""Do Rzeczy"": nie chcę być niepotrzebnie prowokacyjna","Kwestie LGBT są tematem wrażliwym w Polsce, bo jesteście państwem katolickim i to rozumiem; nie chcę być niepotrzebnie prowokacyjna - mówi w wywiadzie dla tygodnika ""Do Rzeczy"" ambasador USA w Polsce Georgette Mosbacher.","W rozmowie poruszono m.in. kwestię wizyty prezydenta USA Donalda Trumpa w Polsce, która ma trwać od 31 sierpnia do 1 września. - To nadal nie jest oficjalna informacja, ale mogę powiedzieć, że idziemy do przodu. Zazwyczaj Biały Dom nie potwierdza wizyt wcześniej niż 30 dni przed terminem, ale pracujemy nad umówieniem wszystkiego na wspomniane daty - odparła ambasador. Dopytywana, czy chodzi o dwa pełne dni, Mosbacher odpowiedziała, że chodzi o część 31 sierpnia i 1 września ""z wylotem po ceremonii rocznicy wybuchu II wojny światowej"". - Do jakiego państwa, w tej chwili jeszcze nie wiadomo. Zwracam uwagę, że jeśli wszystko dojdzie do skutku, to znacznie więcej, niż pierwotnie planowano. Jestem osobiście zaskoczona, że mówimy o półtora dnia, bo pod uwagę brano tylko jedno popołudnie, 1 września - powiedziała ambasador. Mosbacher została też zapytana też m.in. o otwarte wspieranie postulatów środowisk LGBT w Polsce. Jak wskazano, zachowanie ambasady USA wzbudziło dużo kontrowersji, ""łącznie z argumentem ingerowania w politykę wewnętrzną Polski"". - Reprezentuję Stany Zjednoczone Ameryki i jestem tutaj - co wyłożył mi na piśnie prezydent - aby reprezentować również wartości mojego kraju. W pierwszej kolejności muszę zadbać o bezpieczeństwo rodaków w Polsce, a potem o wartości, a jedną z nich jest brak dyskryminacji i wiara w to, że ludzie są równi. Taką mam pracę, z którą wiąże się również podnoszenie głosu, gdy te kwestie są naruszane albo podważane - powiedziała ambasador. - Oczywiście mam świadomość, że moim obowiązkiem jest również bycie wrażliwą na wartości państwa gospodarza, które nieco różnią się od naszych. Kwestie LGBT są tematem wrażliwym w Polsce, bo jesteście państwem katolickim i to rozumiem. Nie chcę być niepotrzebnie prowokacyjna - dodała. Mosbacher została też zapytana o kwestię zniesienia wiz dla Polaków. Jak wskazano, w ostatniej rozmowie z tygodnikiem zapewniła, że zostaną one zniesione do 2019 r. W odpowiedzi Mosbacher potwierdziła, że ""do końca roku fiskalnego, tj. do września 2019 r., wymagania dotyczące zniesienia wiz będą spełnione i będziemy w stanie nominować Polskę do programu Visa Waiver"". - Przypominam jednak, że proces wdrożeniowy trwa od trzech do sześciu miesięcy. Dotrzymam zatem mojej obietnicy, ponieważ cała reszta, nawet jeśli zakończy się w 2020 r., będzie tylko biurokratyczną formalnością - powiedziała. Pytana o kwestię ustawy JUST, która może wrócić na jesieni wraz z obligatoryjnym raportem Departamentu Stanu, Mosbacher odparła, że ma świadomość, że ""ten temat nie zniknie"". - Być może nigdy, a na pewno do czasu, aż Polska nie zdecyduje, jak do niego podejść. Nie jestem w stanie jako ambasador rozwiązać tego sporu. Jedyne, co mogę, to zarządzać kryzysem, który już istnieje i sprawić, aby się nie zaostrzył - powiedziała. Dopytywana o stanowisko polskiego rządu, zgodnie z którym ""żadnej restytucji pożydowskiego mienia bezspadkowego nie będzie"", Mosbacher odparła: ""Jak widać, nie jest to rozwiązanie satysfakcjonujące, skoro problem stale wraca"". - I będzie wracać, aż coś się z tymi zrobi - dodała. - Nie wiem, co, bo temat jest niezwykle bolesny, emocjonalny i osobisty. Co smutne, ten konflikt jest niszczący dla wszystkich biorących w nim udział stron: Ameryki, Polski i Izraela. To jedna z rzeczy, która mnie szalenie frustruje, ponieważ wiem, jak złożone jest to zagadnienie i jak daleko poza moim zasięgiem. Naprawdę liczę na to, że Polska i społeczność żydowska w USA znajdą wspólne rozwiązanie - powiedziała Mosbacher.",Georgette Mosbacher,
https://wiadomosci.onet.pl/kraj/sondaz-ibris-dla-rzeczpospolitej-kto-jest-winny-wydarzeniom-z-marszu-rownosci-w/lnj07yt,"Sondaż IBRiS dla ""Rz"": kto odpowiada za Białystok?","Według ankiety IBRiS dla Polacy sądzą, że winni wydarzeń w Białymstoku to narodowcy, partia rządząca oraz Kościół - podaje w swoim poniedziałkowym wydaniu ""Rzeczpospolita""","Ankietowani zostali zapytani o to, kogo uznają za winnych ataków na uczestników Marszu Równości w Białymstoku 20 lipca. Najwięcej odpowiadających uznało, że to narodowcy ponoszą winę za to, co się wydarzyło - na to wskazuje 34,3 proc. respondentów badania z 26–27 lipca tego roku. Na drugim miejscu jest partia rządząca – 28 proc. Na kolejnym miejscu jest Kościół – za winnego wskazuje go 26,1 proc. ankietowanych. Na następnym – organizacje LGBT, które za winnych wskazuje 23,9 proc. Prezydenta miasta Tadeusza Truskolaskiego obwinia 17,6 proc. ankietowanych, opozycję – 7,6 proc. W badaniu ankietowani mogli wskazywać wiele odpowiedzi. Nie ma zdania w tej kwestii 24 proc. respondentów. W komentarzu do wyników badania autor tekstu Michał Kolanko łączy niedawne wydarzenia w Białymstoku z kampanią przed wyborami do Sejmu i Senatu. Kolanko zwraca uwagę na to, że ostatnio wszystkie partie polityczne przyjmują stanowiska wobec przemocy, która miała miejsce podczas marszu. Lewica proponuje marsze przeciwko przemocy. Na ten pomysł nie przystało PSL, którego działacze ""są przeciwni wojnie światopoglądowej"". PiS zmagał się z dodatkowym problemem kosztów przelotów rodziny marszałka Kuchcińskiego. Ten temat może być kolejnym, obok białostockiego marszu, gorącym wątkiem trwającej kampanii. Intensywnie działa także Koalicja Obywatelska, krytykując zarówno zamieszki podczas Marszu Równości, jak i sprawę Kuchcińskiego. Za tydzień KO poinformuje o składzie swoich list wyborczych. Źródło: ""Rzeczpospolita""","Białystok, 20.07.2019. I Marsz Równości w Białymstoku",
https://wiadomosci.onet.pl/kraj/bialystok-krajobraz-po-marszu-rownosci-sasiadka-na-moj-widok-zaczela-kreslic-znak/v3mvc0d,"Białystok: Krajobraz po Marszu Równości. ""Sąsiadka na mój widok zaczęła kreślić znak krzyża""","- Najgorsze są reakcje zwykłych ludzi. Po tym, jak uczestniczyłem w Marszu Równości, moja sąsiadka zaczęła na mój widok kreślić w powietrzu znak krzyża, a potem pukała się w czoło i pokazywała ""fucki"" - wspomina w rozmowie z Onetem pan Dariusz, mieszkaniec Białegostoku. Tydzień po Marszu Równości, który został zaatakowany przez chuliganów i pseudokibiców, jego uczestnicy spotkali się dziś na manifestacji ""Polska przeciw przemocy"", organizowanej przez ugrupowania lewicowe.","Ulica Suraska, centrum Białegostoku. To tutaj, w ubiegłą sobotę, został pobity młody chłopak. Kilku rosłych mężczyzn uderzyło go w twarz, przewróciło na ziemię i skopało. Tylko dlatego, że miał zielone włosy i wybrał się na Marsz Równości. Inni dostali w głowę kamieniem, jeszcze inni petardą. To wszystko działo się w biały dzień, wokół było mnóstwo ludzi, a całe centrum miasta zabezpieczało kilkuset policjantów. - Tak, słyszałem o tym. To rzeczywiście jakieś zezwierzęcenie. Ja w tym marszu nie szłam, bo, tak szczerze, to nie interesuję się sprawami tego całego LGBT. Ale też nie mam nic przeciwko. Niech sobie tam robią, co chcą, mnie nic do tego – około pięćdziesięcioletnia kobieta wraca do domu z siatkami pełnymi zakupów. - Oj tam, żeby się nie pchali z tym eksponowaniem swego seksualizmu, żeby zostawili te sprawy w swoim domu i żyli, jak każdy, to nie byłoby całej tej zadymy. Ja nie wychodzę na miasto z flagami, krzycząc, co i z kim chcę robić – młody mężczyzna, z którym rozmawiam, nie wygląda na typ kibola. Równo przystrzyżone włosy, grzywka opadająca na czoło, krótkie spodenki, koszulka z dowcipnym nadrukiem, plecak. Kiedy mówię, że on nie musi walczyć np. o zalegalizowanie swego związku, jak homoseksualiści, słyszę, że spieszy się i musi już iść. - Ja bym pozamykała tych wszystkich agresywnych debili albo przywaliła im takie kary, żeby się dwa razy następnym razem zastanowili, zanim odpalą petardę albo wyrwą kostkę brukową i rzucą nią w innego człowieka – nie przebiera w słowach Marta. Nie była na marszu. - Nawet chciałam iść, bo mam znajomą lesbijkę i wiem, jak jej z tym wszystkim ciężko. Zwłaszcza tu, w Białymstoku. Ale jak usłyszałam, że mają tu zjechać kibole z całej Polski, to wiedziałam, jak to się skończy. I nie poszłam, bo się bałam. Normalnie, o swoje życie i zdrowie. Teraz trochę żałuję, bo ci ludzie potrzebowali każdego wsparcia – dodaje. Trzy osoby, trzy różne punkty widzenia. Białystok powoli podnosi się po wydarzeniach, do jakich doszło podczas Marszu Równości. Podnosi się po hejcie, jaki spotkało to miasto, które przedstawiciele polityki i innych środowisk odsądzili od czci i wiary, oskarżając, że jest siedliskiem nazizmu, zaściankiem, średniowieczem. - Nie wszyscy mieszkańcy Białegostoku to bandyci i chuligani. To była jednak tylko garstka agresywnych kiboli – podkreślają ci, z którymi rozmawiam, ale przyznają, że wstydzą się za postawę Kościoła i niektórych lokalnych polityków. Uważają, że nieodpowiednio się zachowali w tej sytuacji, nie stając jednoznacznie po stronie poszkodowanych. W niedzielę, tydzień po Marszu Równości, jego uczestnicy spotykają się na placu przed białostockim Teatrem Dramatycznym. Manifestację zorganizowały tu trzy partie lewicowe – Wiosna Roberta Biedronia, SLD i Partia Razem. Niektórzy uczestnicy rozglądają się czujnie na boki, w obawie, czy nie zobaczą znowu twarzy wykrzywionych w grymasie nienawiści i lecących w ich kierunku petard. Ale nie, dziś jest spokojnie. Na wszelki wypadek wokół placu, w parku, przechadzają się policjanci. Dziś jednak nie widać tu agresywnych pseudokibiców i innych chuliganów. Są tylko dwie nieliczne kontrmanifestacje. W pewnym momencie dochodzi do słownej przepychanki, kiedy członkowie jednej z nich próbują przedostać się pod scenę. Ale tylko słownej, tym razem obywa się bez rękoczynów. Generalnie jest spokój. To zachęca ludzi do rozmowy. Wpływ ma na to też Robert Biedroń, który krzyczy ""Cieszę się, że Białystok jest taki kolorowy, tęczowy, a nie jest brunatny! Podziękujmy tym ludziom, którzy poszli na marsz. To bohaterowie, którzy udowadniają, że nie ma zgody na przemoc"". Wtóruje mu tłum uśmiechniętych ludzi, kobiet i mężczyzn, starszych i młodszych, gejów, lesbijek i tych heteroseksualnych. Według policji, jest ich około czterystu. Organizatorzy szacują, że przynajmniej dwa razy więcej. - Nie byłem zaskoczony zachowaniem tzw. kiboli, można się było spodziewać, że właśnie tak się będą zachowywali. Natomiast to, z czym do dzisiaj się nie mogę pogodzić, to reakcje zwykłych mieszkańców Białegostoku, których się spotyka w autobusie, w sklepie, u fryzjera. Od ludzi, których znałem, ale też od takich, którzy mnie skądś kojarzą albo po prostu od osób, które widziały mnie na Marszu Równości, słyszałem wiele bardzo złych rzeczy. Już nie byłem nazywany lewakiem czy kodziarzem, ale po prostu – pedał, zbok itd. Nikt mnie nawet nie pytał o moją orientację seksualną, po prostu wystarczyło, że poszedłem w marszu popierającym środowiska LGBT – Dariusz Szada-Borzyszkowski, mieszkaniec Białegostoku, mówi spokojnie, ale widać, że z trudem hamuje wzburzenie. - Nawet moja była sąsiadka, która mieszkała piętro niżej ode mnie, kiedyś nasze dzieci się razem bawiły, mówiliśmy sobie ""dzień dobry” itd., już po Marszu Równości, na mój widok zaczęła kreślić znak krzyża w powietrzu, a potem pukała się w czoło i pokazywała mi jakieś ""fucki"" i inne tego typu symbole. I to jest straszne – dodaje mój rozmówca. - Trudno się spodziewać, że po dzisiejszej manifestacji oczyszczone zostanie imię Białegostoku. To zapewne będzie proces długotrwały. Ale jakieś oczyszczenie musi nastąpić, musi się coś zmienić. Dla mnie to, co się działo w ubiegłą sobotę, przypominało mi to, co znamy z historii – Jedwabne, Radziłów, Wąsosz. Tak, aż tak. Szczęście, że nie doszło do żadnej tragedii. Osobiście mam pretensje do policji. Czułem się trochę jak gladiator na arenie cyrku, kiedy policjanci oddzielali kordonem dwie strony, ale już nie interweniowali, kiedy ci chuligani rzucali butelki i petardy w naszą stronę. Rodzice, którzy wybrali się na ten marsz z dziećmi, uciekali i już nie wracali – wspomina pan Dariusz. Pani Grażyna też była na marszu. Podaje nazwisko, ale prosi, żebym go nie publikował. Bardzo źle znosi to, co wydarzyło się w ubiegłą sobotę. - Zostałam opluta, obrzucona jajkami, zostałyśmy z koleżanką zaatakowane już nawet po tym, jak opuściliśmy marsz, przez chuliganów, którzy wybiegli nagle zza budynku, obok którego przechodziłyśmy. To było straszne. Po tych wydarzeniach nie spałam trzy noce, miałam koszmary. Ja jestem z wcześniejszego pokolenia, jako studentka walczyłam przeciw komunie. I myślałam, że to się już nigdy nie powtórzy – pani Grażyna ociera łzy, puszczają emocje. - Wydaje mi się, że teraz jest jeszcze gorzej, a to się jeszcze pogłębia. Za komuny nikt nie robił tego, co się teraz dzieje. Mam wrażenie, że nie było aż takiej przemocy i agresji w społeczeństwie, ludzie nie nienawidzili siebie nawzajem aż tak. To, co się wydarzyło w pamiętną sobotę w Białymstoku, niesie za sobą fatalne skutki, bo to oznacza, że w Polsce z dużą mocą odradza się faszyzm – nie ma wątpliwości moja rozmówczyni. - Najbardziej w tym wszystkim smuciło mnie to, że białostoczanie, zwykli ludzie, którzy nie byli związani z tą bandą kiboli, jaka zjechała się do Białegostoku z całego kraju, też wykrzykiwali w naszym kierunku wyzwiska, z nienawiścią na twarzy. Jakiś pan, na oko około 70 lat, czyni wobec mnie jakieś wulgarne gesty i krzyczy ""Czy chcesz w usta?"". To mnie przeraża. Ten brak edukacji i świadomości. Brak słów na tę nienawiść. Musimy wyciągnąć z tego wnioski. Że należy być razem, popierać się wzajemnie, bo – jak ktoś dziś tu napisał na plakacie - tylko w solidarności siła. Jeżeli nie zrozumiemy, co się dzieje, jeżeli nie będziemy dbać o szacunek dla drugiego człowieka, będzie bardzo źle. Szacunek, uśmiech, radość, pomoc – tylko to nas może wyzwolić z tego draństwa – uważa pani Grażyna. Ale słyszę też w końcu jakiś głos pozytywny. - Ja tam jestem jednak trochę dumna z Białegostoku. Wiadomo było wiele dni przed Marszem Równości, jak to się skończy, że będzie zadyma. A jednak niektórzy zdecydowali się pójść. I powiedzmy sobie szczerze – więcej tam było ludzi heteroseksualnych, którzy popierają LGBT, wolność i demokrację, niż samych przedstawicieli tego środowiska. To budujące – podkreśla pani Anna. Pisząc ten artykuł, usiadłem na ławce obok trzech starszych panów. Siedzieli dokładnie pomiędzy manifestacją Lewicy a kontrmanifestacją, która powtarzała jak mantrę m.in. ""stop przemocy ekshibicjonistów na polskich ulicach"". - A co to przeszkadza, że ci geje tak sobie manifestują. Nie chcesz, to nie idziesz – komentuje jeden z nich. - Ale dlaczego oni łażą pod kościoły? Niech sobie chodzą do swoich klubów czy gdzieś. Słyszałem, że na Jasną Górę już się wybierają – ripostuje drugi. - Gdyby wszyscy przestrzegali konstytucji, nie byłoby tego wszystkiego – ucina staruszek w meloniku.","Protest pod hasłem ""Polska przeciw przemocy""",
https://wiadomosci.onet.pl/kraj/wlodzimierz-czarzasty-w-bialymstoku-obciazam-kierownictwo-pis-u/18w05tr,Włodzimierz Czarzasty w Białymstoku: obciążam kierownictwo PiS-u,"- Wiecie, że jak ministrowie mówią o gejach i lesbijkach, że to sodomia, to są to złe rzeczy. Wiecie i nie reagujecie. Obciążam za to kierownictwo PiS-u - mówił szef SLD Włodzimierz Czarzasty podczas wiecu przeciw przemocy w Białymstoku.",,,
https://wiadomosci.onet.pl/kraj/proby-zagluszania-i-klotnie-podczas-wiecu-przeciw-przemocy-w-bialymstoku/7d6efbz,Próby zagłuszania i kłótnie podczas wiecu przeciw przemocy w Białymstoku,"W pobliżu pl. Piłsudskiego w Białymstoku, na którym odbywa się zorganizowany przez lewicowe partie wiec przeciw przemocy, pojawiła się grupa kontrmanifestantów. Pomiędzy nimi a uczestnikami wiecu wywiązała się żywiołowa sprzeczka. ''Przyjechaliście nas pouczać'' - pieklił się starszy mężczyzna.","„Stop nienawiści do Kościoła”, „Sto przemocy wobec matek” czy „Stop nienawiści wobec patriotów” - to niektóre z haseł, jakie niosła na transparentach grupka kilku osób, próbująca dostać się w pobliże sceny podczas manifestacji „Polska przeciw przemocy” w Białymstoku. Na drodze stanęli im organizatorzy, którzy poprosili o niezakłócanie ich zgromadzenia. Doszło do przepychanek słownych. - Czy jest pan patriotą? Czy wierzy pan w Boga? - pytał młody człowiek z transparentem „Stop przemocy wobec matek” jednego z uczestników manifestacji. - Szanujmy się nawzajem. Przecież Jezus mówił „kochaj bliźniego, jak siebie samego” - odpowiadał mu mężczyzna z tęczową flagą. - My was kochamy, ale wy się leczcie – ripostował kolejny przedstawiciel kontrmanifestacji. Przepychanka słowna trwała kilka minut. Kontrmanifestanci zarzucali uczestnikom zgromadzenia przed Teatrem Dramatycznym, że przyjechali do Białegostoku ""pouczać"" i zakłócają ich spokój. Kłótnia dotyczyła też spraw religijnych i światopoglądowych. Padały pytania o to, kto na kogo głosował. Jeden z mężczyzn krzyczał, że to przedstawiciele środowisk LGBT podczas Marszu Równości rzucali butelkami, wywołując reakcję, a w efekcie zamieszki. Jeden z manifestantów próbował załagodzić sytuację, mówiąc, żeby podali sobie ręce. Niektórzy kontrmanifestanci się na to zgodzili, inni odmówili. W czasie sprzeczki nie doszło do rękoczynów. Policja nie interweniowała, nagrywając tylko całe zajście. W pewnym momencie do kłócących się podszedł jeden z organizatorów manifestacji.  - Nazywam się Marcin Stępień, jestem organizatorem dzisiejszego wiecu. Mamy tu dziś pokojową manifestację, solidaryzujemy się z tymi, którzy zostali tu pobici tydzień temu. Każdy ma prawo demonstrować swoje wartości i poglądy. Nie chcemy tego nikomu utrudniać. Szanujmy się nawzajem i proszę państwa o niezakłócanie naszego zgromadzenia – stwierdził. - Protestujemy przeciwko przemocy i nienawiści wobec Kościoła, który jest często szykanowany i obrażany. Nie zgadzamy się na to. Ja osobiście jestem katoliczką i bardzo mi to przeszkadza. Dlatego tu przyszłam – mówi Onetowi Katarzyna Komarowska, jedna z uczestniczek kontrmanifestacji. - Nie jesteśmy tutaj jako żadna organizacja, tylko jako osoby postronne. Stanowiska Kościoła w sprawie LGBT są różne, z jednymi się zgadzam, z innymi nie. Czyny homoseksualne według Biblii są niezgodne z nauką Kościoła, są grzechem – ja też tak uważam – dodała. Początkowo manifestacja miała mieć formę marszu, organizatorzy nie otrzymali jednak na to zgody. Dlatego protest w Białymstoku odbywa się jako wiec. Podobne manifestacje odbyły się w minionym tygodniu w kilkudziesięciu polskich miastach. - Gdy powiedziałem mojej mamie, że jestem gejem, była zdruzgotana. Bo nasłuchała się opowieści o tym, że osoby homoseksualne są nienormalne. Dzisiaj moja mama jest tu z nami. Trzyma tęczową flagę. Zmiana jest możliwa - opowiadał w czasie wiecu w Białymstoku lider Wiosny Robert Biedroń. - Wolność to życie bez strachu, to możliwość wyjścia na ulicę za rękę z tym, kogo się kocha - mówił lider partii Razem Adrian Zandberg. - Wierzę, że większość Polek i Polaków po tym, co zobaczyła w zeszłym tygodniu, będzie solidarna z ofiarami przemocy. Kiedy biją, jest tylko jeden wybór - albo się jest po stronie bijących, albo bitych. Innego wyboru nie ma - mówił Zandberg. - Jeśli pozwolimy na przemoc, to nie będzie wolności. Będzie władza bandytów - zaznaczał. Powtórzył też, że ""naszą bronią jest solidarność"". - Nigdy nie myślałem, że będę skandował ""solidarność naszą bronią"" - mówił szef SLD Włodzimierz Czarzasty. - Nie będziemy nigdy tolerowali tego, że ktoś wiesza zdjęcia posłów, że dzieli Polskę na sorty, że idzie obok faszystów i mówi, że ich nie widzi - deklarował Czarzasty. W czasie jego przemówienia z okolic demonstracji dochodziły okrzyki ""SLD KGB"". Na zakończenie przemówienia Czarzasty zaprosił do siebie Zandberga i Biedronia, podkreślając, że ""są razem, mimo że nie zawsze potrafili się dogadać"". W zeszłą sobotę pod hasłem ""Białystok domem dla wszystkich"" ulicami tego miasta przeszedł pierwszy Marsz Równości. Przejście uczestników marszu kilkakrotnie próbowali zablokować kontrmanifestanci, w tym przedstawiciele środowisk kibicowskich. W stronę uczestników rzucano kamieniami, petardami, jajkami i butelkami, wykrzykiwano też obraźliwe słowa. Podlaska policja ustaliła do tej pory tożsamość ponad 100 osób podejrzewanych o popełnienie czynów zabronionych podczas marszu, w tym o pobicia jego uczestników.",,
https://wiadomosci.onet.pl/kraj/protest-przeciwko-przemocy-w-bialymstoku/mhbq679,Protest przeciwko przemocy w Białymstoku,"Dziś w stolicy Podlasia odbył się zorganizowany przez lewicowe partie wiec przeciwko nienawiści. To reakcja na wydarzenia z ubiegłej soboty, kiedy doszło do ataków na uczestników pierwszego Marszu Równości w Białymstoku.","Wiec został zorganizowany przez partie: Razem, Wiosna i SLD. ""Chcemy wspólnie zaprotestować przeciwko przemocy, dyskryminacji i homofobii w przestrzeni publicznej oraz okazać solidarność z mieszkańcami miasta i ofiarami nienawiści"" - napisali organizatorzy - Adrian Zandberg z Razem, Robert Biedroń z Wiosny i Włodzimierz Czarzasty z SLD. Reporter Onetu Piotr Halicki udostępnił zdjęcia transparentów, które przynieśli uczestnicy protestu. Początkowo manifestacja miała mieć formę marszu, organizatorzy nie otrzymali jednak na to zgody. Dlatego protest w Białymstoku odbywa się jako wiec. Podobne manifestacje odbyły się w minionym tygodniu w kilkudziesięciu polskich miastach. - Gdy powiedziałem mojej mamie, że jestem gejem, była zdruzgotana. Bo nasłuchała się opowieści o tym, że osoby homoseksualne są nienormalne. Dzisiaj moja mama jest tu z nami. Trzyma tęczową flagę. Zmiana jest możliwa - opowiadał w czasie wiecu w Białymstoku lider Wiosny Robert Biedroń. - Wolność to życie bez strachu, to możliwość wyjścia na ulicę za rękę z tym, kogo się kocha - mówił lider partii Razem Adrian Zandberg. - Wierzę, że większość Polek i Polaków, po tym, co zobaczyła w zeszłym tygodniu, będzie solidarna z ofiarami przemocy. Kiedy biją, jest tylko jeden wybór - albo się jest po stronie bijących albo bitych. Innego wyboru nie ma - mówił Zandberg. - Jeśli pozwolimy na przemoc, to nie będzie wolności. Będzie władza bandytów - zaznaczał. Powtórzył też, że ""naszą bronią jest solidarność"". - Nigdy nie myślałem, że będę skandował ""solidarność naszą bronią"" - mówił szef SLD Włodzimierz Czarzasty. - Nie będziemy nigdy tolerowali tego, że ktoś wiesza zdjęcia posłów, że dzieli Polskę na sorty, że idzie obok faszystów i mówi, że ich nie widzi - deklarował Czarzasty. W czasie jego przemówienia z okolic demonstracji dochodziły okrzyki ""SLD KGB"". „Stop nienawiści do Kościoła”, „Sto przemocy wobec matek” czy „Stop nienawiści wobec patriotów” - to niektóre z haseł, jakie niosła na transparentach grupka kilku osób, próbująca dostać się w pobliże sceny podczas manifestacji „Polska przeciw przemocy” w Białymstoku. Na drodze stanęli im organizatorzy, którzy poprosili o niezakłócanie ich zgromadzenia. Doszło do przepychanek słownych. - Czy jest pan patriotą? Czy wierzy pan w Boga? - pytał młody człowiek z transparentem „Stop przemocy wobec matek” jednego z uczestników manifestacji. - Szanujmy się nawzajem. Przecież Jezus mówił „kochaj bliźniego, jak siebie samego” - odpowiadał mu mężczyzna z tęczową flagą. - My was kochamy, ale wy się leczcie – ripostował kolejny przedstawiciel kontrmanifestacji. Przepychanka słowna trwała kilka minut. Kontrmanifestanci zarzucali uczestnikom zgromadzenia przed Teatrem Dramatycznym, że przyjechali do Białegostoku ""pouczać"" i zakłócają ich spokój. W zeszłą sobotę pod hasłem ""Białystok domem dla wszystkich"" ulicami tego miasta przeszedł pierwszy Marsz Równości. Przejście uczestników marszu kilkakrotnie próbowali zablokować kontrmanifestanci, w tym przedstawiciele środowisk kibicowskich. W stronę uczestników rzucano kamieniami, petardami, jajkami i butelkami, wykrzykiwano też obraźliwe słowa. Podlaska policja ustaliła do tej pory tożsamość ponad 100 osób podejrzewanych o popełnienie czynów zabronionych podczas marszu, w tym o pobicia jego uczestników.",,
https://wiadomosci.onet.pl/swiat/marsz-rownosci-w-berlinie-solidarny-z-bialymstokiem/w5hryme,Marsz Równości w Berlinie solidarny z Białymstokiem,Setki tysięcy osób wzięły w sobotę udział w Marszu Równości zorganizowanym w stolicy Niemiec. Na demonstracji pojawiły się banery nawiązujące do ubiegłotygodniowych wydarzeń w Białymstoku.,"Marsz rozpoczął się w sobotę w południe w centrum Berlina zachodniego – na bulwarze Kurfuerstendamm, nieopodal dworca ZOO. Kawalkada blisko 100 pojazdów z tańczącymi na platformach uczestnikami oraz piesi wyruszyli w kierunku Bramy Brandenburskiej, gdzie po południu odbył się wiec kończący paradę. Własne pojazdy wystawiły między innymi niemiecki MSZ oraz ambasady USA i Holandii.  Solidarność z polskimi uczestnikami Marszu Równości, zaatakowanymi podczas parady w Białymstoku przez chuliganów i nacjonalistów, wyraziła berlińska organizacja partii Die Linke (Lewica). Uczestnicy marszu nieśli zajmujący całą szerokość ulicy baner z napisem „New York, Berlin lub Białystok. Wasza odwaga jest zaraźliwa”. - Nie możemy milczeć, gdy w Polsce nacjonaliści atakują osoby o innej orientacji seksualnej. To karygodne zachowanie, nie do zaakceptowania we wspólnej Europie - mówili działacze Lewicy. Wydarzenia w Białymstoku piętnował wcześniej sekretarz stanu w niemieckim MSZ Michael Roth. - Protestujemy i rozmawiamy o tym bardzo poważnie. Poruszam ten temat w każdej rozmowie z moim polskim odpowiednikiem. Dla niektórych jestem chodzącą prowokacją. Każdy wie, że jestem gejem - mówił Roth w wywiadzie dla ""Die Welt"".  Roth ocenił, że na przezwyciężenie uprzedzeń w konserwatywnym społeczeństwie, takim jak polskie, które było długo rządzone przez ""staroswiecką, autorytarną i strasznie kołtuńską"" komunistyczną dyktaturę, wymaga czasu. - Nie zmieni się to z dnia na dzień - powiedział.  Wśród morza tęczowych flag dostrzec można było także narodowe polskie barwy. - Jest nas w tym roku 15 osób. Co roku spotykamy się na paradzie w Berlinie, żeby reprezentować Polskę i żeby pokazać, że Polska to nie PiS, lecz prawdziwi ludzie i my też jesteśmy prawdziwi - powiedział Deutsche Welle Tomasz Siara, prezes Stowarzyszenia Bears of Poland, który pojawił się na demonstracji z biało-czerwoną flagą. Federacja Bears of Poland zrzesza polskie organizacje działające na rzecz społeczności LGBTQ. W tłumie nie brakło pojedynczych osób z Polski. - Jestem tutaj, bo jest fajnie, bo nie ma narodowców, bo jest bezpiecznie - mówiła Blanka Drozd-Demska z organizacji „Tęczowe Opole”. Student teologii Wolfgang Beyer przyszedł na marsz z transparentem przedstawiającym Matkę Boską Częstochowską w aureoli o barwach LGBT. - Składam w ten sposób hołd Elżbiecie Podleśnej - powiedział Beyer dziennikarzowi Deutsche Welle. - Solidaryzuję się ze wszystkimi prześladowanymi z powodu orientacji seksualnej w Polsce i innych krajach. Jesteśmy wszyscy dziećmi Boga - powiedział. Podleśna została w maju zatrzymana przez policję za rozlepianie plakatów z ""tęczową Maryją”.    W tym roku liczna grupa działaczy LGBT reprezentowała Rosję i inne kraje byłego ZSRR, w tym Gruzję. - Nie damy się stłamsić, będziemy walczyć - zapewniali uczestnicy.  Christopher Street Day (CSD) obchodzony jest na pamiątkę wydarzeń w Nowym Jorku sprzed pół wieku. 28 czerwca 1969 roku grupa homoseksualistów stawiła opór policji podczas próby zatrzymania ich w klubie Stonewall na nowojorskiej ulicy Christopher Street. Incydent doprowadził do wybuchu kilkudniowych protestów w Nowym Jorku i innych miastach USA. W Berlinie parada odbyła się po raz 41. Berlińska policja oszacowała liczbę uczestników marszu na 250 tys. Organizatorzy twierdzą, że w obchodach uczestniczyło łącznie milion osób. Część uczestników marszu była naga, inni ubrani byli w bardzo skąpe stroje. Po zakończeniu głównych uroczystości zabawa przeniosła się do klubów i dyskotek. Berlin stał się w latach 20. ubiegłego stulecia mekką gejów i lesbijek. Naziści po przejęciu władzy w 1933 roku wprowadzili drakońskie kary za homoseksualizm, a wiele osób o innej orientacji seksualnej zostało zamordowanych w obozach koncentracyjnych. Represyjne ustawy obowiązywały jeszcze przez długi czas po powstaniu RFN. Likwidowane były stopniowo. Homoseksualiści w Niemczech nadal padają ofiarą ataków. W 2018 roku tylko w Berlinie doszło do 225 incydentów, których podłożem była nienawiść do ludzi o innej orientacji seksualnej. Wspierająca homoseksualistów organizacja Maneo odnotowała aż 382 takie przypadki, co oznacza wzrost o jedną trzecią w ciągu dwóch lat.  ",Marsz Równości w Berlinie,
https://wiadomosci.onet.pl/tylko-w-onecie/michal-szczerba-bede-namawial-kolezanki-i-kolegow-do-rownosci-malzenskiej/w4vchkt,Michał Szczerba: będę namawiał koleżanki i kolegów do równości małżeńskiej,"- Platforma po uzyskaniu władzy wprowadzi związki partnerskie - obiecuje poseł PO Michał Szczerba w rozmowie z Onetem. - Osobiście jestem za równością małżeńską, natomiast moje środowisko polityczne ma wpisane do programu związki partnerskie. Będę namawiał koleżanki i kolegów do odważniejszych decyzji - mówi poseł.",,,
https://wiadomosci.onet.pl/tylko-w-onecie/hubert-sobecki-chcemy-zmian-w-kodeksie-karnym-bialystok-pokazal-ze-to-potrzebne/esx82gw,"Hubert Sobecki: Chcemy zmian w kodeksie karnym. Białystok pokazał, że to potrzebne","- Chcemy nowelizacji kodeksu karnego, tak, żeby takie dodawane naklejki były ścigane z urzędu. Hasła, że pewni ludzie powinni pójść do gazu, powinny być traktowane, tak jak antysemityzm czy rasizm, które są ścigane z urzędu. Ustawodawca uznał, że ten typ nienawiści jest wyjątkowy w skali naszego społeczeństwa. Tak samo jest z homofobią i transfobią. Białystok to jasno pokazał - mówi Onetowi Hubert Sobecki ze stowarzyszenia Miłość Nie Wyklucza.",,,
https://wiadomosci.onet.pl/kraj/michal-szczerba-przeprasza-osoby-lgbt-jego-przemowienie-przerywaly-okrzyki/y71vlcx,Michał Szczerba przeprasza osoby LGBT. Jego przemówienie przerywały okrzyki,"Przemówienie posła PO Michała Szczerby na demonstracji ""Warszawa przeciw przemocy"" pod Pałacem Kultury i Nauki było przerywane skandowanym przez zgromadzonych hasłem ""złóż ustawę"". - Prawa osób LGBT nie były dotychczas dostatecznie zauważane. I za to przepraszamy. To się zmieni - obiecywał poseł.","- Jestem po to, żeby powiedzieć: nie pozwalam. Nie przyzwalam na to, co stało się w Białymstoku, nie przyzwalam na nienawiść, pogardę i szczucie - mówił Szczerba w czasie manifestacji. Przypominał deklarację Powstańców Warszawskich, którzy potępili ataki na mniejszości seksualne. Przemówienie posła PO Michała Szczerby było przerywane skandowanym przez zgromadzonych hasłem ""złóż ustawę"". - Prawa osób LGBT nie były dotychczas dostatecznie zauważane. I za to przepraszamy. To się zmieni - obiecywał poseł.",,
https://wiadomosci.onet.pl/kraj/manifestacja-przeciw-przemocy-w-warszawie-mocne-slowa-pod-adresem-opozycji/03lw8qq,Manifestacja przeciw przemocy w Warszawie. Mocne słowa pod adresem opozycji,"Na stołecznym Placu Defilad odbyła się manifestacja przeciw agresji skierowanej w kierunku osób ze środowiska LGBT. Nie zabrakło na niej ostrych słów pod adresem obecnej opozycji, której zarzucano obojętność na problemy homoseksualistów.","- Wy politycy i polityczki opozycji, zdecydujcie się w końcu. Miejcie odwagę. Nie może być tak, że oburzacie się na petardy i kamienie, a jednocześnie nie możecie zdobyć się na poparcie związków partnerskich, równości małżeńskiej, adopcji dzieci przez pary nieheteronormatywne - mówiła ze sceny działaczka Kampanii Przeciw Homofobii Anna Pietrucha. - Nie chcemy waszego współczucia, chcemy waszej solidarności - mówiła inna z działaczek Anastazja Stasiewicz z organizacji Tęczowy Białystok.",,
https://wiadomosci.onet.pl/kraj/ostre-slowa-na-demonstracji-w-warszawie-chcecie-wiedziec-jak-bylo-w-bialymstoku/253nptp,"Ostre słowa na demonstracji w Warszawie. ""Chcecie wiedzieć jak było w Białymstoku? Myśleliśmy, że nas zabiją, tak było""","- Dlaczego dopiero teraz rozdzwoniły się telefony dziennikarzy, którzy pytają nas, jak było w Białymstoku? Chcecie wiedzieć jak było w Białymstoku? Myśleliśmy, że nas zabiją, tak było w Białymstoku - mówił pod Pałacem Kultury i Nauki Hubert Sobecki ze stowarzyszenia Miłość Nie Wyklucza.","- Dla bardzo wielu osób ze społeczności ta nienawiść i ta przemoc nie była niczym nowym. Ta przemoc wyrosła przed PiS-em i wyrosła na obojętności - zaznaczył Sobecki. - Dlaczego dopiero teraz rozdzwoniły się telefony dziennikarzy, którzy pytają nas, jak było w Białymstoku. Chcecie wiedzieć jak było w Białymstoku? Myśleliśmy, że nas zabiją, tak było w Białymstoku - mówił działacz. Sobecki wymieniał nazwiska osób homoseksualnych, które zginęły w ostatnich latach w Polsce z powodu nienawiści. - To wy wtedy rządziliście - zwracał się do obecnego na scenie posła PO Michała Szczerby. - Kiedy prosiliśmy Donalda Tuska o spotkanie, kiedy był premierem, nie odpowiedział. Kiedy prosiliśmy o namiastkę równości w postaci związków partnerskich, jak to się skończyło? Kto głosował przeciw? - pytał retorycznie działacz Miłość Nie Wyklucza. Mówił, że kiedy chcieli przebić się do mediów z informacjami o ofiarach przemocy ze społeczności LGBT ""słyszeli, że są tematem zastępczym i ważniejsza jest obrona demokracji"". - Ale wcześniej ważniejsza była budowa autostrad i lotnisk. Dziękujemy państwu za te lotniska. Dzięki nim możemy łatwiej uciekać z naszego kraju - mówił Sobecki.",,
https://wiadomosci.onet.pl/kraj/warszawa-przeciw-przemocy-demonstracja-po-wydarzeniach-w-bialymstoku/39vqcsd,"""Warszawa przeciw przemocy"". Demonstracja po wydarzeniach w Białymstoku","Na stołecznym Placu Defilad odbyła się dzisiaj manifestacja przeciw agresji skierowanej w kierunku osób ze środowiska LGBT. Nie zabrakło na niej ostrych słów pod adresem obecnej opozycji, której zarzucano obojętność na problemy homoseksualistów.","- Byliśmy w Białymstoku, widzieliśmy nienawiść. Widzieliśmy nie tylko kiboli i chuliganów, ale też zwykłych ludzi, którzy uwierzyli politykom, mediom, hierarchom Kościoła, tym, którzy bezkarnie nazywają nas dewiantami, pedofilami, zagrożeniem dla rodziny - mówił pod Pałacem Kultury i Nauki Hubert Sobecki ze stowarzyszenia Miłość Nie Wyklucza. - Dla bardzo wielu osób ze społeczności ta nienawiść i ta przemoc nie była niczym nowym. Ta przemoc wyrosła przed PiS-em i wyrosła na obojętności - kontynuował Sobecki. - Dlaczego dopiero teraz rozdzwoniły się telefony dziennikarzy, którzy pytają nas, jak było w Białymstoku. Chcecie wiedzieć jak było w Białymstoku? Myśleliśmy, że nas zabiją, tak było w Białymstoku - mówił działacz. Sobecki wymieniał nazwiska osób homoseksualnych, które zginęły w ostatnich latach w Polsce z powodu nienawiści. - To wy wtedy rządziliście - zwracał się do obecnego na scenie posła PO Michała Szczerby. - Kiedy prosiliśmy Donalda Tuska o spotkanie, kiedy był premierem, nie odpowiedział. Kiedy prosiliśmy o namiastkę równości w postaci związków partnerskich, jak to się skończyło? Kto głosował przeciw? - pytał retorycznie działacz Miłość Nie Wyklucza. Mówił, że kiedy chcieli przebić się do mediów z informacjami o ofiarach przemocy ze społeczności LGBT ""słyszeli, że są tematem zastępczym i ważniejsza jest obrona demokracji"". - Ale wcześniej ważniejsza była budowa autostrad i lotnisk. Dziękujemy państwu za te lotniska. Dzięki nim możemy łatwiej uciekać z naszego kraju - mówił Sobecki. - Kiedy Jarosław Kaczyński wywołał falę oburzenia nazywając ludzi gorszym sortem, poczuliśmy po prostu zażenowanie. Bo my: lesbijki, geje, biseksualiści, osoby transpłciowe, wszystkie nieheteronormatywne, zawsze byliśmy gorszym sortem i to wcale nie dla Kaczyńskiego - stwierdził. Oprócz Sobeckiego przemawiała m.in. Karolina Hamer, pływaczka, paraolimpijka i biseksualistka. - Moralność ludzi poznaje się nie w czasach spokoju, ale niepokoju, w czasie próby. Myślę, że jesteśmy nie tylko w czasie próby, ale w czasie obywatelskiej pobudki - mówiła Hamer. - Albo jesteśmy po stronie bitych i poniżanych albo jesteśmy po stronie oprawców. Nie ma innego wyboru - zaznaczył wiceprezydent Warszawy Paweł Rabiej. Przypomniał, słowa Powstańców Warszawskich o ""walce o to, by nikt nie traktował Polaków jako podludzi"". Przemówienie posła PO Michała Szczerby było przerywane skandowanym przez zgromadzonych hasłem ""złóż ustawę"". - Prawa osób LGBT nie były dotychczas dostatecznie zauważane. I za to przepraszamy. To się zmieni - obiecywał poseł.",,
https://wiadomosci.onet.pl/swiat/brytyjscy-licealisci-oskarzeni-o-pobicie-lesbijek-w-londynie/qt0ethy,Brytyjscy licealiści oskarżeni o pobicie lesbijek w Londynie,"W maju grupa zwyzywała, pobiła i okradła Urugwajkę Melanię Geymonat i jej amerykańską partnerkę w londyńskim autobusie. Teraz czterech nastolatków zostało oskarżonych o homofobiczny atak i odpowie przed sądem dla nieletnich.","Czterech oskarżonych ma od 15 do 17 lat. Śledczy zarzucają wszystkim kwalifikowane przestępstwa nienawiści. Jeden z nich jest oskarżony również o paserstwo, a inny o posiadanie marihuany - informuje CNN. Nastolatkowie staną przed sądem dla nieletnich 21 sierpnia. 28-letnia Melania Geymonat i jej dziewczyna Chris zostały zaatakowane 30 maja, gdy podróżowały londyńskim autobusem. Na górnej platformie przysiadła się do nich grupa mężczyzn. Gdy zorientowali się, że kobiety są parą, zaczęli domagać się, aby zaczęły się całować. Gdy Melania odmówiła i poprosiła, by zostawili je w spokoju, napastnicy zaczęli rzucać w kobiety przedmiotami. Po chwili zaatakowali Chris i zaczęli ją bić. Melania stanęła w obronie partnerki, sama narażając się na ciosy. Kobieta zeznała wówczas, że napastników było co najmniej czterech, jeden mówił po hiszpańsku, a pozostali mieli brytyjski akcent. Zanim mężczyźni opuścili autobus, zdążyli jeszcze obrabować kobiety. Melania Geymonat pochodzi z Urugwaju i do Londynu, w ramach rocznego urlopu naukowego, przyjechała w lutym. Pracuje jako stewardessa w liniach lotniczych Ryanair. Jak mówiła w rozmowie z dziennikarzami, do tej pory w stolicy Anglii czuła się bezpiecznie. Jej partnerka Chris, której nazwisko nie zostało podane do publicznej wiadomości, pochodzi ze Stanów Zjednoczonych. Ku przestrodze innych osób homoseksualnych opublikowała swoje zdjęcie tuż po ataku. - Najbardziej denerwuje mnie to, że przemoc stała się powszechna, że czasami trzeba zobaczyć kobietę krwawiącą po uderzeniu, aby poczuć jakiś wpływ - stwierdziła Melania. Dodała, że męczy ją bycie traktowaną jak obiekt seksualny. Burmistrz Londynu Sadiq Khan nazwał to zdarzenie ""obrzydliwym, mizoginistycznym atakiem"". Ówczesna premier Wielkiej Brytanii Theresa May zaznaczyła, że ""nikt nigdy nie powinien ukrywać tego kim jest i kogo kocha"". - Musimy pracować razem, by wyeliminować nieakceptowalną przemoc wobec społeczności LGBT - stwierdziła wtedy szefowa rządu odnosząc się do ataku w londyńskim autobusie.",,
https://wiadomosci.onet.pl/tylko-w-onecie/podsumowanie-tygodnia-najwazniejsze-wydarzenia-w-polsce-i-na-swiecie/s226ppn,Podsumowanie tygodnia. Najważniejsze wydarzenia w Polsce i na świecie,"Po atakach na Marsz Równości w Białymstoku w całej Polsce odbywają się demonstracje przeciw przemocy. Większość polityków potępiła agresję, choć nie wszyscy - minister edukacji wzbudził kontrowersje swoją wypowiedzią o marszach osób LGBT. Co jeszcze wydarzyło się w Polsce i na świecie?",,,
https://wiadomosci.onet.pl/kraj/pierwszy-marsz-rownosci-w-bialymstoku-zamieszki-biedron-do-morawieckiego/n2c562s,Robert Biedroń apeluje do Mateusza Morawieckiego. Chodzi o Białystok,"Liczę, że wiecu w Białymstoku wezmą udział przedstawiciele wszystkich ugrupowań politycznych, ale przede wszystkim rządu; to właśnie premier Mateusz Morawiecki, szefowa MSWiA czy pełnomocnik rządu ds. równego traktowania, powinni tam być - mówi lider Wiosny Robert Biedroń.","Liderzy Wiosny, Lewicy Razem i SLD wezwali w środę przedstawicieli władz i wszystkich partii do udziału w niedzielnej manifestacji w Białymstoku. Protest ugrupowań lewicowych pod hasłem ""Polska przeciw przemocy"" organizowany jest przez Lewicę w związku z wydarzeniami, do jakich doszło w Białymstoku w minioną sobotę podczas Marszu Równości. W czasie protestu głos zabrać mają m.in. Włodzimierz Czarzasty, Robert Biedroń i Adrian Zandberg - liderzy trzech ugrupowań, które w zeszłym tygodniu ogłosiły zamiar budowy wspólnego bloku Lewicy w jesiennych wyborach parlamentarnych. - Dramatyczne wydarzenia, do których doszło w Białymstoku, nie wzięły się z niczego. Ktoś stworzył tę atmosferę bezkarności i przyzwolenia na przemoc. Wypowiedzi niektórych polityków i hierarchów, uchwały o ""strefach wolnych od LGBT"", homofobiczne naklejki, to są kolejne kroki na drodze do tragedii - powiedział lider Wiosny. Czytaj więcej: Marsz Równości w Białymstoku. Policja ustaliła tożsamość 104 napastników Jak podkreślił, wyzwiska czy petardy nie są skierowane przeciwko żadnej ""ideologii LGBT"", ale trafiają i ranią ludzi. - Politycy i biskupi powinni o tym pamiętać, zanim po raz kolejny cynicznie nakręcą spiralę nienawiści przeciwko jakiejś grupie obywateli - powiedział Biedroń. Jak dodał, w sferze publicznej nie ma miejsca na nienawiść i przemoc wobec jakiejkolwiek grupy obywateli. - Liczę, że w niedzielnym wiecu wezmą udział wszystkie ugrupowania polityczne, ale przede wszystkim - przedstawiciele rządu. To właśnie premier Morawiecki, minister Elżbieta Witek czy Adam Lipiński, pełnomocnik rządu ds. równego traktowania, powinni być w Białymstoku - podkreślił Biedroń. - Wszyscy musimy zdawać sobie sprawę, że ta przemoc to nasza wspólna sprawa i odpowiedzialność. Nie możemy przyzwalać na żadną przemoc, nawet najmniejszą. Jeden raz to o jeden za dużo - dodał. Opozycja parlamentarna PO, Nowoczesna, Kukiz'15 i PSL zapowiedziały już, że nie wezmą udziału w niedzielnym proteście Lewicy przeciw przemocy w Białymstoku. Opozycja podkreśla, że nie chce upolityczniać wydarzeń, do których doszło podczas białostockiego Marszu Równości. W zeszłą sobotę pod hasłem ""Białystok domem dla wszystkich"" ulicami tego miasta przeszedł Pierwszy Marsz Równości. Przejście uczestników marszu kilkakrotnie próbowali zablokować kontrmanifestanci, w tym przedstawiciele środowisk kibicowskich. W stronę uczestników rzucano kamieniami, petardami, jajkami i butelkami, wykrzykiwano też obraźliwe słowa. Podlaska policja ustaliła do tej pory tożsamość ponad 70 osób podejrzewanych o popełnienie czynów zabronionych podczas marszu, w tym o pobicia jego uczestników.",Robert Biedroń,
https://wiadomosci.onet.pl/kraj/po-wydarzeniach-w-bialymstoku-gazeta-wyborcza-wraca-do-starego-hasla/h7lfcrb,"Po wydarzeniach w Białymstoku ""Gazeta Wyborcza"" wraca do starego hasła","""Nie ma wolności bez solidarności"" - do tego sloganu powraca redakcja ""Gazety Wyborczej"". Jest to reakcja na przemoc wobec osób ze środowiska LGBT, którego przykładem były ataki na Marsz Równości w Białymstoku w ostatnią sobotę.","Zespół ""GW"" w opublikowanym tekście zaznacza, że musi stanąć po stronie ""bitych, nie bijących"". ""Autorytarna władza potrzebuje wciąż nowego wroga (...) Dziś szczuje na środowisko LGBT+, jutro znajdzie sobie inny cel - ale zawsze będzie to słabszy i zawsze będzie to mniejszość, którą taka władza wyklucza i stygmatyzuje"" - czytamy w ""Wyborczej"". ""Zaczyna się od stopniowego przyzwalania przez instytucje państwa na przemoc symboliczną, która przechodzi w werbalną, a kończy się fizyczną. Autorytaryzm sieje wiatr i zbiera burzę, a potem obłudnie wypiera się wszelkiej za to odpowiedzialności"" - pisze redakcyjny zespół. Dziennikarze ""GW"" podkreślają, że wielu z nich skandowało hasło ""nie ma wolności bez solidarności"" na manifestacjach w czasie stanu wojennego. Przypomina, że redakcja wielokrotnie angażowała się społecznie, m.in. wożąc pomoc do oblężonego Sarajewa czy biorąc udział w ""czarnych protestach"". ""Dziś stoimy po stronie bitych uczestników Marszu Równości w Białymstoku, po stronie osób LGBT+. Zawsze będziemy z krzywdzonymi i poniżanymi, z tymi, którym odmawia się praw"" - zaznacza zespół ""GW"". Źródło: ""Gazeta Wyborcza""",Marsz Równości w Białymstoku,
https://wiadomosci.onet.pl/kraj/zamieszki-w-bialymstoku-dragon-szef-gangu-kiboli-na-kontrmanifestacji/p0k9c2y,Szef gangu kiboli na kontrmanifestacji w Białymstoku,"""Dragon"", kibol podejrzany o kierowanie zorganizowaną grupą przestępczą, brał udział w sobotniej kontrmanifestacji przeciwko Marszowi Równości w Białymstoku - informuje serwis tvn24.pl.","Tomasz P. był jednym z najbardziej aktywnych uczestników protestu kibiców, który miał miejsce w Korycinie we wrześniu 2011 roku, i był skierowany przeciwko rządowi Donalda Tuska. To wówczas kibice wysiadającego z autokaru Tuska przywitali transparentem: ""Wolność słowa dla kiboli!"", a także okrzykami: ""Tusk ty matole, Twój rząd obalą kibole"" oraz właśnie ""Wolność słowa dla kiboli"". Premier niespodziewanie podszedł do młodych ludzi wykrzykujących te hasła i podjął z nimi rozmowę. „Dragon” jest podejrzany o kierowanie zorganizowaną grupą przestępczą, która miała propagować faszyzm, organizować bójki i czerpać korzyści z prostytucji. Na jednym z nagrań z marszu w Białymstoku „widać go, jak porusza się przed tłumem skandującym obraźliwe hasła w kierunku uczestników Marszu Równości” - podaje tvn24.pl. „Na kolejnym nagraniu widać, jak P. wychodzi przed kontrmanifestantów idących w stronę kordonu policyjnego, chroniącego Marsz Równości. ""Dragon"" podnosi ręce i powstrzymuje pochód. Obok niego - wśród osób, które idą przed grupą kontrmanifestantów - widać m.in. radnego klubu PiS w sejmiku podlaskim Sebastiana Łukaszewicza, a także pełniącego obowiązki dyrektora gabinetu marszałka województwa podlaskiego Roberta Jabłońskiego” - czytamy dalej. Sebastian Łukaszewicz i Robert Jabłoński nie odpowiedzieli na prośby o kontakt ze strony tvn24.pl. Pierwszy Marsz Równości przeszedł w sobotę po południu ulicami miasta pod hasłem ""Białystok domem dla wszystkich"". Przemarsz kilkakrotnie próbowali zablokować kontrmanifestanci, policja musiała użyć gazu. W stronę uczestników marszu rzucano kamieniami, petardami, jajkami i butelkami, wykrzykiwano też obraźliwe słowa. Jak poinformowała dzisiaj policja, w związku z popełnionymi czynami zabronionymi podczas marszu, udało się zidentyfikować 104 osoby. Źródło: tvn24.pl, PAP",Zamieszki w Białymstoku,
https://wiadomosci.onet.pl/kraj/kosciol-o-lgbt-pytania-o-zasady-i-zapisy/786ey8c,"List do redakcji. ""Gdzie są zapisane zasady Kościoła dotyczące LGBT?""","""Czy sami katolicy i przedstawiciele Kościoła katolickiego wiedzą, jakie są zasady Kościoła katolickiego dotyczące LGBT i gdzie są one zapisane? Może warto przedstawić społeczeństwu te prawdy katolicyzmu? Może warto wskazać, gdzie są one zapisane, aby każdy mógł się do nich odwołać? - pisze w liście do redakcji nasz Czytelnik. ""Może wtedy i przedstawiciele Kościoła inaczej by komentowali takie wydarzenia jak Marsz Równości. Może i sami katolicy spojrzeliby na grupy LGBT inaczej, z szacunkiem"" - sugeruje.","Wiele naszych tekstów powstaje dzięki Waszym listom. Zwracacie w nich uwagę na problemy, którymi warto się zająć i przedstawić je opinii publicznej. Gorąco zachęcamy do nadsyłania listów pod adres listydoredakcji@redakcjaonet.pl. Poniżej pełna treść listu. Szanowni Państwo, W mediach pojawiają się ostatnio różne wypowiedzi przedstawicieli Kościoła katolickiego na temat LGBT. Bardzo głośno było o wypowiedziach po Marszu Równości w Białymstoku. Na FB zadałem pytanie w komentarzu, jakie są zasady, prawa czy jak to nazwać ideologia Kościoła Katolickiego, ale nikt nie odpowiedział na to pytanie. Zastanawia mnie, czy sami katolicy i przedstawiciela Kościoła Katolickiego wiedzą, jakie są zasady Kościoła katolickiego i gdzie są one zapisane. Może warto przedstawić społeczeństwu te prawdy katolicyzmu. Może warto wskazać, gdzie są one zapisane, aby każdy mógł się do nich odwołać. Ja szukałem odpowiedzi na to pytanie, ale powiem szczerze, że trudno jest znaleźć zwykłemu człowiekowi konkretne zapisy. Znalazłem informację, że w to w Katechizmie Kościoła katolickiego są określone i opisane zasady Kościoła katolickiego. Może warto w sposób prosty przekazać te zasady społeczeństwu! W sposób prosty i wyraźny, co jest najważniejszą zasadą, co z niej wynika, jakie są pozostałe zasady, jakimi powinien kierować się katolik. Może wtedy i przedstawiciele Kościoła inaczej by komentowali takie wydarzenia jak Marsz Równości. Może i sami katolicy spojrzeliby na grupy LGBT inaczej, z szacunkiem. Nikt niestety nie chce się tym zająć. Może brak jest odwagi albo temat nie jest medialny. Nie wiem. Ale myślę, że ludzie zapomnieli, jakie były nauki Jezusa Chrystusa i są zagubieni, nie wiedzą, co powinni myśleć, jakie wartości prezentować. Myślę, że takie przypomnienie praw chrześcijańskich mogłoby wnieść więcej szacunku i spokoju w życie codzienne naszego społeczeństwa.",Czy sami katolicy wiedzą. jakie są zasady Kościoła katolickiego? - pyta nasz Czytelnik,
https://wiadomosci.onet.pl/kraj/naklejki-o-lgbt-w-gazecie-polskiej-spor-o-pismo-z-decyzja-sadu/h8jgm4e,"Spór o naklejki dot. LGBT. Michał Wawrykiewicz o postawie wydawcy ""GP"": barbarzyństwo prawne","Tomasz Sakiewicz utrzymuje, że nie otrzymał decyzji sądu, na podstawie której gazeta będzie musiała wycofać kontrowersyjne wlepki LGBT z rynku. - Kłamie. To postępowanie jest oburzające. Zachowanie niegodne, prymitywne i niespotykane w praktyce prawniczej - mówi w rozmowie z Onetem mec. Michał Wawrykiewicz, oceniając stanowisko redaktora naczelnego “Gazety Polskiej"". Jednocześnie wydawca ""GP"" deklaruje, że ""po otrzymaniu z sądu postanowienia"", zaskarży taką decyzję.","- Nawet jeżeli coś przyszło, to nie pismo z sądu, tylko z kancelarii prawnej. Zresztą redakcja tygodnika ""Gazeta Polska"" teraz nie pracuje. Pewnie kurier trafił do dziennika ""Gazeta Polska Codziennie"" - powiedział krótko Tomasz Sakiewicz, odpowiadając na pytanie, czy otrzymał pismo w postanowieniem sądu ws. naklejek. - Redaktor Sakiewicz kłamie, mówiąc, że nie dostał tego pisma. Wysłaliśmy je pocztą elektroniczną wczoraj około godziny 15 - mówi mec. Wawrykiewicz. Do redakcji pojechał też kurier, ale nie został wpuszczony. - Celowo nie został wpuszczony, by nie przekazał poczty. To prymitywna gierka ze strony wydawcy, który chce utrzymywać przed swoimi wyznawcami, że nie ma takiego postanowienia – twierdzi prawnik. - To barbarzyństwo prawne. Do tej pory szanujące się wydawnictwa respektowały wyroki sądów - ocenia mec. Wawrykiewicz. Wydawca twierdzi, że informacje o postanowieniu sądu otrzymał z mediów. Dyrektor generalna NWP (wydawcy ""GP"") Beata Dróżdż zapowiedziała, że po otrzymaniu go z sądu wydawnictwo złoży ""przewidziane prawem stosowne środki jego zaskarżenia"". W oświadczeniu opublikowanym na portalu Niezależna.pl. czytamy też, że ""wszelkie działania sprzedawców, dystrybutorów polegające na wycofaniu ze sprzedaży nr 30. tygodnika ""Gazeta Polska"", będą traktowane, jako działanie na szkodę wydawcy"". Redaktor naczelny ""Gazety Polskiej"" Tomasz Sakiewicz powiedział dziś, że decyzję sądu trzeba zaskarżyć, ponieważ ""brak oporu przeciwko cenzurze prewencyjnej, to jest zgoda na drastyczne ograniczenie wolności słowa"". Tłumaczy, że ""w Polsce sprzedawano pisma, które nawoływały do przemocy, pisma, które gloryfikowały komunizm, pisma, które propagowały sadyzm"". Zaznacza, że nigdy nie zastosowano cenzury prewencyjnej, a wykorzystano ją teraz, w przypadku ""krytyki ideologii LGBT"". Jego zdaniem jest to ""ideologia radykalna, która dotyczy kilku procent ludzi"". Sakiewicz wyjaśnia, że drugim powodem zaskarżenia są względy formalne, ponieważ twiedzi, że ""zaskarżenie natychmiast blokuje postanowienie o zabezpieczeniu"". Postanowienie Sądu Okręgowego w Warszawie o wycofaniu z dystrybucji dodanych do tygodnika naklejek zostało wydane w środę w ramach tzw. zabezpieczenia powództwa. Zapadło ono w związku z pozwem adwokata Wawrykiewicza złożonego w imieniu aktywisty LGBT Bartosza Staszewskiego, współorganizatora Marszu Równości w Lublinie. W wydanym postanowieniu sędzia Agnieszka Derejczyk zdecydowała o udzieleniu zabezpieczenia poprzez nakazanie wydawcy ""Gazety Polskiej"" wycofania z dystrybucji ""dodatku do nr 30 tygodnika ""Gazeta Polska"" z 24 lipca br. w postaci naklejki, na której wydrukowane zostało hasło: ""Strefa wolna od LGBT"". Sąd wyznaczył też pełnomocnikom Staszewskiego dwutygodniowy termin do wniesienia pozwu przeciwko wydawcy ""GP"" o naruszenie dóbr osobistych - pod rygorem upadku tego zabezpieczenia. W uzasadnieniu postanowienia sąd wskazał, że konstytucja zakazuje dyskryminacji także ze względu na orientację seksualną. Sąd dodał, że publikacja naklejki ""może spowodować daleko idące skutki w postaci m.in. wykluczenia wnioskodawcy oraz innych osób należących do tego środowiska z przestrzeni publicznej, dalszego ich szykanowania i dyskryminowania."" Pełnomocniczka Staszewskiego mec. Sylwia Gregorczyk-Abram tłumaczyła wczoraj, że ""oczywiście na postanowienie przysługuje zażalenie, ale w tym momencie jest już ono wykonalne, trzeba je wykonać natychmiast"".",Mec. Michał Wawrykiewicz,
https://wiadomosci.onet.pl/kraj/poznan-atak-na-kiosk-z-powodu-naklejki-strefa-wolna-od-lgbt/dey7hm1,"Atak na kiosk w Poznaniu. Powodem naklejka ""Strefa wolna od LGBT""","Sprzedawca jednego z kiosków w Poznaniu został oblany nieznaną cieczą. Powodem ataku miało być wystawienie przez niego w witrynie sklepowej ""Gazety Polskiej"" z naklejką ""Strefa wolna od LGBT"".","O zdarzeniu poinformował dziś lokalny dziennik ""Głos Wielkopolski"". Sprzedawca z kiosku na łamach gazety tłumaczył, że przyszła do niego młoda dziewczyna, blondynka. - Miała na sobie koszulkę z orłem na tęczowym tle. Zapytała, czy mam coś przeciwko osobom LGBT. Powiedziałem, że nie, jestem kioskarzem i sprzedaję gazety. Zarówno z lewa, jak i prawa – wskazywał sprzedawca. Na te słowa mężczyzna miał usłyszeć, że ""w takim razie to dla niego"" i kobieta z butelki wylała brązową ciecz. Jak poinformował ""Głos Wielkopolski"", po oblaniu cieczą trwale uszkodzone zostały gazety i ubranie sprzedawcy. Mężczyzna obawiał się również, że zniszczeniu uległa elektronika, ponieważ początkowo doszło do zwarcia. Jednak po wysuszeniu działa zarówno terminal, jak i komputer. Zdjęcie kiosku z naklejką ""Strefa wolna od LGBT"", na rogu ulic Mickiewicza i Zwierzynieckiej w Poznaniu, zostało wcześniej opublikowane w mediach społecznościowych przez Grupę Stonewall. Aktywiści grupy zachęcali wówczas do ""omijania tego kiosku szerokim łukiem i niezostawiania w tym miejscu swoich ciężko zarobionych pieniędzy"". ""Widzieliście gdzieś w Poznaniu podobne oznaczenie? Czekamy na wasze wiadomości. Stworzymy listę poznańskich miejsc, które należy unikać. Chcą tracić klientów? Volia"" - pisali aktywiści. Po informacjach w lokalnych mediach na temat ataku na kioskarza, Grupa Stonewall potępiła atak. W opublikowanym w mediach społecznościowych oświadczeniu, wskazano, że ""używając języka i argumentacji prawicy powinniśmy napisać: »wina leży po stronie kioskarza, mógł nie prowokować«, lub też »nie pochwalamy takich zachowań, ale je rozumiemy«... My jednak w przeciwieństwie do strony przeciwnej potrafimy odróżnić dobro od zła"". ""NIE MA naszej akceptacji i zgody dla tego typu zachowań! Przemoc i agresja to nie rozwiązanie. Musimy być mądrzejsi. Innymi słowy: ogarnijcie się! Nie kupować w tym miejscu to nie znaczy oblewać jakimś syfem i atakować"" – wskazano.","Naklejka ""Strefa wolna od LGBT"" byłą dołączana do tygodnika ""Gazeta Polska""",
https://wiadomosci.onet.pl/kraj/adam-lipinski-o-zamieszkach-w-bialymstoku-ciesze-sie-ze-reakcja-organow-panstwa-byla/0kbbh9k,"Adam Lipiński: cieszę się, że reakcja organów państwa na wydarzenia z Białegostoku była zdecydowana","Jestem przeciwny manifestacjom, które sprowadzają się do plucia, bicia i atakowania przeciwnika politycznego, nawet jeśli jest to mój przeciwnik polityczny - powiedział Adam Lipiński (PiS).","W sobotę pod hasłem ""Białystok domem dla wszystkich"" ulicami tego miasta przeszedł Pierwszy Marsz Równości. Przejście uczestników marszu kilkakrotnie próbowali zablokować kontrmanifestanci, w tym przedstawiciele środowisk kibicowskich. W stronę uczestników rzucano kamieniami, petardami, jajkami i butelkami, wykrzykiwano też obraźliwe słowa. Podlaska policja ustaliła do tej pory tożsamość ponad 100 osób podejrzewanych o popełnienie czynów zabronionych podczas marszu, w tym o pobicia jego uczestników. Odnosząc się do tych wydarzeń wiceprezes PiS i pełnomocnik rządu ds. społeczeństwa obywatelskiego i równego traktowania podkreślił, że państwo powinno reagować ""w sposób zdecydowany"" na takie incydenty, jak te, które miały miejsce w zeszłą sobotę w Białymstoku. - Jestem zdecydowanym przeciwnikiem manifestacji, które sprowadzają się do plucia, bicia i atakowania przeciwnika politycznego, nawet jeśli jest to mój przeciwnik polityczny - zaznaczył Lipiński. Ocenił jednocześnie, że reakcja na łamanie prawa ze strony organów państwa była zdecydowana. Cieszy mnie to - zaznaczył. Polityk zaakcentował również, że ani PiS, ani poprzednie ugrupowanie tworzone przez braci Kaczyńskich Porozumienie Centrum, ""nigdy nie miały nic wspólnego"" z radykalną, narodową prawicą. Zapytany, czy wyobraża sobie możliwość uczestnictwa przedstawicieli PiS lub rządu Mateusza Morawieckiego w planowanym na najbliższą niedzielę proteście przeciw przemocy, organizowanym przez środowiska lewicowe, pełnomocnik rządu ds. równego traktowania stwierdził jednak, że ""robienie polityki"" z wydarzeń w Białymstoku ""jest nieporozumieniem"" i może spowodować, że ""wcześniej czy później"" dojdzie znowu do niepotrzebnego politycznego starcia. Protest pod hasłem ""Polska przeciw przemocy"", organizowany jest w niedzielę w Białymstoku przez Wiosnę, SLD i Lewicę Razem - trzy ugrupowania, które w zeszłym tygodniu ogłosiły zamiar budowy wspólnego bloku Lewicy w jesiennych wyborach parlamentarnych. Liderzy lewicowych partii wystosowali list otwarty, w którym zaprosili do udziału w swojej manifestacji ""przedstawicieli i przedstawicielki wszystkich grup społecznych i zawodowych, przedstawicieli rządu i prezydenta, organizacji pozarządowych, administracji publicznej i samorządu, członków i członkinie wszystkich partii i środowisk politycznych, wszystkich kościołów i związków wyznaniowych"".",Adam Lipiński,
https://wiadomosci.onet.pl/opinie/naklejki-strefa-wolna-od-lgbt-weglarczyk-wolnosc-slowa-konczy-sie-w-momencie-zlamania/77k3ds6,Wolność słowa kończy się w momencie złamania prawa. A dyskryminacja złamaniem prawa po prostu jest [OPINIA],"Każdemu, kto uważa, że sądowy zakaz publikacji naklejki „Strefa wolna od LGBT” jest ograniczaniem wolności słowa, proponuję wstawienie w miejsce „LGBT” wyrazu „…Polaków”, „…katolików” lub „…kobiet”.","Gdyby „Gazeta Polska” opublikowała naklejkę „Strefa wolna od ideologii LGBT”, uznałbym ją za absurdalną, ale broniłbym prawa do jej publikacji, bo uważam, że w demokracji należy szczególnie mocno bronić praw tych, z którymi się nie zgadzamy. Mam zresztą wrażenie, że właśnie o „ideologię LGBT” chodziło redakcji „Gazety Polskiej”, a na naklejce zaprojektowany został po prostu zbyt krótki napis. Być może w ogóle cała afera wybuchła z winy leniwego grafika... Naklejka „Strefa wolna od LGBT” oznacza jednak zupełnie co innego. Oznacza publiczne wykluczenie osób ze względu na ich orientację seksualną. A to jest zachowanie nielegalne z punktu widzenia prawa Unii Europejskiej i polskiej konstytucji. Koniec, kropka. Tak samo nielegalna byłaby naklejka „Strefa wolna od katolików”, bo nie wolno w Unii Europejskiej dyskryminować ludzi ze względu na ich wyznanie oraz np. naklejka „Strefa wolna od kobiet”, bo zakazana w UE i w Polsce jest dyskryminacja osób ze względu na płeć. Sprawa naklejki „Gazety Polskiej” wydaje się banalnie prosta. W przeciwieństwie do wielu jej obrońców ja pamiętam jednak solidarne oburzenie polskiej opinii publicznej, gdy w 2009 r. telewizja BBC ujawniła, że wiele brytyjskich agencji wynajmu mieszkań nie chce wynajmować ich Polakom. Byliśmy wtedy oburzeni wszyscy, ja też, i dzisiejsi obrońcy naklejki „GP” również. Brytyjski rząd natychmiast oświadczył wówczas, że takie praktyki są łamaniem brytyjskiej ustawy antydyskryminacyjnej. Chociaż więc do dziś imigranci w Wielkiej Brytanii doświadczają oczywiście czasem takiej dyskryminacji, to nikt nie ma wątpliwości, że jest to działanie nielegalne. Pamiętam również raport znanego, światowego Papieskiego Stowarzyszenia Pomoc Kościołowi w Potrzebie o tym, że katolicy w Polsce są dyskryminowani. Autorzy raportu, bardzo szeroko rozpowszechnianego w 2014 r. w katolickich mediach w Polsce, jako przykład owej dyskryminacji podawali wówczas brak dostępu katolików do mediów. Uważam, że autorzy tamtego raportu nie mieli racji, ale jednocześnie zgadzałem się z nimi wówczas i głęboko zgadzam się z nimi dziś, że dyskryminacja katolików jest sprzeczna z prawem. Katolicy nie muszą się zgadzać z czymś, co wielu nazywa ""ideologią LGBT"", ale powinni się dziś przeciwstawiać dyskryminacji tego środowiska, jaką są m.in. naklejki ""Strefa wolna od LGBT"".",jiroe-b9kh72kOcdM-unsplash,
https://wiadomosci.onet.pl/tylko-w-onecie/adrian-zandberg-w-onet-rano-o-naklejkach-gazety-polskiej/crnrd8x,"Adrian Zandberg w ""Onet Rano."": na miejscu redaktora Sakiewicza spaliłbym się ze wstydu","Adrian Zandberg był gościem Bartosza Węglarczyka w ""Onet Rano."". - Na miejscu redaktora Sakiewicza ja bym się spalił ze wstydu, widząc jaki efekt wywołuje mówienie o strefach wolnych gejów i lesbijek. Takie strefy w praktyce oznaczają to, że jakiś bandzior będzie nam bić 14- czy 15-latki, który uzna, że nie powinny tam chodzić – powiedział lider partii Razem na temat naklejek udostępnianych razem z „Gazetą Polską”. Chcesz dowiedzieć się więcej? Kliknij tutaj: vod.pl.","Sąd wczoraj zadecydował, że „Gazeta Polska” wycofać z dystrybucji dodane do tygodnika naklejki. - To jest nalepka inspirowana przez grupy skrajnych islamistów, którzy takie same nalepki rozlepiali w Wielkiej Brytanii. Miały one oznaczać, że jeżeli jakiś gej albo lesbijka wejdzie do miejsca w taki sposób oznaczonego, może się spodziewać, że zostanie pobity. Taka jest logika tego – powiedział Adrian Zandberg. - Jakby wszyscy z boku stanęli i powiedzieli panu Sakiewiczowi: „puknij się w czoło, co ty robisz człowieku”, to może to zadziałać lepiej niż nakaz sądowy. Ja tego oczekuje od polityków i dziennikarzy – stwierdził polityk. Dodał, że przemoc może rosnąć.",,
https://wiadomosci.onet.pl/kraj/dziennikarz-przemyslaw-witkowski-pobity-policja-szuka-sprawcy/6dmw7z1,"Policja szuka sprawcy, który pobił dziennikarza Przemysława Witkowskiego","Wrocławscy policjanci cały czas próbują ustalić i zatrzymać sprawcę, który wczoraj dotkliwie pobił Przemysława Witkowskiego, dziennikarza i wykładowcę Uniwersytetu Wrocławskiego. Ma on złamany nos i mocno opuchniętą twarz. Do jego pobicia doszło, bo zwrócił uwagę, że nie podobają mu się homofobiczne i nacjonalistyczne napisy na murach Wrocławia.","– Policjanci dalej prowadzą czynności w celu namierzenia sprawcy pobicia – mówi Onetowi Dariusz Rajski z Komendy Miejskiej Policji we Wrocławiu. Przemysław Witkowski, dziennikarz i wykładowca Uniwersytetu Wrocławskiego, ma złamany nos i mocno poobijaną twarz. Do jego pobicia doszło wczoraj ok. godz 18 w okolicach mostu Trzebnickiego. Witkowski został zaatakowany, bo głośno powiedział, że nie podobają mu się homofobiczne i nacjonalistyczne napisy na bulwarach nad Odrą. ""Tak się kończy kiedy nie podobają ci się faszystowskie napisy na bulwarach nad Odrą"" – napisał Przemysław Witkowski na Facebooku niedługo po pobiciu. Do wpisu załączył zdjęcie z zakrwawioną twarzą. ""Zostałem pobity, bo zwróciłem uwagę na homofobiczne napisy, typ spytał, czy mi się nie podobają, powiedziałem, że tak i dostałem oklep, groził śmiercią i że nas wszystkich dopadnie"" – napisał. Z relacji Witkowskiego wynika, że na murze widniały m.in. napisy ""Good night left side"" oraz ""Stop pedofilom z LGBT"".",Przemysław Witkowski ma złamany noc,
https://wiadomosci.onet.pl/kraj/lgbt-co-to-znaczy/17xxhcp,LGBT,"Termin LGBT jest angielskim akronimem odnoszącym się do środowiska lesbijek, gejów, osób biseksualnych oraz osób transgenderycznych i transseksualnych. Skrót używany jest do określenia ogółu osób tworzących mniejszości nieheteronormatywne oraz osób o tożsamości płciowej, która jest niezgodna z ich biologiczną płcią.","Skrót LGBT powstał w latach 60. XX wieku w Stanach Zjednoczonych. Jego użycie upowszechniło się jednak dopiero w latach 90. Z czasem do konstrukcji czterech liter LGBT zaczęto dopisywać kolejne litery, takie jak np. „A”, mająca oznaczać osoby o orientacji aseksualnej oraz literkę „Q”, pochodzącą od słowa „queer”. Dopisywanie kolejnych liter do popularnego akronimu wprowadziło lekkie „zamieszanie”. By skrót kojarzył się jednoznacznie, a przy tym łączył wielu członków różnych mniejszości, stosowany jest akronim LGBT+.  Działacze organizacji LGBT na całym świecie starają się doprowadzić do zrównania praw mniejszości z resztą społeczeństwa. Pomimo obecności zapisu o równości wszystkich obywateli w konstytucjach wielu państw, nie każdy kraj stosuje ten przepis. Osoby homoseksualne często nie posiadają bowiem prawa do małżeństwa z osobą tej samej płci oraz możliwości do adopcji dzieci. Ten stan sukcesywnie się zmienia, jednak Polska jest jednym z zaledwie 6 państw UE, obok Bułgarii, Łotwy, Litwy, Rumunii i Słowacji, gdzie niewprowadzone zostały nawet związki partnerskie, pomimo iż w większości dotyczy to praw osób heteroseksualnych.  Wielkie emocje w naszym kraju wywołało nawet samo podpisanie Karty LGBT plus przez prezydenta Warszawy Rafała Trzaskowskiego. Termin Karta LGBT plus na początku 2019 roku odmieniany był w mediach przez wszystkie przypadki. Podpisany przez prezydenta Warszawy dokument, który to w istocie nazywa się: „Deklaracja warszawskiej polityki miejskiej na rzecz społeczności LGBT+” stał się polem do ataku na osoby LGBT przez prawicowe media i polityków. Czterostronicowa Karta LGBT+, która została przyjęta w głosowaniu przez Radę Warszawy, została przygotowana przez stowarzyszenie „Miłość Nie Wyklucza”, organizacje związane ze środowiskiem LGBT+ oraz sztab Rafała Trzaskowskiego i przedstawicieli warszawskiego Ratusza.  Spośród kilku punktów planu działania Ratusza na rzecz osób LGBT+, największe kontrowersje u prawicowych działaczy wzbudził zapis mówiący o „wprowadzeniu edukacji antydyskryminacyjnej i seksualnej w każdej szkole, uwzględniającej kwestie tożsamości psychoseksualnej i identyfikacji płciowej, zgodnej ze standardami i wytycznymi Światowej Organizacji Zdrowia (WHO). Podpisanie karty LGBT plus przez prezydenta Trzaskowskiego nie wiąże się z żadnym przymusem udziału w dodatkowych lekcjach o tematyce antydyskryminacyjnej i seksualnej. Są to dobrowolne zajęcia, wymagające aprobaty rodziców. Wśród innych, ważnych postulatów zawartych w Karcie LGBT+ znalazły się między innymi takie kwestie jak: Samorządowa deklaracja LGBT plus wcześniej została podpisana także przez prezydentów: Krakowa, Częstochowy, Łodzi i Poznania. Treść warszawskiej Karty LGBT plus dostępna jest tutaj. Tęczowa flaga LGBT została zaprojektowana w 1978 roku przez Gilberta Bakera jako symbol dumy i ruchu na rzecz równouprawnienia osób LGBT. Ośmiokolorowa flaga po raz pierwszy została użyta na Paradzie Dnia Wolności Gejowskiej (Gay Freedom Day Parade) w San Francisco 25 czerwca 1978 roku. Od 1979 roku flaga LGBT posiada zaś sześć kolorów (pasów), wyliczając kolory od góry są to odpowiednio: czerwony, pomarańczowy, żółty, zielony, niebieski oraz fioletowy. Tęczowe flagi najczęściej można zobaczyć podczas organizowanych w wielu miastach Polski Marszów Równości. Wątki homoseksualne przez lata były w światowym kinie rzadkością. Prawdziwy obraz osób LGBT, par jednopłciowych praktycznie nie gościł na ekranie. Szczęśliwie, sytuacja diametralnie się zmieniła, a światowe kino „puściło oko” do queerowego widza (i nie tylko). Powstają zarówno masowe produkcje poruszające tematy osób LGBT, jak i niezależne, ambitne projekty wypełniające rynkową niszę. Dostęp do dobrego kina LGBT jest obecnie niezwykle łatwy za sprawą platformy Netflix, która chętnie produkuje filmy i seriale z wątkami LGBT. Które filmy i seriale LGBT dostępne online na Netflix są najlepsze?  Na platformie Netflix znajdziemy mnóstwo tytułów z wątkami LGBT, oto niektóre z nich: „Orange is the New Black”, „Holding the Man”, „Płynące wieżowce”, „Paris is burning” (Paryż płonie), „Please like me”, „King Cobra”, „Hurricane Bianca”, „Sex education”, „Loev”.  Netflix to prawdziwa kopalnia filmów i seriali, w których ukazane są wątki homoseksualne. W jednych produkcjach stanowią one główną oś opowieści, natomiast w innych są elementem pobocznym, aczkolwiek wyraźnie zaznaczonym. Poza wymienionymi powyżej serialami i filmami warto zainteresować się takim produkcjami Netfliksa jak: „Opowieści z San Francisco”, „Czarne lustro” (odcinek: San Junipero oraz Striking Vipers), „Szkoła dla elity”, „Sense8”, ""Beach Rats"", ""Piękny drań"", ""Those people"", ""Teenage cocktail"", ""Dream boat"" ""4th Man Out"", ""Trinkets"", ""Pose"" oraz ""Bonding"". Listę wymienionych filmów i seriali LGBT warto uzupełnić o klasyki, które bez problemu znajdziemy w serwisie filmowym cda.pl. Obejrzymy tam m.in. takie tytuły, jak: „Tajemnica Brokeback Mountain”, „Dziewczyna z portretu”, „Samotny mężczyzna” ""Obywatel Milk"", „Wyśnione miłości”, „Tamte dni, tamte noce”, „Carol”, „Debiutanci”, „Moonlight”, „Wszystko w porządku”, „Śniadanie na Plutonie” czy też „Queer as Folk”. Świetne queerowe produkcje znajdziemy również na największym serwisie VOD w Polsce z kinem LGBT – outfilm.pl.",,
https://wiadomosci.onet.pl/kraj/poznan-manifestacja-przeciw-atakom-na-spolecznosc-lgbt/nmtqlyp,"W Poznaniu protestowali przeciwko przemocy. ""Miłość jest miłością, a nienawiść zboczeniem""","Dzisiejsza manifestacja na placu Wolności była wyrazem sprzeciwu wobec ataków na osoby ze społeczności LGBT. Wzięli w niej udział m.in. uczestnicy Marszu Równości w Białymstoku, który został zakłócony przez kiboli i narodowców. - Byłam tam i miałam możliwość zobaczyć, jak wygląda faszyzm w praktyce - mówiła nauczycielka historii z poznańskiego liceum.","""Miłość to miłość, nienawiść to zboczenie"", ""Każdy inni, wszyscy równi"", ""Polska wolna od nienawiści"" - to tylko niektóre z haseł skandowanych na placu Wolności, gdzie zgromadziło się kilkaset osób. Wielu z nich wzięło tęczowe flagi, nie zabrakło też flag Polski czy Unii Europejskiej. Wszyscy wyszli tego dnia na ulice w jednym celu - aby przeciwstawić się nienawiści i przemocy, m.in. wobec osób LGBT. Impulsem do zorganizowania manifestacji były wydarzenia w Białymstoku, gdzie uczestnicy Marszu Równości byli wyzywani, obrzucani jajkami i bici.  W Białymstoku była Agnieszka Gabryelska, nauczyciela z poznańskiego liceum, która dzisiaj przemawiała na placu Wolności. - Jestem nauczycielką historii i WOS-u, co jest istotne, bo miałam możliwość zobaczyć, jak wygląda faszyzm w praktyce. Chciałabym, żebyśmy już pomyśleli o wrześniu i roku szkolnym. W wielu szkołach znowu będą odbywać się zajęcia antydyskryminacyjne. I znowu zostaną podjęte próby ich blokowania. Zaczną się telefony, kontrole - mówiła. - Chciałabym państwa prosić o aktywność. Bo ta druga strona jest bardzo aktywna i dosyć mocno skuteczna. I wychodzi na to, że jej wartości są ważniejsze. My będziemy potrzebowali waszego wsparcia. Zatroszczcie się o swoje wartości, wartości waszych dzieci i ich prawo do edukacji antydyskryminacyjnej - apelowała.  Wśród przemawiających była także żona prezydenta Poznania. - Chciałabym, żeby państwo się rozejrzeli i popatrzyli, jak jesteśmy różni. Jesteśmy młodzi, starzy, grubi, chudzi, sprawni, niesprawni. Ale jesteśmy jednym narodem. To, co wydarzyło się w Białymstoku, godzi w podstawy naszego bytu narodowego. Nie dajmy sobie narzucić narracji przez faszystów - mówiła.  Do tłumu przemówiła także Adrianna, chrześcijanka i osoba queerowa. - Nie mogłam przejść obojętnie obok tego, co stało się w Białymstoku. Tego wszystkiego, co widzieliśmy w tym mieście, dokonali ludzie uważający się za chrześcijan. Ludzie, którzy na koszulkach mają napisy takie jak ""Nie wstydzę się Jezusa"". A czy Jezus nie wstydzi się za to, co zrobiliście? - pytała. - Krzyczeliście hasła, których nie ma w Biblii. Jako chrześcijanie powinniście to wiedzieć. Za to jest napisane: ""Jeśliby ktoś mówił: «Miłuję Boga», a brata swego nienawidził, jest kłamcą"" - cytowała Adrianna, na co żywo reagowali zgromadzeni. - Niestety wielu duszpasterzy daje przyzwolenie na to, co się dzieje. Na tę pogardę - dodawała wskazując, że jest to ""niczym innym, jak nauczaniem pogardy"".  Po ponad godzinie przemówień uczestnicy manifestacji wyciągnęli wcześniej rozdane im kolorowe kartki. Wydarzenie od początku do końca było pokojowe i nie zostało przez nikogo zakłócone.  - Wracajcie bezpiecznie do domu, najlepiej w grupach - pożegnali uczestników organizatorzy.",Demonstracja w Poznaniu,
https://wiadomosci.onet.pl/kraj/list-do-redakcji-ja-nie-bylem-w-stanie-samodzielnie-sie-bronic-prawnicy-popelniali/0y80yns,"List do redakcji. ""Ja nie byłem w stanie samodzielnie się bronić. Prawnicy popełniali błąd za błędem""","Dlaczego chciałem skończyć ze sobą? Po ponad 20 latach prowadzenia dosyć sporej firmy rodzinnej (byliśmy uważani za drugą co do wielkości firmę zoologiczną w Polsce) stanąłem przed koniecznością zgłoszenia upadłości likwidacyjnej firmy - pisze o swojej historii w liście do redakcji jeden z naszych czytelników, pan Paweł.","Wiele naszych tekstów powstaje dzięki Waszym listom. Zwracacie w nich uwagę na problemy, którymi warto się zająć i przedstawić je opinii publicznej. Gorąco zachęcamy do nadsyłania listów pod adres listydoredakcji@redakcjaonet.pl. Poniżej publikujemy list naszego czytelnika: Czytam artykuł Janusza Schwertnera ""Spóźniona refleksja"" i łzy lecą mi same. Z jednej strony zastanawiam się, jak człowiek z takiego dosyć błahego powodu mógł nie wytrzymać i odebrać sobie życie - zginąć. Z drugiej strony przecież sam byłem w podobnej sytuacji i w lutym 2012 roku też zaplanowałem akt samobójczy i gdyby nie fakt, że samochód mi nie odpalił, to pewnie nie byłoby mnie już na tym świecie . Samochód nie odpalił (a powinien, bo akumulator był dużej pojemności i prawie nowy) więc poszedłem na piechotę kilka km do szpitala psychiatrycznego do specjalisty. Przyjął mnie, bo się powołałem na szwagra, który dobrze go znał. Dał mi jakiś test do wypełnienia, następnie zaaplikował jakieś lekarstwa i powiedział, żebym następnego dnia koniecznie pojechał do Warszawy, gdzie mieszkałem na stałe. Jeżeli nie pojadę, to miałem się do niego ponownie zgłosić. Dlaczego w ogóle chciałem skończyć ze sobą ? Ano po ponad 20 latach prowadzenia dosyć sporej firmy rodzinnej (byliśmy uważani za drugą co do wielkości firmę zoologiczną w Polsce, firmę z licznymi sukcesami, osiągnięciami, wieloma medalami targowymi itp.) stanąłem przed koniecznością zgłoszenia upadłości likwidacyjnej firmy. Zostaliśmy wrobieni przez nieuczciwą firmę faktoringową, najpierw musieliśmy spłacać z weksla nie nasze zadłużenie, a potem otrzymaliśmy weksel wypełniony na lewą znacznie zawyżoną kwotę i termin trzy dni na spłacenie. Co więcej - dzięki zaprzyjaźnionej dużej firmie zdobyłem pieniądze w ciągu kilku dni i spłaciłem zobowiązanie komornikowi i wierzycielowi, ale na nic się to zdało bo sk***yn dalej prowadził postępowanie zabezpieczające i potem egzekucyjne, nawet pomimo postanowienia sądu o wstrzymaniu nakazu zapłaty. Ja nie byłem w stanie samodzielnie się bronić a prawnicy popełniali błąd za błędem. Zacząłem wszystko widzieć w czarnych kolorach i bez głębszego zastanawiania się najlepszym pomysłem wydało mi się skończyć ze sobą. Teraz wiem, że byłaby to niesamowita głupota i był to wybryk nie do końca przemyślany, ale niestety instynktowny. Następnego dnia oczywiście pojechałem do Warszawy i w nocy jakimś fartem udało mi się skontaktować z bardzo dobrym specjalistą przyjmującym normalnie państwowo na NFZ w szpitalu im. Orłowskiego w Warszawie w klinice prof. Lwa Starowicza. W ciągu dnia chciałem do tego specjalisty zapisać się prywatnie, ale terminy były kilkumiesięczne! Napisałem więc maila i tego samego dnia po 23.00 odpisał i zaprosił mnie na wizytę następnego dnia. Uznał widocznie, że nie jest ze mną najlepiej. Chodziłem do tego specjalisty kilka lat. Antydepresanty rzuciłem w zeszłym roku. Miałem nadzieję, że na stałe. Niestety obecnie lęki zaczynają powracać. Walczę o sprawiedliwość już siódmy rok, ale siły zaczynają mnie znowu opuszczać. Czuję się bardzo zmęczony fizycznie, jestem na rencie. Mam przyznaną niepełnosprawność umiarkowaną na stałe. Mam coraz większe problemy z funkcjonowaniem na nogach cały dzień - pojawiają się coraz większe bóle stawów w tym biodrowych. No i bóle kręgosłupa lędźwiowego. Wiem, że mój pogarszający się stan psychiczny wpływa bardzo negatywnie na stan fizyczny - to jest ze sobą skorelowane! Aby utrzymać siebie i rodzinę muszę pracować po paręnaście godzin dziennie i to zaczyna mnie przerastać, bo jak tu znaleźć jeszcze czas i siłę na sprawy urzędowe i papierkowe i walkę o swoje racje. Nie sposób nawet w kilkudziesięciu zdaniach opisać to, co wydarzyło się w ostatnich sześciu latach. W każdym razie, bez jakiejś konkretnej pomocy prawnej, raczej nie dam rady dalej walczyć o jakiekolwiek odszkodowanie i zapobiec dalszym egzekucjom. Całego dorobku życia nie stracę, bezdomnym nie zostanę, na chleb mi wystarczy... ale grube miliony złotych poszły w cholerę, a bez konkretnej pomocy nowych milionów nie zarobię, pomimo że potencjał rozwojowy mamy bardzo duży, ale brakuje mi już po prostu siły na realizację wyznaczonych planów. Pozdrawiam serdecznie, Paweł.",,
https://wiadomosci.onet.pl/kraj/atak-na-marsz-rownosci-w-bialymstoku-oswiadczenie-powstancow-warszawskich/8xsdvnp,"Powstańcy warszawscy o wydarzeniach w Białymstoku: obrazy, które widział świat, muszą spotkać się ze sprzeciwem","""To przykre, że kiedyś walczyliśmy z nienawiścią, a teraz w wolnej Polsce walczymy o to, aby nie stała się Ona nienawistna"" - napisano we wspólnym oświadczeniu Fundacji Pamięci o Bohaterach Powstania Warszawskiego oraz Związku Powstańców Warszawskich. Pisząc o ataku na uczestników białostockiego Marszu Równości, powstańcy stwierdzili, że ""nie ma zgody na poniżanie mniejszości seksualnych w kraju, w którym homoseksualiści byli zabijani przez faszystów"".","Jak czytamy, Fundacja Pamięci o Bohaterach Powstania Warszawskiego oraz Związek Powstańców Warszawskich ""z wielkim oburzeniem przyjęły wydarzenia z Białegostoku"". W oświadczeniu zaznaczono, że ""nie wchodząc w ocenę światopoglądową, każdemu człowiekowi należy się szacunek i godność, również temu, który bierze udział w zgromadzeniu o nazwie Marsz Równości"". Autorzy oświadczenia wskazali na ""bezradność służb porządkowych"". Stwierdzili również, że ""obrazy, które widziała cała Polska, ale i świat, muszą spotkać się z radykalnym sprzeciwem ludzi przyzwoitych"". ""Uważamy, że walcząc o wolną Polskę, Polskę dla wszystkich, mamy obowiązek zabrać głos w obronie ludzi słabszych. Większość nie ma prawa poniżać mniejszość. Silniejszy nie ma prawa bić słabszego, w tym dzieci. Nie ma zgody na akty przemocy wobec jakichkolwiek ludzi, w jakiejkolwiek postaci w wolnej, demokratycznej, tolerancyjnej Polsce, w Unii Europejskiej. Nie ma zgody na poniżanie mniejszości seksualnych w kraju, w którym homoseksualiści byli zabijani przez faszystów za swoją odmienność. Nie ma naszej zgody na bicie i opluwanie drugiego człowieka, a także na wykorzystywanie symbolu naszej walki z okupantem – symbolu Polski Walczącej"" - czytamy. W oświadczeniu wskazano też, że to, co stało się w Białymstoku, to kolejne - m.in. po ""urodzinach Hitlera"" i spaleniu kukły Żyda w Pruchniku - wydarzenie ""które pokazuje, że polskie społeczeństwo zaczyna zapominać czym kończy się nienawiść"". Zdaniem powstańców, ""w Białymstoku obudziły się najgorsze instynkty osób, które odczłowieczały drugiego człowieka"". Ocenili oni, że wydarzenia te ""przypominają te sprzed II wojny światowej i nie mogą zostać niezauważone lub przemilczane"". W oświadczeniu zaapelowano do polskich władz o podjęcie działań prawnych wobec sprawców i przeciwdziałanie mowie nienawiści i dzieleniu społeczeństwa. ""To przykre, że kiedyś walczyliśmy z nienawiścią, a teraz w wolnej Polsce walczymy o to, aby nie stała się Ona nienawistna"" - napisano na koniec.",Marsz Równości w Białymstoku,
https://wiadomosci.onet.pl/kraj/sad-gazeta-polska-musi-usunac-naklejki-strefa-wolna-od-lgbt/v6fl30x,"""Gazeta Polska"" musi usunąć wlepki ""Strefa wolna od LGBT"" ze sprzedawanych egzemplarzy","Na wlepkach sprzedawanych przez ""Gazetę Polską"" widnieje przekreślony tęczowy symbol, nawiązujący do flagi ruchu LGBT. Prawnik Michał Wawrykiewicz, Sylwia Gregorczyk-Abram i Inicjatywa ""Wolne Sądy"" uzyskali w sądzie zabezpieczenie, na podstawie którego gazeta będzie musiała wycofać wlepki LGBT z rynku.","– Nie mamy żadnego pisma potwierdzonego przez sąd. Gdyby to była prawda, mielibyśmy do czynienia z pierwszym tego typu przypadkiem cenzury w III RP. Jeżeli dobrze rozumiem postanowienie jest  wykonalne w ciągu tygodnia od doręczenia wydawcy, jeżeli go nie zaskarżymy – powiedział Onetowi w pierwszym komentarzu Tomasz Sakiewicz, redaktor naczelny tygodnika ""Gazeta Polska"". O komentarz poprosiliśmy adwokata Michała Wawrykiewicza. – Wezwanie do wykonania postanowienia zostało wysłane na kilka ich (""GP"" - red.) adresów mailowych oraz zawiózł je kurier. Dostarczenie takiego wezwania spoczywa na uprawnionych (czyli wnioskodawcach - red.), co wykonaliśmy, bo sąd go nie wysyła do zobowiązanego (pozwanego - red.), tylko do uprawnionych, czyli do nas – wyjaśnia adwokat. – ""Gazeta Polska"" została prawidłowo powiadomiona, że musi wycofać te naklejki z dystrybucji, więc musi to wykonać. I to bezzwłocznie, bo nie ma nic takiego, jak siedem dni na wykonanie. Zostało postanowione zabezpieczenie przedmiotu pozwu i należy się do tego zastosować natychmiast – zapewnia Wawrykiewicz. Decyzję o zabezpieczeniu wydał sąd okręgowy w Warszawie. Czy ewentualne odwołanie od postanowienia o zabezpieczeniu tworzy możliwość odłożenia wykonania tego postanowienia? – Nie. Absolutnie nie – dodaje mecenas w rozmowie z Onetem. Naklejka, która wywołała ogromne kontrowersje, przedstawia okrągłe pole wypełnione barwami tęczy, które zostały przekreślone dwoma czarnymi pasami. Wokół znaku graficznego umieszczony został napis ""Stefa wolna od LGBT"". Adwokat Wawrykiewicz złożył dwa pozwy w tej sprawie – jeden w imieniu Agnieszki Holland, Jacka Żakowskiego, Michała Broniatowskiego, Piotr Stasińskiego i Jan Ordyńskiego. Drugi w imieniu aktywisty LGBT Bartosza Staszewskiego – i to ten drugi został właśnie pozytywnie rozpatrzony. Pierwszy jest procedowany na posiedzeniu niejawnym – został złożony w poniedziałek. W obu wnioskach proszono o to samo – zaprzestanie dystrybucji wlepek. Napisano o dyskryminacji oraz naruszenie dóbr osobistych w postaci godności i bezpieczeństwa. ""Dobra osobiste uprawnionych, które doznają uszczerbku na skutek planowanej akcji dystrybucji naklejki to przede wszystkim godność, poczucie akceptacji społecznej osób przynależnych do mniejszości oraz poczucie braku zagrożenia i dyskryminacji ze względu na orientację seksualną, a także prawo do udziału w życiu społecznym"" – czytamy we wniosku. ""Zgodnie z art. 24 § 1 k.c. ten, czyje dobro osobiste zostaje zagrożone cudzym działaniem, może żądać zaniechania tego działania, chyba że nie jest ono bezprawne. W razie dokonanego naruszenia może on także żądać, ażeby osoba, która dopuściła się naruszenia, zaniechała takiego działania bądź dopełniła czynności potrzebnych do usunięcia jego skutków. (...) Uprawnieni podkreślają, że nie będą w powództwie zgłaszać roszczeń o charakterze majątkowym"" – czytamy dalej we wniosku. Adwokat Michał Wawrykiewicz podkreślił, że zobowiązywany do wykonania czynności przy wycofaniu z dystrybucji wlepek LGBT jest wydawca ""GP"". – Ważne jest, abyśmy poprosili państwo – komentował po postanowieniu sądu Jacek Żakowski na Facebooku – żebyście pomogli w egzekwowaniu tego postanowienia. Chodzi o to, aby w tym kraju nie szerzyła się patologia. Każdy może sprawdzić, czy przy gazecie jest wlepka o LGBT. Treść postanowienia sądu na Facebooku opublikował również działacz LGBT Bartosz Staszewski: Zobacz również: Sprawa naklejki przeciw LGBT. Marek Palczewski w proteście odchodzi z zarządu Stowarzyszenia Dziennikarzy Polskich","Na naklejkach widnieje przekreślony tęczowy symbol, nawiązujący do flagi ruchu LGBT",
https://wiadomosci.onet.pl/kraj/ksiadz-ktory-mowil-o-wrogach-z-lgbt-musial-usunac-konto-na-twitterze/svmn2m5,Reakcja kurii na wpisy ks. Sławomira Marka o osobach LGBT,"W związku z kontrowersyjnymi wypowiedziami ws. osób LGBT, Świdnicka Kuria Biskupia wezwała ks. Sławomira Marka, proboszcza jednej z parafii w Stanowicach na Dolnym Śląsku. Duchowny został zobowiązany do zawieszenia swojej działalności na Twitterze. Jego konto zostało już usunięte.","Kilka dni temu po zamieszkach w trakcie Marszu Równości w Białymstoku, ks. Sławomir Marek, proboszcz parafii pw. Najświętszego Serca Jezusowego w Stanowicach na Dolnym Śląsku, skrytykował wypowiedź abp. Stanisława Gądeckiego na temat osób LGBT. ""Nie zgodzę się z ekscelencją ks. abp. Gądeckim i rzecznikiem episkopatu. Członkowie LGBT nie są wcale naszymi braćmi i siostrami. Są wrogami szerzącymi antykulturę i trzeba się przed nimi bronić. Naszymi braćmi i siostrami są osoby dotknięte homoseksualizmem, ale to inna historia"" – napisał na Twitterze ks. Sławomir Marek. W innym tweecie ks. Marek dodał: ""W czasach kiedy nikt nie słyszał o LGBT a Mama była Mamą i Tato Tatą na pedałów mówiło się Arek, Marcin, Krzysiek czy jak tam mieli na imię i nikt im żadnych praw nie odmawiał... naraz jakaś banda LGBT odkryła, że znieważanie katolików i chodzenie z gołą d. po ulicy to »prawo«"". Po swoich wpisach, proboszcz ze Stanowic w trybie pilnym został wezwany do Świdnickiej Kurii Biskupiej. ""Ks. Sławomir Marek otrzymał polecenie wycofania wpisów i zawieszenia dalszej działalności na Twitterze"" – napisał w specjalnym oświadczeniu ks. Daniel Marcinkiewicz, rzecznik świdnickiej kurii. ""Świdnicka Kuria Biskupia oświadcza, że wszystkich duchownych diecezji świdnickiej obowiązuje zachowywanie nauki Kościoła Katolickiego wyrażonej w nauczaniu Papieża Franciszka, dokumentach Kościoła Powszechnego oraz Konferencji Episkopatu Polski"" – dodał ks. Marcinkiewicz. Ks. Marek usunął już konto na Twitterze. Przypomnijmy, wcześniej, po obejrzeniu filmu ""Tylko nie mów nikomu"", duchowny także na Twitterze skrytykował dokument, a przy okazji obraził jego twórcę oraz kobiety, twierdząc, że są one potencjalnymi prostytutkami. Wówczas ks. Marek także został wezwany na rozmowę z biskupem Ignacym Decem, a następnie w wydanym przez kurię oświadczeniu ""przepraszał oraz zaświadczał, że w przyszłości będzie kierował się właściwym taktem wypowiedzi"".",,
https://wiadomosci.onet.pl/kraj/marsz-rownosci-w-bialymstoku-zidentyfikowano-92-osoby-lamiace-prawo/351es5z,Policja: zidentyfikowano 92 osoby w zw. z łamaniem prawa podczas Marszu Równości w Białymstoku,"92 osoby, które łamały prawo podczas sobotniego Marszu Równości w Białymstoku, zostały już zidentyfikowane. Na stronach policji opublikowane są kolejne wizerunki osób, które są poszukiwane.","Jak poinformował rzecznik podlaskiej policji nadkomisarz Tomasz Krupa, z blisko 70 osobami zostały już wykonane czynności w sprawie popełnionych czynów. W Białymstoku funkcjonuje specjalna grupa powołana po to, aby zidentyfikować wszystkich, którzy w sobotę złamali prawo. Policjanci analizują zebrane materiały. W środę na stronie www.podlaska.policja.gov.pl opublikowane zostały wizerunki kolejnych osób, które stara się zidentyfikować policja. Prosi też wszystkie osoby, które mogą pomóc w rozpoznaniu sprawców, o zgłaszanie informacji na komendę w Białymstoku. Pierwszy Marsz Równości przeszedł w sobotę po południu ulicami miasta pod hasłem ""Białystok domem dla wszystkich"". Przemarsz kilkakrotnie próbowali zablokować kontrmanifestanci, policja musiała użyć gazu. W stronę uczestników marszu rzucano kamieniami, petardami, jajkami i butelkami, wykrzykiwano też obraźliwe słowa.",Kordon policyjny rozdzielający uczestników i przeciwników I Marszu Równości w Białymstoku,
https://wiadomosci.onet.pl/kraj/list-do-redakcji-chcialbym-moc-powiedziec-ze-to-nie-moi-rodacy-sa-w-stanie-robic/kj8cvke,"List do redakcji. ""Chciałbym móc powiedzieć, że to nie moi rodacy są w stanie robić takie rzeczy""","Chciałbym przeprosić. Przeprosić wszystkie te osoby, które biorąc udział w Marszu Równości w Białymstoku i w innych, wcześniejszych, w innych miastach, zostały w jakikolwiek sposób zaatakowane fizycznie lub werbalnie. Jestem Polakiem i to robią moi rodacy - tzn. krzywdzą swoich sąsiadów, znajomych lub po prostu inne osoby - pisze w liście do Onetu nasz czytelnik.","Wiele naszych tekstów powstaje dzięki Waszym listom. Zwracacie w nich uwagę na problemy, którymi warto się zająć i przedstawić je opinii publicznej. Gorąco zachęcamy do nadsyłania listów pod adres listydoredakcji@redakcjaonet.pl. Poniżej publikujemy list naszego czytelnika: Wstydzę się za nich i za siebie, bo niestety nic z tym do tej pory nie robiłem, a pewnie mogłem, bo rozmowy ze znajomymi i oburzenie jakie wyrażamy w grupie naszych znajomych to za mało. Trzeba zacząć coś z tym robić, ja zacznę od tego listu i znajdę sposób żeby na tym się nie skończyło, bo zaczyna mnie to wszystko przerażać. Czy ktoś może mi wytłumaczyć, jakim trzeba być człowiekiem żeby kopać dziewczynę, jak można coś takiego zrobić? Sądzę, że normalny człowiek nie jest w stanie, muszą być to ludzie, którzy coś takiego robią na co dzień - biją swoje matki, siostry, żony, dziewczyny, dzieci i dlatego nie mają później zahamowań uderzyć przechodzącą obok dziewczynę czy 16-letniego chłopca. Poruszmy też temat ich męstwa i odwagi. Jakim trzeba być bohaterem, jakim męstwem się wykazać, żeby kopać kobietę i to jeszcze z jakimiś patriotycznymi hasłami na koszulkach? To wstyd dla kraju, dla innych Polaków, że ktoś może ich z nimi porównać. Ja bardzo się wstydzę, są to chwile, że chciałbym powiedzieć: ""nie, ja jestem z innego kraju, to nie moi rodacy są w stanie robić takie rzeczy"". A nasza historia, na którą pewnie powołują się ci bohaterscy wojownicy, damscy bokserzy, to zupełnie inna historia od tej, która jest tworzona w tej chwili. Byliśmy zawsze narodem honorowym, który nie uginając się przed nikim zachowywał się z szacunkiem wobec innych, a teraz przyszedł czas wstydu. Czego boją się ci chorzy ludzie, że reagują tak agresywnie? Ci, którzy szli w marszu, nie starają się zmienić nikogo, chcieliby tylko żeby nikt nie traktował ich z pogardą, żeby kraj, którego są obywatelami i którego konstytucja gwarantuje równe prawa wszystkim, traktował ich właśnie jak swoich obywateli, a nie jakichś wyrzutków. Byli tam też ludzie, którzy przyszli tylko wyrazić swoje wsparcie dla tych odważnych kobiet i mężczyzn, bo trzeba mieć odwagę żeby na taki marsz pójść. Przez kogo wszyscy oni zostali zaatakowani? Przez bandę tchórzy, którzy w grupie napadają na spokojnych ludzi, żeby pokazać... No właśnie, co? Co napaść na kobiety, młodych chłopaków czy kogokolwiek z idących w tym marszu ma udowodnić? Udowadnia, że potraficie bić kobiety - trzeba to w swoim CV wpisać, toż to powód do dumy, kolegom się pochwalić, ale tylko takim jak wy, w swoim gronie, bo w niektórych miejscach można za to mocno oberwać. To jest chore. Naprawdę, zacznijmy się bać i zacznijmy coś z tym robić, a nie tylko zwalać winę jedni na drugich, jak to nasze wspaniałe grono polityczne robi i nie mówię tu tylko o tych dwóch przodujących w rankingach ugrupowaniach, ale o wszystkich. Każde z nich stara się wykorzystać to tak, jak i inne nieszczęścia na swoją korzyść i zdobyć choć trochę więcej głosów. A tu nie chodzi o to, żeby się utrzymać ""przy korycie"", tylko o to, żeby ludziom żyło się lepiej. Atakujecie się werbalnie w każdy możliwy sposób, obrażacie, a ludzie na to patrzą i przenoszą na ulice, ale niestety już nie tylko werbalnie. W krajach, w których działa demokracja i równouprawnienie, obrażanie kogoś jest karalne. Czy ja też mogę sobie wyjść na ulicę i zwyzywać np. sąsiada wracającego z zakupów i nikt mi nic za to nie zrobi? Zdąża to wszystko w złą stronę i trochę się boję, że jest już za późno na zawrócenie z tej drogi. Boję się, że ludzie - przynajmniej niektórzy - są tak przesiąknięci nienawiścią, że już nic ich nie zmieni, szczególnie, że nie widzę by ktoś miał jakiś plan jak to zmienić. Byliśmy dumnym narodem, ale coraz mniej czuję się dumny z bycia Polakiem. Jeśli ktoś wyskakuje ze znakiem Polski Walczącej i atakuje słabszych od siebie, to co ma oznaczać ten znak? Co chwilę kasuję fragmenty listu, bo zaczynam pisać obraźliwe rzeczy pod adresem naszych ""bohaterów"" damskiego boksu, a nie chcę, bo to zniżenie się do ich poziomu. Nie chcę też poruszać kwestii, jaką odegrał w tym wszystkim Kościół, a ma też swoje - nazwijmy to ironicznie - zasługi. Przepraszam Was więc jeszcze raz. Was, odważnych ludzi, którzy wiedząc, że grozi im niebezpieczeństwo (bo nie oszukujmy się - istniało ryzyko, że coś pójdzie nie tak) przyszli na ten marsz i pokazali, że potrafią walczyć za swoje przekonania. To jest właśnie takie polskie - nie patrząc na ryzyko i strach pokazać, że się potrafi walczyć o swoje miejsce na Ziemi. Tego uczy Nas historia naszego kraju.",Marsz Równości w Białymstoku,
https://wiadomosci.onet.pl/tylko-w-onecie/lgbt-w-akcji-kosciol-zagubiony-opinia/vvb4zcl,"LGBT w akcji, Kościół zagubiony [OPINIA]","Serce polskiego Kościoła hierarchicznego jest rozdarte. Jakbyśmy go nie sklejali „kardioteologią”, widać gołym okiem rany i pęknięcia. Wydobywa się z niego miejscami już nie tylko dysharmonijny wielogłos, ale zupełnie sprzeczne przesłania – pisze Aleksander Rzepecki, publicysta poruszający tematykę kościelną, dyrektor biura prasowego warszawskiej Okręgowej Rady Adwokackiej.","Szczególnie widoczne jest to przy sprawach problematycznych, takich jak pedofila wewnątrzkościelna czy stosunek do osób LGBT. Różne wydarzenia ostatnich miesięcy i dni nie pozostawiają złudzeń. To spór o paradygmat „kultury odniesień”, o jakiej mówi Papież Franciszek. Czy ma to być paradygmat komunikacji bardziej konfrontacyjnej czy koncyliacyjnej? „Niewdrożony” Sobór watykański II, mimo że już świętowaliśmy jego 50 lecie, rezonuje w tym sporze cały czas.  W hierarchicznym polskim Kościele trwa krwawiący, wewnętrzny spór o to, jak skutecznie odgrywać twórczą rolę w polskim społeczeństwie. Jedni hierarchowie są zdania, że Kościół ma wpływ na społeczeństwo zasadniczo wtedy, kiedy ma wpływa na władzę, bo ta się z nim wtedy „liczy”.  W tym podejściu jest on jednym z wielu równouprawnionych „graczy” na areopagu politycznych idei. Ten nurt reprezentują m. in. abp Marek Jędraszewski, abp Andrzej Dzięga czy bp Wiesław Mering.  Inni natomiast uważają, że wpływ na społeczeństwo ma się wtedy, kiedy dociera się do serca człowieka, a ten sam zaczyna to społeczeństwo kształtować od wewnątrz. Ten nurt zdają się reprezentować abp Grzegorz Ryś, bp Edward Dajczak czy bp Andrzej Czaja.  Z jednej strony koncepcja „soft-sojuszu” ołtarza z tronem, z drugiej wyraźna separacja i ukierunkowanie na serce człowieka i jego nawrócenie. W pierwszym podejściu więcej społecznych ocen i diagnoz, w drugim więcej twórczego duszpasterstwa i ewangelizacji. Abp Tadeusz Wojda w wydanej odezwie do mieszkańców Białegostoku w związku z planowanym na 20 lipca br. tzw. Marszem Równości, nazwał marsz inicjatywą „obcą naszej podlaskiej ziemi i społeczności, która jest mocno zakorzeniona w Bogu, zatroskana o dobro własnego społeczeństwa, a zwłaszcza dzieci”. Podkreślał, że „nie możemy pozwolić, aby wyśmiewano wartości dla nas najświętsze i bezkarnie obrażano nasze uczucia religijne.” Wskazywanie na „obcość”, a także konieczność karania za obrażanie uczuć religijnych to raczej postawienie na język konfrontacji niż szukania wspólnej płaszczyzny do duszpasterskiego dialogu.  Język bardziej świata polityki niż duszpasterstwa. Język polaryzacji „nasi” „obcy”, „my” i „oni”, „najeźdźcy” i „tubylcy”, „barbarzyńcy” i „armia Boga”. Czy to jednak tylko kwestia języka i rodzaju wybranej narracji? Nie, to kwestia postrzegania świata. Język jest bowiem emanacją tego postrzegania. Jak uczy Ewangelia, z obfitości serca mówią jego usta (Łk 6,45), bez wyjątku, także biskupa. Biskup białostocki wydaje się widzieć świat konfrontacyjnie. Uważa, iż należy bardziej bronić się przed niż spotykać z . Prawda jest już znaleziona, dialog jest bezprzedmiotowy i na niewiele się może zdać. Taki wnioski wydają się płynąć z jego postawy. Jestem daleki od wniosków, że ta odezwa rozgrzała i rozzuchwaliła przeciwników marszu LGBT i doprowadziła bezpośrednio do agresji z ich strony. Oni bez niej i tak by się jej dopuścili. Jednak sam hierarcha naraził się w ten sposób na łatwo dający się uzasadnić zarzut o „rozgrzaniu” kontrmanifestantów i swoistym „uwiarygodnieniu” ich postawy. Czy można było inaczej? Można. Język abp Stanisława Gądeckiego Przewodniczącego Konferencji Episkopatu Polski był już inny. Wprawdzie post factum, ale inny.  Hierarcha w wywiadzie dla tygodnika „Niedziela” podkreślał, mówiąc o osobach LGBT, „dla nas osoby te nie są w pierwszym rzędzie gejami, lesbijkami, biseksualistami czy transseksualistami – one są przede wszystkim naszymi braćmi i siostrami, za których Chrystus oddał swoje życie i które chce On doprowadzić do zbawienia. W imię wierności naszemu Zbawicielowi i w imię miłości do naszych sióstr i braci musimy jednak głosić całą Ewangelię – nie unikając wymagań, które ona niesie, i nie przestając nazywać śmiertelnym grzechem tego, co nim w istocie jest. Gdybyśmy tak nie czynili, okradalibyśmy naszych bliźnich z prawdy, która także im się należy.” Gdyby to oświadczenie zostało wygłoszone po odezwie abp. Tadeusza Wojdy, a nie po zajściach w Białymstoku, jego efekt byłaby zdecydowanie lepszy. Reakcja nie byłaby spóźniona (jak poinformował Onet rzecznik KEP, wypowiedź abp. Gądeckiego do »Niedzieli« była przed wydarzeniami w Białymstoku 20 lipca, dostępna w środę 17 lipca w kioskach - red.). Jest rzeczą oczywistą bowiem, iż w przypadku aktów fizycznej i słownej agresji kontrmanifestantów Konferencja Episkopatu Polski nie mogła się zachować inaczej i wydała oświadczenie dezaprobaty wobec tych aktów. Podobnie abp Tadeusz Wojda. Czy wystarczyło zatem zmienić język, aby rzeczywistość potoczyła się inaczej? Tego nie wiem. Wiem na pewno, że użyty język nie pomógł się spotkać jednym i drugim, że „zaognił” i tak już rozhuśtaną retorykę wojny i konfrontacji.  Dla szermierzy tej retoryki zawsze są tylko sytuacje graniczne. Teraz albo nigdy, „czas próby sumień”, słowem apokalipsa, a oni to jej jeźdźcy. Szkoda, że szermierze tego języka nie zauważają prostej prawdy, że język jest elementem rzeczywistości i w społeczeństwie informacyjnym ma decydujący na nią wpływ. Zatem tak naprawdę chodzi o „operację na rzeczywistości”, żywym organizmie, a nie wyizolowanym „języku”. Wydawało się, że po św. Janie Pawle II kontakt ze społeczeństwem i podejmowana z nim komunikacja duszpasterska osiągnęła swój finalny etap. Że to już niedościgniony wzór, że w tym sensie mamy już „koniec historii”. Być może za Jego życia tak. Papież Franciszek pokazał jednak, iż można iść dalej, aby spotkać się z drugim człowiekiem. I że zmiana „kultury odniesień” jest kwestią kluczową we współczesnym społeczeństwie.  To ona wdrożona w życie zmienia rzeczywistość, czyniąc możliwym „kulturę spotkania” z drugim człowiekiem, bez względu na to, jakie obie strony reprezentują światopoglądy. A co jeśli druga strona nie chce się spotkać? Żeby to wiedzieć trzeba próbować, realnie spróbować. W Białymstoku takiej próby zabrakło. Zdezerterowano. Jeśli „człowiek jest drogą Kościoła”, to „język”, jakim Kościół - w praktyce a nie w dokumentach - do tego człowieka się zwraca lub chce się zwrócić w imieniu Boga ma fundamentalne znaczenie.  Abp Tadeusz Wojda wybrał „język” konfrontacji, abp Stanisław Gądecki bardziej koncyliacji. Od drugiego z nich zdecydowanie należy wymagać więcej. ",W weekend ulicami Białegostoku przeszedł Marsz Równości,
https://wiadomosci.onet.pl/kraj/pawel-rabiej-pis-rzadzi-przez-dzielenie/wektlxx,Paweł Rabiej: PiS rządzi przez dzielenie,"Paweł Rabiej był gościem Jarosława Kuźniara w ""Onet Rano."". Wiceprezydent Warszawy wypowiedział się m.in. o obecnej sytuacji społeczności LGBT w Polsce i o konsekwencjach ataków na Marsze Równości w Białymstoku.","- To, że stworzyła się atmosfera, że geje i lesbijki czują sie zagrożeni, to wyłącznie efekt paranoi, chamstwa i bezczelności partii rządzącej. Wielu osobom jest ciężko, po prostu się boją - przekonywał wiceprezydent Rabiej. Zapytany o to, czy żałuje, że zdecydował się na coming out, wiceprezydent przekonywał, że warto żyć w zgodzie z samym sobą, nawet jeśli jest to trudne. - Łatwo jest partii rządzącej rządzić przez dzielenie i wskazywać: patrzcie, tutaj jest jakaś grupa, która wam zagraża. To jest powrót, do tego, co robili Gomułka, Gierek i Urban. Trzeba twardo mówić w takich sytuacjach: ""nie"" - tłumaczył. Rabiej skomentował też zamieszki na Marszu Równości w Białymstoku. Powiedział, że zapewnienia premiera o tym, że nie będzie zgody na takie zachowania, nic nie znaczą. - Pan premier ma tak długi nos, że Pinokio jest przy nim kimś prawdomównym. Policja nie ochraniała odpowiednio tego typu marszów, prezydenci miast mieli wielkie problemy ze współpracą z policją. Nie sądzę, żeby to się zmieniło - skwitował.",,
https://wiadomosci.onet.pl/kraj/opole-w-piatek-demonstracja-przeciwko-przemocy/qdnz9t3,Opole solidarne z Białymstokiem. W piątek manifestacja przeciwko przemocy,"W piątek na placu Daszyńskiego w Opolu odbędzie się demonstracja przeciwko przemocy. To odpowiedź na sobotnie zamieszki z Białegostoku, kiedy to grupa chuliganów zakłóciła Marsz Równości. Jak dotąd policja zatrzymała blisko 40 osób. Nad zatrzymaniem kolejnych agresorów cały czas pracuje specjalnie powołana grupa policji.","""Spotykamy się na placu Daszyńskiego, by okazać solidarność osobom, które doświadczyły przemocy na pierwszym w historii Marszu Równości w Białymstoku. Brakuje nam słów, dzięki którym moglibyśmy wyrazić jak głębokie towarzyszy nam poczucie krzywdy, niesprawiedliwości i zwyczajnej, ludzkiej złości na to, co się stało"" – piszą w zaproszeniu na piątkowe wydarzenie przedstawiciele Tęczowego Opola. ""W ostatnią sobotę pełni nienawiści ludzie bili, wyzywali, rzucali petardami i brukiem wyrwanym z ulicy w pokojowo nastawione osoby. Chcieli nas sterroryzować. Nie pozwolić, żebyśmy mogli marzyć o swobodnym życiu z partnerem lub partnerką tej samej płci"" – dodają organizatorzy. I zachęcają, by uczestnicy manifestacji przeciwko przemocy wzięli ze sobą flagi Polski, Unii Europejskiej oraz te tęczowe. ""Bądźmy razem przeciwko przemocy. Pokażmy, że Opole jest strefą wolną od nienawiści"" – podkreślają organizatorzy. Przypomnijmy, po sobotnich burdach w trakcie Marszu Równości w Białymstoku, zatrzymano już prawie 40 chuliganów. Nad zatrzymaniem kolejnych agresorów cały czas pracuje specjalnie powołana grupa policji. Początek piątkowej manifestacji na pl. Daszyńskiego o godz. 18. A już jutro podobne demonstracje w geście solidarności z Białymstokiem odbędą się m.in. we Wrocławiu, Poznaniu, Krakowie i Wałbrzychu.",I Marsz Równości w Białymstoku,
https://wiadomosci.onet.pl/kraj/marsz-rownosci-w-bialymstoku-katarzyna-rosinska-ma-zal/019qhsz,Organizatorka pierwszego Marszu Równości w Białymstoku: mam żal,"Mam żal do prezydenta Białegostoku - mówi na łamach ""Gazety Wyborczej"" Katarzyna Rosińska, organizatorka pierwszego Marszu Równości w Białymstoku oraz dodaje, że w jej mieście na co dzień sytuacja osób LGBT+ nie różni się znacznie od innych miast.","Rosińska ma żal do prezydenta Truskolaskiego za to, że od marszu się odciął. - Przed zgromadzeniem jego rzeczniczka powiedziała: niestety, zgodnie z prawem trzeba ten marsz zarejestrować. Nie takich słów oczekiwaliśmy. Potem prezydent wszedł w polityczną grę z marszałkiem PiS. Do niego też mam ogromny żal - wyjaśnia, dodając, że chodzi jej o organizowanie pikniku rodzinnego. - Jego uczestnicy wyzywali nas i pluli - przekonuje i dodaje, że ""marszałek potem serdecznie dziękował za udział w pięknym wydarzeniu"". Czytaj więcej: Policja publikuje kolejne twarze osób zakłócających Marsz Równości w Białymstoku Rosińska ma także żal do władz klubu Jagiellonia Białystok, którzy - jej zdaniem - nie chcą wziąć odpowiedzialności za swoich kibiców, a także do arcybiskupa Wojdy za ""agresywny list, który odczytano w kościołach na Podlasiu. List pełen kłamstw, agresji i przemocy"". Jeśli zaś chodzi o samych atakujących, to organizatorka myśli o nich ""raczej z zażenowaniem"". - Jednym z postulatów marszów w całej Polsce jest to, by nie odpowiadać przemocą na przemoc - dodaje. Jednocześnie Rosińska podkreśla, że sytuacja mniejszości seksualnych w Białymstoku nie odbiega tak bardzo od innych miast. I choć dostaje groźby, to na ""100 pozytywnych (wiadomości - red.) jest tylko kilka z hejtem"". Z drugiej strony Rosińska przyznaje, że trudno w Białymstoku jest tworzyć społeczeństwo obywatelskiej, że organizacje pozarządowe rozwijają się tu wolniej i że ""nie bez powodu w Hajnówce odbywa się wielki marsz nacjonalistów"".",Katarzyna Rosińska,
https://wiadomosci.onet.pl/kraj/gdansk-manifestacja-w-gescie-solidarnosci-z-osobami-lgbt/0313k2r,"Manifestacja solidarności z osobami LGBT. ""Mamy prawo do miłości i do szczęścia""","Na dzisiejszej manifestacji ""Strefa wolna od stref"" przemawiali głównie młodzi ludzie, nawiązując m.in. do ostatnich wydarzeń w Białymstoku. - Nie wyjedziemy stąd, bo tu jest nasz dom. Tu są nasi przyjaciele i tu jest nasza rodzina. I też mamy prawo do miłości, do szczęścia i po prostu prawo do życia - mówił jeden z uczestników.","Dzisiejszą manifestację pod Neptunem w Gdańsku zorganizowali trójmiejscy licealiści. Hasło dzisiejszego wydarzenia ""Strefa wolna od stref"" nawiązywało do mocno krytykowanej akcji ""Gazety Polskiej"". Hasło wymyślił Paweł Lęcki, nauczyciel II Liceum w Sopocie. I właśnie on przemawiał dzisiaj jako jeden z pierwszych. Odniósł się m.in. do wydarzeń w Białymstoku, gdzie w weekend uczestnicy Marszu Równości zostali zaatakowani. - Uważam, że wszyscy ludzie są ważni. Ci ludzie, którzy bili, którzy nienawidzili też są ważni. Dlaczego? Bo oni się bardzo boją. Bo nienawiść i agresja wynika ze strachu. Ten strach jest na różnych poziomach i płaszczyznach - mówił. - Nie chciałbym, aby nasz kraj był krajem ludzi nieważnych. Ja wymagam od polityków wszystkich opcji, żeby się o nas troszczyli. Bo o ludzi należy się troszczyć, bo są wyjątkowo łatwi do zranienia. To nie musi być cegła, wystarczy pięść, a czasem wystarczy słowo. Ostatnio obrzucamy się takimi obelgami, że nie panujemy już nad tym w ogóle. I wszyscy gdzieś w tym troszkę uczestniczymy. Często uczestniczymy w tym nawet milcząc - dopowiadał. Później mikrofon przejęli już młodzi ludzie. - Nie chcemy, żeby ktokolwiek musiał czuć się w naszym kraju wykluczony - mówiła jedna z przemawiających.  Kolejna z osób przyznawała, że wydarzenia w Białymstoku mogły podciąć skrzydła ludziom, walczącym o prawa społeczności LGBT. - Zastanawiam się, czy nie prościej byłoby się poddać i stąd wyjechać. Ale aktywizm to nie tylko marsze. To jest codzienna praca z urzędami, ale przede wszystkim z drugim człowiekiem. Ta praca daje nam siłę, by powiedzieć, że ten kraj to także nasz kraj. Nie wyjdziemy stąd, bo tu jest nasz dom. Tu są nasi przyjaciele i tu jest nasza rodzina. I my mamy prawo do miłości, do szczęścia i po prostu prawo do życia.",Manifestacja w Gdańsku,
https://wiadomosci.onet.pl/kraj/marek-palczewski-odchodzi-z-zarzadu-sdp-to-protest-przeciw-obronie-gazety-polskiej/bbgjghc,Sprawa naklejki przeciw LGBT. Marek Palczewski w proteście odchodzi z zarządu Stowarzyszenia Dziennikarzy Polskich,"Marek Palczewski odchodzi dlatego, że Centrum Monitoringu Wolności Prasy SDP stanęło w obronie ""Gazety Polskiej"" i skrytykowało Empik za odmowę przyjęcia do sprzedaży tygodnika z naklejką ""Strefa wolna od LGBT"" - informuje portal branżowy Press.pl.","""Empik jest jednym z głównych miejsc sprzedaży gazet i jednym z największych na polskim rynku sklepów internetowych, arbitralność decyzji o wycofaniu konkretnego numeru gazety ze sprzedaży oznacza więc dotkliwe straty finansowe dla redakcji"" - napisano w oświadczeniu opublikowanym na stronach CMWP SDP. Marek Palczewski, wyjaśniając swoją decyzję, napisał na Facebooku: ""Dziwię się, że CMWP mylą się podstawowe pojęcia filozoficzne (etyczne), takie jak wolność słowa, tolerancja, dyskryminacja. Wolność słowa nie może służyć szerzeniu nienawiści, nierówności i dyskryminacji ludzi ze względu na ich postawy, orientację, poglądy i przekonania. Moja decyzja opuszczenia ZG SDP spowodowana jest niezgodą na tego rodzaju Oświadczenia i krytycyzmem wobec kilku innych ideologicznych i politycznych Oświadczeń CMWP SDP. Całokształt działań Zarządu Głównego SDP i Centrum Monitoringu Wolności Prasy w ostatnim okresie wskazuje na wyraźne opowiadanie się po jednej stronie ideologicznego i politycznego sporu w Polsce. Wspomniane wyżej fakty sprawiają, że nie mogę nadal wspierać działań SDP, które są niezgodne z moim sumieniem, postawą obywatelską i przekonaniami"".",Marek Palczewski,
https://wiadomosci.onet.pl/kraj/bp-moze-wycofac-sie-ze-sprzedazy-gazety-polskiej-oficjalne-stanowisko/hhjpx5j,"Na stacjach BP nie kupimy ""Gazety Polskiej"" z naklejkami wyrażającymi sprzeciw wobec LGBT. ""Nie popieramy takich postaw""","Jutro do sprzedaży ma trafić nowy numer ""Gazety Polskiej"", do którego dołączone będą naklejki głoszące hasło ""Strefa wolna od LGBT"". Ze sprzedaży tego numeru wycofała się już sieć Empik, ""Gazety Polskiej"" nie będzie można także kupić na stacjach paliw BP. - Podjęliśmy taką decyzję ze względu na to, że nie popieramy żadnych niestosowności w stosunku do jakiejkolwiek grupy - mówi Onetowi Dorota Adamska z działu PR sieci BP.","Specjalny dodatek ""Gazeta Polska"" zapowiedziała w mediach społecznościowych, dołączając także zdjęcie naklejek, które będzie można kupić wraz z najnowszym wydaniem tygodnika. Wzbudziły one spore kontrowersje i sprzeciw części społeczeństwa. Hasło ""Strefa wolna od LGBT"" skrytykowała m.in. ambasador USA w Polsce Georgette Mosbacher, zdaniem której to promocja nienawiści i nietolerancji. Podobnie sprawę widzi sieć sklepów Empik, w których ""Gazety Polskiej"" z naklejkami przeciwko LGBT nie kupimy. Podobną decyzję podjęła sieć BP. Na stacjach paliw jutro próżno będzie szukać ""Gazety Polskiej"". Jeśli do numeru zostaną dołączone naklejki, zostanie ona wycofana ze sprzedaży. ""BP nie popiera postaw wyrażających niechęć wobec jakiejkolwiek grupy ludzi. Unikamy podziałów, szanujemy każdego człowieka"" - czytamy na Twitterze. Dorota Adamska z działu PR sieci BP potwierdza, że to oficjalne stanowisko firmy. - Tak naprawdę nie mam nic do dodania do tego, co napisaliśmy w mediach społecznościowych. Podjęliśmy taką decyzję ze względu na to, że nie popieramy żadnych niestosowności w stosunku do jakiejkolwiek grupy. A o całej sprawie trudno było nie słyszeć, była szeroko komentowana - tłumaczy Onetowi Dorota Adamska, uzasadniając działania ze strony BP. Zdaniem Centrum Monitoringu Wolności Prasy, które działa przy Stowarzyszeniu Dziennikarzy Polskich, decyzja sieci Empik czy BP to przykład cenzury prewencyjnej, która łamie zasadę wolności słowa. Po tym stanowisku Centrum, o którym pisaliśmy dzisiaj w Onecie, z zarządu SDP odszedł Marek Palczewski. W ten sposób zaprotestował wobec stawania w obronie ""Gazety Polskiej"".","Na stacjach BP nie będzie można kupić ""Gazety Polskiej"" z naklejkami przeciw LGBT",
https://wiadomosci.onet.pl/swiat/rosja-zamordowano-aktywistke-lgbt-jelene-grigoriewa/3x2l18d,Rosja: zamordowano aktywistkę LGBT Jelenę Grigoriewą,"Ciało Jeleny Grigoriewy, rosyjskiej aktywistki antywojennej, demokratycznej i LGBT znaleziono obok jej domu. Miała liczne rany kłute, była także duszona. Bliscy działaczki twierdzą, że kobieta od jakiegoś czasu otrzymywała pogróżki związane z jej działalnością - informuje ""The Guardian"".","Służby w Rosji poinformowały o znalezieniu ciała 41-letniej kobiety w Petersburgu. Nie ujawniały jednak, kim jest zamordowana. Rosyjscy aktywiści poinformowali opinię publiczną o tożsamości ofiary. To Jelena Grigoriewa - wieloletnia aktywistka, działaczka w sferze praw mniejszości, która głosiła poglądy sprzeczne z linią władzy. Swoją działalność poświęcała prawom kobiet oraz osobom LGBT. Nie stroniła od uwag dotyczących sposobu, w jaki traktuje się ukraińskich więźniów politycznych.",,
https://wiadomosci.onet.pl/kraj/bialystok-zamieszki-na-marszu-rownosci-premier-morawiecki-komentuje/f2v5293,Morawiecki o zamieszkach w Białymstoku: w Polsce nie ma miejsca na barbarzyńskie zachowanie,"- W Polsce jest miejsce dla każdego, ale nie ma miejsca na takie chuligańskie, barbarzyńskie traktowanie drugiego człowieka - powiedział dzisiaj premier Mateusz Morawiecki pytany o sobotnie ataki na uczestników Marszu Równości w Białymstoku.","Pierwszy Marsz Równości przeszedł w sobotę po południu ulicami miasta pod hasłem ""Białystok domem dla wszystkich"". Przejście uczestników marszu kilkakrotnie próbowali zablokować kontrmanifestanci, policja musiała użyć gazu. W stronę uczestników rzucano kamieniami, petardami, jajkami i butelkami, wykrzykiwano też obraźliwe słowa. W związku z zajściami policja zatrzymała już łącznie 36 osób. Odnosząc się do tych wydarzeń, premier Morawiecki podkreślił, że ""bardzo potępia"" to ""chuligańskie, agresywne zachowanie"". Przekonywał, że ""w Polsce jest miejsce dla każdego, ale nie ma na pewno miejsca na takie chuligańskie, agresywne zachowania, na takie barbarzyńskie traktowanie drugiego człowieka"". - W naszym DNA, w naszym kodzie genetycznym Prawa i Sprawiedliwości jest zapewnienie bezpieczeństwa obywatelom - podkreślił premier. Morawiecki zwrócił też uwagę, na ""działania śp. prezydenta Lecha Kaczyńskiego"" w zakresie zapewnienia bezpieczeństwa. - Pamiętamy po latach 90., jak one wyglądały i kto zabrał się z ogromną energią i wytrwałością za zapewnienie bezpieczeństwa Polakom – był to śp. Lech Kaczyński – oznajmił. Dodał, że ""to jest w jądrze, w sercu każdego politycznego i społecznego programu PiS"". - I tak samo dzisiaj potępiamy to, co stało się w Białymstoku. To jest absolutnie niedopuszczalne, naganne zachowanie – zaznaczył premier Morawiecki. - Każdy ma prawo demonstrować – wskazał. Zapewnił przy tym, że ""rząd nie toleruje w najmniejszym stopniu takich chuligańskich zachowań"". Podkreślił również, że ""policja od razu rozpoczęła i prowadzi działania, zmierzające do tego, żeby w skuteczny sposób wyłapać nie tylko bezpośrednich agresorów, ale również osoby, które były agresorami nieujętymi"". Premier zapewnił, że rząd będzie ""dbał o bezpieczeństwo Polaków"". - Będziemy prowadzili wszelkie działania, żeby ukrócić takie patologie, z jakimi mieliśmy do czynienia (w Białymstoku - red.). Morawiecki zaznaczył też, że z badań CBOS wynika, iż 98 proc. Polaków deklaruje poczucie bezpieczeństwa w miejscu zamieszkania. Pierwszy Marsz Równości przeszedł ulicami Białegostoku w sobotę po południu. Przejście uczestników marszu kilkakrotnie próbowali zablokować kontrmanifestanci. W stronę uczestników marszu rzucano kamieniami, petardami, jajkami i butelkami, wykrzykiwano też obraźliwe słowa. Policja użyła gazu. Komendant główny policji gen. insp. Jarosław Szymczyk poinformował dzisiaj, że w białostockiej policji powołano specjalną grupę w związku z wydarzeniami podczas Marszu Równości. Policja zatrzymała w tej sprawie 37 osób, a kolejnych kilkanaście zostało ustalonych.",Mateusz Morawiecki,
https://wiadomosci.onet.pl/tylko-w-onecie/zamieszki-na-marszu-rownosci-w-bialymstoku-skrajna-prawica-w-polsce/j0h52sl,Brutalny Marsz Równości. Skrajna prawica wkracza w życie publiczne,"Obrazy z pierwszego Marszu Równości w Białymstoku przeraziły opinię publiczną. Policja poszukuje podejrzanych ws. przestępstw dokonanych podczas zgromadzenia, jednak podczas marszu nie zapobiegła brutalnym atakom. To nie pierwsze zamieszki z udziałem skrajnej prawicy. Jej przedstawiciele są coraz bardziej obecni w życiu publicznym. Media co jakiś czas donoszą o pojedynczych aktach przemocy. Także podczas wydarzeń obchodów państwowych świąt.",,,
https://wiadomosci.onet.pl/kraj/gazeta-polska-z-naklejka-strefa-wolna-od-lgbt-empik-nie-bedzie-sprzedawal-gazety/070wqp1,"Empik bez ""Gazety Polskiej"" z homofobiczną naklejką. Centrum Monitoringu Wolności Prasy: to łamanie wolności słowa","O decyzji firmy poinformowała przedstawicielka Empiku. Stało się to po tym, jak ""Gazeta Polska"" zapowiedziała specjalny dodatek do numeru - naklejkę z napisem ""Strefa wolna od LGBT"". Zdaniem Jolanty Hajdasz, dyrektorki Centrum Monitoringu Wolności Prasy, decyzja Empiku ""łamie fundamentalną w ustroju demokratycznym zasadę wolności słowa"". Centrum wskazuje, że może stać się to początkiem stosowania ""cenzury prewencyjnej"".","Specjalny dodatek ""Gazeta Polska"" zapowiedziała w mediach społecznościowych, dołączając także zdjęcie naklejek, które będzie można kupić wraz z najnowszym wydaniem tygodnika. Wzbudziły one spore kontrowersje i sprzeciw części społeczeństwa. Hasło ""Strefa wolna od LGBT"" skrytykowała także m.in. ambasador USA w Polsce Georgette Mosbacher, zdaniem której to promocja nienawiści i nietolerancji. ""Szanujemy wolność słowa, ale musimy wspólnie stać po stronie takich wartości jak różnorodność i tolerancja"" - napisała na Twitterze. W ten sposób dodatek ""Gazety Polskiej"" postrzega także sieć Empik. Firma postanowiła więc zrezygnować ze sprzedaży najnowszego wydania tygodnika. ""W sieci Empik nie ma miejsca na jawną dyskryminację i na treści godzące w podstawowe prawa człowieka. Nie chcemy być platformą do szerzenia mowy nienawiści i nawoływania do niej"" - podkreśla w przesłanym Onetowi komunikacie przedstawicielka firmy Monika Maranowicz. W obronie ""Gazety Polskiej"" stanęły inne prawicowe media, a teraz interweniuje Centrum Monitoringu Wolności Prasy działające przy Stowarzyszeniu Dziennikarzy Polskich, które dzisiaj wydało specjalne oświadczenie, podpisane przez dyrektorkę Jolantę Hajdasz. Czytamy w nim, że centrum decyzję sieci Empik przyjęło ""ze zdziwieniem i zaniepokojeniem"". ""Decyzja ta jest niezrozumiała w świetle prawa, zarówno polskiego, jak i unijnego, ponieważ łamie fundamentalną w ustroju demokratycznym zasadę wolności słowa. Zasada ta gwarantuje każdemu zarówno możliwość wyrażania swoich poglądów, jak i stwarza możliwość wyrażania negatywnej oceny innych poglądów, czy zachowania, co należy uwzględniać w przypadku podejmowania wszelkich działań w obszarze »polityki antydyskryminacyjnej«"" - wskazuje Jolanta Hajdasz. Hajdasz uważa, że pod pozorem przeciwdziałania dyskryminacji, ""w rzeczywistości promuje się określone postawy i poglądy, co z kolei prowadzi do dyskryminacji tych, którzy się z nimi nie zgadzają"". Centrum ostrzega, że takie takie działania mogą stać się współczesnym rodzajem cenzury prewencyjnej, na które - jak podkreślono w oświadczeniu - nie powinno być miejsca w demokratycznym ustroju. Chcieliśmy spytać, czy zasad demokratycznego ustroju nie narusza hasło, które promują naklejki oraz fakt, że mogą one zostać wykorzystane np. do tworzenia miejsc, gdzie nie będą miały wstępu osoby ze społeczności LGBT. Niestety, we wtorek przed 12 do centrum nie można było się dodzwonić.","Gazeta Polska z naklejką ""Strefa wolna od LGBT"" Empik nie będzie sprzedawał gazety",
https://wiadomosci.onet.pl/kraj/gdzie-w-polsce-przyjeto-uchwaly-przeciw-ideologii-lgbt/llbw8sl,"Gdzie w Polsce przyjęto uchwały przeciw ""ideologii LGBT""?","Cztery województwa, dziewięć powiatów i kilkanaście gmin na południu i wschodzie Polski - tam w ostatnich miesiącach radni przyjęli uchwały sprzeciwiające się ""ideologii LGBT"". Podobne dokumenty są w przygotowaniu w kolejnych samorządach, również na zachodzie kraju.","Pierwszy był Świdnik na Lubelszczyźnie. Tam 26 marca radni Rady Powiatu niemal jednogłośnie przyjęli uchwałę z protestem przeciw ""rewolucji kulturowej, która godzi w wolność słowa, niewinność dzieci, autorytet rodziny i szkoły oraz swobodę przedsiębiorstw"". W następnych miesiącach w ich ślady poszło ponad 20 samorządów, które przyjęły uchwały określane jako deklaracje ""stref wolnych od ideologii LGBT"". Takie dokumenty zostały przegłosowane w czterech województwach na południowym-wschodzie kraju: kolejno w lubelskim, małopolskim, podkarpackim i świętokrzyskim. We wszystkich tych sejmikach większość ma Prawo i Sprawiedliwość. Podobne uchwały zostały podjęte w powiatach: białostockim, jarosławskim, leskim, lubaczowskim, mieleckim, puławskim, ryckim, tarnowskim i zamojskim. Strefy wolne od ""ideologii LGBT"" ogłosiły również gminy: Jordanów, Lipinki, Łososina Dolna, Mełgiew, Ostrów Lubelski, Tuszów Narodowy, Urzędów, Wilkołaz i Zakrzówek oraz miasta Kraśnik i Świdnik. Radni odrzucili propozycje takich uchwał w Gnieźnie, Lublinie i Rzeszowie. Przygotowania od uchwalenia podobnych dokumentów trwają w gminach Kalwaria Zebrzydowska, Końskowola, Leszno i Lębork. Mapę przedstawiającą samorządy, które zadeklarowały strefy wolne od ""ideologii LGBT"" opublikował profil Kartografia Ekstremalna. W marcu o ""strefy wolne od ideologii LGBT"" pytana była w programie Onet Opinie Elżbieta Kruk, ówczesna kandydatka PiS do Europarlamentu. - Myślę, że Polska będzie wolnym regionem od LGBT - powiedziała Kruk. - Chodzi o to, żeby nie było promocji tej ideologii - dodała. W maju wojewoda lubelski Przemysław Czarnek przyznał wyróżnienia radnym, którzy przyjęli stanowiska ws. sprzeciwu wobec ideologii LGBT. Przedstawiciele samorządów otrzymali od niego ""Medal Wojewody"". W swoim przemówieniu podczas uroczystości Czarnek stwierdził, że od dłuższego czasu widać ""wielkie totalne uderzenie w jedność wspólnoty narodu polskiego"". – To szatan. Nazywajmy rzeczy po imieniu. Jeśli szatan chce uderzyć w tę wspólnotę, to uderza w rodzinę. Jeśli zniszczy rodzinę, zniszczy naród – mówił wojewoda. (mt)","Które samorządy ogłosiły strefy wolne od ""ideologii LGBT""?",
https://wiadomosci.onet.pl/kraj/marsz-rownosci-w-bialymstoku-jacek-sasin-komentuje/dvmflq6,Zamieszki w Białymstoku. Jacek Sasin komentuje,"- Zachowania polityków przekonują mnie, że wydarzenia tego typu, jak w Białymstoku, to jest jakiś scenariusz opozycji, która chce kampanię wyborczą przenieść na ulicę - ocenił wicepremier Jacek Sasin. Stwierdził, że nie podziela poglądu, iż imprezy takie jak Marsze Równości powinny się odbywać.","W poniedziałek politycy opozycji zażądali dymisji ministra edukacji narodowej Dariusza Piontkowskiego, który stwierdził, że marsze równości budzą ogromny opór i w związku z tym warto się zastanowić, czy w przyszłości tego typu imprezy powinny być organizowane. - Zachowania polityków Koalicji Obywatelskiej coraz bardziej przekonują mnie, że tego typu wydarzenia, jakie mieliśmy w Białymstoku, to jest jakiś scenariusz opozycji, która chce kampanię wyborczą przenieść na ulicę - ocenił Sasin w radiowej Trójce. Wicepremier przywołał wypowiedź Janusza Palikota, który napisał na Twitterze: ""Robić Marsze Równości non stop. I dać się pobić. Stać i czekać, aż cię zjedzą biciem. Zero reakcji. Milczenie. Być pobitym w milczeniu. To da zwycięstwo"". - To nie jest dobra droga, ja bym chciał zaapelować do polityków opozycji, żeby tą drogą nie szli - powiedział wicepremier. Dopytywany, czy jego zdaniem to opozycja sprowokowała wydarzenia w Białymstoku, Sasin odpowiedział: ""Nie sprowokowali, ale postanowili wykorzystać w kampanii politycznej. Być może właśnie rodzi się pomysł, żeby to powtarzać"". Jak dodał, w tym kontekście ocenia także żądanie dymisji szefa MEN. Sasin stwierdził, że kampania wyborcza prowadzona na ulicy, gdzie dochodzi do eksplozji emocji, które przeradzają się w zamieszki, to nie jest dobra droga uprawiania polityki. ""My, jako PiS, jesteśmy za dyskusją, która nigdy nie przeradza się w przemoc i będziemy zawsze z tą przemocą zdecydowanie walczyć, niezależnie od tego, kto jest jej autorem"" - dodał. Sasin ocenił, że wydarzenia z Białegostoku były karygodnym incydentem, na które państwo odpowiedziało bardzo zdecydowanie. Odnosząc się do wypowiedzi ministra edukacji narodowej, Sasin mówił, że traktuje ją jako apel do organizatorów marszów równości, by nie próbowali narzucać siłą innym obywatelom ""ideologii LGBT"". ""Ja to odczytałem jako apel do organizatorów, żeby nie iść ta drogą. Epatowanie swoją orientacją seksualną wydaje mi się czymś nie na miejscu. Myślę, że to są prywatne sprawy każdego człowieka i powinien w prywatnym życiu kierować się swoimi przekonaniami, natomiast organizowanie tego typu imprez, ja osobiście nie podzielam poglądu, że one powinny się odbywać"" - oświadczył wicepremier. Sasin był także proszony o ocenę komentarza b. premiera Donalda Tuska, który - odnosząc się do wydarzeń z Białegostoku - napisał: ""Kibole, antysemici, homofobia - nic nowego. Tragedią jest władza, która jest ich patronem. Wszyscy przyzwoici Polacy, niezależnie od poglądów, muszą powiedzieć: dość przemocy!"" Wicepremier ocenił, że konkurenci polityczni PiS ""nie cofną się przed niczym, żeby zbijać swój polityczny kapitał"". - Nie mając żadnego pozytywnego przekazu, żadnej realnej propozycji dla Polaków, czepiają się wszystkiego, jak tonący brzytwy, żeby coś politycznie ugrać, zupełnie nie patrząc na konsekwencje - stwierdził Sasin. Zdaniem wicepremiera próba obciążania rządu i PiS za wydarzenia z Białegostoku jest ""idiotyczna"" i ""niegodna"". Pierwszy Marsz Równości przeszedł ulicami Białegostoku w sobotę po południu. Przejście uczestników marszu kilkakrotnie próbowali zablokować kontrmanifestanci, w stronę uczestników marszu rzucano kamieniami, petardami, jajkami i butelkami, wykrzykiwano też obraźliwe słowa. Policja użyła gazu. Komendant główny policji gen. insp. Jarosław Szymczyk poinformował we wtorek, że w białostockiej policji powołano specjalną grupę w związku z wydarzeniami podczas Marszu Równości. Policja - poinformował komendant główny - zatrzymała już w tej sprawie 36 osób, a kolejnych trzynaście zostało ustalonych.",Jacek Sasin,
https://wiadomosci.onet.pl/kraj/bialystok-marsz-rownosci-rosnie-liczba-zatrzymanych-po-zamieszkach/p7gm8jd,Rośnie liczba zatrzymanych po zamieszkach w Białymstoku,W białostockiej policji powołano specjalną grupę w związku z rozruchami podczas Marszu Równości w Białymstoku. Funkcjonariusze zatrzymali już w tej sprawie 37 osób.,"Pierwszy Marsz Równości przeszedł w sobotę po południu ulicami miasta pod hasłem ""Białystok domem dla wszystkich"". Przejście uczestników marszu kilkakrotnie próbowali zablokować kontrmanifestanci, policja musiała użyć gazu. W stronę uczestników rzucano kamieniami, petardami, jajkami i butelkami, wykrzykiwano też obraźliwe słowa. W ręce policji trafiło już 37 osób w tej sprawie. Dziś rano policjanci kryminalni zatrzymali 31-letniego mężczyznę podejrzewanego o popełnienie przestępstw na szkodę jednego z dziennikarzy. Łącznie funkcjonariusze ustalili tożsamość 52 osób. - Cały czas, również dzisiaj w nocy, trwa intensywna praca nad zabezpieczonym materiałem z monitoringów - powiedział komendant główny policji gen. insp. Jarosław Szymczyk w TVN24. Jednym z efektów działań policji jest ujawnienie zdarzenia, które nie zostało zgłoszone do policji. - Okazało się że w trakcie marszu jeden z dziennikarzy jednej z redakcji został zaatakowany przez chuligana. To wyłapali policjanci z materiału filmowego. Dotarliśmy do pana redaktora, dopiero wtedy przyjęliśmy jego zawiadomienie o przestępstwie - relacjonował komendant. Komendant poinformował ponadto, że w białostockiej policji funkcjonuje specjalnie powołana grupa po to, aby wyłapać - jak powiedział - ""wszystkich tych, którzy łamali prawo w sobotę w Białymstoku"". - Żeby ich rozliczyć, żeby ponieśli pełną odpowiedzialność, bo nie ma żadnego przyzwolenia na takie chuligańskie ataki na drugiego człowieka - podkreślił gen. Szymczyk. Czytaj także: Schyl głowę, nadlatuje moralność [KOMENTARZ]",Zamieszki w Białymstoku,
https://wiadomosci.onet.pl/kraj/tadeusz-rydzyk-krytykuje-pawla-adamowicza-za-wsparcie-ruchu-lgbt/lr0pezc,Ojciec Rydzyk krytykuje prezydenta Adamowicza za wspieranie ruchu LGBT,"Toruński redemptorysta Tadeusz Rydzyk kontynuuje krucjatę przeciwko środowisku LGBT. W ostatnim wywiadzie dla Radia Maryja skrytykował nieżyjącego prezydenta Gdańska Pawła Adamowicza za to, że je wspierał.","Stanowisko zakonnika wobec aktywistów innej orientacji seksualnej wydaje się radykalizować. Wcześniej nie wypowiadał się jeszcze na ten temat tak zdecydowanie. W październiku ubiegłego roku w zawoalowany sposób wezwał, by podczas wyborów samorządowych nie głosować na osoby, które mają związek z marszami równości lub są niewierzące. Później atakował polskie uczelnie za to, że wprowadziły do oferty kształcenia kierunki o gender. Następnie publicznie pytał dwa ministerstwa, dlaczego przymykają oko na ""indoktrynację dzieci"". Wiązało się to z ""tęczowym piątkiem"", podczas którego uczniowie szkół mieli dowiedzieć się czegoś na temat LGBT. ""Nie dajmy zniszczyć dzieci i młodzieży. To jest rewolucja neomarksistowska, ona idzie przez świat. Czy Polska też się będzie temu poddawała?"" - napisał Rydzyk w komunikacie. Ten rok przyniósł jego znacznie odważniejsze wypowiedzi na ten temat. Co istotne, mówi o tym coraz chętniej i z coraz większą częstotliwością. W marcu duchowny z Torunia zaczął atakować nawet TVP, zarzucając jej promowanie homoseksualizmu. - Pytanie jest o to, jaki oni model rodziny w filmach przedstawiają, ile jest tam różnych homoseksualnych scen - wyraził zdziwienie w wywiadzie dla Radia Maryja. - Jestem zaskoczony, że w telewizji publicznej to się dzieje nagminnie. Podejmowałem próby, żeby jakoś ten problem zasygnalizować, ale nic nie zrobili w tej dziedzinie. Działajmy tak, żeby telewizja publiczna rzeczywiście była telewizją polską. Ten miesiąc pokazuje, że ataki Tadeusza Rydzyka na LGBT nie ustaną. Kilka dni temu podczas pielgrzymki na Jasną Górę powiedział: - W telewizji publicznej za pieniądze Polaków i katolików puszcza się filmy, które źle przedstawiają rodzinę, wzorce złe, rozwód za rozwodem, partner za partnerem, geje i inni (...), LGBT.. Coś obrzydliwego; puszczają w TVP. Jaka to dobra zmiana? Następnie w wywiadzie udzielonym założonej przez siebie radiostacji toruński redemptorysta wezwał Polaków, by zjednoczyli się przed zbliżającymi się wyborami do Sejmu i Senatu, które odbędą się jesienią. Chciałby, żeby przy urnach górę wzięły wartości chrześcijańskie. Jako wrogów przed wyborami wskazał środowisko LGBT oraz skrajną lewicę. Na tym się jednak nie skończyło. W kolejnym materiale Radia Maryja ojciec zaatakował prezydenta Gdańska Pawła Adamowicza, który w styczniu został zamordowany przez Stefana W. Adamowicz był osobą przychylną środowisku gejów i lesbijek, nie kryjąc się jednocześnie ze swoją chrześcijańską wiarą. Twierdził, że chrześcijaństwo jest religią miłości, którą należy obdarzać również osoby innej orientacji. Podczas marszu równości w 2018 r. prezydent powiedział: - Jak słyszycie, że ktoś jest zboczony, że ktoś jest zepsuty, to powiem tak: ten jest zboczony, który sieje nienawiść. Ten jest zepsuty, który odnosi się do drugiego z wrogością, trzyma rękę wyciągniętą w nienawiści, chce rzucić kamieniem, chce potraktować go pałką. Ten, który mówi złe słowa, złą energię wysyła do drugiego człowieka. Ten jest, przepraszam, zboczony. My jesteśmy najnormalniejsi na świecie. Tadeusz Rydzyk nawiązał do działalności Adamowicza, gdy po raz kolejny straszył słuchaczy ""ideologią gender"". Jego zdaniem Polska może iść w ślady zachodnich państw, które stały się przychylne jej wprowadzaniu. - Tylko cały, silny i mądry naród da radę - pokrzepiał ojciec Rydzyk. - Cały czas idzie to do nas, idzie to ""sączenie"", szokowanie nas najgorszymi bluźnierstwami. Np. na Pomorzu w Gdańsku promował to zamordowany były prezydent Adamowicz. Nie bójmy się mówić prawdy! Wytaczał on nam procesy za prawdę! Sądy kazały nam go przepraszać za to, że wyrzucani byli ludzie na bruk. Pamiętam programy ""Interwencja"" w TV Trwam i człowieka, który mówił, że został usunięty z mieszkania i został bezdomny. Najpierw zmarła jego żona, a później on - mówił na antenie Radia Maryja.",Paweł Adamowicz podczas wywiadu z Mikołajem Podolskim,
https://wiadomosci.onet.pl/kraj/adam-bodnar-o-zaskarzeniu-uchwal-dot-lgbt/bw41hrp,Adam Bodnar zamierza zaskarżyć do sądów administracyjnych uchwały dot. LGBT,"- Przygotowuję się do zaskarżenia do sądów administracyjnych uchwał samorządów dot. ideologii LGBT - powiedział wczoraj na antenie TVN Rzecznik Praw Obywatelskich Adam Bodnar. Tłumaczy, że - w jego opinii - wpływają one na sytuację osób, które zamieszkują na terenie danej jednostki samorządu terytorialnego.","Zdaniem rzecznika, sądy administracyjne powinny zweryfikować, czy jednostki samorządu terytorialnego mogą wydawać uchwały, które są w sprzeczności z brzmieniem Konstytucji i zakazem dyskryminacji ze względu na jakąkolwiek przyczynę, który jest wyrażony w art. 32 Konstytucji. - Zamówiliśmy w biurze opinię eksperta prof. Dawida Sześciło na ten temat. On potwierdza nasze wstępne informacje i w najbliższym czasie będziemy przygotowywali zaskarżenia do sądów administracyjnych, tak, aby sądy mogły się z tym zmierzyć - powiedział. - Jak mają czuć się osoby homoseksualne, biseksualne czy transpłciowe, słysząc o strefach wolnych od LGBT? - pytał rzecznik. - Dobra demokracja polega na tym, że nawet jak mamy większość, mamy moc większościową stanowienia prawa, to za każdym razem skupiamy się i zastanawiamy jak prawa mniejszości poszanować - powiedział. W ostatnich miesiącach uchwały anty-LGBT podjęło prawie 30 samorządów, m.in. województwa małopolskiego, lubelskiego, podkarpackiego i świętokrzyskiego oraz 10 powiatów i 12 gmin. W sobotę w Białymstoku odbył się pierwszy w tym mieście Marsz Równości. Szedł pod hasłem ""Białystok domem dla wszystkich"". Przejście uczestników manifestacji kilkakrotnie próbowali zablokować kontrmanifestanci, policja musiała użyć gazu. W stronę zgromadzonych rzucano kamieniami, petardami, jajkami i butelkami, wykrzykiwano też obraźliwe słowa. W związku z zajściami policja zatrzymała dotychczas łącznie 28 osób. ""Moje poważne zaniepokojenie wzbudziły wypowiedzi Pana Dariusza Piontkowskiego, Ministra Edukacji Narodowej, dotyczące wolności zgromadzeń publicznych, wyrażone przy okazji komentowania Marszu Równości, który odbył się w Białymstoku w dniu 20 lipca br. W wypowiedzi, zarejestrowanej podczas wywiadu dla telewizji TVN24, Pan Minister D. Piontkowski stwierdził, że: »Tego typu marsze, wywoływane przez środowiska próbujące forsować niestandardowe zachowania seksualne, budzą ogromny opór nie tylko na Podlasiu, także w innych częściach Polski. W związku z tym warto się zastanowić, czy w przyszłości tego typu imprezy powinny być organizowane«"" - czytamy w wystąpieniu Rzecznika Praw Obywatelskich do premiera. Według RPO, wyrażanie takich poglądów wskazuje na rażącą nieznajomość konstytucyjnego standardu ochrony praw człowieka i związanych z nim obowiązków państwa, a także zobowiązań, jakie podjęła Polska w sferze prawa międzynarodowego. ""W mojej ocenie, jako Rzecznika Praw Obywatelskich, w interesie Rady Ministrów – władzy wykonawczej demokratycznego państwa prawa, jakim jest Polska, powinno leżeć jak najszybsze odniesienie się do tych wypowiedzi."" - napisał Bodnar. ""Jestem również pewien, że zajęcie przez Pana Premiera zdecydowanego stanowiska – opartego na wartościach konstytucyjnych i sprzeciwiającego się przemocy – posłuży uspokojeniu nastrojów społecznych. Mam bowiem obawy, że brak stanowczej reakcji władzy publicznej może w niedługim czasie doprowadzić do poważnej i niepożądanej eskalacji napięć społecznych"" - dodał. Wczoraj RPO - w piśmie wysłanym do Komendanta Wojewódzkiego Policji w Białymstoku Daniela Kołnierowicza - poinformował o zainteresowaniu się kwestią zabezpieczenia marszu przez policję. RPO zwrócił się do policji ponadto o informacje m.in. na temat sposobu zabezpieczenia sobotnich manifestacji, liczby osób zatrzymanych i wylegitymowanych, liczby aktów przemocy wobec policjantów, identyfikacji sprawców napaści widocznych na nagraniach udostępnianych w mediach oraz działań podjętych przez policję w związku z poszukiwaniem sprawców. ""W ocenie RPO działania policji podjęte przed i podczas Marszu Równości powinny być konsekwentnie kontynuowane w celu ustalenia sprawców przestępstw i wykroczeń popełnionych w związku z próbami zakłócenia tego zgromadzenia i pociągnięcia ich do odpowiedzialności"" - zaznaczono w piśmie zamieszczonym na stronie internetowej i podpisanym przez dyrektora zespołu prawa karnego Biura RPO Marka Łukaszuka. Źródło: TVN24, PAP, Onet",Adam Bodnar,
https://wiadomosci.onet.pl/opinie/marsz-rownosci-w-bialymstoku-komentarz-andrzeja-gajcego/bclgfvl,Gajcy do polityków: przestańcie reżyserować seans nienawiści! [OPINIA],"Nie ma żadnego usprawiedliwienia dla aktów przemocy, do których doszło w Białymstoku. To, co się stało, nie powinno mieć nigdy miejsca. Odpowiedzialność za nie ponoszą ci wszyscy politycy, którzy na przestrzeni ostatnich miesięcy reżyserują seans nienawiści, w cyniczny sposób wykorzystując światopoglądowy spór dla własnych korzyści. Szukanie winnych niech każdy z nich zacznie od siebie. Zabawa zapałkami właśnie tak się kończy…","Oglądając filmy i zdjęcia z sobotnich zajść w Białymstoku poraża skala nienawiści, jaką kierowali się ludzie. Absolutnie nic nie usprawiedliwia przemocy i wiadra pomyj, jakie wylało się na uczestników marszu LGBT, nawet jeżeli ktoś nie zgadza się z poglądami i ideologią głoszoną przez te osoby. A już na pewno zachowanie bandziorów w kominiarkach nie ma nic wspólnego z obroną wiary, czy wartości chrześcijańskich, które mówią jasno, że szacunek należy się każdemu człowiekowi. Bez wyjątku!  Jeśli ktokolwiek w sobotę obrażał uczucia i wartości religijne, to była to tłuszcza, atakująca z różańcem w ręku ludzi, którzy uczestniczyli w legalnej demonstracji. To oni stanowili zgorszenie i antyświadectwo tego, czym jest chrześcijaństwo, deprawując przy tym najmłodszych. Stanowisko Kościoła i polskich biskupów nie pozostawia złudzeń. Jednym głosem potępili przemoc i akty pogardy, podkreślając, że są one nie do pogodzenia z postawą chrześcijanina, naśladowcy Chrystusa. W tym tonie oświadczenie wydał także metropolita białostocki abp Tadeusz Wojda, który kilka dni wcześniej w liście do wiernych przestrzegał przed marszem LGBT i zagrożeniami płynącymi z tej ideologii. Jego „Non possumus” zostało odczytane przez wielu, jako zachęta dla tych wszystkich, którzy z modlitwą na ustach ruszyli z pięściami na uczestników sobotniego marszu.  Jednak trzeba naprawdę dużo złej woli, aby Kościołowi przypisywać podżeganie do aktów przemocy wobec osób LGBT. Katechizm Kościoła Katolickiego mówi wprost, że osoby przejawiające głęboko osadzone skłonności homoseksualne należy traktować z szacunkiem i delikatnością. Nie może dziwić za to fakt, że biskupi, na czele z papieżem Franciszkiem, widzą duże zagrożenie dla tradycyjnych chrześcijańskich wartości, jakie niesie ze sobą ideologia LGBT. Więcej, starają się bronić instytucję rodziny przed indoktrynacją i wpływem ideologii, stojącej w sprzeczności z nauczaniem Kościoła katolickiego. Trudno dziwić się także ostrym reakcjom Episkopatu, gdy podczas gdańskiego marszu sparodiowano procesję Bożego Ciała przy użyciu „tęczowej waginy” lub, gdy na marszu w Warszawie obrażono uczucia milionów katolików, profanując mszę świętą. Ze święcą szukać było wtedy ubolewania i przeprosin tych wszystkich, którzy dzisiaj głośno obwiniają biskupów i Kościół za zamieszki w Białymstoku. Nie wspominając już o „tęczowej Matce Boskiej”, która zdobiła śmietniki i ulice naszych miast, przy akceptacji wielu lewicowych środowisk.  Oczywiście można także powtórzyć za znanym katolickim publicystą-celebrytą, że polscy biskupi nie mają moralnego mandatu do oceniania osób LGBT, gdyż sami duchowni latami dopuszczali się deprawacji i wykorzystywania seksualnego dzieci. Tylko, że to twierdzenie jest jedynie w połowie zgodne z prawdą. Pełna zgoda w tym, że polscy biskupi powinni jak najszybciej oczyścić swoje szeregi z duchownych pedofilów, dla których nie ma dłużej miejsca w kapłaństwie, o czym dobitnie wielokrotnie mówił papież Franciszek. Lecz to nie oznacza, że mają do tego czasu wywiesić białą flagę i zgadzać się na jawne profanacje i ataki wymierzone w chrześcijańskie wartości.  Dużo większą odpowiedzialność niż ta przypisywana Kościołowi ponoszą za to politycy, stojący dziś po obu stronach barykady. To oni z pełną świadomością, z miesiąca na miesiąc, podgrzewali w kampanii czy to samorządowej, czy europejskiej spór światopoglądowy, wbijając klin między społeczeństwo. Zarówno jedni, jak i drudzy rozbudzając emocje niemal do czerwoności, dawali ciche przyzwolenie czy to na ekscesy ogolonych na łyso osiłków, czy na obrażanie wartości religijnych wielu Polaków Jedni i drudzy reżyserując seans nienawiści, upatrywali w nim korzyści politycznej, licząc na pozyskanie kolejnych punktów procentowych. Zamiast tonować emocje społeczne, postanowili grać radykalizmem i podziałami światopoglądowymi, które dość szybko stały się areną walki, także w tym dosłownym znaczeniu.  Wielkim uproszczeniem jest obwinianie za białostockie zamieszki „Gazety Polskiej”, która zapoczątkowała akcję z nalepkami „Strefa wolna od LGBT”. W rzeczywistości była to tylko kolejna podłożona zapałka pod stos, który wcześniej czy później musiał zapłonąć.  Czy to, co wydarzyło się w sobotę sprawi, że ci, którzy rozpętali tę burzę pójdą po rozum do głowy? Szczerze wątpię, patrząc choćby na jakże wymowną ciszę polityków obozu władzy, którzy do tej pory w sposób otwarty nie potępili tego, co się stało. Głosu nie zabrali ani premier Mateusz Morawiecki, prezes Jarosław Kaczyński, czy prezydent Andrzej Duda. Nadziei nie dają także komentarze opozycji, jak choćby byłego szefa MSZ Radosława Sikorskiego, który przyrównał sobotnie wydarzenia do pogromu Żydów w Jedwabnem. Ten polityczny cynizm jest prawdziwym powodem tego, co się wydarzyło na ulicach Białegostoku. Politycy nie cofną się absolutnie przed niczym, by osiągnąć swój cel. Nawet przed „podpaleniem” Polski.",Interwencja policji podczas Marszu Równości w Białymstoku,
https://wiadomosci.onet.pl/kraj/warszawa-przeciwko-przemocy-manifestacja-solidarnosci-z-bialymstokiem/801xx5d,Warszawa przeciwko przemocy. Manifestacja solidarności z Białymstokiem,Po atakach chuliganów na Marsz Równości w Białymstoku z całego kraju płyną wyrazy solidarności z jego uczestnikami i zapowiedzi manifestacji poparcia. Dołączy do nich również Warszawa. W najbliższą sobotę zaplanowano zgromadzenie publiczne na pl. Defilad.,"""Warszawa przeciw przemocy: Solidarność z Białymstokiem"" - manifestacja pod takim hasłem ma się odbyć w sobotę, 27 lipca, w godz. 14-16, na stołecznym placu Defilad, przed Pałacem Kultury i Nauki. Jak podkreślają organizatorzy zgromadzenia, jest to oddolna inicjatywa obywatelska, ale mogą się w nią włączać również różne organizacje i stowarzyszenia. ""W obliczu zajść z 20. lipca 2019 brakuje nam słów, dzięki którym moglibyśmy wyrazić jak głębokie towarzyszy nam poczucie krzywdy, niesprawiedliwości i zwyczajnej, ludzkiej złości na to, co się stało. By wyrazić solidarność z poszkodowanymi przez homofobów i faszystów, w tydzień po zdarzeniach z Białegostoku spotkajmy się na warszawskim placu Defilad. Weźcie ze sobą flagi Polski, Unii Europejskiej – a przede wszystkim, te tęczowe. Bądźmy razem przeciwko przemocy"" - czytamy na facebookowym profilu wydarzenia. Manifestacja została już zgłoszona w Urzędzie m.st. Warszawy. Na razie udział w niej zadeklarowało blisko dwa tys. osób. Ponad osiem tys. internautów wyraziło zainteresowanie udziałem w zgromadzeniu. Podobne demonstracje mają zostać zorganizowane również w innych miastach, m.in. w Poznaniu czy Wrocławiu. Wszystko wskazuje na to, że także w Białymstoku odbędzie się manifestacja przeciwko przemocy, organizowana przez ugrupowania lewicowe, na czele z Wiosną, SLD i Partią Razem. Na razie prezydent Białegostoku Tadeusz Truskolaski nie zgodził się na ich przemarsz (z powodów proceduralnych), więc trwa opracowywanie innej formuły.   Przypomnijmy, w sobotę przez Białystok przeszedł pierwszy Marsz Równości. W jego trakcie doszło do aktów agresji. Zgromadzenie kilkukrotnie próbowali zablokować kibole. Agresorzy rzucali w jego uczestników kamieniami, jajkami i petardami. w ruch poszły pięści, kostka brukowa, butelki. Policja musiała użyć gazu. Na nagraniach z Marszu widać też, jak napastnicy biją jego uczestników.",Marsz Równości w Białymstoku,
https://wiadomosci.onet.pl/kraj/ks-marek-czlonkowie-lgbt-nie-sa-naszymi-bracmi-i-siostrami-tylko-wrogami/7l69kgj,Ksiądz ze Stanowic: członkowie LGBT są wrogami i trzeba się przed nimi bronić,"Znany ze skandalicznych wpisów w mediach społecznościowych, ks. Sławomir Marek, proboszcz parafii pw. Najświętszego Serca Jezusowego w Stanowicach na Dolnym Śląsku, po raz kolejny dał o sobie znać. Na Twitterze odniósł się do burd, jakie miały miejsce podczas Marszu Równości w Białymstoku, pisząc, że członkowie LGBT nie są naszymi braćmi i siostrami, tylko wrogami.","""Nie zgodzę się z ekscelencją ks. abp. Gądeckim i rzecznikiem episkopatu. Członkowie LGBT nie są wcale naszymi braćmi i siostrami. Są wrogami szerzącymi antykulturę i trzeba się przed nimi bronić. Naszymi braćmi i siostrami są osoby dotknięte homoseksualizmem, ale to inna historia"" – napisał na Twitterze ks. Sławomir Marek, proboszcz parafii pw. Najświętszego Serca Jezusowego w Stanowicach na Dolnym Śląsku. W innym tweecie ks. Marek napisał: ""W czasach kiedy nikt nie słyszał o LGBT a Mama była Mamą i Tato Tatą na pedałów mówiło się Arek, Marcin, Krzysiek czy jak tam mieli na imię i nikt im żadnych praw nie odmawiał... naraz jakaś banda LGBT odkryła, że znieważanie katolików i chodzenie z gołą d. po ulicy to »prawo«."" To reakcja ks. Sławomira Marka na sobotnie wydarzenia, jakie miały miejsce podczas Marszu Równości w Białymstoku i późniejsze oświadczenie rzecznika Episkopatu. „Przemoc i pogarda w żadnym przypadku nie mogą być usprawiedliwiane i akceptowane. Trzeba wyrazić jednoznaczną dezaprobatę wobec aktów agresji, takich jak te, które miały miejsce w Białymstoku” – napisał w oświadczeniu ks. Paweł Rytel-Andrianik, rzecznik Konferencji Episkopatu Polski. Ks. Rytel-Andrianik przypomniał też wypowiedź abp. Stanisława Gądeckiego, opublikowaną na łamach tygodnika katolickiego ""Niedziela"": „Osoby te nie są w pierwszym rzędzie gejami, lesbijkami, biseksualistami czy transseksualistami – one są przede wszystkim naszymi braćmi i siostrami, za których Chrystus oddał swoje życie i które chce On doprowadzić do zbawienia”. Przypomnijmy, uczestnicy Marszu Równości w Białymstoku spotkali się z agresją kontrmanifestantów. W ruch poszły m.in. petardy, kamienie, butelki i jajka. Chuligani wykrzykiwali wyzwiska pod adresem demonstrantów i próbowali blokować trasę przemarszu. Policja użyła gazu łzawiącego. Do tej pory zatrzymano 28 osób.",Marsz Równości w Białymstoku,
https://wiadomosci.onet.pl/kraj/pawel-spiewak-o-incydentach-20-lipca-w-bialymstoku-widzimy-jak-w-polsce-rodzi-sie/gqr7174,Paweł Śpiewak: w Polsce rodzi się faszyzm,"- To początek faszyzmu, a wiemy, jaki jest koniec faszyzmu. Wiemy, jak się spełnia przez przemoc i przez nienawiść do pewnych grup ludzkich, w tym przypadku mamy grupę LGBT - ocenił, będąc gościem ""Wstajesz i wiesz"", dyrektor Żydowskiego Instytutu Historycznego. Paweł Śpiewak komentował incydenty, do których doszło podczas Marszu Równości w Białymstoku 20 lipca.","Zdaniem Pawła Śpiewaka ""władze powinny potraktować to z absolutną odpowiedzialnością"". - To nie są żarty, to nie jest jednorazowy występ - mówił, wskazując, że jego zdaniem w Polsce istnieje ""bardzo dużo zjawisk, które pozostają w zasadzie nieukarane"". Wskazał tu na incydenty, które miały miejsce podczas Marszu Niepodległości, mówiąc ""wtedy narodowcy też odgrywali wielką rolę i była obecna przemoc"". Artur Kosicki odpowiada na słowa Tadeusza Truskolaskiego zawiadomieniem do prokuratury - Co pewien czas zaczynają się także ataki na obcokrajowców - stwierdził w trakcie udzielania wywiadu w TVN24 Śpiewak. - Niepokoi mnie to, że ani Kościół, ani żadna partia politycznych, które liczą się na scenie politycznej w gruncie rzeczy nie odniosła się do tego, co się dzieje - dodał. 20 lipca pod hasłem ""Białystok miastem dla wszystkim"" odbył się pierwszy Marsz Równości w Białymstoku. Do incydentów doszło jeszcze przed wyruszeniem marszu, który został zaatakowany przez środowiska kibicowskie. - Marsz Równości od samego początku, od wejścia na ul. Lipowej, był blokowany. Takich prób było kilka. Na czele zgromadzenia szli policjanci, którzy natychmiast podejmowali interwencję wobec blokujących - mówił Onetowi rzecznik białostockiej policji. Organizatorzy byli zmuszeni do zmiany trasy. - W pewnym momencie doszło do dramatycznych obrazków, podczas których policjanci zostali zaatakowani butelkami i kamieniami czy nawet kostką brukową. Potencjalnymi ofiarami byli także uczestnicy marszu oraz osoby postronne. W tej sytuacji policjanci użyli środków przymusu bezpośredniego. Użyto m.in. granaty hukowe i miotaczy pieprzu - opisywał rzecznik policji.",Paweł Śpiewak,
https://wiadomosci.onet.pl/kraj/borys-budka-obwinia-pis-o-wydarzenia-na-marszu-rownosci-w-bialymstoku/kl4j8sm,Budka o ataku na Marsz Równości w Białymstoku: to efekt flirtu rządu ze skrajnymi organizacjami,"PiS jest winny stworzenia atmosfery tolerancji dla tego typu zachowań. To zachęca kolejne grupy do eskalacji przemocy w przestrzeni publicznej - komentuje atak na sobotni Marsz Równości w Białymstoku wiceprzewodniczący Platformy Obywatelskiej Borys Budka. W rozmowie z Onetem były minister sprawiedliwości wskazuje, że to, co dzieje się na polskich ulicach, to skutek zaniedbań ze strony organów ścigania. W związku z tym opozycja domaga się odwołania prokuratora krajowego Bogdana Święczkowskiego.","Nie milkną echa sobotnich zajść podczas Marszu Równości w Białymstoku. Sprawa jest głośno komentowana nie tylko w polskich mediach, ale także zagranicznych. W efekcie niebezpiecznych zajść, do tej pory zatrzymano 25 osób chuliganów, uczestników kontrmanifestacji, którzy rzucali w uczestników marszu różnymi przedmiotami, opluwali ich i wykrzykiwali wyzwiska. - PiS jest winny stworzenia atmosfery tolerancji dla tego typu zachowań. To zachęca kolejne grupy do eskalacji przemocy w przestrzeni publicznej. Jeżeli widzi się, atakowane różnego rodzaju grupy zawodowe: nauczycieli, lekarzy, sędziów, to później to rozzuchwala innych, którzy od słów przechodzą do czynów. W Białymstoku nie skończyło się ""tylko"" na słowach. Najlepszym tego przykładem jest napaść na 14-letnią dziewczynę przez grupę osiłków, która patriotyzm rozumie tak, że trzeba dołożyć komuś słabszemu - komentuje w rozmowie z Onetem poseł Borys Budka. Polityk odniósł się w ten sposób do nagrania udostępnionego w internecie, na którym widać, jak grupka mężczyzn atakuje młodą kobietę. - Widać, że napastnicy w ogóle się nie boją. Atakują słabszych z dumą. Trudno się dziwić, skoro widzą brak działań ze strony prokuratury, słyszą ministra edukacji, że to manifestacja jest winna, bo nie powinna ich prowokować, otrzymują podziękowania ze strony proboszcza jednej z parafii, to oni stają się coraz bardziej odważni, czują się bezkarni. To, co się dzieje na polskich ulicach, to jest skutek blisko czterech lat zaniedbań i przyzwolenia ze strony organów ścigania. - Cztery lata flirtu, a potem miłości ze skrajnymi organizacjami skutkuje tym, że eskalacja przemocy w przestrzeni publicznej jest coraz większa. Dziś są to mniejszości seksualne, jutro będą to np. osoby z mniejszości religijnych, a skończy się na atakowaniu osób z niepełnosprawnościami, czy przeciwników politycznych - dodaje. Budka powtórzył też żądania wobec szefa resortu sprawiedliwości, które przedstawiciele parlamentarnej opozycji wygłosili wczoraj także we Wrocławiu. - Jako Platforma Obywatelska oczekujemy jasnych decyzji kadrowych. Zbigniew Ziobro powinien odwołać prokuratora krajowego Bogdana Święczkowskiego, który de facto jest tym, który powinien w tej sferze podejmować odpowiednie działania, wydać wytyczne prokuraturze, monitorować, by te śledztwa zostały szybko zakończone, by osoby, które popełniają taki czyny, stanęły jak najszybciej przed sądem - wskazał pochodzący ze Śląska poseł. Polityk przypomniał też, że ""prokuratorzy podlegli ministrowi Ziobrze"" do tej pory - od listopada 2017 roku - nie zdążyli skierować aktu oskarżenia przeciwko kilku osobom, które w Katowicach, na placu Sejmu Śląskiego powiesili na szubienicach portrety europosłów. ",Borys Budka Fot. Paweł Pawlik,
https://wiadomosci.onet.pl/kraj/marsz-rownosci-w-bialymstoku-biskup-protestancki-jerzy-samiec-komentuje/p2d0dvp,Biskup Kościoła Ewangelicko-Augsburskiego o incydentach podczas Marszu Równości,"Biskup protestancki Jerzy Samiec skomentował akty agresji, do których doszło podczas sobotniego Marszu Równości w Białymstoku. ""Bóg potrzebuje rąk ludzi nie do rzucania kamieniami, a do czynów miłosierdzia, chce naszych ust nie do potępiania, a do obrony krzywdzonych"" - czytamy we wpisie duchownego.","W sobotę w Białymstoku odbył się Marsz Równości, który próbowały powstrzymać osoby ze środowisk narodowych i kibicowskich. Między zgromadzonymi doszło do przepychanek. Wydarzenia minionego weekendy stały się tematem dyskusji zarówno wśród przedstawicieli środowisk świeckich, jak i religijnych, w tym również protestantów. ""Odrażająca przemoc i nienawiść w pięknym Białymstoku. Bóg potrzebuje rąk ludzi nie do rzucania kamieniami, a do czynów miłosierdzia, chce naszych ust nie do potępiania, a do obrony krzywdzonych. Bóg nie potrzebuje naszej obrony, ale prawa obywatelskie już tak"" - skomentował na Tweeterze biskup protestancki Jerzy Samiec. Głos zabrał również abp Tadeusz Wojda SAC, który w oficjalnym komunikacie potępił pogardliwe zachowania uczestników zgromadzenia. ""Pięknym i wartościowym świadectwem były czuwania modlitewne, ofiarowane w tej intencji cierpienia ludzi chorych, modlitwy w świątyniach i przed katedrą, do czego zachęcałem w mojej odezwie odczytywanej w parafiach. Jednak nie do pogodzenia z postawą chrześcijanina, naśladowcy Chrystusa, były akty przemocy i pogardy. Te, w żadnym przypadku, nie mogą być usprawiedliwiane i akceptowane. Są to czyny przeciwne nauczaniu Chrystusa. Naszym obowiązkiem jest bronienie wartości narzędziami, które zawsze wpisują się w przykazanie miłości bliźniego i szacunek do każdego człowieka. Jezus nakazuje nam wprost: »Miłujcie waszych nieprzyjaciół i dobrze czyńcie tym, którzy was nienawidzą« Mt 5, 44."" - napisał Metropolita Białostocki.",Biskup kościoła Augsbursko-Ewangelickiego Jerzy Samiec,
https://wiadomosci.onet.pl/tylko-w-onecie/dyrektor-kampanii-przeciw-homofobii-krytykuje-wydarzenia-w-bialymstoku/wj0f101,Dyrektor Kampanii Przeciw Homofobii o atakach w Białymstoku: polowanie na ludzi w biały dzień,"- Politycy, którzy przyczynili się do budowania takiej atmosfery, powinni spojrzeć w lustro, spojrzeć sobie w oczy i uświadomić, do czego doprowadzili - mówi Onetowi Slava Melnyk, który od ośmiu lat działa w Kampanii Przeciw Homofobii. Przyznaje, że kiedy oglądał nagrania z Marszu Równości w Białymstoku, czuł smutek i złość. - Społeczność LGBT+ potrzebuje wsparcia każdego z nas - podkreśla.","Nie milkną komentarze po sobotnim Marszu Równości w Białymstoku, który został zakłócony przez środowiska narodowe i kibicowskie. W stronę uczestników tęczowej parady poleciały petardy, kamienie i butelki. Byli oni obrażani, a także bici. Ataki miały miejsce także po skończonym wydarzeniu, kiedy ludzie próbowali wrócić do domów. Agresorzy nie oszczędzali nikogo, nawet nastolatków i kobiet. Wśród poszkodowanych jest 14-letni chłopak. - Niedowierzanie, smutek, złość. Myślę, że to były pierwsze emocje, które ja osobiście odczuwałem, oglądając relacje z Białegostoku. Nigdy, zarówno w swoim prywatnym życiu, jak i podczas pracy w KPH, nie spotkałem się z takim przejawem bezmyślnej agresji. To przerażające - komentuje dla Onetu dyrektor Kampanii Przeciw Homofobii. Slava Melnyk uważa, że do tych ataków przyczyniła się wroga atmosfera, która od jakiegoś czasu podsycana jest wokół społeczności LGBT+. - Ta narracja podsycania lęku wobec ""ideologii LGBT"" zbiera żniwa. Ale nie ma czegoś takiego, jak ideologia LGBT. Ideologia nie chodzi ulicami, nie płaci podatków, nie ma swoich problemów. To są ludzie, którzy po uderzeniu kamieniem w głowę, krwawią. Niektórzy bezmyślnie stosują dehumanizację. To, co się stało w Białymstoku, powinno być wyraźnym znakiem ostrzegawczym, do czego prowadzi polaryzowanie społeczeństwa i budzenie demonów przeszłości. Dyrektor KPH nie ma wątpliwości, że porównania, które stosują niektórzy publicyści, chociażby do sytuacji Żydów przed wybuchem II wojny światowej, nie są w tej sytuacji przesadzone. - Jeśli ludzie czują, że mogą w biały dzień, zaczynać polowanie na innego człowieka, to już najwyższy czas, abyśmy zadali sobie pytanie, dokąd to wszystko zmierza? Oczekiwałbym konkretnej reakcji, czynów a nie słów, ze strony takich instytucji jak Kościół katolicki. Powinni wrócić do nauczań Chrystusa, a nie nawoływać do wojny z wyimaginowanym wrogiem. Melnyk przede wszystkim jednak oczekuje zdecydowanych działań od polityków. Zwłaszcza tych, którzy jego zdaniem, przyczynili się do tego, co stało się w Białymstoku. - Politycy, którzy przyczynili się do budowania takiej atmosfery, powinni spojrzeć w lustro, spojrzeć sobie w oczy i uświadomić, do czego doprowadzili. Niech przyjrzą się, jak reagowali atakowani ludzie. Niech pomyślą, jak one teraz się czują, jak czują się ich rodziny, które obawiają się o zdrowie i życie swoich bliskich. Politycy nie mogą wobec tego być neutralni - zaznacza. Nie ma też wątpliwości, że społeczność LGBT+ potrzebuje wsparcia każdego z nas. Odnosi się także do pojawiających się zarzutów, że marsze równości, które odbywają się w całej Polsce, same prowokują do ostrych reakcji. - To absolutna bzdura. Prowokacją nie może być coś, co powinno być w państwie demokratycznym na porządku dziennym. Grupa osób, która nie ma takich samych praw jak inni obywatele, może domagać się ich w ten sposób. Marsze odbywają się w pokojowej i rodzinnej atmosferze. Jeśli dla kogoś to jest moment, aby pluć na drugiego człowieka, rzucać kamieniami, petardami, to powinniśmy się zastanowić dokąd my, jako ludzie, zmierzamy - mówi Melnyk.","Slava Melnyk, dyrektor Kampanii Przeciw Homofobii",
https://wiadomosci.onet.pl/kraj/wroclaw-w-czwartek-demonstracja-przeciwko-przemocy/w2cb3vq,Wrocław solidarny z Białymstokiem. W czwartek manifestacja przeciwko nienawiści,"W czwartek pod Pręgierzem na wrocławskim Rynku odbędzie się manifestacja przeciwko przemocy i nienawiści. To odpowiedź na sobotnie wydarzenia z Białegostoku, kiedy to grupa chuliganów zakłóciła Marsz Równości.","Przypomnijmy, uczestnicy sobotniego Marszu Równości w Białymstoku spotkali się z agresją kontrmanifestantów. W ruch poszły m.in. petardy, kamienie, butelki i jajka. Chuligani wykrzykiwali wyzwiska. Jak dotąd policja zatrzymała 25 osób. Wśród nich jest mężczyzna podejrzewany o pobicie 14-latka. – Wrocławianie i wrocławianki są otwarci i tolerancyjni, a Wrocław jest symbolem wolności. Nie było i nie będzie naszej zgody na odradzający się faszyzm, czy nacjonalizm przepasany nienawiścią i przemocą. Nacjonalizm to nie patriotyzm, dlatego połączmy się solidarnie w Łańcuchu Światła przeciwko nienawiści tak jak wiele innych miast w Polsce – mówi Onetowi Marcin Murzyński ze stowarzyszenia Wroclawdlademokracji.pl. W ramach solidarności z Białymstokiem, w czwartek na Rynku we Wrocławiu odbędzie się manifestacja przeciwko przemocy i nienawiści. Organizatorami wydarzenia są aktywiści: Marcin Murzyński i Robert Wagner. – Należy potępić zachowanie kontrmanifestantów, którzy używali przemocy słownej i fizycznej przeciwko pokojowo demonstrującym ludziom. Co napawa grozą i obrzydzeniem, to fakt pobicia nieletnich, a w szczególności dziewczyny, co zostało udokumentowane na filmach. Mam nadzieję, że policja wykaże determinację w ściganiu i aresztowaniach tych bandytów, a sądy wykażą się odwagą i dojdzie do skazania sprawców tych czynów i przestępstw – mówi Onetowi Robert Wagner, wrocławski aktywista. Początek czwartkowej manifestacji pod Pręgierzem o godz. 20. Podobne demonstracje w geście solidarności z Białymstokiem odbędą się także m.in. w Gdańsku i Poznaniu.",Marsz Równości w Białymstoku,
https://wiadomosci.onet.pl/kraj/gdansk-manifestacja-w-gescie-solidarnosci-z-osobami-lgbt/rtxjs0d,"""Strefa wolna od stref"". Jutro w Gdańsku manifestacja w geście solidarności z osobami LGBT",Manifestacja rozpocznie się jutro (23 lipca) o godzinie 18 pod Dworem Artusa w Gdańsku. Organizują ją trójmiejscy licealiści. - Takie wydarzenia są potrzebne. Kropla drąży skałę - mówią Onetowi.,"""Strefa wolna od stref to gest solidarności z osobami LGBT+, będącymi ofiarami nagonki medialnej, jak agresji ze strony środowisk prawicowych. Chcemy się temu stanowczo sprzeciwić oraz pokazać, że te osoby nie są same i mają nasze wsparcie"" - piszą organizatorzy manifestacji. ""Strefa wolna od stref"" odbędzie się jutro w centrum Gdańska, pod dworem Artusa, tuż obok Neptuna. Manifestację organizuje grupa trójmiejskich licealistów ""Młoda Zaraza"". - Miejscem naszym regularnych spotkań jest Dom Zarazy w Oliwie i ktoś kiedyś wpadł na pomysł, by nazwać nas właśnie w taki sposób: Młoda Zaraza - tłumaczy Onetowi Mikołaj, uczeń II Liceum Ogólnokształcącego w Gdańsku. Młodzież z Młodej Zarazy organizowała już wcześniej marsz młodych ponad podziałami, a także wydarzenie o nazwie ""Trójmiasto solidarne ze strajkiem nauczycielek i nauczycieli"". Teraz przyszedł czas na inną akcję.- Mamy dosyć nagonki na środowiska LGBT. Kto prowadzi tę nagonkę? Rząd i prawicowe media - uważa Mikołaj. Jutrzejsza manifestacja w Gdańsku nawiązuje m.in. do akcji Gazety Polskiej z naklejkami ""Strefa wolna od LGBT"", ale też do ostatnich wydarzeń w Białymstoku. Czy organizatorzy ""Strefy wolnej od stref"" naprawdę liczą, że taka manifestacja może coś zmienić? - Tak. Kropla drąży skałę. Proszę zobaczyć, jak wyglądał pierwszy marsz równości w Gdańsku, gdzie były bardzo poważne kontrmanifestacje. I zobaczyć, jak wyglądał tegoroczny marsz równości, który przebiegał w wesołej i pokojowej atmosferze - odpowiada nam Mikołaj. ""Strefa wolna od stref"" rozpocznie się o godzinie 18.",Jutro w Gdańsku można spodziewać się wielu tęczowych flag,
https://wiadomosci.onet.pl/tylko-w-onecie/marsz-rownosci-w-bialymstoku-szef-nszz-policjantow-komentuje/eqb4d7r,Szef NSZZ Policjantów o Marszu Równości: irytują mnie kretyńskie wypowiedzi polityków,"- Policja jest apolityczną formacją i musi chronić obywateli, wszystkich, bez względu na przekonania czy kolor skóry – mówi Onetowi Rafał Jankowski, przewodniczący NSZZ Policjantów. Tak szef związkowców komentuje wydarzenia, do których doszło w trakcie Marszu Równości w Białymstoku. Podkreśla też, że każdy, kto podniesie rękę na policjanta, powinien zostać surowo ukarany.","W sobotę przez Białystok przeszedł pierwszy Marsz Równości. W jego trakcie doszło do aktów agresji, wymierzonych w uczestników manifestacji. Zgromadzenie kilkukrotnie próbowali zablokować kibole, policja musiała użyć gazu. W uczestników marszu rzucano kamieniami, jajkami i petardami. w ruch poszły pięści, kostka brukowa, butelki. Na nagraniach z marszu widać też, jak napastnicy biją jego uczestników. W sprawie wydarzeń w Białymstoku głos zabrał Rafał Jankowski, szef Niezależnego Samorządnego Związku Zawodowego Policjantów. - Policja jest apolityczną formacją i musi chronić obywateli, wszystkich obywateli, bez względu na przekonania czy kolor skóry. Dlatego irytują mnie kretyńskie wypowiedzi polityków różnej maści o tym, kto może manifestować, a kto nie powinien organizować kontrmanifestacji. Dla nas policjantów nie ma to znaczenia – mówi Onetowi. Wczoraj m.in. minister edukacji Dariusz Piontkowski mówił, że ""marsze równości budzą ogromny opór"" i w związku z tym ""warto się zastanowić, czy w przyszłości tego typu imprezy powinny być organizowane"". - Jeśli niebezpieczeństwo będą stwarzać i zakłócać porządek przysłowiowi słuchacze szkółki niedzielnej, to policja jest zobowiązana interweniować tak samo, jak wobec kiboli i nazioli, ale każdy kto podniesie rękę podczas takiej manifestacji, rzuci w policjanta butelką czy kostką brukową musi zostać potraktowany z całą surowością prawa, bez względu na to, po której stronie sceny politycznej stoi – podkreśla Rafał Jankowski. Policjanci zatrzymali w sumie 28 osób, w związku z zakłócaniem Marszu Równości. Spośród 25 zatrzymanych jeszcze w sobotę chuliganów, 21 to sprawcy wykroczeń, z czego 19 ukarano mandatami, a dwaj staną przed sądem. Kolejnych czterech to sprawcy przestępstw. Dziś zatrzymano kolejne trzy osoby. Wśród nich jest 24-latek, który jest podejrzewany o pobicie 14-latka. Zgłosił się na policję z adwokatem. Inny mężczyzna, 37-letni, odpowie za narażenie dziecka na niebezpieczeństwo utraty życia albo ciężkiego uszczerbku na zdrowiu.","Rafał Jankowski, szef NSZZ Policjantów. Materiały prasowe",
https://wiadomosci.onet.pl/kraj/poznan-przeciwko-przemocy-w-czwartek-manifestacja/69bb08c,Poznań solidarny z Białymstokiem. W czwartek manifestacja przeciwko przemocy,"Mieszkańcy stolicy Wielkopolski spotkają się na placu Wolności, aby wrazić swój sprzeciw wobec ataków na uczestników Marszu Równości w Białymstoku. Manifestację przygotowują stowarzyszenia, inicjatywy i organizacje pozarządowe na prośbę poznaniaków, którzy chcą wyjść na ulice nie tylko w ramach protestu, ale także aby wrazić wsparcie dla społeczności LGBT+ i wszystkich, którym bliska jest idea równości.","Nie trzeba było długo czekać na odpowiedź Poznania na wydarzenia w Białymstoku. Przypomnijmy, sobotni Marsz Równości został zakłócony przez środowiska kibicowskie i narodowe. Uczestników tęczowej parady obrażano, popychano, bito. Wśród pokrzywdzonych jest m.in. 14-letni chłopak, atakowane były także kobiety, w tym nastoletnie. Nagrania, które pojawiły się w sieci, wstrząsnęły wieloma osobami w całym kraju. Poznaniacy zamierzają wyrazić swój wyraźny sprzeciw, wychodząc na ulice. ""Uważamy, że jest to bardzo niebezpieczna eskalacja atmosfery nagonki na osoby LGBT+, która w przyszłości może doprowadzić do jeszcze poważniejszych i bardziej niebezpiecznych incydentów. Potępiamy takie działania jak komunikat Parafii Świętej Jadwigi Królowej w Białymstoku, która pochwaliła agresywne kontrdemonstracje"" - czytamy w oświadczeniu organizatorów czwartkowej demonstracji. Jak mówi Onetowi Piotr Wołkow z inicjatywy Poznań Wolny od Nienawiści, wydarzenie organizowane jest po sygnale od jednego z mieszkańców. - Zaczęliśmy działać bo okazuje się, że ludzie chcą jasno opowiedzieć się po stronie ofiar. I bardzo dobrze. To będzie też idealny moment, żeby powiedzieć tym wszystkim dzielnym ludziom, który brali udział w białostockim marszu, że wykonali kawał dobrej roboty i nie są sami. Jesteśmy z nimi - zapewnia Wołkow. Podkreśla, że wrogie postawy wobec społeczności LGBT+ to nie jest problem tylko Białegostoku. - Agresja pojawiła się chociażby na paradzie w Gnieźnie. Chociaż nie na taką skalę. Wiemy, że Białystok od lat cieszy się złą sławą, ale to nie jest odosobniony przypadek. Na szczęście nie brakuje ludzi, którzy chcą pokazać, że nie są wobec tego obojętni - dodaje rozmówca Onetu. Organizatorzy demonstracji, wśród których są także m.in. stowarzyszenie Grupa Stonewall, Strajk Kobiet Poznań i Obywatele RP, zapraszają w czwartek na plac Wolności. Start wydarzenia o godzinie 18. Mile widziane tęczowe flagi i transparenty. Jest jeden warunek: nikogo nie obrażamy. - Nie możemy odpowiadać nienawiścią na nienawiść i pogardą na pogardę. To będzie pokojowa demonstracja - zaznacza Piotr Wołkow.",Marsz Równości w Białymstoku,
https://wiadomosci.onet.pl/kraj/marsz-lgbt-w-bialymstoku-policja-zabrala-glos/s47c673,Komendant główny policji o zajściach w Białymstoku: do wszystkich dotrzemy i wszystkich rozliczymy,"- Na tę chwilę zatrzymano 28 osób, ale policja pracuje nad zatrzymaniem wszystkich, którzy zakłócali Marsz Równości w Białymstoku - powiedział Jarosław Szymczyk. - Zażyczyłem sobie codziennych meldunków z działania komendy w Białymstoku - dodał.","Jednocześnie Jarosław Szymczyk podkreślił, że jak dotąd policja nie odnotowała zgłoszenia się ani jednej osoby z poważnymi obrażeniami. Zaapelował tym samym o zgłoszenie się osób napadniętych, które znajdują się na nagraniach wideo krążących po sieci. Szymczyk poinformował też, że policja zatrzymała dwóch sprawców, którzy ukradli, a następnie spalili tęczową flagę. To zajście również zostało udokumentowane na nagraniach wideo. - Do wszystkich dotrzemy i wszystkich rozliczymy - podkreślił. Jarosław Szymczyk wyjaśnił też, że śmigłowiec, który latał nad głowami maszerujących, był wykorzystywany wyłącznie do monitorowania sytuacji. - Śmigłowiec był pilotowany przez Straż Graniczną. O taktyce lotu decydują piloci, ale będzie kontrola - zapowiedział. Szefowa MSWiA wszczęła kontrolę dotyczącą wykorzystania śmigłowca. Czytaj więcej: Kacper Forreiter pyta: Kto i w którym momencie naszej historii dopuścił do tego, by banda agresywnych Sebiksów wyznaczała standardy moralności? Szymczyk opisał też działania policji podczas zabezpieczania marszu. - W związku z informacjami o możliwości zakłócenia legalnego zgromadzenia, ściągnięto dodatkowe siły wsparcia. Łącznie marsz zabezpieczało 730 funkcjonariuszy. Zwróciliśmy się też o pomoc do Straży Granicznej - mówił. - Wokół marszu zgromadziło się kilka tysięcy osób, mieszkańców Białegostoku i województwa. Poziom emocji był wysoki od samego początku - opisywał sytuację Szymczyk. - W pewnym momencie doszło do spontanicznej akcji kilkudziesięciu osób, które postanowiły zablokować przejście. Osoby te nie reagowały na komendy policji, więc postanowiono o użyciu siły. - W kierunku policji poleciały butelki, kamienie, jabłka, jajka. Policja postanowiła użyć gazu i granatów hukowych. W wyniku tych działań jedna z policjantek odniosła - na szczęście - niewielkie obrażenia - opisywał.",Jarosław Szymczyk,
https://wiadomosci.onet.pl/kraj/empik-nie-bedzie-sprzedawal-gazety-polskiej-z-homofobiczna-naklejka/6chn8z0,"Empik nie będzie sprzedawał ""Gazety Polskiej"" z homofobiczną naklejką","Sieć Empik nie będzie sprzedawała ""Gazety Polskiej"" z naklejką ""Strefa wolna od LGBT"" - poinformowała w poniedziałek Onet przedstawicielka firmy Monika Maranowicz. - Nie chcemy być platformą do szerzenia mowy nienawiści - podkreślono w komunikacie.","Jak czytamy, w sieci Empik ""nie ma miejsca na jawną dyskryminację i na treści godzące w podstawowe prawa człowieka"". ""Nie chcemy być platformą do szerzenia mowy nienawiści i nawoływania do niej"" - podkreśla w przesłanym Onetowi komunikacie przedstawicielka firmy Monika Maranowicz. W salonach sieci ani w sklepie internetowym nie będzie można kupić wydania ""Gazety Polskiej"" z dołączoną naklejką ""Strefa wolna od LGBT"". Chodzi o naklejki, które mają być dołączone do nowego numeru tygodnika ""Gazeta Polska"" z przekreślonym tęczowym symbolem i napisem ""Strefa wolna od LGBT"". ""Empik jest strefą pełną tolerancji. Każdy jest u nas mile widziany i wszystkich traktujemy z szacunkiem"" - podkreśliła Maranowicz.",Empik,
https://wiadomosci.onet.pl/kraj/schetyna-zapowiada-poszerzenie-szostki-programowej-o-punkt-dot-bezpieczenstwa/f02fg3x,Grzegorz Schetyna: poszerzymy szóstkę programową o punkt dotyczący bezpieczeństwa obywateli,"Poszerzymy naszą szóstkę programową o punkt dotyczący bezpieczeństwa wszystkich obywateli; dziś polityka PiS zagraża naszemu bezpieczeństwu - oświadczył dziś we Wrocławiu lider PO Grzegorz Schetyna, nawiązując do sobotnich wydarzeń w Białymstoku.","W sobotę po południu ulicami Białegostoku przeszedł Pierwszy Marsz Równości. Przejście uczestników marszu kilkakrotnie próbowali zablokować kibice; policja musiała użyć gazu. W uczestników rzucano kamieniami, jajkami i petardami. Schetyna mówił na dzisiejszym briefingu prasowym, że jego środowisko nie godzi się na politykę nienawiści i będzie walczyć o bezpieczeństwo Polek i Polaków, które - jego zdaniem - jest dzisiaj zagrożone. - Widzieliśmy to bardzo wyraźnie na ulicach Białegostoku, ale nie było to zdarzenie odosobnione (...) Były sprawy, które pokazywały przyzwolenie na łamanie prawa, manipulacje faktami, to wszystko dostawało rozgrzeszenie od ludzi tego rządu - od Prokuratury Generalnej od Prokuratura Krajowego - mówił szef PO. Zdaniem Schetyny, ""dzisiaj zwycięża polityka chaosu, nienawiści, segregacji, odtrącenia, fizycznej agresji"". - Widzieliśmy to i zrobimy wszystko, żeby dać twardy, mocny, intensywny odpór takim działaniom - podkreślił lider PO. - To jest element polityki PiS, to, co dzieje się w ostatnich dniach, tworzenie nowego wroga, próba zbudowania kampanii wyborczej do parlamentu wokół znajdowania wroga wśród tych, którzy mają inne zdanie czy inne zapatrywanie, wśród mniejszości, także seksualnych to to samo, z czym spotkaliśmy się w roku 2015, kiedy to imigranci byli tymi, którzy mieli zagrozić naszemu bezpieczeństwu - mówił Schetyna. - Naszemu bezpieczeństwu zagraża polityka PiS, zagrażają ci, którzy traktują nasz kraj, jako prywatną własność, zagrażają ci, którzy szukają wrogów i przeciwników, którzy odtrącają tych, którzy mają prawo tutaj mieszkać, żyć, bo są Polakami i patriotami - dodał. - Przedstawiliśmy sześć punktów programowych. Dzisiaj mówimy, że ta szóstka musi mieć swój dodatek i będziemy do tej szóstki dodawać punkt dotyczący szeroko rozumianego bezpieczeństwa wszystkich obywateli, wszystkich bez wyjątku - oświadczył szef PO. Schetyna odniósł się też do wypowiedzi ministra edukacji narodowej Dariusza Piontkowskiego, który wczoraj powiedział: ""Marsze równości budzą ogromny opór. W związku z tym warto się zastanowić, czy w przyszłości tego typu imprezy powinny być organizowane"". - To są wypowiedzi w ustach szefa MEN, osoby odpowiedzialnej za wychowanie dzieci, nieakceptowalne, haniebne. Minister edukacji robi sobie kampanię wyborczą, dzieląc ludzi na lepszych i gorszych i odmawiając im prawa do organizacji demonstracji; to jest prawo zapisane w konstytucji i nikt nie może go podważać, a szczególnie szef MEN - stwierdził Schetyna. Lider PO pytany, czy weźmie udział w marszu przeciwko przemocy w Białymstoku, powiedział, że najważniejszy marsz odbędzie się w październiku, w dniu wyborów. - Dziś musimy codziennie protestować przeciwko takim zachowaniom, nie będziemy wpisywać się w grę i scenariusz przygotowany na Nowogrodzkiej - zapewnił. Przewodniczący PO uważa, że PiS z demonstracji i spraw mniejszości chce uczynić główny wątek kampanii wyborczej. - My chcemy rozmawiać jak poprawić los Polaków, jak walczyć z drożyzną, jak walczyć o lepsze szpitale, jak likwidować smog, o tym PiS nie chce rozmawiać - mówił.",Grzegorz Schetyna,
https://wiadomosci.onet.pl/kraj/list-do-redakcji-o-marszu-rownosci-w-bialymstoku-chociaz-to-bedzie-bardzo-trudne-to/y6550c5,"List do redakcji o Marszu Równości w Białymstoku. ""Chociaż to będzie bardzo trudne, to spróbujmy pogodzić się z drugą stroną""","Jakim potworem trzeba być, żeby uczyć swoje dziecko nienawiści do ludzi o innych poglądach, i nie przekazywać mu umiejętności prowadzenia kulturalnej dyskusji? Albo zasłaniać się swoim dzieckiem, kiedy jesteśmy na linii ognia? - tak w liście do naszej redakcji pisze czytelniczka, komentując sobotnie wydarzenia w Białymstoku.","Wiele naszych tekstów powstaje dzięki Waszym listom. Zwracacie w nich uwagę na problemy, którymi warto się zająć i przedstawić je opinii publicznej. Gorąco zachęcamy do nadsyłania listów pod adres listydoredakcji@redakcjaonet.pl. Poniżej publikujemy cały list od naszego czytelnika: Jak wszyscy wiemy, w sobotę w Białymstoku odbyła się pierwsza Parada Równości. Będąc szczerą; jestem heteroseksualną, młodą katoliczką, (chociaż może za młodą, żeby to oceniać?), ale uważam, że tolerancja to naprawdę ważna sprawa! Wracając; nie wiedziałam, że parada ma miejsce, dowiedziałam się dzisiaj, przypadkiem. I jako mieszkanka stolicy myślałam, że ludzie niepopierający LGBT zareagują w sposób może nie tyle, co miły, ale raczej ,,olewawczy"". Jak bardzo zdziwiło mnie to, co zobaczyłam! Naprawdę, ludzie, którzy zapewniają o miłości do bliźniego, i wmawiają wszystkim wokół, że do Kościoła chodzą co tydzień, że są patriotami, wykrzykujący dużo niecenzuralnych haseł do rodaków, z którymi różnią się w niektórych sprawach? Cytując Wikipedię: ,,Patriotyzm oparty jest na poczuciu więzi społecznej, wspólnoty kulturowej oraz solidarności z własnym narodem i społecznością."" Niech więc ludzie głoszący naprzemiennie hasła ,,Bóg, honor i Ojczyzna'' oraz ,,Wypie**alać!"" zastanowią się, i zdecydują na jedno z nich. Jakim potworem trzeba być, żeby uczyć swoje dziecko nienawiści do ludzi o innych poglądach, i nie przekazywać mu umiejętności prowadzenia kulturalnej dyskusji? Albo zasłaniać się swoim dzieckiem, kiedy jesteśmy na linii ognia? Okazuje się, że wystarczy być człowiekiem. Czy tylko ja uważam, że to, co ludzie robią z dziećmi, to duża przesada? Ale nie, bo przecież to środowisko LGBT i to całe inne chce uczyć dzieci uprawiania seksu i masturbacji! Teraz więc nasuwa się pytanie ,,Co jest gorsze?""; edukacja seksualna dzieci (która de facto nie ma na celu nauczyć ich ,,masturbacji i tych innych"", wystarczy sięgnąć po odpowiedni dokument), czy pokazywanie im od małego jak być świnią, która nie szanuje innych ludzi? Chociaż, będąc szczerą, to nie do końca popieram też drugą stronę. Bo to, że mówiąc kolokwialnie ,,odwalili"" kawał dobrej roboty, wcale nie wymazuje z pamięci tego, że oni też potrafią być bardzo agresywni, i w taki sam sposób prowadzą swoje działania. Sami przyznacie; zdarza się też tak, że to właśnie ta ,,tolerancyjna'' strona atakuje tą drugą. Znane są też przypadki nachalnych prób przekonywania kogoś do swojej ideologi. Parę słów podsumowania. Myślę, że my, Polacy, jako naród, jesteśmy naprawdę cudowni, i to, że razem przeżyliśmy tyle wojen, rozbiorów, napadów, rozgrabień i czegokolwiek innego bardzo dużo o nas świadczy. I chociaż to będzie bardzo trudne, to spróbujmy pogodzić się z drugą stroną. Nie chodzi nawet o popieranie jej wyborów, tylko ich akceptacja. Bez wyzwisk, agresywnego zachowania czy wpajania innym na siłę swoich poglądów. Pamiętajcie Polacy - jesteśmy super!",,
https://wiadomosci.onet.pl/kraj/marsz-rownosci-w-bialymstoku-gorace-dyskusje-polityczne/3wgbhwc,Gorące dyskusje polityczne po wydarzeniach na Marszu Równości w Białymstoku,"W sobotę na Marszu Równości w Białymstoku doszło do aktów agresji wymierzonych w uczestników manifestacji. Wydarzenia wywołały gorącą dyskusję polityczną. Zdaniem Joanny Lichockiej z PiS marsze równości to świadoma gra polityczna. Robert Biedroń twierdzi z kolei, że za wydarzenia w Białymstoku ""główną odpowiedzialność ponosi państwo"".","- Dla mnie osobiście jest to bardzo trudne, bo jestem gejem i działam w życiu publicznym. Boję się najgorszego - mówił Robert Biedroń w radiu TOK FM. - Sytuacja osób homoseksualnych jest bardzo trudna. Jesteśmy wymieniani w czołówce najbardziej homofobicznych krajów w różnych raportach - dodał, komentując słowa ministra edukacji narodowej, który mówił - Marsze równości budzą ogromny opór. W związku z tym warto się zastanowić, czy w przyszłości tego typu imprezy powinny być organizowane. Dominika Wielowieyska mówiła też o niesławnych naklejkach, które będą dołączane do ""Gazety Polskiej"". Jak wskazała, redakcja dokonała korekty - na naklejkach znajdzie się nie hasło ""Strefa wolna od LGBT"", a ""Strefa wolna od ideologii LGBT"". - To marna pociecha. Proszę sobie wyobrazić naklejki - strefa wolna od ideologii katolickiej. Do czego to doprowadzi? - pytał Biedroń. - Główną odpowiedzialność ponosi państwo - wskazał Biedroń - bo to ono jest odpowiedzialne za bezpieczeństwo. Chciałbym, żeby prawo było konsekwentne. Żeby podchodzono z taką surowością, jak np. do artystów. Biedroń wskazuje też zaniechania w sferze edukacji. - To są zaniechania całej III RP - skwitował. - Tragedią jest taki polityk opozycji i taka opozycja, która buduje swoje istnienie na konflikcie. Wpis Tuska odbieram jako chęć dzielenia Polaków. Nieprawdziwa sugestia ma za zadanie wzniecenie emocji związanych z walką polityczną - twierdzi posłanka PiS w Jedynce Polskiego Radia. - Te tzw. marsze równości, które używają pięknych słów, mają być elementem rozpalania konfliktów. Niosą kontrowersyjne przesłanie. To świadoma gra polityczna. Choćby Marsz Równości w Kielcach organizowany był przez radnych PO. W Białymstoku na marsz zgodził się prezydent Truskolaski. Niewykluczone, że to pomysł środowisk Platformy na prowadzenie kampanii - stwierdziła posłanka PiS w Polskim Radiu. - Nie może być jednak zgody na przemoc. Na takie zachowania, gdy atakowano uczestników Marszu Równości. Policja stanęła na wysokości zadań - powiedziała Lichocka, wymieniając zasługi służb. - Nie wolno atakować legalnej demonstracji, nie wolno stosować przemocy wobec kogokolwiek. Prezentacja przekonań nie może prowadzić do ataków - podkreślała. - Widać, że Polacy i uczestnicy marszu bronili spontanicznie ofiar aktów przemocy. Polacy na przemoc się nie zgadzają - przekonywała polityk. - Apelowałabym do polityków opozycji, żeby zastanowili się, czy potrzebna nam jest wojna, kolejny konflikt zbudowany wokół tych spraw. – Wczoraj 25 osób zatrzymanych. Wizerunki osób, które naruszyły prawo są upublicznione i policja w tej sprawie działa tak, żeby nie było żadnych wątpliwości. Nie ma miejsca dla zwyrodnialców, którzy w taki sposób z pogardą traktowali inne osoby w sobotę – mówił Paweł Szefernaker w rozmowie z Michałem Rachoniem w programie „Jedziemy” TVP Info. - Naklejki ""Gazety Polskiej"" Strefa Wolne Od LGBT to błąd i niepotrzebna prowokacja - ocenił z kolei Jacek Sasin. - W Polsce dziś jest się albo po stronie bitych, albo tych, co biją. Milczenie minister i premiera przez kilka godzin jest stawaniem po stronie tych, co biją. Jest to dawanie przyzwolenia bandytom – powiedział Sławomir Neumann na antenie TVN24. Polityk PO dodał, że Polacy nie czują się dziś bezpiecznie i jest to skutek działań obecnego rządu. - Policja nie jest w stanie znaleźć sprawców i ich ukarać. Państwo traktuje ich jako swoje narzędzie – ocenił Neumann. Jego zdaniem nie jest to kwestia jednej osoby, lecz całego rządu. - Zmienił się minister, a nie zmieniło się działanie policji – powiedział. Sławomir Neumann powiedział, że dziś jego partia będzie dyskutować nad tym, czy złożyć wniosek o wotum nieufności wobec szefowej MSWiA Elżbiety Witek. - To była wyjątkowo spokojna manifestacja. Wypowiedź Piontkowskiego dyskwalifikuje go jako ministra edukacji. Powinniśmy się domagać jego odwołania - stwierdził Władysław Teofil Bartoszewski. - W demokratycznym państwie ludzie LGBT mają prawo iść na demonstrację, domagając się tolerancji. Atak na demonstrację jest atakiem absolutnie nielegalnym, dlatego 25 osób zatrzymano. Policja robiła, co mogła, ale tego było za mało. Mogli nie spodziewać się tego typu agresji. Co polityk PSL sądzi o ewentualnym żądaniu PO, by odwołać szefową MSW Joannę Witek? - Pani Witek została skierowana na walkę na tym terenie parę miesięcy przed wyborami. Zabawne, ale tęsknimy dzisiaj za panem Brudzińskim, którego słusznie krytykowano za wiele spraw, ale jednak był dużo bardziej sprawny. - Myślę, że tak, że marsz przeciwko przemocy jest potrzebny. Nie ma możliwości, by tolerować w Polsce enklaw quasi-faszystowskich. - Społeczeństwo musi pokazać, że takie postawy są nieakceptowalne dla nikogo w Polsce. Strefy wolne od LGBT są niezgodne z prawem, są szykanowaniem. W sobotę ulicami Białegostoku przeszedł Pierwszy Marsz Równości. Zgromadzenie kilkukrotnie próbowali zablokować kibice, policja musiała użyć gazu. W uczestników rzucano kamieniami, jajkami i petardami. - Trwają czynności procesowe. Do jednostek policji doprowadzono łącznie 20 osób, w tym cztery podejrzewane o popełnienie przestępstw: rozboju, naruszenia nietykalności funkcjonariuszy, użycia gróźb karalnych i znieważenia funkcjonariuszy. 16 osób ukarano mandatami karnymi - relacjonował nadkomisarz Krupa. - Marsz Równości od samego początku, od wejścia na ul. Lipowej, był blokowany. Takich prób było kilka. Na czele zgromadzenia szli policjanci, którzy natychmiast podejmowali interwencję wobec blokujących - mówił Onetowi rzecznik. Organizatorzy byli zmuszeni do zmiany trasy. - W pewnym momencie doszło do dramatycznych obrazków, podczas których policjanci zostali zaatakowani butelkami i kamieniami czy nawet kostką brukową. Potencjalnymi ofiarami byli także uczestnicy marszu oraz osoby postronne. W tej sytuacji policjanci użyli środków przymusu bezpośredniego. Użyto m.in. granaty hukowe i miotaczy pieprzu - dodał rzecznik policji.",Wydarzenia na Marszu Równości wywołały gorącą dyskusję polityczną,
https://wiadomosci.onet.pl/swiat/marsz-rownosci-w-bialymstoku-swiatowe-media-komentuja-wydarzenia/w048vc2,Światowe media reagują na Marsz Równości w Białymstoku,"Wydarzenia podczas sobotniego Marszu Równości w Białymstoku zostały skomentowane przez zagraniczne media. Zauważyły one zarówno akty agresji ze strony kontrmanifestantów, jak i słowa polityków PiS, którzy od dłuższego czasu negatywnie wypowiadają się o środowiskach LGBT.","W sobotę w Białymstoku przeszedł Marsz Równości. Uczestnicy spotkali się z agresją ze strony przeciwników. W ruch poszły pięści, kamienie, a nawet butelki z moczem. Zatrzymano 25 osób. Od dwóch dni toczy się gorąca debata publiczna. Sprawa nie umknęła także światowym mediom. Włoska ""La Repubblica"" zwróciła uwagę, że partia rządząca ""od miesięcy powtarza, że ruchy LGBT są zagrożeniem dla narodu i rodziny"", a ""w Polsce odradza się przemoc ultranacjonalistycznej i homofobicznej prawicy wobec środowisk LGBT, a co za tym idzie: wobec praw człowieka"". ""Frankfurte Allgemeine Zeitung"" pisze, że uczestnicy marszu obawiali się o swoje życie. Brytyjski ""Daily Mail"" zauważa, że ""silnie prawicowy tłum atakuje pierwszą w historii paradę LGBTQ w polskim mieście"". France24 wskazuje sprawców przemocy, ich zdaniem to ""piłkarscy chuligani i konserwatywni działacze"". ""Homoseksualizm to częsty temat debaty publicznej w Polsce, gdzie lider konserwatywnej partii rządzącej Jarosław Kaczyński potępił prawa gejów, nazywając je w kwietniu ""zagrożeniem"" - pisze francuskie medium. ""Polska należy do jednych z najbardziej restrykcyjnych państw w Europie, jeśli chodzi o prawa osób LGBT"" - czytamy w ""The Washington Post"".",,
https://wiadomosci.onet.pl/kraj/minister-edukacji-dariusz-piontkowski-komentuje-marsz-rownosci-w-bialymstoku/44qxf60,"Minister edukacji komentuje zamieszki w Białymstoku. ""Marsze równości budzą ogromny opór""","Minister edukacji Dariusz Piontkowski skomentował brutalny atak narodowców na białostocki Marsz Równości. - Marsze równości budzą ogromny opór. W związku z tym warto się zastanowić, czy w przyszłości tego typu imprezy powinny być organizowane - powiedział.","Pierwszy Marsz Równości przeszedł w sobotę po południu ulicami miasta pod hasłem ""Białystok domem dla wszystkich"". Przejście uczestników marszu kilkakrotnie próbowali zablokować kontrmanifestanci, policja musiała użyć gazu. W stronę uczestników rzucano kamieniami, petardami, jajkami i butelkami, wykrzykiwano też obraźliwe słowa. - Tego typu marsze, wywoływane przez środowiska próbujące forsować niestandardowe zachowania seksualne, budzą ogromny opór (...) na Podlasiu, ale także w innych częściach Polski - powiedział TVN24 Piontkowski. - W związku z tym warto się zastanowić, czy w przyszłości tego typu imprezy powinny być organizowane. To powoduje zamieszki, może powodować zagrożenie zdrowia wielu przygodnych obywateli i trzeba się poważnie zastanowić, w jaki sposób rozwiązać ten problem - dodał. W niedzielę rano wiceszef Ministerstwa Spraw Wewnętrznych i Administracji Jarosław Zieliński informował na Twitterze, że w związku z wydarzeniami w Białymstoku zatrzymano 25 chuliganów, którym przedstawiono zarzuty. Jak doprecyzował rzecznik podlaskiej policji nadkom. Tomasz Krupa, zatrzymano 21 sprawców wykroczeń, z czego 19 ukarano mandatami, a przeciw dwóm osobom skierowano wnioski o ukaranie do sądu. Dodał, że kolejnych czterech zatrzymanych to sprawcy przestępstw. Pierwszy Marsz Równości w Białymstoku od początku wzbudzał emocje. Na dzień marszu zgłoszono w białostockim magistracie ponad 70 zgromadzeń, ostatecznie odbyło się kilka. Marsz ruszył z placu NZS, gdzie kilkanaście godzin przed marszem rozpoczęło się czuwanie przy sąsiadującym z placem pomnikiem Bohaterów Ziemi Białostockiej, do tego zgromadzenia dołączyli też licznie kibice, którzy chwilę przed marszem mieli swoją manifestację przy tym placu. Jeszcze przed marszem dochodziło do słownych utarczek między uczestnikami a kontrmanifestantami. Kontrmanifestanci szli po obu stronach marszu przez cały czas, odgradzał ich kordon policji. Kilka razy próbowano zablokować marsz, kontrmanifestanci stawali na przejściach dla pieszych i na skrzyżowaniach. Do najpoważniejszego - w ocenie policji - doszło przy białostockiej katedrze, tam próbowano blokować marsz siadając na całej szerokości ulicy i placu z hasłem ""Normalna rodzina=chłopak+dziewczyna"", a w stronę policjantów rzucano kamieniami i butelkami, funkcjonariusze musieli użyć środków przymusu. W niedzielę po południu funkcjonariusze podlaskiej policji zaczęli publikować wizerunki osób, które są podejrzane, m.in. o udział w pobiciu 14-latka oraz blokowanie ulic. W reakcji na sobotnie zajścia w Białymstoku swój ""Marsz przeciw przemocy"" planuje na najbliższą sobotę w Białymstoku Lewica Razem, SLD i Wiosna, co ogłosili liderzy tych partii w niedzielę na konferencji prasowej przed Sejmem.",Dariusz Piontkowski,
https://wiadomosci.onet.pl/kraj/marsz-rownosci-w-bialymstoku-donald-tusk-komentuje/ypr4br6,"Tusk o agresywnych kibolach w Białymstoku: tragedią jest władza, która jest ich patronem","Akty agresji na wczorajszym Marszu Równości w Białymstoku skomentował szef Rady Europejskiej Donald Tusk. Krytykując ""patronów"" chuliganów, zaapelował o sprzeciwienie się przemocy.","""Kibole, antysemici, homofobia - nic nowego. Tragedią jest władza, która jest ich patronem. Wszyscy przyzwoici Polacy, niezależnie od poglądów, muszą powiedzieć: dość przemocy!"" - brzmi wpis Tuska na Twitterze. Wczoraj ulicami Białegostoku przeszedł Pierwszy Marsz Równości. Zgromadzenie kilkukrotnie próbowali zablokować kibice, policja musiała użyć gazu. W uczestników rzucano kamieniami, jajkami i petardami. - Trwają czynności procesowe. Do jednostek policji doprowadzono łącznie 20 osób, w tym cztery podejrzewane o popełnienie przestępstw: rozboju, naruszenia nietykalności funkcjonariuszy, użycia gróźb karalnych i znieważenia funkcjonariuszy. 16 osób ukarano mandatami karnymi - relacjonował nadkomisarz Krupa. - Marsz Równości od samego początku, od wejścia na ul. Lipowej, był blokowany. Takich prób było kilka. Na czele zgromadzenia szli policjanci, którzy natychmiast podejmowali interwencję wobec blokujących - mówił Onetowi rzecznik. Organizatorzy byli zmuszeni do zmiany trasy. - W pewnym momencie doszło do dramatycznych obrazków, podczas których policjanci zostali zaatakowani butelkami i kamieniami czy nawet kostką brukową. Potencjalnymi ofiarami byli także uczestnicy marszu oraz osoby postronne. W tej sytuacji policjanci użyli środków przymusu bezpośredniego. Użyto m.in. granaty hukowe i miotaczy pieprzu - dodał rzecznik policji. - Przemoc i pogarda w żadnym przypadku nie mogą być usprawiedliwiane i akceptowane. Trzeba wyrazić jednoznaczną dezaprobatę wobec aktów agresji, takich jak te, które miały miejsce w Białymstoku – napisał w oświadczeniu rzecznik Konferencji Episkopatu Polski ks. Paweł Rytel-Andrianik. Rzecznik KEP przypomniał wypowiedź Przewodniczącego Episkopatu abp. Stanisława Gądeckiego, opublikowaną na łamach tygodnika katolickiego ""Niedziela”, dostępnego od 17 lipca: ""Osoby te nie są w pierwszym rzędzie gejami, lesbijkami, biseksualistami czy transseksualistami – one są przede wszystkim naszymi braćmi i siostrami, za których Chrystus oddał swoje życie i które chce On doprowadzić do zbawienia"".  Przewodniczący Episkopatu dodał: ""W imię wierności naszemu Zbawicielowi i w imię miłości do naszych sióstr i braci musimy jednak głosić całą Ewangelię – nie unikając wymagań, które ona niesie, i nie przestając nazywać śmiertelnym grzechem tego, co nim w istocie jest. Gdybyśmy tak nie czynili, okradalibyśmy naszych bliźnich z prawdy, która także im się należy"".  ""Każda forma agresji jest wbrew nauce Jezusa Chrystusa. Szacunek należy się każdemu człowiekowi bez względu na jego poglądy"" – zaznaczył rzecznik Episkopatu. W dokumencie nie ma odniesienia do ogłoszeń duszpasterskich parafii św. Jadwigi Królowej, w których podziękowano ""tym wszystkim, którzy w ostatnim czasie, jakikolwiek sposób włączyli się w obronę wartości chrześcijańskich i ogólnoludzkich (...)"".",Donald Tusk,
https://wiadomosci.onet.pl/kraj/marsz-rownosci-w-bialymstoku-jedna-z-parafii-dziekuje-za-obrone-miasta-w-jakikolwiek/dg2rsv4,"Białystok: księża po Marszu Równości podziękowali ""za obronę miasta w jakikolwiek sposób""","Wczoraj w Białymstoku odbył się Marsz Równości, który próbowały powstrzymać osoby ze środowisk narodowych i kibicowskich. Doszło do aktów agresji, pobić, a nawet zamieszek. Parafia św. Jadwigi Królowej podziękowała w ogłoszeniach duszpasterskich ""za obronę miasta w jakikolwiek sposób"". Otrzymaliśmy sprostowanie od przedstawicieli parafii, z którego wynika, że kapłani ""nie składają »wyrazów uznania i podziękowania« za to, jak przebiegł marsz i co tego towarzyszyło"" oraz, że ""ogłoszenie powstały przed wyruszeniem Marszu Równości"".","Wczoraj, około godziny 20, po Marszu Równości w Białymstoku parafia św. Jadwigi Królowej zamieściła ogłoszenia duszpasterskie. Jako kapłani posługujący w naszej parafii, składamy wyrazy uznania i podziękowania tym wszystkim, którzy w ostatnim czasie, w jakikolwiek sposób włączyli się w obronę wartości chrześcijańskich i ogólnoludzkich, chroniąc nasze miasto, zwłaszcza dzieci i młodzież przed planową demoralizacją i deprawacją. Niech wam Bóg wynagrodzi i błogosławi wszelkie dalsze dobre poczynania - czytamy na stronie parafii. Po fali krytyki w mediach społecznościowych i licznych próbach kontaktu otrzymaliśmy sprostowanie parafii, które zamieszczamy poniżej: Dziewiąty punkt ogłoszeń nie odnosi się w żadnym wypadku do tego, co miało miejsce w czasie Marszu Równości. I nie jest wyrazem akceptacji jakiejkolwiek agresji, ale odpowiedzią na reakcję ludzi wobec ogłoszeń z poprzednich tygodni. Dowodem na to, że ""jako kapłani"" nie składamy ""wyrazów uznania i podziękowania"" za to, jak przebiegł marsz i co tego towarzyszyło, jest fakt, że ogłoszenia powstały przed wyruszeniem Marszu Równości. Na skrzynkę administratora strony, od księdza, który redaguje ogłoszenia, plik dotarł o 12:47. Na stronie internetowej parafii pojawiła się także grafika przedstawiająca dowody. Niestety jakość uniemożliwia ich odczytanie. - Trwają czynności procesowe. Do jednostek policji doprowadzono łącznie 20 osób, w tym cztery podejrzewane o popełnienie przestępstw: rozboju, naruszenia nietykalności funkcjonariuszy, użycia gróźb karalnych i znieważenia funkcjonariuszy. 16 osób ukarano mandatami karnymi - powiedział wczoraj nadkomisarz Krupa. - Marsz Równości od samego początku, od wejścia na ul. Lipowej, był blokowany. Takich prób było kilka. Na czele zgromadzenia szli policjanci, którzy natychmiast podejmowali interwencję wobec blokujących - mówił Onetowi rzecznik. Organizatorzy byli zmuszeni do zmiany trasy. - W pewnym momencie doszło do dramatycznych obrazków, podczas których policjanci zostali zaatakowani butelkami i kamieniami czy nawet kostką brukową. Potencjalnymi ofiarami byli także uczestnicy marszu oraz osoby postronne. W tej sytuacji policjanci użyli środków przymusu bezpośredniego. Użyto m.in. granaty hukowe i miotaczy pieprzu - dodał rzecznik policji.",,
https://wiadomosci.onet.pl/tylko-w-onecie/marsz-rownosci-w-bialymstoku-kto-wyznacza-standardy-moralnosci-komentarz/ftm4yzg,"Schyl głowę, nadlatuje moralność [KOMENTARZ]","Kto i w którym momencie naszej historii dopuścił do tego, by banda agresywnych Sebiksów wyznaczała standardy moralności? Kto dał im poczucie, że mają do tego narzędzia i prawo? 30 lat temu podobne jednostki społeczne dalekie były od troszczenia się o standardy moralne ich współobywateli. Co sprawiło, że ich spadkobiercy wyruszyli na wojnę ideologiczną z pełnym przeświadczeniem o swojej etycznej wyższości? Te pytania wybrzmiewają w mojej głowie jeszcze mocniej po zobaczeniu wczorajszych obrazków z Białegostoku.","W sobotę ulicami Białegostoku przeszedł Marsz Równości. To pierwsze takie wydarzenie w tym rejonie. Szło kilkaset osób. Degeneratów, burzycieli porządku społecznego, niebezpiecznych lewaków, bo tak przynajmniej widzą ich przeciwnicy ideowi, którzy postanowili dać odpór manifestantom. Tylko odpór przed czym? Czy widzieliśmy agresywnych, ubranych na tęczowo zadymiarzy wykrzykujących kolejne przekleństwa, posługujących się obleśnymi frazami dotyczącymi seksualności? Niebezpiecznych homoseksualistów, którzy zarażają okolicę swoją jakże szkodliwą „ideologią LGBT”? Ludzi, którzy swoim przemarszem naruszają mir spokojnego, poukładanego społeczeństwa? Wydarzenia w Białymstoku świadczą o czymś zgoła odmiennym. Pokazują przed kim i przed czyim stylem życia czy zachowaniem należy się społecznie bronić. Mogliśmy zobaczyć, kto jest niebezpieczny dla społeczeństwa, kto tak naprawdę niesie demoralizację i burzy porządek społeczny. Grupy agresywnych Sebiksów postanowiły wdać się w rolę współczesnych templariuszy i stanąć na straży zdrowego społeczeństwa. Mienią się obrońcami Polski i polskości, dzieci, Kościoła, ale przede wszystkim normalności. Czy obrońcą polskości może być ktoś, kto ledwo składa zdanie po polsku, a nawet jeśli mu się to uda, to jest to przeplatana wulgaryzmami przyśpiewka kibolska? Czy obrońcą dzieci może być ktoś, kto próbuje zatrzymać własną pociechą (sic!) przemarsz legalnej manifestacji, na czele, której idzie kordon uzbrojonej po zęby policji? Czy obrońcą Kościoła jest ktoś, kto jakże sprzecznie z doktryną katolicką rozsiewa czystą nienawiść, przemoc i agresję? Czy jako społeczeństwo możemy zgodzić się na to, że normalnością są latające w stronę ludzi o innych poglądach i służb porządkowych kostki brukowe, kamienie czy butelki z moczem? Media społecznościowe wypełnione są krótkimi fragmentami nagrań z wczorajszych wydarzeń. Widzimy na nich grupy Sebiksów, którzy kopią niewinnych manifestantów Marszu Równości po głowach. Napadają na nich w kilka osób. Nie biorą jeńców – biją każdego: mężczyzn, kobiety, dzieci. Chętnie zamieściłbym tutaj przykładowe filmiki, jednak nie udało mi się znaleźć żadnego, którego dźwięk w 90 proc. nie składałby się z bluzgów. Ci sami ludzie próbują przekonać resztę społeczeństwa, że bronią go przed demoralizacją i niebezpieczną ideologią. Jeśli będę miał dziecko w przyszłości, to nie będzie ono zagrożone tym, że ludzie pragną kochać i być z kim chcą. Nie skrzywdzi go tęczowa flaga powiewająca podczas spokojnego marszu. Zrobi to za to kostka brukowa rzucona przez bandytę udającego ostoję normalności. Chciałbym także, by jedna kwestia wybrzmiała bardzo mocno: w Polsce jest i powinno być miejsce na debatę publiczną w kwestiach światopoglądowych. Kontrmanifestacje to element dyskusji politycznej i społecznej i należy traktować je z równym szacunkiem, co wszelkie demonstracje. Muszą one jednak przebiegać pokojowo, nieść merytoryczne argumenty nawet okraszone mocnymi (nie wulgarnymi) hasłami. Jakże inaczej wyglądałby w sobotę Białystok, gdyby kontrmanifestanci zachowywali się w taki sam sposób jak uczestnicy Marszu Równości. Jakże skuteczniej wybrzmiałoby ich spojrzenie na świat czy obawy (uzasadnione bądź nie) przed środowiskami LGBT. Tymczasem zaserwowano nam dziką nienawiść i przemoc pozbawioną racjonalnej treści.",Kontrmanifestanci w Białymstoku,
https://wiadomosci.onet.pl/kraj/marsz-rownosci-w-bialymstoku-elzbieta-witek-reaguje/q55fgkw,Szefowa MSWiA o zamieszkach podczas Marszu Równości: Policja będzie stanowczo reagować,"- Nie było i nie ma przyzwolenia na chuligańskie zachowania godzące w prawa innych - powiedziała dziś szefowa MSWiA Elżbieta Witek, odnosząc się do incydentów podczas białostockiego marszu równości. Dodała, że policja zapewnia bezpieczeństwo bez względu na głoszone hasła, czy światopogląd.","Wczoraj po południu ulicami Białegostoku przeszedł Pierwszy Marsz Równości. Przejście uczestników marszu kilkakrotnie próbowali zablokować kibice, policja musiała użyć gazu. W uczestników rzucano kamieniami, jajkami i petardami. Policja poinformowała, że zatrzymano dwadzieścia osób. - Nie było i nie ma przyzwolenia na chuligańskie zachowania, godzące w prawa innych. Każda osoba, która dopuszcza się łamania prawa lub utrudnia policjantom wykonywanie zadań, musi liczyć się z konsekwencjami. Policja będzie zawsze stanowczo reagować na przejawy takich zachowań - napisała na Twitterze Elżbieta Witek. Dodała, że funkcjonariusze zapewniają bezpieczeństwo ""bez względu na głoszone przez obywateli hasła, światopogląd oraz przekonania"". Zaznaczyła również, że funkcjonariusze ""działają na podstawie i w granicach obowiązującego prawa"". Do sprawy odniósł się również Jarosław Zieliński. - Podczas białostockiego marszu równości policja robiła wszystko, aby zapewnić bezpieczeństwo; 25 chuliganów zostało zatrzymanych i usłyszało zarzuty - podkreślił na Twitterze wiceszef MSWiA. - Wszyscy, którzy złamali prawo, zostaną zidentyfikowani i ukarani - zapewnił. Wcześniej w tej kwestii wypowiadali się m.in. posłowie opozycji i rzecznik komendanta głównego policji insp. Mariusz Ciarka. - Zapewniam, że nie ma na takie zachowania przyzwolenia i każdy, kto dopuścił się naruszenia prawa, musi liczyć się z konsekwencjami. Policja zawsze reaguje i zebrane dowody przekażemy prokuraturze. Nieważne są sympatie i głoszone hasła - ważne dla nas jest przestrzeganie prawa - napisał w na Twitterze rzecznik Komendy Głównej Policji insp. Mariusz Ciarka. Odpowiedział w ten sposób m.in. posłowi PO-KO Michałowi Szczerbie, który w swoim wpisie na Twitterze domagał się m.in. dymisji szefowej resortu spraw wewnętrznych i administracji. ""Jestem wstrząśnięty atakami fizycznej agresji w Białymstoku. Państwo i podległe mu służby straciły kontrolę i nie zapewniły elementarnego bezpieczeństwa obywatelkom i obywatelom uczestniczącym w pokojowej manifestacji. Bandyci przejęli miasto. Czas na dymisję @elzbietawitek"" - napisał Szczerba. Do najpoważniejszego - zdaniem policji - zdarzenia w czasie przemarszu doszło w pobliżu białostockiej katedry, gdzie kontrmanifestacji próbując zablokować marsz rzucali w stronę policji kamieniami, kostką brukową i butelkami; funkcjonariusze musieli użyć środków przymusu. - Zmuszeni byliśmy natychmiast zareagować, odpowiedzieć. Policjanci używali zarówno granatów hukowych, używali miotaczy pieprzu, siły fizycznej - powiedział dziennikarzom rzecznik podlaskiej policji nadinsp. Tomasz Krupa. Wczoraj informowano, że przez cały czas trwania marszu zatrzymano 20 osób. Cztery osoby są podejrzane o popełnienie przestępstw m.in. rozboju, naruszenia nietykalności i znieważenie funkcjonariuszy oraz użycia groźby. 16 osób ukarano mandatami. Rzecznik poinformował też, że jedna policjantka przebywa w szpitalu na badaniach. Policja zaznacza, że marsz i inne wczorajsze zgromadzenia zabezpieczało kilkuset policjantów nie tylko z regionu, ale też z innych miast. Policjantów wspierała również Straż Graniczna; jej śmigłowiec pomagał w monitorowaniu zgromadzeń z góry, ale też tego, co się dzieje na przyległych ulicach i przecznicach. W ocenie policji w marszu wzięło udział ok. 800 osób. Służby porządkowe, a także władze Białegostoku informują, że uczestników było ok. tysiąca.",,
https://wiadomosci.onet.pl/kraj/marsz-rownosci-w-bialymstoku-jacek-dehnel-opisuje-zdarzenia-na-marszu/nhm5gkj,,,"Ruszamy spod galerii Arsenał grupką może dwudziestu osób (w tym M. i K.), najpierw przez ogród pałacu, gdzie hula robiony w kontrze do marszu Piknik Rodzinny PiS-owskich władz. Są dmuchane zamki, ale przede wszystkim wojska takie, śmakie, straż graniczna, jakieś armaty, transportery opancerzone, wiadomo: rodzina, dzieci, tu chodzi przede wszystkim o militaryzm. Idziemy dalej Skłodowskiej w kierunku placu, na którym ma się wszystko rozpocząć (słychać stamtąd skandowanie, wybuchy, ryki), ale ludzie biegną od jego strony, żeby iść inną ulicą, bo tam biją. Skręcamy więc w Aleję Bluesa, depczemy metalowe plakietki z nazwiskami bluesmenów, potem znowu, w Suraską. Przed placem widzimy, jak dziesięć metrów dalej bojówki rzucają się na ludzi; wielki facet w czerwonej kominiarce zakrywającej całą głowę kopie z obrotu kolejne osoby, w tym kilkunastoletnie dziewczyny. Część się rozbiega, lecą kolejni rycerze, napakowani, z wściekłymi twarzami. Ukrywamy się w aptece: personel przestraszony, jakaś przerażona, dziesięcioletnia może dziewczynka z matką (nie szły chyba nawet na paradę, po prostu tu trafiły), która błaga: „Mamo, zrób coś, zabierz mnie stąd, ja się boję”; za chwilę wpada roztrzęsiona nastolatka, na ramionach wiszą jej strzępy oderwanej torby; próbuje skontaktować się ze swoim przyjacielem, Kornelem, z którym szła, ale na Kornela znów się rzucili i tracą ze sobą kontakt. Próbuję ją uspokajać, zapinam szelkę od ogrodniczek, upewniamy się, że nie przepadły jej rzeczy, bo pozbierała je z oderwanej torby do plecaka. Za oknami cały czas przebiegają bandyci, K. kręci kamerą, M. dzwoni na policję, czemu na całej Suraskiej, ulicy dochodzącej do placu, nie ma ani jednego policjanta (bo nie ma) i czy ktoś może tu wreszcie przyjść. Ktoś jest znowu bity, kolejny bandyta niesie w ręce płonącą tęczową flagę. Lecą kłęby dymu M. przez chwilę myśli, że podpalili samochód, ale to świece dymne. Kiedy robi się (lokalnie, bo od placu cały czas ryk i wybuchy) spokojniej, stajemy w wejściu i rozglądamy się, co robić w tej sytuacji. „Ale się ubrałeś – mówi do M., z tęczowymi szelkami, brodaty chłopak, raczej z tamtej strony, ale nieprzesadnie agresywny – to nie dziwię się, że ci mogą skopać pizdę.” na co M. spokojnie odpowiada: „Nie potrzebowałem takich słów od ciebie”. Tamtemu robi się chyba głupio i wydarza się osobliwa chwila, bo mówi: „Ja nie chcę, żeby tu się komuś coś stało. Ja was przeprowadzę, będę was chronił."" I faktycznie, prowadzi nas jak owczarek niemiecki, wzdłuż muru apteki i dalej, pokrzykując, żebyśmy szli w kolumnie, bliżej ściany, i osłania nas, harcerz jeden, nagle opiekuńczy nie wiadomo czemu, powtarzając, że nie chce, żeby komuś coś się stało. Wyskakują do nas kolejne bandziory, plują, niecelnie, są napakowani, ale i tak odstawiają ramiona na boki, jest to coś atawistycznego, zwierzęcego jeszcze, chcą się wydawać więksi, ale przez to upodobniają się do dużych, naspidowanych pingwinów. Kryjemy się za radiowozami i tamtędy dochodzimy na plac. Miałem przemawiać na otwarciu, ale nie ma o tym mowy, to wygląda jak zamieszki. W głębi pod pomnikiem kibole, jakieś flagi mają, jakieś swoje parafernalia, na środku marsz z tęczowymi flagami, niepozorny, smród zgniłych jaj, lecą wyzwiska; kordon nie jest „szczelny”, jak donosi prasa – koło nas są duże przerwy, co jakiś czas podlatują harcownicy, wyrywają transparenty, grożą pobiciem; przede wszystkim ryczą, obelgę za obelgą, jedni w grupkach, inni pojedynczo, niektórzy mają jakieś swoje szaleńcze monologi. I ręce z fakami, wszędzie faki, faki, faki, że jeb*** pedałów (choć może jeb*** pedałów zostawmy innym pedałom, jesteśmy w tym naprawdę nieźli), i zakaz pedałowania skandowany i na koszulkach, i w ogóle pełna seksualizacja, seks im się wylewa uszami, z gardła, z oczu; jeden chudy chłopaczek biegnie za nami przez prawie cały ten marsz, będzie towarzyszył nam przez dobre półtorej godziny, co jakiś czas będzie wyskakiwała jego ładna, opalona twarz, wykrzywiona we wściekłości, ale też w wyraźnej, naddatkowej fascynacji. Tu są niemal sami mężczyźni, czasem któryś trzyma za rękę jakąś zblazowaną karynę, ale to męski klub: kibole starzy i młodzi, jedni w faszolskich strojach, inni to czyiś stryjkowie i dziadkowie: z siatką w ręku, z obwisłymi policzkami, z pożyczkami na łysinach, spracowani, w rozdeptanych butach, z plamami potu pod pachami. Zwykli, zupełnie zwykli ludzie, pan Staszek z działki, pan Włodek, który kupuje w tym samym sklepie, pan Ryszard spod szóstki. Tyle, że z tymi porozciąganymi maskami zamiast twarzy, pozmienianymi w jakiś koszmarny sposób; z oczami nabiegłymi krwią, ze schrypłymi głosami. I kurwy, i dupy, i pedały – żadnego wykropkowywania tych słów, niech tu leżą i kłują w oczy. Że te różańce, że te krzyże, te trzymane wysoko ikony z obliczem Jezusa są utytłane w brudzie, przemieszane z najgorszymi słowami, ze językowymi ekskrementami, że to dopiero jest prawdziwa profanacja, o której żaden biskup się nie zająknie. Lecą butelki, wszędzie idziemy w smrodzie zgniłych jaj, na bruku pełno skorupek i żółtawej mazi. Mijamy dziewczynę, dwudziestoletnią może, o bardzo subtelnej urodzie; stoi przez chwilę tyłem do czoła marszu, odpoczywa, ma na czole ogromnego, krwawego guza, wielkości śliwki; chłopak dotyka ją troskliwie, głaszcze po ramieniu, a ona, z uśmiechem, mówi coś o tym, że wszyscy się patrzą i chyba musi zmienić fryzurę, więc przeczesuje palcami włosy na drugą stronę, tak, żeby zakryły ten pałający ślad. Wokół cały czas gwizdy, wybuchają petardy, czasem pojedynczo, czasem w dłuższych kanonadach, jakby się pan Wołodyjowski, larum grają, wysadził z Kamieńcem Podolskim żeby geje nie przeszli, do tego zniżający się co raz helikopter i nieustannie skandowane „Wy-pier*** Wy-pier***!” i coś o lesbach, i o pedałach, i o zakazie. Marsz jednak jakoś krzepnie, zbiera się w sobie, wcześniej przytłoczony; skandujemy sami, zagłuszając tamte wrzaski samymi pozytywnymi hasłami. Mijamy faceta z wielkim piwnym brzuchem, wylewającym się spod koszulki jak ciasto z dzieży: w ręku trzyma oderwany pedał i nim kręci w jakimś szalonym widzie, istny pijany stryj z wesela, któremu się wydaje, że poczynił właśnie zacny dowcipas; skandujemy: „Zep-suł ro-wer! Zep-suł ro-wer!”, ale on jest sobą absolutnie zachwycony. Wzdłuż marszu co jakiś czas jeździ cieżarówka z nagłośnieniem, wypluwająca z siebie stek bzdur katolickiej propagandy o tym, że geje i lesbijki masowo gwałcą dzieci; za kierownicą siedzi facet z długą brodą, z zaciętym spojrzeniem, jak przeflancowany z ISIS. Ale wreszcie dojeżdża i nasza platforma z muzyką – czarnowłosy facet z jakąś katotalibską koszulką „ARMIA BOGA” i „Nie wstydzę się Jezusa” (a jak z wzajemnością? Czy Jezus się ciebie nie wstydzi?) wyrzuca z siebie rynsztokowe wyzwiska, ale kiedy leci ABBA, sam zaczyna, bezwiednie chyba, podrygiwać. Mamy jednak lepsze piosenki, niż w kościele. Notuję ich w pamięci, bo idziemy ciemną doliną, przez jaskinię lwów, choć to zdecydowanie mniej szlachetne zwierzęta: ludzie. W ich zdecydowanie nietwarzowej wersji. Obok kiboli – którzy cały czas posuwają się z nami przez miasto, a idziemy opornie, przez kolejne blokady – są inni; młode kobiety z zaciśniętymi szczękami, staruszki, kobiety w średnim wieku. Jedna z nich, w jedwabnym peniuarku, wincyj wyrafinowana, nie pokazuje faków, tylko kciuk w dół; ale kiedy odpowiadamy falą całusów i serduszek z sacharynowym uśmiechem kreśli nad nami znak krzyża. Tuż obok niej stoi pani na oko osiemdziesięcioletnia, promienna, która macha do nas serdecznie. I tak sobie stoją ramię w ramię, dwie różne Polski. Nad nimi okna bloku – na balkonie stoi kolejna starsza pani i posyła nam całusy, a wyżej wściekły byczek z papierosem w zębach wystrzeliwuje w naszym kierunku kanonady faków. W innym oknie, w innym budynku z dala od okna korpus nagiego mężczyzny, zgarbionego, który patrzy z mroków jak Gollum. Notuję ich w pamięci, bo idziemy ciemną doliną i chciałbym to jakoś pojąć, tę furię, ten rynsztok. Koło nas idą takie same osoby, zwykli ludzie: wzruszająca para starszych ludzi, trzymających się za ręce. Dwie pary z wózkami (nie wiemy, że nieco dalej narodowcy blokujący marsz używają wózka z dzieckiem jako żywej tarczy dla swojej blokady). Dużo heteroseksualistów, którzy idą tu albo dla swoich przyjaciół, albo dla bliskich, albo z podstawowej ludzkiej przyzwoitości, żeby być po stronie bitych, a nie bijących. Pani z jamniczkiem. Nasza część marszu przejmuje się, czy dla jamniczka nie za szybko. I czy nie jest zestresowany. Dziećmi też się przejmujemy, ale tego jakoś nie wyrażamy, może żeby nie zapeszyć, może stąd takie zainteresowanie jamniczkiem. Chłopak z dziewczyną wspólnie niosą dużą kartkę z napisem MIŁOŚĆ, kartka jest cała zmięta, pognieciona, ale niosą ją mimo to, przytuleni. Kontrast między odwagą tych idących a tchórzostwem atakujących, piorunujący. Co jakiś czas zdarza się wyrywniejszy, zza policji, że do niego na solo, i jakoś zawsze jest to facet wielkości szafy, a na solo to by chciał z chłopakiem jak jego połówka. „Chodź no tu” kiwają, a potem „Jesteś tchórzem”, ale przecież nie rzucają się sami na kordon, husarze, na silniejszych, tylko na słabszych, kilku na jednego, na jedną, wtedy chętnie. Czterdziestolatek opuchnięty mięśniami na piętnastolatkę z kokardką we włosach, obrońcy wdów i sierot. Wiemy przecież, że gdyby nie policja, nie skończyłoby się na biciu, pluciu, kopaniu; to miasto miało już swoje pogromy. I też robili je zupełnie zwykli ludzie. M. na początku jest cały roztrzęsiony, nie może do siebie dojść po tym, jak widział tamtego bandziora w czerwonej kominiarce, kopiącego z obrotu dziewczynę – ale idzie mimo to i czuję, ile go to kosztuje, i wiem, że jest o tyleż odważniejszy od tamtych, w koszulkach z żołnierzami wyklętymi i powstańczymi kotwicami, odważnych odwagą stada, które jest pewne bezkarności, kiedy rzuca się na jednego, na jedną. Mijamy katedrę – na schodach tłum przeciwników, J. szedł bliżej i słyszał stamtąd opowieść tej treści: że w Kongu żył okrutny pogański król, który gwałcił swoich paziów, sodomizował ich w najlepsze, ale oni się nawrócili, poczuli, że to złe, odmawiali mu, a wtedy on ich poćwiartował. Ktoś to wymyślił, ktoś to uszył, ten mariaż rasizmu, ksenofobii z homofobią, żeby mieć pełne combo. Katedra jest przecież bijącym źródłem tej furii; to stamtąd biskup Wojda rozesłał swój komunikat, że „Non possumus”, że „nie możemy się zgodzić” żeby marsz przeszedł, żeby wolni obywatele Polski korzystali ze swojego konstytucyjnego prawa. Teraz wszyscy ci panowie Staszkowie i panie Łucje w kretonowych sukienkach, i sebiksy z prawem wilka na koszulkach i w oczach, stoją wzdłuż marszu, biegną, pokazują faki, ten uniwersalny znak pokoju, wylewają z siebie tę homilię wulgaryzmów, to biskup Wojda stoi za tymi lecącymi kamieniami i butelkami, za guzem dziewczyny, która przeczesuje palcami włosy na drugą stronę. Biskup Wojda nie musi rzucać sam, zapewne „brzydzi się przemocą” i „pochyla się z troską”, wystarczy, że ma od tego kibolskie bojówki, które głoszą jego ewangelię. Ślepy miecz i ręka, na palcu pierścień. „Krzyż mieliście na piersi, a brauning w kieszeni”. Spod katedry docieramy znowu przed pałac Branickich, na most, ale tu marsz został zablokowany, więc przez jakiś czas stoimy; wszyscy się kręcą, my ich, oni nas, kręcą dziesięciolatkowie i emeryci, wszyscy, technologia śmiga. Myślę o tym, po co – dla części to pewnie osobliwość, dziwota, cyrk przyjechał, bo przecież w Białymstoku nie ma gejów i lesbijek (wczoraj jeden pan się upierał w dyskusji, że ma 35 lat i w życiu w Białymstoku geja nie widział); ale inni, z zaciśniętymi wargami, z czołami zwiniętymi w jakiś splot, mają chyba inne zamiary. Listy proskrypcyjne, że jak przyjdzie czas, to trzeba mieć nagranie? Na stronki faszolskie, na których potem wrzuca się kadry, szuka imion, nazwisk, adresów, zastrasza? Mamy jednak iść w drugą stronę, platforma więc zawraca, ale stoimy tak długo, że proszą mnie, żebym na nią wszedł i wygłosił, co wygłosić miałem; nie sięgam nawet po kartki, mówię z głowy, więc nie do końca składnie. Staram się, ale nie znajduję w sobie głosu, jaki chciałbym znaleźć. Brzmiącego większą nadzieją. Platforma co jakiś czas minimalnie rusza, przystaje, znów rusza. Potem już na niej zostaję, bo jednak jedziemy; stąd, z muzyki, wszystko wygląda nieco inaczej, postanawiam posyłać dwa, trzy, pięć razy więcej całusów i serduszek wszystkim fakującym. Piętnastoletnia może dziewczyna, stoi z koleżanką, patrzy na mnie wściekle i, utrzymując kontakt wzrokowy, powoli przesuwa palcem po szyi. Koła przejeżdżają po wyrwanej kostce brukowej, którą w nas rzucano, porządkowy wyciąga jedną spod kół platformy i zanosi do policjantów z pytaniem, co ma z tym zrobić, ale wzruszają ramionami. Obok mnie jakieś młode dziewczyny, chłopcy (zresztą mnóstwo jest tu ludzi młodych i bardzo młodych): ta z burzą tęczowego tiulu na plecach, tamten, Kuba, z burzą loków – okazuje się, że ma urodziny i cały marsz śpiewa mu „Sto lat”; na ramieniu widzę otarcie i krew. Od rzuconego kamienia. „Przepraszam – mówi do mnie, trochę przepraszająco, a trochę kokieteryjnie – sam jestem estetą, ale niestety nie mam czym zakleić.” Przed nami znowu kanonada petard i policja przebija nam przejście na plac. I tu jesteśmy oto, doszliśmy, udało się – „non possumus” jednak się nie ziściło – ale otoczeni przez tę samą nienawiść. Na platformie drag queen, ściąga buty, a ja się zastanawiam, ile czasu zajmie ten demontaż. Bo obok wszyscy robią to samo – i jest to jakoś rozdzierające, może nawet bardziej, niż tamten widok wściekłych twarzy. Wszyscy się kamuflują. Chłopak obok mówi dziewczynie, żeby zdjęła okulary i delikatnie odkleja duże krążki brokatu, pobłyskujące wokół oczu. Ta z burzą tiulu chowa burzę do kerfurowej torby, ale w końcu uznaje, że nie da się tego ukryć, przemycić, więc wrzuca torbę na platformę; ludzie zdejmują tęczowe dodatki, składają flagi, chowają do czarnych plecaków, narzucają ciemne ubrania. Trzeba stąd będzie jakoś wyjść, żyć w tym mieście. Po mnie przychodzi J., idziemy razem do samochodu, z początku z dziennikarką radiową z mikrofonem – poprosiła o komentarz, a ja udzielam, bo tak jednak nieco bezpieczniej, może na oczach, na uszach medium nie pobiją, może ich to skrępuje; potem idziemy dalej, przez słoneczne miasto, jeden facet przyskakuje do mnie, kopie mnie, ale jakoś niecelnie, byle jak, coś wrzeszcząc, że wypier*** i pedały jeb***, później jednak jest już spokojniej. Docieramy do Pikniku Rodzinnego, gdzie te armaty i wojska, przechodzimy, a J. Mówi z aprobatą, że miasto jednak stanęło na wysokości zadania, bo taki piknik to odciągnie ludzi od bandyckich napadów. Wyjaśniam mu, że przecież to w kontrze do marszu i nie ma w tym nic niewinnego – nie bardzo mi jednak wierzy, dopiero kiedy mijamy dwóch ochroniarzy, stojących przy wejściu do parku, następuje wymowna scena. My właśnie przeszliśmy między nimi, a z naprzeciwka idą dwie młode dziewczyny, jedna z gwiazdką naklejoną na policzku, niezakamuflowana – i ochroniarze mówią, że ich nie wpuszczą. Bo to jest wyjście, nie wejście, mogą pójść naokoło. Pytają, którędy, a ochroniarze na to, że i tak ich nie wpuszczą, bo są z marszu, a tych z marszu nie wpuszczają na Piknik Rodzinny. „Zaraz – mówi J. – przecież my też jesteśmy z marszu, a przeszliśmy!” Panowie się zasromali, orzekli, że to bardzo źle i że nie wpuszczą dziewczyn. „Ale przecież tamten marsz się już skończył”. Nieważne. Była to najwyraźniej strefa wolna od LGBT. Marszałek województwa niby zapraszał, ale jednak z segregacją obywateli na tych uprawnionych i tych nieuprawnionych, wedle ustaw norymbiałostockich. J., skądinąd hetero, wiózł mnie do Warszawy – przy wyjeździe z miasta minęliśmy autobus z oznaczeniem: KLEPACKA. ZMIANA TRASY – i co jakiś czas wracał do tego, co widział na marszu, co najbardziej utkwiło mu w pamięci. Kobieta z trzy-, czteroletnim może dzieckiem, któremu układała obie maleńkie rączki w faki, mówiąc „Ucz się!”, po czym skandowała: „Wy-pier***! Wy-pier***”. Powyżyszy tekst Jacka Dehnela ukazał się dziś na jego profilu na Facebooku. Tekst publikujemy za zagodą autora. Na prośbę autora honorarium za niniejszy tekst przekażemy na organizację przyszłorocznego Marszu Równości w Białymstoku.",,
https://wiadomosci.onet.pl/kraj/bialystok-policja-zapowiada-konsekwencje-po-rozruchach-na-marszu-rownosci/458y3rl,Policja zapowiada konsekwencje po rozruchach na Marszu Równości w Białymstoku,"Każdy, kto dopuścił się naruszenia prawa, musi liczyć się z konsekwencjami; zebrane dowody przekażemy prokuraturze - zaznaczył rzecznik KGP insp. Mariusz Ciarka odnosząc się do incydentów podczas białostockiego marszu równości.","Wczoraj po południu ulicami Białegostoku przeszedł Pierwszy Marsz Równości. Przejście uczestników marszu kilkakrotnie próbowali zablokować kibice, policja musiała użyć gazu. W uczestników rzucano kamieniami, jajkami i petardami. Policja poinformowała, że zatrzymano dwadzieścia osób. ""Zapewniam, że nie ma na takie zachowania przyzwolenia i każdy, kto dopuścił się naruszenia prawa, musi liczyć się z konsekwencjami. Policja zawsze reaguje i zebrane dowody przekażemy prokuraturze. Nieważne są sympatie i głoszone hasła - ważne dla nas jest przestrzeganie prawa"" - napisał w na Twitterze rzecznik Komendy Głównej Policji insp. Mariusz Ciarka. Ciarka odpowiedział w ten sposób m.in. posłowi PO-KO Michałowi Szczerbie, który w swoim wpisie na Twitterze domagał się m.in. dymisji szefowej resortu spraw wewnętrznych i administracji Elżbiety Witek. ""Jestem wstrząśnięty atakami fizycznej agresji w Białymstoku. Państwo i podległe mu służby straciły kontrolę i nie zapewniły elementarnego bezpieczeństwa obywatelkom i obywatelom uczestniczącym w pokojowej manifestacji. Bandyci przejęli miasto. Czas na dymisję @elzbietawitek"" - napisał Szczerba. Do najpoważniejszego - zdaniem policji - zdarzenia w czasie przemarszu doszło w pobliżu białostockiej katedry, gdzie kontrmanifestacji próbując zablokować marsz rzucali w stronę policji kamieniami, kostką brukową i butelkami; funkcjonariusze musieli użyć środków przymusu. - Zmuszeni byliśmy natychmiast zareagować, odpowiedzieć. Policjanci używali zarówno granatów hukowych, używali miotaczy pieprzu, siły fizycznej - powiedział dziennikarzom rzecznik podlaskiej policji nadinsp. Tomasz Krupa, Jak poinformowano, przez cały czas trwania marszu zatrzymano 20 osób. Cztery osoby są podejrzane o popełnienie przestępstw m.in. rozboju, naruszenia nietykalności i znieważenie funkcjonariuszy oraz użycia groźby. 16 osób ukarano mandatami. Rzecznik poinformował też, że jedna policjantka przebywa w szpitalu na badaniach. Policja zaznacza, że marsz i inne sobotnie zgromadzenia zabezpieczało kilkuset policjantów nie tylko z regionu, ale też z innych miast. Policjantów wspierała również Straż Graniczna; jej śmigłowiec pomagał w monitorowaniu zgromadzeń z góry, ale też tego, co się dzieje na przyległych ulicach i przecznicach.",Policjanci ochraniający Marsz Równości w Białymstoku,
https://wiadomosci.onet.pl/tylko-w-onecie/germanista-o-naklejkach-gazety-polskiej-porazajace-podobienstwo-do-tych-z-iii-rzeszy/3dyb5sh,"Znawca historii III Rzeszy: Czuję przerażenie. Naklejki ""Gazety Polskiej"" porażająco podobne do tabliczek z III Rzeszy","- Nie budzimy demonów przeszłości, bo one od dawna już tu są. Do tragedii brakuje tylko kroku - tak reaguje dr hab. Marcin Gołaszewski, polityk Koalicji Obywatelskiej, szef łódzkiej Rady Miejskiej i germanista, specjalizujący się w literaturze III Rzeszy na zapowiedź ""Gazety Polskiej"" o kolportażu naklejek o treści: ""Strefa wolna od LGBT"". Według naukowca, takie naklejki rodzą najgorsze historyczne skojarzenia - z hasłami typu: ""Żydom wstęp wzbroniony"".","Magda Gałczyńska, Onet: Sprawę naklejek o ""Strefie wolnej od LGBT"", które chce wypuścić w najnowszym numerze ""Gazeta Polska"" krytykuje już ambasador USA Georgette Mosbacher, pisząc o ""promowaniu nienawiści i nietolerancji"". Są zapowiedzi doniesień do prokuratury a redaktor naczelny ""GP"" Tomasz Sakiewicz twardo przekonuje, że ""Polacy od wieków znają słowo >>tolerancja<<"" i stoją na straży wolności. I dlatego, jak rozumiem, zamierza kolportować takie naklejki. Jak pan to ocenia? Dr hab. Marcin Gołaszewski, germanista, literaturoznawca, szef łódzkiej RM i polityk KO: Słysząc o reakcji naczelnego ""GP"" doznaję pewnego dysonansu poznawczego. Dlaczego? Bo wypuszczanie naklejek nawołujących do nienawiści wobec jakiejś grupy w myśl ""wielowiekowej tradycji umiłowania wolności i tolerancji"" wydaje mi się co najmniej niespójne, żeby nie powiedzieć ostrzej. A mówiąc poważnie, ja czuję przerażenie tym, co dzieje się w Polsce. Porażający jest język przekazu. Pełen nienawiści, pogardy, a jednocześnie obłudy i manipulacji. Kto manipuluje? Wszyscy, głównie władza oraz jej akolici, jak choćby ""GP"". Fakt, że rzecznik rządu tak otwarcie krytykuje wpis ambasador USA po prostu nie mieści się w głowie. Bo tym samym staje on po stronie pomysłów Tomasza Sakiewicza i ""GP"". A te pomysły też pana przerażają? One przede wszystkim! Bo będąc germanistą, literaturoznawcą zajmującym się literaturą opozycyjną w III Rzeszy widzę aż nadto podobieństw do realiów IV RP PiS. Zapowiedź ""Gazety Polskiej"" nasuwa najgorsze obrazy z historii. Tabliczki z napisami: ""Żydom i psom wstęp wzbroniony"" czy ""Żydzi wchodzą na własne ryzyko"" wykazują porażającą wręcz analogię z naklejką o treści: ""Strefa wolna od LGBT"". Może nikt sobie tego tak nie skojarzy? Powiem wprost, że nie mogę wyobrazić sobie, jak bardzo trzeba być przesiąkniętym strachem czy nienawiścią, aby względem drugiego człowieka używać tak wykluczających, odzierających z godności sformułowań jakie stosuje ""Gazeta Polska"". Gdy pomyślę, że to w narodzie tak dotkniętym ogromem zbrodni nazistowskiej pojawiają się tak obrzydliwe hasła, to rodzi się pytanie gdzie popełniliśmy błąd. Nie budzimy demonów przeszłości, bo one od dawna już tu są. Do pełnego obrazu zła brakuje tylko kroku, jednego małego kroku, który doprowadzi do tragedii. Nie za mocno pan to ocenia? To trochę zbyt oczywiste analogie... Owszem, historia nie jest linearna, nie pozwala na szukanie łatwych podobieństw, uproszczeń i trywialnych porównań, ale mam nieodparte wrażenie, że w Polsce PiS nienawiść stała się narzędziem walki politycznej. Podżeganie przeciwko konkretnym grupom społecznym, odzieranie człowieka z jego przyrodzonej godności, wyzywanie, lżenie, obrażanie, poniewieranie i posługiwanie się kłamstwem są wręcz na porządku dziennym. Za każdym razem szuka się kozła ofiarnego by przykryć czy to aferę czy przekierować opinię publiczną na inny temat. I z tym mamy - w pana ocenie - do czynienia w przypadku tychże naklejek ""GP""? Tak, to może być element szerzej zakrojonego mechanizmu. Pamiętajmy, że pogromy na Żydach, ich stopniowe wykluczanie ze społeczeństwa w latach 30-tych XX wieku trwały latami. Latami prowadzono szczucie i podejmowano coraz nowe inicjatywy prawne i polityczne, także w zakresie literatury i sztuki, by ostatecznie przejść do przemocy fizycznej, do ""Nocy Kryształowej"" a ostatecznie do Holokaustu. I dlatego dziwię się, że zapowiedź ""Gazety Polskiej"" o udostępnieniu naklejek z napisem: ""Strefa wolna od LGBT"" nie wywołała ogólnospołecznej debaty i fali oburzenia. Nikt z nas nie jest już bezpieczny, nikt niech tak się nie czuje. Każdy z nas jest inny i za tę inność, kto wie, możliwe że kiedyś zapłaci. To nie przesada? O, na pewno nie. Przypomnę, gdy w 2015 roku PiS z uchodźców uczynił podstawowe zagrożenie Polaków, strasząc zarazkami i pasożytami, już wtedy Jarosław Kaczyński sięgnął po język nazistowski używany względem Żydów w III Rzeszy. Wtedy nawet Kościół Katolicki nie widział za bardzo powodów, by stanąć jednoznacznie w obronie godności tych ludzi. Owszem, pojedyncze głosy oświeconych hierarchów dało się słyszeć ale nic więcej. Ale po co zabierać było wtedy głos, przecież nikt z nas nie jest uchodźcą. Gdy lżono niepełnosprawnych, duża część społeczeństwa odwróciła wzrok. Gdy teraz atakuje się mniejszości, ponownie widać obojętność. I po raz kolejny przypominają się słowa Martina Niemöllera z okresu III Rzeszy. Że ""Kiedy przyszli po mnie, nikt nie protestował, bo nikogo już nie było""? Dokładnie. Nam dziś pozostaje jedynie wiara, że ludzie nauki i sztuki, ludzie wszystkich Kościołów i środowisk opiniotwórczych będą w stanie zabrać głos potępiający język nienawiści. Choć tej wiary mam z każdym dniem coraz mniej... Ale jest jeszcze czas, by bić w dzwony na trwogę.",Marcin Gołaszewski,
https://wiadomosci.onet.pl/kraj/bialystok-srodowiska-kibicowskie-zaatakowaly-marsz-rownosci-i-policje/kljd52s,Marsz Równości w Białymstoku zakłócany przez środowiska narodowe i kibicowskie. Rzecznik policji: doszło do dramatycznych obrazków,"Pod hasłem ""Białystok miastem dla wszystkim"" odbył się dziś pierwszy Marsz Równości w Białymstoku. Do pierwszych incydentów doszło jeszcze przed wyruszeniem marszu, który został zaatakowany przez środowiska kibicowskie. - Trwają czynności procesowe. Do jednostek policji doprowadzono łącznie 20 osób, w tym cztery podejrzewane o popełnienie przestępstw - relacjonował w rozmowie z Onetem nadkomisarz Tomasz Krupa.","Uczestnicy marszu wyruszyli sprzed z placu Niezależnego Zrzeszenia Studentów (NZS). Jeszcze przed wymarszem dochodziło do utarczek słownych między uczestnikami marszu a kontrmanifestantami ze środowisk kibiców. Słychać było wybuchy petard, jednemu z uczestników marszu wyrwano tęczową flagę. Wkrótce po incydencie policja poinformowała o zatrzymaniu sprawcy. Kilkuset uczestników marszu niosło tęczowe flagi i parasole. Na transparentach mieli hasła: ""Miłość nie jest grzechem"", ""Równość płci"", ""Miłość dla wszystkich ponad wszystko"", ""Miasto bez barier"". Po obu stronach marszu szli kontrmanifestanci ze środowiska kibiców. Uczestników obu zgromadzeń oddzielał kordon policji. Jak podkreślali od początku organizatorzy marszu ze stowarzyszenia ""Tęczowy Białystok"", Marsz Równości z nikim nie walczy, nie jest też przeciw żadnej religii, a jest po to, aby każdy miał równe prawa. - Jednej policjantce była udzielana pomoc na szpitalnym oddziale ratunkowym, najprawdopodobniej to uraz kolana - relacjonował rzecznik białostockiej policji w rozmowie z Onetem. - Nie mamy na tę chwilę informacji o ewentualnych rannych manifestantach - powiedział nadkomisarz Tomasz Krupa w rozmowie z Onetem. Na nagraniach, zamieszczanych w mediach społecznościowych widać jednak, jak grupy kontrmanifestantów ścigają, biją i kopią pojedynczych uczestników Marszu Równości. - Trwają czynności procesowe. Do jednostek policji doprowadzono łącznie 20 osób, w tym cztery podejrzewane o popełnienie przestępstw: rozboju, naruszenia nietykalności funkcjonariuszy, użycia gróźb karalnych i znieważenia funkcjonariuszy. 16 osób ukarano mandatami karnymi - powiedział nadkomisarz Krupa. - Marsz Równości od samego początku, od wejścia na ul. Lipowej, był blokowany. Takich prób było kilka. Na czele zgromadzenia szli policjanci, którzy natychmiast podejmowali interwencję wobec blokujących - mówił Onetowi rzecznik. Organizatorzy byli zmuszeni do zmiany trasy. - W pewnym momencie doszło do dramatycznych obrazków, podczas których policjanci zostali zaatakowani butelkami i kamieniami czy nawet kostką brukową. Potencjalnymi ofiarami byli także uczestnicy marszu oraz osoby postronne. W tej sytuacji policjanci użyli środków przymusu bezpośredniego. Użyto m.in. granaty hukowe i miotaczy pieprzu - dodał rzecznik policji. Dziś w Białymstoku, oprócz Marszu Równości, zaplanowano kilkadziesiąt innych zgromadzeń, w tym większość w trakcie marszu. Na placu NZS tuż przed marszem zakończyła się manifestacja kibiców, część z nim przeszła pod pomnik Bohaterów Białostocczyzny, gdzie od wczoraj wieczorem trwa pikieta w obronie tego pomnika. W centrum miasta, na dziedzińcu Pałacu Branickich odbywał się też Piknik Rodzinny organizowany przez marszałka województwa podlaskiego, który - jak zapowiadano - miał być alternatywą dla Marszu Równości.",Marsz Równości w Białymstoku,
https://wiadomosci.onet.pl/kraj/naklejki-strefa-wolna-od-lgbt-rzecznik-rzadu-komentuje-wypowiedz-ambasador-mosbacher/eknd2gh,"Rzecznik rządu: komentarz Mosbacher ws. naklejek ""Strefa wolna od LGBT"" niepotrzebny","Rzecznik rządu Piotr Müller skomentował krytyczną wypowiedź ambasador USA Georgette Mosbacher ws. naklejek ""Strefa wolna od LGBT"". - Wydaje mi się, że to nie jest kwestia związana z relacjami między Ameryką a Polską, to jest niepotrzebna wypowiedź - powiedział Müller. Rzecznik odniósł się też do wczorajszych ogłoszeń opozycji dotyczących list wyborczych.","W mediach społecznościowych ""Gazety Polskiej"" pojawiła się informacja, że w najbliższym numerze dodatkiem do gazety będzie naklejka ""Strefa wolna od LGBT"" z przekreślonym tęczowym symbolem. ""Gazeta Polska"" promuje swoją inicjatywę w różnych mediach społecznościowych, m.in. na Instagramie. Jednak ta platforma szybko usunęła post, uznając wpis za ""mowę nienawiści i zakazane symbole"". Müller, zapytany w Polsat News, czy podoba mu się pomysł ""GP"", odparł: - Nie powiesiłbym takiej wlepki na drzwiach. Generalnie jestem krytyczny wobec tego, co robi część środowisk LGBT, ale jestem zwolennikiem tego, aby w sposób konstruktywny podchodzić do tego i nie nakręcać jakiejś atmosfery napięć między różnymi grupami politycznymi czy środowiskami, co często robią same środowiska LGBT. Rzecznik rządu skrytykował również wypowiedź ambasador USA Georgette Mosbacher, która w kontekście naklejek ""Gazety Polskiej"" napisała w czwartek na Twitterze: ""Jestem rozczarowana i zaniepokojona tym, że pewne grupy wykorzystują naklejki do promowania nienawiści i nietolerancji. Szanujemy wolność słowa, ale musimy wspólnie stać po stronie takich wartości jak różnorodność i tolerancja"". Według Müllera, to nie jest sprawa, którą powinna się zajmować ambasador USA. - Wydaje mi się, że to nie jest kwestia związana z relacjami między Ameryką a Polską. Wydaje mi się, że to jest niepotrzebna wypowiedź - powiedział rzecznik rządu. Na wpis Mosbacher odpowiedział redaktor naczelny ""Gazety Polskiej"" Tomasz Sakiewicz. ""Wolność oznacza, że ja szanuje Pani poglądy a Pani moje. Sprzeciwiamy się jedynie narzucaniu poglądów siłą. Bycie działaczem ruchu gejowskiego nie czyni nikogo bardziej tolerancyjnym. Polacy kochają wolność i znają od wieków słowo tolerancja. Dlatego wspierali powstanie USA"" - napisał. Naklejki ""Strefa wolna od LGBT"" krytykują także politycy PO, Nowoczesnej, Wiosny, Razem i SLD. Podczas występu w Polsat News rzecznik odniósł się też do ogłoszeń opozycji o tym, w jakim kształcie wystartuje w wyborach. Przypomnijmy: Grzegorz Schetyna poinformował w czwartek, że PO idzie do jesiennych wyborów parlamentarnych pod szyldem Koalicji Obywatelskiej bez PSL i SLD. Piotr Müller został zapytany, czy kiedy opozycja rezygnuje ze wspólnego startu, a dotychczasowi sojusznicy ""rzucają się sobie do gardeł"", to jest powód do świętowania. - Z jednej strony to jest podział w grupie opozycyjnej, z drugiej strony należy sobie zadać pytanie, czy to nie jest pewnego rodzaju teatr, czyli próba pokazania oferty w trzech blokach politycznych - powiedział Müller. Dodał, że Polacy powinni też sobie zadać pytanie, co będzie po wyborach. - Czy jeżeli, powiedzmy, te trzy partie miałyby większość w Sejmie, to będą tworzyły blok rządzący czy nie, i jak wtedy mają zamiar pogodzić program polityczny - powiedział rzecznik rządu. Müller ocenił też, że decyzje opozycji oczywiście wpłyną na strategię wyborczą PiS. - To zupełnie inaczej będzie wyglądało w tej chwili - powiedział. Rzecznik rządu dodał, że członkowie rządu nie mają urlopu w tym roku. - Premier Morawiecki odwołał nam wakacje. Wiceprezydent stolicy Paweł Rabiej złożył zawiadomienie do prokuratury o podejrzeniu popełnienia przestępstwa przez wydawcę ""Gazety Polskiej"". W uzasadnieniu wniosku wskazano, że treść naklejek nie spełnia wymaganych prawem prasowym kryteriów. ""Jej treść jest niegodna i obrzydliwa z tego powodu, że nawiązuje do treści i praktyk zbrodniczych prześladowań ludzi z powodu posiadanej lub przypisywanej im orientacji seksualnej, identyfikacji płciowej, rasy, pochodzenie czy stanu zdrowia. Przyzwala na wykluczanie, prześladowanie, zastraszanie, różnicowanie"" - podano w dokumencie. ""Sformułowanie »Strefa wolna od...« nawiązuje do faszystowskiej praktyki ludobójstwa i pogardy człowieka niezależnie od tego, jakiej społeczności wykluczenie i dyskryminacja ma dotyczyć: gejów, lesbijek, ludzi starych, chorych, kobiet, biednych. Każda z tych osób ma prawo korzystać z pełnej ochrony państwa. Państwo zaś ma obowiązek jej taką ochronę i brak dyskryminacji zapewnić"" - napisano w uzasadnieniu wniosku.",Piotr Müller,
https://wiadomosci.onet.pl/kraj/georgette-mosbacher-komentuje-naklejki-strefa-wolna-od-lgbt/z1scfcg,Ambasador USA: musimy wspólnie stać po stronie różnorodności i tolerancji,"Musimy wspólnie stać po stronie różnorodności i tolerancji - oświadczyła Georgette Mosbacher zaznaczając, że jest rozczarowana i zaniepokojona tym, że pewne grupy wykorzystują naklejki do promocji nienawiści i nietolerancji. Naklejki ""Strefa wolna od LGBT"" mają być dołączone do ""Gazety Polskiej"". Wpis ambasador USA momentalnie wywołał burzę.","W mediach społecznościowych ""Gazety Polskiej"" pojawiła się informacja, że w najbliższym numerze dodatkiem do gazety będzie naklejka ""Strefa wolna od LGBT"" z przekreślonym tęczowym symbolem. ""Jestem rozczarowana i zaniepokojona tym, że pewne grupy wykorzystują naklejki do promowania nienawiści i nietolerancji. Szanujemy wolność słowa, ale musimy wspólnie stać po stronie takich wartości jak różnorodność i tolerancja"" - napisała Mosbacher na Twitterze. Wpis opatrzyła tagiem ""wszyscy jesteśmy równi"". Na wpis Mosbacher odpowiedział redaktor naczelny ""Gazety Polskiej"" Tomasz Sakiewicz. ""Wolność oznacza, że ja szanuje Pani poglądy a Pani moje. Sprzeciwiamy się jedynie narzucaniu poglądów siłą. Bycie działaczem ruchu gejowskiego nie czyni nikogo bardziej tolerancyjnym. Polacy kochają wolność i znają od wieków słowo tolerancja. Dlatego wspierali powstanie USA"" - napisał. Naklejki ""Strefa wolna od LGBT"" krytykują także politycy PO, Nowoczesnej, Wiosny, Razem i SLD. Wiceprezydent Warszawy Paweł Rabiej zapowiedział na Twitterze złożenie zawiadomienia do prokuratury. ""Niemieccy faszyści tworzyli strefy wolne od Żydów. Apartheid - od czarnych. Jak widać tradycja znajduje godnych naśladowców, tym razem w Polsce, pod parasolem PiS i biskupów"" - napisał Rabiej. Z kolei lider Wiosny Robert Biedroń zapowiedział na Twitterze, że jego ugrupowanie nie zostawi tej sprawy bez odpowiedzi. ""Obrzydliwe; nie ma naszej zgody na szerzenie nienawiści"" - napisał. Krytycznie wypowiedziała się także posłanka PO-KO Monika Wielichowska. ""To wielka pogarda dla drugiego człowieka, dyskryminacja i nawoływanie do nienawiści. To homofobia, na którą nie może być przyzwolenia. Co na to premier Mateusz Morawiecki, człowiek roku Gazety Polskiej? Ile pieniędzy ze spółek skarbu państwa zasila Gazetę Polską? Czy kolejnym dodatkiem będzie opaska na ramię?"" - napisała na Twitterze. Działaczka SLD Katarzyna Piekarska oceniła, że naklejki są haniebne. ""Czy ktoś pomyślał jak się czują lesbijki czy geje czytając takie wpisy Co czują ich rodziny... To jest szczucie ludzi na ludzi. A to zawsze prowadzi do nieszczęścia. Wstyd!"" - napisała na Facebooku. Głos w sprawie zabrało także ugrupowanie Razem. ""Pamiętacie, jak prawica straszyła tzw. no-go zones? Dzięki tej samej prawicy doczekaliśmy się własnych stref no-go. Obrzydliwe"" - napisano na profilu ugrupowania na Twitterze. Stołeczny radny Marek Szolc (Nowoczesna) ocenił na Twitterze, że ""ohydne nalepki Gazety Polskiej budzą najgorsze skojarzenia"". Podkreślił, że osoby LGBT"" mają w Polsce prawo do bezpieczeństwa i równego traktowania i zapowiedział, że w piątek o godz. 10 z Polskim Towarzystwem Prawa Antydyskryminacyjnego opublikuje opinię prawną i pokaże, czemu ""strefy wolne od LGBT"" są nielegalne. Także wiceprezes Ruchu Narodowego Krzysztof Bosak ocenił naklejki ""Strefa wolna od LGBT"" jako ""szkodliwy pomysł"". ""One sugerują, że konserwatyści są przeciw tym ludziom, a to nieprawda. Jesteśmy przeciwko publicznemu promowaniu zachowań homoseksualnych, a nie przeciw samym homoseksualistom. Taki dwuznaczny przekaz to wystawianie im piłki"" - napisał na Twitterze. ""Jako chrześcijanie postrzegamy skłonności homoseksualne jako zaburzenie (niezależnie od sporu o ich przyczyny) i cierpienie w życiu ludzi, którzy je mają. Nasza postawa nie może polegać na tym, że będziemy traktować ich jak trędowatych. Powinniśmy ich przyciągać do naszej wiary"" - dodał. Źródło: PAP, Twitter",Georgette Mosbacher,
https://wiadomosci.onet.pl/kraj/gazeta-polska-z-nalepka-strefa-wolna-od-lgbt-pawel-rabiej-zapowiada-zawiadomienie/z5cl7gy,"""Gazeta Polska” z nalepką ""Strefa wolna od LGBT"". Paweł Rabiej zapowiada zawiadomienie prokuratury","Wiceprezydent Warszawy skomentował, że tygodnik naśladuje faszyzm i zapowiedział złożenie zawiadomienia do prokuratury. Wpis ""Gazety Polskiej"" o nalepce zablokowano na Instagramie. - Cenzura była typowa dla nazizmu, narzucanie ideologii też - ocenił redaktor naczelny ""GP"" Tomasz Sakiewicz.","Zapowiedź nalepki opublikowano wczoraj wieczorem. Nalepka zostanie dodana do numeru, który trafi do sprzedaży w środę w przyszłym tygodniu. - Niemieccy faszyści tworzyli strefy wolne od Żydów. Apartheid - od czarnych. Jak widać tradycja znajduje godnych naśladowców, tym razem w Polsce, pod parasolem PiS i biskupów - skomentował Paweł Rabiej, który trzy lata temu ujawnił, że jest homoseksualistą. - Nikt dzisiaj nie jest bliżej nazizmu, szczególnie w wersji Ernesta Rohma prekursora partii hitlerowskiej, niż ci którzy prześladują za odrzucenie ideologii LGBT - powiedział Tomasz Sakiewicz w rozmowie z portalem Wirtualnemedia.pl. - Lewackie środowiska rozpoczęły nagonkę na ""Gazetę Polską"", doszukując się różnorakich porównań, często oderwanych od rzeczywistości. Wpis na stronie ""Gazety Polskiej"" był wielokrotnie komentowany i widać, że stał się niewygodny dla zwolenników środowiska LGBT, także dla polityków popierających tę ideologię - skomentowano na portalu Niezalezna.pl. Wpis o naklejce został zablokowany na Instagramie z powodu ""mowy nienawiści i zakazanych symboli"". Zapewniono jednak, że nalepka i tak się ukaże. Źródło: wirtualnemedia.pl",Paweł Rabiej,
https://wiadomosci.onet.pl/kraj/lublin-tomasz-pitucha-winny-znieslawienia-organizatora-marszu-rownosci/r1c41pr,Wyrok sądu ws. radnego PiS. Tomasz Pitucha winny zniesławienia organizatora Marszu Równości,"Dziś zapadł wyrok sądu w sprawie radnego PiS, który we wrześniu 2018 r. na Facebooku zamieścił wpis: ""Najzagorzalsi fani filmu W. Smarzowskiego chcą zorganizować w Lublinie tzw. Marsz Równości, promujący homoseksualizm, pedofilię"". Pozwał go organizator parady Bartosz Staszewski. Sąd uznał Tomasza Pituchę za winnego pomówienia. Musi jeszcze wpłacić 5 tys. zł na cel stowarzyszenia ""Marsz Równości w Lublinie"".","Sąd Rejonowy Lublin-Zachód uznał Tomasza Pituchę za winnego pomówienia Bartosza Staszewskiego. Jednocześnie sędzia skorzystała z przepisów, które pozwalają na odstąpienie od wymierzenia kary pozbawienia wolności. Za to radny PiS musi zapłacić 5 tys. zł na konto stowarzyszenia ""Marsz Równości w Lublinie"" oraz poinformować o wyroku w lokalnych gazetach. - Tomasz Pitucha swoim zachowaniem naruszył dobro prawne jakim jest cześć i dobre imię Bartosz Staszewskiego, pomawiając go o promowanie pedofilii. To mogło poniżyć go w opinii publicznej i w sposób negatywny wpłynąć na działalność pokrzywdzonego, które aktywnie działa na rzecz równouprawnienia osób należących do mniejszości seksualnych - podkreśliła w uzasadnieniu sędzia Iwona Suchorowska. Kiedy sędzia odczytywała wyrok oraz uzasadnienie zwolennicy radnego PiS wyrazili swoje oburzenie krzykami i buczeniem. Z sali można było usłyszeć m.in. ""Hańba!"", ""Diabeł i mamona"" oraz ""To jest sprawiedliwość?"". Oberwało się też sędzi, która usłyszała: ""Też kiedyś staniesz przed sędzią"". Sąd zwrócił uwagę, że w debacie publicznej trzeba zachowywać odpowiednie standardy. Wymaga się tego zwłaszcza od osób publicznych, takich jak radny i doradca wojewody. To samo podnosił organizator Marszu Równości w Lublinie, który bardzo się cieszy z dzisiejszego wyroku. - Oczekiwaliśmy takiego rozstrzygnięcia. Z tego co wiem była w kościołach modlitwa o sprawiedliwy wyrok i taki dzisiaj zapadł. To pokazuje, że nie ma zgody na homofobiczną mowę nienawiści. Nie ma zgody na to, by pomawiać osoby LGBT o jakiekolwiek związki z pedofilią - mówi Bartosz Staszewski. Mecenas Przeciechowski, który reprezentował oskarżyciela podkreśla, że sprawa mogła zakończyć ugodą. Dwukrotnie proponowano radnemu takie rozwiązanie. Pitucha nie skorzystał z takiej możliwości. - Nie można głosić swoich poglądów kosztem godności innych osób - tłumaczy mecenas. Dzisiejszy wyrok nie jest prawomocny. Radny PiS zaznacza, że przyjmuje orzeczenie z pokorą, ale zamierza złożyć apelację. Będzie starał wykazać przed sądem wyższej instancji, że wypowiedź nie dotyczyła Bartosza Staszewskiego.  - Ze względów proceduralnych i przedstawionych przez sąd w uzasadnieniu będziemy składać apelację. Ustaliłem to już z moim adwokatem. Ten wyrok pokazuje, że jeszcze dużo musimy zrobić w przestrzeni społecznej, żeby agresywna polityka środowisk homoseksualnych była należycie potraktowana - podnosi radny PiS. Cała sprawa mogła zakończyć się jeszcze w grudniu 2018 roku. Pierwsze spotkanie Pituchy i Staszewskiego na sali sądowej odbyło się w trybie niejawnym, ponieważ sąd chciał doprowadzić do ugody. Strona skarżąca zaproponowała, by radny przyznał na Facebooku, że to co pisał nie było prawdą oraz że treści mogły pomówić ludzi, którzy szli w marszu. Do porozumienia nie doszło, ponieważ radny PiS uznał, że nie ma za co przepraszać. Już na pierwszą rozprawę przyszło wielu zwolenników radnego. Byli to głównie starsi ludzie. Mieli ze sobą transparenty z hasłami dotyczącymi obrony rodziny przed LGBT, ale nie ograniczyli się tylko do tego. Przed drzwiami rozsypano sól, co miało pomóc w wypędzeniu diabła. Niejednokrotnie publiczność wyrażała swoje niezadowolenie, zwłaszcza kiedy sędzia uchylała pytania obrony. Pitucha i jego adwokaci próbowali wykazać związki między homoseksualizmem a pedofilią. Powoływał się badania sprzed kilkunastu lat, które miały udowodnić jego tezę. Radny zasłynął też zadawaniem świadkom dziwnych pytań: - Czy gdybym chodził po ulicy z moją żoną trzymając za piersi, czy to jest pożądany wyraz ekspresji seksualnej w przestrzeni publicznej? Obrona radnego PiS wezwała kilku świadków, m.in. byłego rzecznika prasowego wojewody Radosława Brzózkę, wiceprzewodniczącego sejmiku woj. lubelskiego prof. Mieczysława Rybę oraz samego wojewodę Przemysława Czarnka. Jeszcze kilka miesięcy temu wszyscy razem pracowali w Lubelskim Urzędzie Wojewódzkim. Brzózka przestał pełnić funkcję rzecznika, kiedy został wybrany do rady powiatu świdnickiego. Radosław Brzózka podkreślał, że Tomasz Pitucha stawał w obronie rodziny i Kościoła Katolickiego, którego bronił przed gender i LGBT. Jednocześnie dodał, że widzi jedynie pozytywne skutki tego wpisu. - Wpis Tomasza Pituchy jest stanowczym stanięciem w obronie wartości chrześcijańskich - mówił były rzecznik wojewody lubelskiego. Z kolei wojewoda lubelski przywołał międzynarodowe badania, z których ma wynikać, że od 80 do 90 proc. przestępstw pedofilskich w kościele amerykańskim i australijskim to przestępstwa na tle homoseksualnym. Tym samym wpis radnego PiS miał być skrótem myślowym, który wykazał związek przyczynowy pomiędzy homoseksualizmem a pedofilią. - Skutkiem Marszu Równości w Polsce jest demoralizacja społeczeństwa, w tym także dzieci. Z tego powodu, w moim przekonaniu, wna podstawie prawa o zgromadzeniach, kodeks wykroczeń i kodeks karny, wszystkie takie marsze promujące ideologię LGBT, powinny być zakazywane - przekonywał Przemysław Czarnek.",Tomasz Pitucha,
https://wiadomosci.onet.pl/kraj/lublin-fundacja-staje-w-obronie-bylego-pracownika-ikei/gzbmj6c,"""Stop zwalnianiu ludzi za cytowanie Biblii"". Fundacja staje w obronie byłego pracownika IKEA","Fundacja Życie i Rodzina postawiła w pobliżu lubelskiego sklepu IKEA billboard o treści ""Stop zwalnianiu ludzi za cytowanie Biblii”. To reakcja na zwolnienie pracownika, który na internetowym forum firmy sprzeciwił się promowaniu homoseksualizmu i cytował Pismo Święte. Mężczyzna żąda przywrócenia do pracy.","""Czy nadchodzą czasy, gdy za cytowanie Biblii będzie się szło do więzienia?"" - zastanawiają się działacze Fundacji Życie i Rodzina. To właśnie ta organizacja odpowiada za billboard, który pojawił się przed sklepem IKEA w Lublinie. To forma wsparcia dla pana Tomasza, zwolnionego pracownika szwedzkiego giganta, który skrytykował działania firmy ws. tolerancji osób LGBT. - Prawda jest taka, że to tylko jeden z objawów promowania ideologii LGBT, która uzurpuje sobie prawo do urabiania ludzi według swoich założeń. Nie możemy pozwolić, aby totalitaryzm, także ten tęczowy, znalazł swoje miejsce w naszej ojczyźnie. Dlatego powiesiliśmy ten billboard - wyjaśnia Krzysztof Kasprzak z Fundacji Życie i Rodzina. Zdaniem fundacji IKEA od lat promuje ruch LGBT i zmusza swoich pracowników do przyjmowania oraz akceptowania tej ideologii. Zamierzają przeciwdziałać deprawowaniu młodzieży przez propagandę homoseksualną. W maju obchodzony był dzień IDAHOT, czyli Międzynarodowy Dzień przeciw Homofobii, Bifobii i Transfobii. IKEA opublikowała w swoim intranecie artykuł prezentujący wartości i stanowisko firmy w tej sprawie. Jeden z pracowników sklepu w Krakowie zamieścił pod tekstem komentarz, w którym wyraził swoją opinię na temat osób LGBT. ""Akceptacja i promowanie homoseksualizmu i innych dewiacji to sianie zgorszenia"" - napisał na forum mężczyzna. Dalej zacytował fragment Starego Testamentu: ""Pismo Święte mówi: biada temu, przez którego przychodzą zgorszenia, lepiej by mu było uwiązać kamień młyński u szyi i pogrążyć go w głębokościach morskich"". Dodał też: ""Ktokolwiek obcuje cieleśnie z mężczyzną, tak jak się obcuje z kobietą, popełnia obrzydliwość. Obaj będą ukarani śmiercią, a ich krew spadnie na nich"". W efekcie firma zwolniła pana Tomasza z pracy. IKEA odniosła się do tego w wydanym oświadczeniu. ""Jeden z naszych pracowników opublikował komentarz pod artykułem, wyrażając swoją opinię w sposób mogący naruszyć dobra i godność osób LGBT+. Dodatkowo, pracownik faktycznie wykorzystał cytaty ze Starego Testamentu mówiące o śmierci, krwi w kontekście tego jaki los powinien spotkać osoby homoseksualne. Wielu pracowników poruszonych tym wpisem kontaktowało się z naszym działem kadr"" - poinformowała firma. Pan Tomasz się nie poddaje. Domaga się odszkodowania oraz przywrócenia do pracy. W krakowskim sklepie rozpoczęła się kontrola Państwowej Inspekcji Pracy. W obronie zwolnionego pracownika stanął m.in. Instytut Ordo Iuris. Obecnie firma nie komentuje sprawy.",Billboard stanął w pobliżu sklepu,
https://wiadomosci.onet.pl/kraj/wroclaw-ktos-wymalowal-napis-lgbt-pedofile-na-murze-szkoly/vl6wvjv,"Homofobiczny napis ""LGBT Pedofile"" na murze wrocławskiego liceum","Na murze okalającym boisko szkolne XVII LO we Wrocławiu ktoś sprayem wymalował napis ""LGBT Pedofile"". Sprawa została zgłoszona dyrekcji placówki dwa dni temu. Napis został dzisiaj zamalowany.","O homofobicznym napisie ""LGBT Pedofile"", który pojawił się na murze 17 LO we Wrocławiu od strony ul. Szpitalnej, poinformował Onet jeden z mieszkańców. W tej sprawie napisał też list do dyrekcji szkoły. ""Odpowiednie służby miejskie zostały już powiadomione i na pewno napis wkrótce zniknie, ale część z państwa uczniów została na niego wystawiona. Istnieje ryzyko, że część młodych osób uzna to hasło za prawdziwe lub przynajmniej częściowo prawdziwe, co może doprowadzić do wzrostu zachowań i postaw homofobicznych w Państwa szkole"" – podano wcześniej w e-mailu do dyrekcji 17 LO, który trafił także do naszej redakcji. ""Czy w związku z tym planują Państwo jakieś działania (pogadanki na lekcjach wychowawczych, wykład w szkole itp.), które rozprawią się z tym mitem łączącym homoseksualność z pedofilią?"" – pyta wrocławianin. Do sprawy odniósł się dolnośląski kurator oświaty, który w przeszłości był dyrektorem ""siedemnastki"". – Pierwsze od pana słyszę o takim napisie – mówi Onetowi Roman Kowalczyk. – Teren wokół szkoły powinien być czysty, bez jakichkolwiek napisów i deklaracji. Myślę, że pani dyrektor poradzi sobie z tą sprawą – dodaje. – Nie otrzymaliśmy żadnego zgłoszenia w tej sprawie – mówi Onetowi Łukasz Dutkowiak, rzecznik Miejskiej Komendy Policji we Wrocławiu. – Jest to jednak jedno z miejsc, które obejmiemy doraźną kontrolą w ramach służby – dodaje. Po południu napis został zamalowany. - Napis został niezwłocznie usunięty przez podopiecznych Wrocławskiego Centrum Integracji w ramach projektu Wrocławskiego Centrum Sprawiedliwości Naprawczej - mówi Onetowi Bartłomiej Ciążyński, doradca społeczny prezydenta Wrocławia ds. tolerancji i przeciwdziałania ksenofobii.",Napis na murze XVII LO we Wrocławiu,
https://wiadomosci.onet.pl/kraj/drag-queen-czytala-dzieciom-ksiazke-jak-wydarzenie-pokazala-tvp/dhdwswv,Drag queen czytała dzieciom książkę. Jak wydarzenie pokazała TVP?,"Wczoraj w jednej z poznańskich kawiarni dzieci mogły poznać historię Adasia, któremu wyrosły skrzydła. Książkę o chłopcu czytała im drag queen. Wydarzenie zorganizowano w ramach Poznań Pride Week, czyli cyklu wydarzeń poświęconych społeczności LGBT+. Na prośbę rodziców dziennikarze nie zostali wpuszczeni z kamerami do środka. Ale krótkie ujęcia z kawiarni pokazała Telewizja Polska.","Czytanie książki ""Nietypowy Adaś"" autorstwa Toma Percivala zorganizowano wczoraj rano w kawiarni ""Pora dnia"". Historię Adasia, któremu pewnego dnia wyrosły skrzydła, przybliżyła maluchom Lola - poznańska drag performerka. W wydarzeniu wzięły udział dzieci wraz ze swoimi rodzicami. Miała to być swoista lekcja akceptacji inności dla najmłodszych. Jak informuje Onet Mateusz Sulwiński, rzecznik Grupy Stonewall, czyli organizatorów, wszystko poszło według planu i na wydarzeniu panowała pozytywna atmosfera. Zamieszanie wokół spotkania zrobili jednak dorośli. Wydarzenie chcieli sfilmować m.in. dziennikarze TVP, ale zostali poproszeni o opuszczenie kawiarni. - Wyprosiliśmy kamery, bo to było zamknięte wydarzenie dla dzieci i nie było warunków ani zgody rodziców na filmowanie. Kamera TVN24 też została wyproszona - tłumaczy Sulwiński. Dziennikarze TVP poprosili rzecznika o wypowiedź do kamery, ale ten odmówił. Grupa Stonewall, która odpowiada także za poznański Marsz Równości, zraziła się do Telewizji Polskiej po materiałach o tęczowej paradzie, w których m.in. cytowano homofobiczne komentarze. Poznańskie czytanie dzieciom również zostało wykorzystane przez TVP. W niedzielnym wydaniu ""Wiadomości"" poruszono sprawę zwolnionego z IKEI pracownika, który skrytykował ruch LGBT, wykorzystując do tego cytaty z Biblii.  - Firma, która zajmuje się meblowaniem mieszkań i domów Polaków, chce nam przemeblować system wartości w Polsce - komentował w materiale TVP Jan Kanthak, rzecznik ministra sprawiedliwości. I jako przykład tego, do czego miałoby to przemeblowanie wartości prowadzić, pokazano krótkie ujęcia drag queen z zamazaną twarzą, która czyta dzieciom książkę. Grupa Stonewall takimi materiałami nie jest już zaskoczona, chociaż rzecznik dziwi się, że kilkanaście minut czytania książki dzieciom wywołało tyle zamieszania. ""Drag queen czyta dzieciom"" było jednym z pierwszych wydarzeń z cyklu Poznań Pride Week, którego zwieńczeniem będzie sobotni ""Marsz Równości"". Dzisiaj z kolei odbędzie się pokaz filmu dokumentalnego ""Mów mi Marianna"" o transseksualnej kobiecie, którego premiera w TVP była odwoływana już dwukrotnie. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Czytanie zorganizowano w ramach Poznań Pride Week,
https://wiadomosci.onet.pl/kraj/pracownik-ikei-zwolniony-za-krytyke-lgbt-ziobro-zlece-prokuraturze-zbadanie-sprawy/9w4l690,Pracownik IKEI zwolniony za krytykę LGBT. Ziobro: zlecę prokuraturze zbadanie sprawy,"Minister sprawiedliwości Zbigniew Ziobro poinformował dziś, że zleci prokuraturze zbadanie sprawy pracownika IKEI, który miał zostać zwolniony z pracy z powodu swoich poglądów religijnych. Gdyby się to potwierdziło, jest to rzecz absolutnie skandaliczna - podkreślił. Mężczyzna miał krytykować ""promowanie LGBT"" przytaczając cytaty z Biblii.","Część mediów opisała przypadek pracownika IKEI, który miał stracić pracę, kiedy sprzeciwił się ""zmuszaniu pracowników sklepu do udziału w akcjach promujących ruch LGBT"". Argumentując swoje stanowisko, mężczyzna miał powoływać się na swoją wiarę i cytować fragmenty Starego i Nowego Testamentu. Jak powiedział TVP Info, miał przytoczyć cytat o obrzydliwości współżycia dwóch mężczyzn. Pytany dziś o tę kwestię przez TVP Info, Zbigniew Ziobro podkreślił, że jest to ""sprawa bulwersująca"". - Jeśli ta informacja miałaby się potwierdzić, to mielibyśmy do czynienia z sytuacją, w której zewnętrzny koncern - naruszając polski porządek prawny - dopuszcza się jawnego złamania praw pracowniczych, ingeruje w obszar wartości chronionych przez polskie prawo, które gwarantuje każdemu obywatelowi wolność sumienia i wyznania. To jest rzecz absolutnie skandaliczna, gdyby się potwierdziła - dodał. - Mogę obiecać, że niezwłocznie zlecę prokuraturze zbadanie sprawy, czy nie ma tutaj do czynienia nie tylko z naruszeniem prawa pracowniczego, ale ze złamaniem prawa karnego - zapowiedział Ziobro. Szef MS przekonywał ponadto, że ""mamy do czynienia ze zjawiskiem używania przemocy prawnej i ekonomicznej wobec tych wszystkich, którzy nie chcą podzielać wartości środowisk homoseksualnych aktywistów"". - Wiemy o tym, że Polska jest wolnym krajem i środowiska homoseksualnych aktywistów - jak i ludzi, którzy mają jakiekolwiek inne przekonania- mają swobodę zrzeszania się, gromadzenia, manifestowania swoich poglądów. Organizują swoje księgarnie, kawiarnie, kluby i nikt im tutaj nie czyni trudności, ale oni chcą uczynić krok dalej: oni chcą narzucać innym, którzy mają inny system wartości, np. bardzo mocną tożsamość chrześcijańską, aby odrzucili swoje wartości i przyjęli ich - mówił Ziobro. - A jeśli tego nie robią, to wtedy grożą sankcjami karnymi, jak w przypadku drukarza czy wręcz sankcjami ekonomicznymi, jeśli potwierdzi się przypadek tego człowieka, pracownika Ikei - dodał. Czytaj też: Ziobro: z wielką satysfakcją przyjmuję wyrok TK Sprawę opisał wczoraj Instytut Ordo Iuris, który poinformował, że złożył w imieniu mężczyzny pozew, domagając się uznania wypowiedzenia za bezskuteczne, a także wypłaty odszkodowania i przekazania pieniędzy na cele charytatywne. Jak poinformowano na stronie Instytutu, powodem zwolnienia był wpis w internecie. ""Wpis Tomasza K. był komentarzem do artykułu rozesłanego wśród pracowników Ikei, propagującego ideologię ruchu LGBT. Mężczyzna wyraził swoją negatywną opinię na ten temat, posiłkując się fragmentami Pisma Świętego. Ta wypowiedź stała się przyczyną bezprawnego wypowiedzenia umowy o pracę Tomasza K. Konsekwencje w postaci upomnienia spotkały też osoby, które ""polubiły"" wspomniany wpis na forum"" - czytamy. Do sytuacji w oficjalnym oświadczeniu odniosła się również Ikea. ""W zeszłym miesiącu obchodziliśmy dzień IDAHOT, Międzynarodowy Dzień Przeciw Homofobii, Bifobii i Transfobii. Z tej okazji opublikowaliśmy artykuł w naszym intranecie, prezentujący nasze wartości i stanowisko w tej kwestii, zgodnie z komunikacją Grupy Ingka. Jeden z naszych pracowników opublikował komentarz pod artykułem, wyrażając swoją opinię w sposób mogący naruszyć dobra i godność osób LGBT+. Dodatkowo, pracownik faktycznie wykorzystał cytaty ze Starego Testamentu mówiące o śmierci, krwi w kontekście tego, jaki los powinien spotkać osoby homoseksualne"" - napisała firma. ""Sprzeciwiamy się i reagujemy, gdy istnieje ryzyko naruszenia dóbr lub godności osobistej każdego pracownika"" - podkreślono w oświadczeniu. Jak dodano, problemem nie były poglądy pracownika, a ""sposób wyrażania swoich opinii, który wyklucza inne osoby"". W dzisiejszym oświadczeniu IKEA ""w sprawie pisma Instytutu Ordo Iuris"", czytamy, że ""Jak zawsze w takich przypadkach, pierwszym krokiem była rozmowa indywidualna z pracownikiem stanowiąca próbę wyjaśnienia zaistniałej sytuacji."" ""Podstawą naszej kultury korporacyjnej jest wolność poglądów, tolerancja i szacunek dla każdego pracownika. Nasza polityka w zakresie praw człowieka i równości, wspierana przez nasz kodeks postępowania, dotyczy w szczególności braku tolerancji dla dyskryminacji i zachowania wykluczającego. Szanujemy ludzi ze wszystkich środowisk religijnych i cenimy fakt, że jesteśmy różni. Nie oznacza to jednak, że popieramy zachowania wykluczające w imię jakiegokolwiek innego poglądu."" - wyjaśniają przedstawiciele IKEI. ""(...) nie poglądy stanowiły problem, ale sposób wyrażania swoich opinii, który wyklucza inne osoby. Podobne działania podjęlibyśmy w przypadku naruszenia godności każdej innej grupy (np. katolików)."" - brzmi fragment oświadczenia. Pełną treść dokumentu można przeczytać na stronie IKEI. O sprawę pracownika Ikei był pytany na antenie TVP Info także szef NSZZ ""Solidarność"" Piotr Duda. ""To jest sprawa dla Rzecznika Praw Obywatelskich, bo tu są łamane nie tylko prawa pracownicze, ale swobody obywatelskie do swojego światopoglądu"" - wskazał. Biuro RPO poinformowało później, że Rzecznik Praw Obywatelskich podjął sprawę z urzędu. ""Rzecznik, jako niezależny organ ds. równego traktowania, dostrzega problem dyskryminacji ze względu na wyznanie w zatrudnieniu"" – zaznaczono w informacji urzędu.",Zbigniew Ziobro,
https://wiadomosci.onet.pl/kraj/rzeszow-sld-ukaralo-tadeusza-ferenca-za-zakazanie-marszu-rownosci/yjf9kys,Tadeusz Ferenc zakazał Marszu Równości. SLD ukarało prezydenta,"To prawdopodobnie najmniej dotkliwa kara, jaka mogła spotkać urzędującego prezydenta Rzeszowa. Władze Sojuszu Lewicy Demokratycznej podjęły decyzję, że Tadeusz Ferenc nie otrzyma poparcia partii w nadchodzących wyborach parlamentarnych. Problem w tym, że nic nie wskazywało, by Ferenc gdziekolwiek się wybierał.","Wszystko zaczęło się 4 czerwca br., kiedy Tadeusz Ferenc ogłosił, że wydał zakaz organizacji II Marszu Równości w Rzeszowie. Prezydent przekonywał, że chodzi wyłącznie o kwestie bezpieczeństwa. W tym samym czasie w mieście odbywała się wielka impreza Europejski Stadion Kultury, a przeciwnicy parady zgłosili 29 kontrmanifestacji.  Decyzję prezydenta Rzeszowa skrytykował m.in. szef SLD Włodzimierz Czarzasty. Ostatecznie Sąd Okręgowy w Rzeszowie uchylił zakaz i w sobotę 22 czerwca ulicami miasta przeszła parada. Kilka godzin przed wydarzeniem odbyło się posiedzenie zarządu SLD na Podkarpaciu. Nieoficjalnie można było usłyszeć, że partia może pożegnać się z Tadeuszem Ferencem. Marsz się odbył, a o decyzji podkarpackich struktur SLD nic nie było wiadomo. Dopiero organizatorom wydarzenia udało uzyskać informacje w tej sprawie, które opublikowali na swojej stronie na Facebooku. - Biorąc pod uwagę wszystkie inne dotychczasowe zasługi Tadeusza Ferenca jako prezydenta Rzeszowa, w tym m. in. dbałość o zrównoważoną politykę miejską, stan budżetu, dbałość o miejską zieleń i transport publiczny, budżet obywatelski, budowę nowych mieszkań komunalnych oraz wiele innych spraw, uznaliśmy, że nieudzielenie mu kolejnego poparcia będzie karą wystarczającą za niewątpliwy błąd i, z punktu widzenia prawa, wręcz głupotę, które popełnił, wydając zakaz dla Marszu Równości w Rzeszowie – informuje Anna-Maria Żukowska, rzeczniczka prasowa SLD.",Tadeusz Ferenc,
https://wiadomosci.onet.pl/kraj/wojewoda-bronil-radnego-pis-marsze-rownosci-powinny-byc-zakazywane/rk20gcs,Wojewoda bronił radnego PiS: Marsze Równości powinny być zakazywane,"Powoli dobiega końca proces o zniesławienie organizatora Marszu Równości przez radnego PiS. Chodzi o wpis na Facebooku, że Marsz Równości ""promuje homoseksualizm, pedofilię”. Dziś w obronie Tomasza Pituchy zeznawał wojewoda lubelski. Wyrok może zapaść już w lipcu.","Przemysław Czarnek jest jednym z kilku świadków wezwanych przez Tomasza Pituchę. Wojewoda lubelski przekonywał, że stanowisko radnego PiS jest dla niego całkowicie zrozumiałe, ponieważ wcześniej wielokrotnie na ten temat rozmawiali, m.in. w urzędzie czy w Klubie Inteligencji Katolickiej.  Wojewoda Czarnek przywołał badania m.in. z uczelni w Nowym Jorku i z Australii, z których ma wynikać, że od 80 do 90 proc. przestępstw pedofilskich w kościele amerykańskim i australijskim to przestępstwa na tle homoseksualnym. Jego zdaniem wpis Tomasza Pituchy to skrót myślowy, który pokazał związek przyczynowy pomiędzy homoseksualizmem a pedofilią. - Skutkiem Marszu Równości w Polsce jest demoralizacja społeczeństwa, w tym także dzieci. Z tego powodu, w moim przekonaniu, wna podstawie prawa o zgromadzeniach, kodeks wykroczeń i kodeks karny, wszystkie takie marsze promujące ideologię LGBT, powinny być zakazywane - uważa Przemysław Czarnek. Jednocześnie wojewoda zastrzega, że nie wszyscy homoseksualiści to pedofile. Od razu dodaje, że ogromna liczba pedofilii to homoseksualiści. - Jeśli mamy związek przyczynowy między homoseksualizmem a pedofilią, o czym dziś mówiłem, to pośrednio można powiedzieć, że Marsz Równości w Lublinie promował pedofilię - tłumaczy Czarnek. Sprawa zaczęła się 23 września 2018 roku, kiedy Tomasz Pitucha umieścił na Facebooku post dotyczący filmu ""Kler"". Radny oznajmił, że nie zamierza go oglądać, a na koniec odniósł się do zapowiadanego w tamtym czasie pierwszego Marszu Równości w Lublinie. Napisał, że to wydarzenie ""promuje homoseksualizm, pedofilię”. Organizator parady poczuł się urażony i złożył przeciwko radnemu prywatny akt oskarżenia.",Wojewoda lubelski bronił radnego PiS,
https://wiadomosci.onet.pl/kraj/teczowe-flagi-na-ambasadzie-usa-w-ramach-obchodow-miesiaca-dumy-lgbt/wyfmdf2,"Tęczowe flagi na ambasadzie USA w ramach obchodów ""Miesiąca Dumy LGBT""","""W związku z ogłoszeniem przez prezydenta USA Donalda Trumpa Miesiąca Dumy LGBT, nasza ambasada przyłącza się do globalnej kampanii na rzecz dekryminalizacji homoseksualizmu"" - napisała amerykańska placówka dyplomatyczna na Twitterze. Do wpisu dołączyła zdjęcie tęczowych flag na budynkach ambasady.","Pod koniec maja prezydent USA prosił o gesty solidarności z osobami LGBT prześladowanymi ze względu na swoją orientację. ""W związku z obchodami Miesiąca Dumy LGBT i uznaniem wyjątkowego wkładu osób LGBT w nasz wielki naród, stańmy również solidarnie z wieloma osobami LGBT, które mieszkają w dziesiątkach krajów na całym świecie, które karzą, więzią, a nawet wykonują egzekucje osób ze względu na ich orientację seksualną"" – napisał Donald Trump. Dodał, że jego administracja rozpoczęła kampanię na rzecz dekryminalizacji homoseksualizmu i zaprosił do niej inne narody. Czerwiec został wybrany na ""Miesiąc Dumy LGBT"" dla upamiętnienia zamieszek w Nowym Jorku, które miały miejsce pod koniec czerwca 1969 roku. Były to demonstracje społeczności LGBT wywołane nalotem policji na gejowski pub i lokal rozrywkowy Stonewall Inn. Do akcji zapoczątkowanej przez Donalda Trumpa przyłączyło się wiele amerykańskich ambasad na całym świecie. Dziś swój udział w kampanii zainicjowała także ambasada USA w Polsce. Chcesz być na bieżąco z najważniejszymi informacjami dnia? Polub Onet Wiadomości na Facebooku! (mba)",,
https://wiadomosci.onet.pl/kraj/sejmik-w-swietokrzyskiem-przeciwko-lgbt/tsm6xkb,Sejmik województwa świętokrzyskiego sprzeciwia się LGBT,"Radni sejmiku województwa świętokrzyskiego przyjęli w uchwale podczas sesji stanowisko ""w sprawie sprzeciwu wobec prób wprowadzenia ideologii LGBT do wspólnot samorządowych oraz promocji tej ideologii w życiu publicznym"". Projekt uchwały włączono do programu sesji na wniosek klubu radnych PiS w sejmiku.","W stanowisku radni wyrazili ""głęboką dezaprobatę i zdecydowany sprzeciw wobec prowadzonych przez liberalne środowiska polityczne i społeczne prób promocji ideologii opartej na afirmacji LGBT, stojących w jawnej sprzeczności z dziedzictwem kulturowym i wielowiekowymi tradycjami chrześcijańskimi nie tylko Regionu Świętego Krzyża, ale także Polski i Europy"". - Nie zgadzamy się, aby w oparciu o źle pojętą polityczną poprawność działacze wywodzący się ze środowisk LGBT żądali praw do kształtowania podstaw programowych w edukacji naszych dzieci oraz ingerowali w przysługujące tylko i wyłącznie rodzicom prawa do wychowywania dzieci zgodnie z wyznawanymi przez nich wartościami – podkreślono. W stanowisku radni deklarują m. in. ""wszelką pomoc w obronie ładu społecznego oraz opartych na Konstytucji RP praw rodziców do wychowywania swoich dzieci zgodnie ze swoimi tradycjami i przekonaniami, a także systemu oświaty wolnego od nachalnej propagandy i prób podważenia zasad społecznych opartych na chrześcijaństwie i spuścizny wielu wieków historii Polski"". Radni ocenili także w dokumencie, iż ""tolerancja"" staje się obecnie ""zakładnikiem środowisk LGBT w walce o wprowadzenie tej ideologii w szkołach, a także w życiu publicznym i politycznym"". Zaapelowali do świętokrzyskich samorządów o ""zdecydowany sprzeciw wobec tego typu prób"". Radny opozycji Jan Maćkowiak (Koalicja Obywatelska) w dyskusji podkreślił, że samorządy powinny ""włączać, a nie wykluczać, jednoczyć, a nie dzielić"". - Mniejszości objęte pojęciem LGBT nieustannie spotykają się w Polsce ze stereotypami, dyskryminacją oraz przemocą motywowaną uprzedzeniami. My, jako samorząd, powinniśmy korzystać ze wszystkich należnych nam praw i dostępnych w granicach kompetencji narzędzi, aby poprawiać sytuację osób narażanych na dyskryminację, ze względu na orientację seksualną, także tożsamość płciową – podkreślił. - Pamiętajcie – Rzeczpospolita Polska odnosiła największe sukcesy i błyszczała potęgą wtedy, gdy była najbardziej otwarta na tolerancję i była wielokulturowa – dodał Maćkowiak, zwracając się do radnych. Przewodniczący klubu radnych PiS w sejmiku, członek zarządu województwa Marek Bogusławski wskazał, że Konstytucja RP ""jasno określa"", że rodzina, małżeństwo stworzone przez kobietę i mężczyznę, są ""najważniejszą komórką społeczną w Polsce"". - Proszę nie mówić tu o wykluczeniu. To, że ktoś ma swoje preferencje seksualne – proszę niech on sobie ma – ale ja sobie nie życzę, żeby moje wnuki, dzieci, były zarażone tego typu działaniami. Chcę przypomnieć, że Polska to przede wszystkim chrześcijaństwo. To przede wszystkim chrześcijaństwo powodowało przez wieki to, że jesteśmy dzisiaj narodem polskim i że mamy wolną Polskę. Nie jakieś mniejszości seksualne – dodał. W 30 mandatowym sejmiku województwa świętokrzyskiego większość tworzą radni wybrani z list PiS – 16 osób. PSL ma dziewięciu radnych, z list Koalicji Obywatelskiej wybrano trzech, po jednym mandacie mają przedstawiciele komitetów: SLD Lewica Razem i Projekt Świętokrzyskie Bogdana Wenty. W sesji uczestniczyło 20 radnych sejmiku. Za przyjęciem uchwały było 16 radnych (14 z klubu PiS i dwóch z PSL), przeciw – dwóch radnych KO, głosu nie oddały dwie radne PSL. Uchwała ze stanowiskiem ma zostać przekazana m.in. prezydentowi, premierowi, resortowi oświaty, a także samorządom gmin i powiatów województwa świętokrzyskiego. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Tęczowa flaga - symbol środowiska LGBT,
https://wiadomosci.onet.pl/swiat/szwecja-po-prowokacji-forum-spolecznosci-lgbtq-zablokowalo-konta-40-mezczyzn/hgzspc4,Szwecja: po prowokacji forum społeczności LGBTQ zablokowało konta 40 mężczyzn,"Skandynawskie forum internetowe społeczności LGBTQ o nazwie Qruiser zablokowało konta 40 mężczyzn, którzy składali propozycje seksualne 14-letniemu chłopcu. Wśród nich był działacz fundacji organizującej Paradę Równości w Sztokholmie - pisze ""Svenska Dagbladet"".","Dziennikarze tej szwedzkiej gazety przeprowadzili prowokację dziennikarską, polegającą na wymyśleniu postaci 14-letniego Davida, który właśnie miał odkryć w sobie homoseksualizm. Jak pisze ""Svenska Dagbladet"", poprzez internetowe forum społeczności LGBTQ oraz ułatwiającą spotkania aplikację Grindr wielu mężczyzn składało chłopcu seksualne propozycje oraz wysyłało zdjęcia swoich organów płciowych. Sądzili oni, że są anonimowi, ale gazecie udało się ponad 30 z nich zidentyfikować. Był wśród nich m.in. szef fundacji Stockholm Pride, organizującej doroczną Paradę Równości w Sztokholmie. Według gazety mężczyzna rozmawiał z chłopcem o seksie BDSM i zaproponował 14-latkowi, że ""wszystkiego go nauczy"". Prosił go o przesłanie zdjęć i filmu swojego ciała. Wśród tych, którzy rozmawiali z Davidem o seksie był wysoki urzędnik szwedzkiego MSZ, a także emerytowany nauczyciel. Kilka z tych osób było wcześniej skazanych za nadużycia seksualne wobec dzieci. Po ujawnieniu serii reportaży o Davidzie i jego rozmówcach w ""Svenska Dagbladet"" internetowe forum Qruiser zamknęło konta 40 mężczyzn, którzy rozmawiali z chłopcem. Ogólnie, jak pisze gazeta, z podstawionym przez dziennikarzy nastolatkiem skontaktowało się 100 mężczyzn. Żaden z nich nie zgłosił administratorowi strony, że użytkownik forum ma jedynie 14 lat.",Szwecja: po prowokacji forum społeczności LGBTQ zablokowało konta 40 mężczyzn,
https://wiadomosci.onet.pl/kraj/kielce-srodowiska-katolickie-przeciw-marszowi-rownosci/belctb7,Środowiska katolickie nie chcą Marszu Równości w Kielcach,"""Tego typu publiczne manifestacje homoseksualizmu są kontrowersyjne dla wielu obywateli Kielc, budzą uzasadniony niepokój, wprowadzając zamęt społeczny. Uważamy, że »marsz równości« bardzo negatywnie wpłynie na atmosferę życia społecznego w naszym mieście"" – piszą w liście do prezydenta Kielc przedstawiciele środowisk katolickich, którzy domagają się, aby Bogdan Wenta wydał zakaz organizacji wydarzenia, które planowane jest na 13 lipca.","Jak już informowaliśmy, w ubiegły czwartek Katarzyna Zapała, wiceprzewodnicząca Rady Miasta Kielce oraz działaczka PO, złożyła w ratuszu zawiadomienie o zgromadzeniu publicznym. Chodzi o Marsz Równości, który kilka stowarzyszeń i organizacji po raz pierwsze chce zorganizować w stolicy świętokrzyskiego. Ma on się odbyć 13 lipca. - Wielka duma z tego powodu, bo dołączamy do grupy miast wojewódzkich, które organizują takie marsze już od wielu lat – mówiła wówczas Onetowi Katarzyna Zapała. – Tu nie chodzi o jakieś demonstrowanie stylu życia czy obrażanie kogokolwiek. Zapraszamy na marsz absolutnie wszystkich, bez względu na wiek, płeć, gender czy religijność. Tu chodzi o tematy, które dotyczą naszego funkcjonowania w państwie prawa – dodała. Marsz równości ma jednak sporo przeciwników. Widać to było chociażby podczas ostatniej sesji Rady Miasta Kielce. Radni Prawa i Sprawiedliwości apelowali wówczas do władz Kielc, aby te nie zgodziły się na organizację takiego wydarzenia. Jak się okazuje, do ratusza wpłynęło też kilkanaście wniosków o wydanie zgody na organizację kontrmarszów. Dodatkowo przedstawiciele środowisk katolickich zbierają podpisy w tej sprawie, a także przygotowali pismo, który wysłali już do prezydenta Bogdana Wenty. W przesłanym także do redakcji Onetu liście czytamy, że środowiska katolickie sprzeciwiają się ""wobec propagandy homoseksualizmu i jego dewiacji na tzw. marszu równości"". Autorzy pisma apelują do prezydenta Bogdana Wenty, o wydanie zakazu organizacji tego wydarzenia. Informują też, że do tej pory zebrali blisko siedem tysięcy podpisów osób przeciwnych organizacji marszu spośród wielu organizacji i stowarzyszeń oraz wiernych. ""Panie Prezydencie, tego typu publiczne manifestacje homoseksualizmu są kontrowersyjne dla wielu obywateli Kielc, budzą uzasadniony niepokój, wprowadzając zamęt społeczny. Uważamy, że »marsz równości« bardzo negatywnie wpłynie na atmosferę życia społecznego w naszym Mieście"" – piszą przedstawiciele środowisk katolickich. ""Wyrażamy zdecydowany sprzeciw wobec propagandy homoseksualizmu. Hasła głoszone na »marszach równości« są sprzeczne z fundamentalnymi wartościami chrześcijańskimi"" – dodają. W dalszej części pisma, które zostało wysłane do prezydenta Kielc, jego autorzy podkreślają również m.in., że agresja wobec Kościoła i katolików narasta od lat, ale w ostatnim czasie mocno przybiera na sile. ""Za sprawą aktywistów LGBTQ pojawiają liczne profanacje obrazu Matki Bożej Jasnogórskiej, kpią oni z katolików, parodiują katolickie procesje, Msze święte , obrażają uczucia religijne. Pojawiają się coraz częściej akty wandalizmu i profanacji w kościołach. Towarzyszy temu rozniecana do granic wytrzymałości atmosfera nieufności wobec Kościoła. Aktywiści LGBTQ, już dawno przestali walczyć o swoje prawa, a zaczęli walczyć z wartościami cywilizacji chrześcijańskiej"" – czytamy w liście. Władze Kielc przyznają, że atmosfera wokół marszu robi się coraz bardzie napięta. Zaznaczają jednak, że nie podjęły jeszcze ostatecznej decyzji co do wydania zgody bądź zakazu dotyczącego tego wydarzenia. Mają to zrobić w najbliższym czasie. - Mamy jeszcze trochę czasu. Musimy wszystko dokładnie przeanalizować, przede wszystkim pod kątem prawnym. Każdy ma swoje prawa, żyjemy w wolnym i demokratycznym kraju, aczkolwiek musimy to wszystko bardzo dokładnie przeanalizować i dopiero wtedy podejmiemy odpowiednią decyzję - mówi nam wiceprezydent Kielc Marcin Różycki. - Widzieliśmy ten list i muszę przyznać, że on jest skonstruowany w formule takiego podręcznikowego przykładu mowy nienawiści. Podżega wręcz do niebezpiecznych zachowań wobec osób, które są z mniejszości, w tym przypadku seksualnej – podkreśla w rozmowie z Onetem Katarzyna Zapała, jedna z organizatorek Marszu Równości.  Organizatorzy marszu nie biorą w ogóle pod uwagę jego odwołania. Po raz kolejny zaznaczają również, że manifestacja ma mieć charakter pokojowy, a w Polsce istnieje prawo do zgromadzeń. Przekonują, że marsz nie stoi w żadnej kolizji z innymi wydarzeniami, jakie planowane są w Kielcach na 13 lipca.  - Mam nadzieję, że wszystkie te wydarzenia się odbędą – mówi Katarzyna Zapała. – Jeżeli prezydent zakaże z jakiegoś powodu marszu, chociaż dzisiaj racjonalnie takich powodów absolutnie nie ma, to my oczywiście odwołamy się do sądu, a praktyka pokazuje, że sądy odrzucają decyzje prezydentów w tej sprawie i marsze równości się odbywają – dodaje. Chcesz być na bieżąco z najważniejszymi informacjami dnia? Polub Onet Wiadomości na Facebooku!",shutterstock_1115481356,
https://wiadomosci.onet.pl/kraj/rzeszow-marsz-rownosci-postulaty-zwolennikow-lgbt/7we9r3l,Marsz Równości w Rzeszowie. Postulaty zwolenników LGBT,"To już fakt – 22 czerwca br. ulicami Rzeszowa przejdzie drugi Marsz Równości. Prezydent Tadeusz Ferenc, który początkowo zakazał parady, postanowił nie odwoływać się od decyzji sądu. Hasłem tegorocznej edycji jest ""Ze wszystkimi jest nam po drodze"".","W sobotę Sąd Okręgowy w Rzeszowie uchylił decyzję prezydenta miasta o zakazaniu Marszu Równości. Po konsultacjach Tadeusz Ferenc zapowiedział, że nie odwoła się od tego postanowienia. - Podporządkujemy się jego wyrokowi – mówił Onetowi Maciej Chłodnicki, rzecznik prasowy prezydenta Rzeszowa. Tegoroczna parada rozpocznie się o godz. 14 na placu przy Wisłoku, między ul. Długosza a ul. Naruszewicza, przy tzw. tęczowym moście. Następnie uczestnicy marszu zamierzają przejść ulicami: : Targową, Jana III Sobieskiego, Rondo Ignacego Tokarczuka, Sokoła, Plac Farny, 3 Maja, al. Lubomirskich, al. Pod Kasztanami i ul. Szopena. Przemarsz zakończy się przy fontannie multimedialnej obok al. Lubomirskich. Nie jest to ostateczna wersja trasy. Wszystko może ulec zmianie po konsultacjach z policją i miastem. We wniosku organizatorzy podali, że w paradzie udział weźmie ok. 500 osób. W rzeczywistości może być ich dwa lub trzy więcej. Podobnie było przed rokiem, kiedy w pierwszym Marszu Równości w Rzeszowie udział wzięło ponad tysiąc osób. - Motywami przewodnimi tegorocznego Marszu będą trudny szkolny okres oraz coming-out. Tym tematom poświęcimy przemówienia, artykuły w naszej elektronicznej gazetce marszowej oraz wydarzenia towarzyszące - zapowiadają organizatorzy. Postulaty uczestników parady będą takie same jak rok temu. To m.in. pełna równość małżeńska, włącznie z prawem adopcji, uproszczenie do minimum prawnych procedur uzgodnienia płci oraz refundacja operacyjnej korekty płci, etyka i edukacja antydyskryminacyjna zamiast katechezy i rozszerzenie katalogu mowy nienawiści o orientację seksualną, tożsamość płciową. Podczas marszu będą podnoszone również postulaty sojuszników, czyli pełna równość płci, dostęp do legalnej i bezpiecznej aborcji, usuwanie barier dla niepełnosprawnych architektonicznych i społecznych oraz uproszczenie procedur przyznawania azylu uchodźcom oraz poprawa warunków w domach uchodźców.",22 czerwca Marsz Równości przejdzie ulicami Rzeszowa,
https://wiadomosci.onet.pl/kraj/dziecko-dwoch-lesbijek-z-prawami-obywatela-polski-przelomowy-wyrok-wsa/kghf8ch,Dziecko dwóch lesbijek z prawami obywatela Polski. Przełomowy wyrok WSA,"Transkrypcja brytyjskiego aktu urodzenia dziecka wychowywanego przez dwie Polki była zgodna z prawem – ocenił wczoraj w Krakowie Wojewódzki Sąd Administracyjny, oddalając skargę prokuratora na czynność kierownika urzędu stanu cywilnego, który dokonał transkrypcji.","Wyrok jest nieprawomocny. Sprawa ma charakter precedensowy, ponieważ – według informacji PAP – prokurator jeszcze nie skarżył czynności kierownika USC, który wykonał prawomocne polecenie Naczelnego Sądu Administracyjnego i wpisał do polskich ksiąg brytyjski akt urodzenia dziecka wychowywanego przez rodziców jednopłciowych. We wtorek WSA uznał, że brak takiej transkrypcji ograniczałby prawa obywatelskie dziecka, które przecież nie decyduje o tym, jakiej płci są jego rodzice. Dzięki transkrypcji brytyjskiego aktu urodzenia pięcioletni dziś chłopiec urodzony w Wielkiej Brytanii, a wychowywany przez dwie Polki (widnieją one w dokumentach jako rodzice dziecka), ma prawa polskiego obywatela. Zdaniem prokuratora transkrypcja dokonana przez polskiego urzędnika była sprzeczna z ""podstawowymi zasadami porządku prawnego RP"" i niezgodna z wcześniejszym orzecznictwem – sądy pierwszej instancji najczęściej odmawiały takich wpisów, wskazując na klauzulę porządku publicznego. Według sądów zgodnie z Kodeksem rodzinnym i opiekuńczym nie było możliwości wpisania w akcie urodzenia rodziców tej samej płci. Sądy podtrzymywały tym samym wcześniejsze decyzje urzędów stanu cywilnego i wojewodów w takich sprawach. Wczoraj w WSA prokurator Grażyna Mosoń domagała się m.in., aby w sprawie skierować pytanie prawne do Trybunału Konstytucyjnego – sąd ten wniosek jednak oddalił, oceniając, że nie ma wątpliwości co do zgodności regulacji z konstytucją. Od 2015 r. transkrypcja aktu urodzenia jest obowiązkowa. Pełnomocnik dwóch Polek Wojciech Koncewicz mówił przed sądem, że ""mamy do czynienia z sytuacją kuriozalną, w której organ prokuratorski, który ma stać na straży praworządności, kwestionuje prawomocny wyrok NSA"". Po stronie dwóch Polek i ich dziecka opowiedzieli się także Rzecznik Praw Obywatelskich i Helsińska Fundacja Praw Człowieka, którzy stali na stanowisku, że brak transkrypcji byłby dyskryminacją dziecka. ""Skargę należy uznać za oczywiście bezzasadną, a jej wniesienie przez prokuratora prokuratury okręgowej za nadużycie prawa procesowego"" – głosi stanowisko Adama Bodnara dla WSA. Według RPO sprzeczna z przepisami prawa – w tym z przepisami Konstytucji RP, konwencji o prawach dziecka, prawa o aktach stanu cywilnego, a także z prawem o postępowaniu przed sądami administracyjnymi – byłaby odmowa w urzędzie stanu cywilnego transkrypcji aktu, a więc niewykonanie wyroku NSA. Z kolei według Jarosława Jagury z Helsińska Fundacja Praw Człowieka w październiku ""NSA podkreślił, że odmowa transkrypcji aktu urodzenia naruszałaby także prawo Unii Europejskiej i wynikające z niego prawo do swobodnego przemieszczania się obywateli państw członkowskich. Ponadto stałoby to w sprzeczności z ochroną życia prywatnego dziecka i więzi między rodzicami a dziećmi, która wynika m.in. z Europejskiej konwencji praw człowieka"". Sprawa rozpatrywana we wtorek przez WSA w składzie Janusz Kasprzycki, Janusz Bociąga, Barbara Pasternak dotyczyła dwóch kobiet, które na co dzień mieszkają i pracują w Wielkiej Brytanii, mają obywatelstwo polskie i brytyjskie. W 2014 r. jedna z nich urodziła chłopca poczętego metodą in vitro. Gdy trwał proces w Polsce, jedna z nich urodziła drugie dziecko, poczęte tą samą metodą, z tego samego dawcy. Ma ono tylko obywatelstwo brytyjskie. Do uzyskania obywatelstwa polskiego potrzebna jest transkrypcja brytyjskiego aktu urodzenia. W październiku ub.r. NSA uchylił wcześniej zaskarżony wyrok wojewódzkiego sądu administracyjnego, a tym samym orzeczenia organów obu instancji – urzędu stanu cywilnego i wojewody małopolskiego. NSA w uzasadnieniu powołał się m.in. na Konwencję o prawach dziecka i na zasadę dobra dziecka oraz na Kartę praw podstawowych Unii Europejskiej. Następnie kierownik Urzędu Stanu Cywilnego wykonał październikowy wyrok NSA i wpisał akt urodzenia dziecka do rejestru. Czynność tę zaskarżył prokurator, który uznał, że była ona sprzeczna z ""podstawowymi zasadami porządku prawnego RP"". W ten sposób sprawa wróciła do WSA w Krakowie i zakończyła się we wtorek nieprawomocnym wyrokiem.",,
https://wiadomosci.onet.pl/kraj/anna-sobecka-uwaza-ze-marsz-rownosci-zagraza-pielgrzymujacym-dzieciom/scxdck7,"Anna Sobecka uważa, że marsz równości zagraża pielgrzymującym dzieciom","16 czerwca częstochowska Jasna Góra będzie gościć XX Ogólnopolską Dziecięcą Pielgrzymkę Podwórkowych Kółek Różańcowych Radia Maryja. W tym samym dniu niewiele dalej ma się rozpocząć marsz równości. Toruńska posłanka PiS Anna Sobecka dostrzega w nim zagrożenie dla młodych pielgrzymów, dlatego poprosiła o interwencję Rzecznika Praw Dziecka Mikołaja Pawlaka.","Parlamentarzystka od lat jest silnie związana z Rodziną Radia Maryja i już nieraz stawała w jej obronie, gdy uznała to za konieczne. Teraz zrobiła to ponownie, ponieważ ma obawy dotyczące bezpieczeństwa tysięcy dzieci, które mają wziąć udział w pielgrzymce. Nie ukrywa swojego oburzenia zgodą prezydenta Częstochowy na organizację marszu równości w tym mieście. Ma on ruszyć 16 czerwca o godz. 14. spod stóp Jasnej Góry. Anna Sobecka zakłada, że nie może to być zbieg okoliczności. Jej zdaniem to prowokacja, mająca na celu uderzenie w młodych pielgrzymów, którzy dotrą tam pod sztandarem Radia Maryja. Dlatego skierowała do Mikołaja Pawlaka pismo, w którym napisała o kulisach tej sprawy. ""Mając na uwadze skandaliczne wydarzenia, jakie miały miejsce na marszu równości w Gdańsku, istnieje uzasadniona obawa, że dzieci mogą stać się świadkami demoralizujących i obscenicznych zachowań uczestników marszu. Mając na uwadze powyższe, zaniepokojona zaistniałą sytuacją, zwracam się do Pana Rzecznika z prośbą o podjęcie natychmiastowych działań zmierzających do ochrony dzieci w tym szczególnym dla nich dniu"" - stwierdziła posłanka Sobecka w liście do Pawlaka. Posłanka jest przeciwniczką środowiska LGBT. Niedawno w wywiadzie dla Radia Maryja stwierdziła, że można znowelizować prawo oświatowe w taki sposób, żeby w szkołach obowiązywał zakaz szerzenia ideologii gender. Szczególną nadzieję w tej kwestii pokłada w Trybunale Konstytucyjnym. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Anna Sobecka,
https://wiadomosci.onet.pl/kraj/prezydent-rzeszowa-zakazal-marszu-rownosci/mftf68w,Prezydent Rzeszowa zakazał Marszu Równości,"Tadeusz Ferenc zakazał Marszu Równości, który został zaplanowany na 22 czerwca br. O podjęcie takiej decyzji apelowali dziś radni PiS, którzy złożyli wniosek o zwołanie nadzwyczajnej sesji Rady Miasta. Organizatorzy liczą, że zakaz zostanie uchylony przez sąd.","Dziś radni miejscy Prawa i Sprawiedliwości poinformowali podczas konferencji prasowej o złożeniu wniosku o zwołanie nadzwyczajnej sesji Rady Miasta. Powód? Zbliżający się Marsz Równości. Radni chcieli dyskusji podczas sesji. Jednocześnie sprzeciwiają się jego organizacji, ponieważ parada ma promować ruchy LGBT. Zażądali, by prezydent Rzeszowa wydał decyzję o zakazie. Jak się okazuje, jeszcze przed konferencją radnych PiS Tadeusz Ferenc zakazał organizacji zaplanowanego na 22 czerwca br. Marszu Równości. Prezydent podkreśla, że chodzi mu o bezpieczeństwo mieszkańców. - Wraz z Marszem zostało zgłoszonych 29 kontrdemonstracji. To oznacza, że może dojść do niepotrzebnych zdarzeń, poturbowań i konfliktów słownych, a moją rolą jest dbanie o bezpieczeństwo mieszkańców – mówi w rozmowie z portalem rzeszow-news.pl Tadeusz Ferenc.  Organizatorzy parady przyznają, że od pewnego czasu otrzymywali z rzeszowskiego Ratusza sygnały o takim rozwiązaniu sprawy. - To pierwszy prezydent-członek Sojuszu Lewicy Demokratycznej, który zakazuje marszu równości. Zapisał kolejną niechlubną kartę historii SLD w rozdziale LGBTQ, obok Cimoszewicza - czytamy na Facebooku organizatorów marszu. Marsz organizują środowiska związane z partią Razem i Wiosną. Apelują do Włodzimierza Czarzastego i rzeczniczki SLD o zajęcie stanowiska. Pytają, czy partia wyciągnie konsekwencje wobec Tadeusza Ferenca. Organizatorzy zapowiadają, że są przygotowani do sądowej batalii. - Jesteśmy w kontakcie z zespołem prawniczym, który pomagał organizatorom i organizatorkom lubelskiego marszu Równości oraz Rzecznikiem Praw Obywatelskich, Adamem Bodnarem - informują. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Marsz Równości,
https://wiadomosci.onet.pl/kraj/pomyslodawca-filmu-o-szkodliwosci-gender-zrobilem-go-dla-dzieci/66czl6v,Pomysłodawca filmu o szkodliwości gender: zrobiłem go dla dzieci,"Od kilku dni w internecie można obejrzeć dokument ""Zmierzch. Ofensywa ideologii gender"", który łączy gender z neomarksizmem. Film zrealizowany wspólnie z Tv Trwam, ma być przeciwwagą m.in. dla działalności Roberta Biedronia oraz karty LGBT, którą forsują władze Warszawy.","Producentem obrazu jest Szczepan Wójcik. To człowiek-instytucja, związany przede wszystkim z rolnictwem i hodowlą zwierząt futerkowych. Współprowadzi też Instytut Gospodarki Rolnej, który zajmuje się analizą rynku rolnego, a także fundację Polska Ziemia, skupiającą się na pomocy charytatywnej oraz wydawaniu mediów, głównie rolniczych. To on wpadł na pomysł produkcji filmu o szkodliwości gender. Wyłożył nawet na niego swoje prywatne środki. Reżyserem został jego kolega Piotr Dublański. Pomogła Tv Trwam, a jej prezenter został nawet narratorem ""Zmierzchu"". Sam producent nie ukrywa zresztą, że światopoglądowo jest mu bardzo blisko do środowiska Radia Maryja. Jego film od kilku dni jest promowany w mediach związanych z ojcem Rydzykiem. - Myślę, że mam normalny stosunek do małżeństwa. Uważam, że ma nim być związek kobiety i mężczyzny. Jednak z jakichś względów jestem przez to nazywany homofobem - dziwi się Wójcik w rozmowie z Onetem. - Poza tym jestem ojcem trzech córek i martwi mnie podpisanie karty LGBT. Absolutnie nie do przyjęcia jest dla mnie to, że moje córki w wieku kilku lat miałyby być uczone w szkole masturbacji albo poznawania ciała swojego kolegi. Pomysłodawca dokumentu zaznacza, że nie przeszkadza mu orientacja innych osób, o ile się z tym specjalnie nie afiszują. Nie może jednak patrzeć na to, że wychodzą na ulicę w prowokacyjnych strojach. Jego zdaniem on i jego dzieci są zmuszane do tego, żeby ich oglądać. Niepokoi go, że uczestnicy marszu forsują teorię, zgodnie z którą można samemu wybrać swoją płeć. Poza tym ma negatywny stosunek do Roberta Biedronia. - On uczynił argument w kampanii wyborczej z tego, że jest gejem - stwierdza. - Czy ja, będąc heteroseksualnym, mówię wszystkim, że wolę kobiety? Niech on nikomu nie wmawia, że on jest normalny, a ja jestem nienormalny. Mam wrażenie, że teraz wstydem jest przyznanie się, że ktoś ma normalną rodzinę. Bardziej trendy jest ten, kto ogłasza, że jest gejem lub lesbijką. Lobby LGBT jest wszędzie, np. w każdej telewizji. Oni są bardzo, bardzo silni. W dokumencie nie pojawił się żaden polityk, jednak nawiązania do polityki występują już w jego pierwszych fragmentach, gdy narrator wspomina o marksistach, którzy nie rezygnują z podporządkowania sobie ludzkości. To oni mają kryć się za ideologią gender, walcząc z rodziną i tradycyjnymi wartościami. - Genderyści to ateiści, którzy na miejscu Boga postawili seks - mówi w dokumencie ksiądz Dariusz Oko. - Jeżeli przyjmiemy, że to ludzie opętani seksem, zdegenerowani ateiści i którzy potrzebują jakiegoś bożka, to na miejscu Boga postawili seks ze wszystkimi tego konsekwencjami. Oni z przyjemności zmysłowej czynią Boga, swoje centrum życia. Ponieważ sami tak żyją, usiłują to narzucić wszystkim, ale też traktują to jako narzędzie polityczne. Dlatego są tacy groźni. Ukazana w filmie doktor nauk prawnych Aldona Ciborowska stwierdza, że za promocją gender ukrywa się światowa finansjera. Jej zdaniem chodzi o pozbawienie człowieka tożsamości, przez co nie będzie on przywiązany ani do rodziny, ani do ojczyzny, ani do wartości. - Gender jest atakiem na człowieka - twierdzi. Inny naukowiec, historyk Mieczysław Ryba mówi natomiast: - W czasach, kiedy w aktywni byli członkowie ""szkoły frankfurckiej"", mówiło się ""jeśli opanujemy żłobki i szkoły, zrewolucjonizujemy seksualnie dzieci, to na starość będziemy mieć do czynienia z doskonałym rewolucjonistą"", czyli takim, który w istocie nie panuje nad swoimi popędami, a więc czyni spustoszenie w swoim życiu i otoczeniu. Dokument jest profesjonalnie zrealizowany, widać w nim rękę fachowców. Można go obejrzeć za darmo m.in. na YouTube. Autorzy nieraz podpierali się badaniami naukowymi, zaś ich rozmówcy nie mieli obaw, by stanąć przed kamerą i wygłaszać poglądy, które wielu osobom mogą wydać się kontrowersyjne. Wśród nich znalazła się Zofia Klepacka, brązowa medalistka olimpijska w windsurfingu z 2012 r., która jest przeciwna proponowanej edukacji seksualnej w warszawskich szkołach. - Jako rodzic nie zgadzam się, żeby coś takiego weszło do szkół - mówi w dokumencie. - Uważam, że każdy rodzic ma do tego prawo, aby edukować swoje dzieci. Poza tym każde dziecko dojrzewa inaczej i to rodzic wie najlepiej, kiedy dziecko może przyswoić taką wiedzę. W filmie skrytykowano również konwencję o zwalczaniu przemocy wobec kobiet, którą ratyfikowano za czasów rządów PO-PSL. Zarzucono jej, że za powstawanie przemocy w rodzinie obwinia tradycyjne role kobiet i mężczyzn. - Czysto neomarksistowska ideologia, która stoi za konwencją, sugeruje, że jeżeli zniesiemy rodzinę i różnice między kobietami a mężczyznami, to wyeliminujemy przemoc - uważa cytowany w ""Zmierzchu"" adwokat Jerzy Kwaśniewski. - Zrobiłem ten film dla dzieci. Zarówno swoich, jak i innych. Mogę spojrzeć w lustro i powiedzieć, że zrobiłem, co mogłem, by je uchronić - nie ma wątpliwości Szczepan Wójcik. Zapytany o to, czy premiera jego dokumentu celowo zbiegła się z niedawną premierą filmu ""Tylko nie mów nikomu"" braci Sekielskich, stanowczo zaprzecza. Nadmienia, że swój obraz tworzył przez kilka miesięcy, a jego tematyka jest zupełnie inna. - Chcę dotrzeć do ludzi i powiedzieć, że ideologia gender nie jest normalna. Uważam, że za tym idzie zagrożenie i moim obowiązkiem jest pokazanie tego społeczeństwu - nie ma wątpliwości. - Wolałbym też, żeby pan Biedroń nigdy nie wszedł do polityki. On mówi ładne słowa, jest przystojny i dobrze ubrany. Gdybym był jego orientacji, prawdopodobnie by mi się podobał, ale nie jestem. To jest inteligentny facet i wie, jak ująć ludzi. Tyle że jako miły, grzeczny, przystojny pan próbuje indoktrynować normalne społeczeństwo. Dla mnie on jest zagrożeniem dla moich dzieci. Producent dokumentu zgadza się z wypowiedziami ze ""Zmierzchu"" o szkodliwym kształtowaniu poprzez gender postawy młodego człowieka. - Rozbudzanie popędów seksualnych poprzez wprowadzanie choćby edukacji seksualnej do szkół jest skrajnie niebezpieczne – twierdzi Szczepan Wójcik. - Wiem, że to próbuje się wprowadzić pod przykrywką edukacji na temat ochrony przed ciążą czy chorobami wenerycznymi. Ja jednak uważam, że od tego powinni być odpowiedzialni rodzice. To oni najlepiej wiedzą, jaka jest wrażliwość dziecka.",Plakat promujący film Zmierzch,
https://wiadomosci.onet.pl/kraj/klotnia-kingi-rusin-z-zofia-klepacka-przed-komisja-wyborcza/xpnsb98,Kłótnia Kingi Rusin z Zofią Klepacką przed komisją wyborczą,Przed jedną z komisji wyborczych w Warszawie doszło do kłótni Kingi Rusin z Zofią Klepacką. Kością niezgody było nastawienie obu pań do środowiska LGBT. Gorąca dyskusja została nagrana i udostępniona w sieci.,"Incydent miał miejsce wczoraj po południu pod jedną z obwodowych komisji wyborczych w Warszawie. Wideo nagrywane przez medalistkę olimpijską w windsurfingu nie pokazuje początku zwady, jednak w ciągu dwóch minut nagrania dowiadujemy się, że Klepacka zarzuciła Rusin obrażanie jej z drugiego końca ulicy. Rusin z kolei stwierdziła, że choć szanuje Klepacką jako sportowca, tak nie podoba jej się szerzenie homofobicznych treści w przestrzeni publicznej. Oryginalny post z nagraniem udostępniony przez Klepacką został już usunięty, jednak wideo publikowane jest przez kolejne osoby. Kinga Rusin odniosła się już do wydarzenia w swoich mediach społecznościowych. Poniżej pełna treść (pisownia oryginalna): ""Wyjątkowy dzień w wyjątkowym towarzystwie. Wchodząc do lokalu wyborczego minęłyśmy reprezentantkę Polski w windsurfingu, która ostatnio bardziej niż z wyczynów sportowych słynie z homofobicznych, agresywnych wypowiedzi, za które musiała nawet przeprosić swoją koleżankę z kadry (przeprosiny później odwołała). Jako medalistka Olimpijska powinna wiedzieć, że koła na fladze olimpijskiej symbolizują różnorodność i jedność ludzi. Skoro tak bardzo jej to nie pasuje to może nie powinna brać udziału w Igrzyskach? Podziwiam za wyniki sportowe, ale wstyd mi że osoba która reprezentuje nasz kraj kojarzy się na świecie z pogardą i nienawiścią dla ludzi którzy myślą i czują inaczej niż ona. Wśród sportowców są tez osoby homoseksualne osiągające nieprawdopodobne sukcesy. Czy Klepacka nie podaje im ręki. A może oni jej... Wstyd pani Zofiu - powiedziałam to mijając Panią i powtórzę to tutaj raz jeszcze. Nagrała Pani mnie i moją rodzinę (chociaż moja mama wyraźnie powiedziała Pani że sobie tego nie życzy). Ciekawy sposób na fejm w prawicowych mediach. Może liczy Pani na medal, tym razem od prezydenta: medal za ofiarność i odwagę, w uzasadnieniu: ryzykując życiem odważyła się nakręcić Rusin"". ""Ps. Prawicowi sensaci grzmią że zaatakowałam Klepacką i krzyczałam. Serio? Pokażcie mi to nagranie? Ja stałam kiedy pani Klepacka ruszyła na mnie dzierżąc w dłoni oręż w postaci telefonu. Pokrzykiwała, obrażała mnie i nagrywała moją rodzinę, bez jej zgody"" - napisała dziennikarka.",,
https://wiadomosci.onet.pl/kraj/marsz-rownosci-w-gdansku-anna-kolakowska-znow-chce-go-zablokowac/fz3s12g,Była radna PiS chce znów blokować Marsz Równości w Gdańsku,"To już pewnego rodzaju tradycja w Gdańsku – była radna PiS Anna Kołakowska zapowiedziała, że także i w tym roku będzie blokować Marsz Równości. Wydarzenie, które otworzy prezydent Aleksandra Dulkiewicz, rozpocznie się jutro (25 maja) o godzinie 14 na Targu Rybnym.","Była radna PiS Anna Kołakowska apeluje w mediach społecznościowych o zablokowanie ""marszu dewiantów seksualnych"". Kołakowska rzuca hasło: ""Gdańsk przeciw zboczeniom!” i dołącza cytat ks. Jerzego Popiełuszki: ""Bezczynność zwyczajnych, uczciwych ludzi rozzuchwala sługi zła"". Autorka wpisu nie ukrywa, że chodzi jej o jutrzejszy Marsz Równości w Gdańsku. Wydarzenie, które otworzy prezydent Aleksandra Dulkiewicz, rozpocznie się jutro o godzinie 14 na Targu Węglowym. Uczestnicy marszu przejdą ulicami Gdańska, a impreza ma zakończy się wielkim piknikiem. Kołakowska nie chce powiedzieć, w jaki sposób chce jutro blokować Marsz Równości. - Nie mogę ujawnić szczegółów - podkreśla. - Blokujemy rozprzestrzenianie się ideologii LGBT, która niszczy rodzinę, społeczeństwo, naród i jest zgubna dla cywilizacji. Jako katolicy nie możemy zgodzić się na promocję grzechu zepsucia moralnego, na promocję dewiacji – mówi Onetowi. Marsze tradycyjnie wzbudzają protesty prawicowych środowisk, m.in. ONR i Młodzieży Wszechpolskiej. W Gdańsku szczególnie głośno protestuje właśnie Kołakowska, która kilka lat temu wspólnie z grupą osób próbowała zakłócić przebieg manifestacji, siadając na trasie przemarszu. Interweniowała policja, a sprawa trafiła później do sądu, który orzekł, że doszło do wykroczenia, ale nie wymierzył kary. Najgoręcej było w 2016 roku, kiedy to Marsz Równości próbowała zatrzymać spora grupa przeciwników. Doszło do starć z policją, a jedną z zatrzymanych wtedy osób była córka radnej Kołakowskiej. Była radna PiS nie obawia się tutaj konsekwencji prawnych. - Gdybyśmy się ich obawiali, to byśmy nie blokowali marszu. Jesteśmy dorosłymi ludźmi, wiemy, jakie grożą nam konsekwencje. Ale tak jak nie baliśmy się bronić wolności i godności w stanie wojennym, tak i teraz nie boimy się tego robić – komentuje rozmówczyni Onetu. Jednym z głównych organizatorów jutrzejszego Marszu Równości jest Stowarzyszenie Tolerado. Przedstawiciel stowarzyszenia Jacek Jasionek mówi Onetowi. - To są przekonania pani Kołakowskiej. Żyjemy w wolnym kraju i każdy może głosić swoje opinie, ale oczywiście w granicach prawa. Nazywanie uczestników marszu ""dewiantami seksualnymi"" jest z pewnością przekroczeniem prawa. Jasionek zapewnia, że jako organizatorzy marszu są w stałym kontakcie z Wydziałem Bezpieczeństwa Urzędu Miejskiego i policją. - Marsz będzie bezpieczny, serdecznie zapraszamy wszystkich do wzięcia w nim udziału - zachęca. - Liczymy, że będzie jeszcze więcej osób niż w zeszłym roku. W Gdańsku zmienia się nastrój wokół marszy równości. W ostatnich latach szedł z nami prezydent, radni miasta. Pani Kołakowska też jest w sumie takim tradycyjnym obrazkiem, można powiedzieć, że w pewnym sensie uczestniczy w naszym marszu – żartuje Jasionek. W zeszłym roku w Marszu Równości wzięło udział kilka tysięcy osób.",2018 rok. Marsz Równości w Gdańsku,
https://wiadomosci.onet.pl/kraj/politolog-ujk-o-kampanii-wyborczej-do-pe-zastepcza-demagogiczna-i-smutna/kvglr7s,"Politolog UJK o kampanii wyborczej do PE: zastępcza, demagogiczna i smutna","- Ciosy maczugą wymienia się teraz dużo łatwiej niż rzeczowe argumenty, a im bliżej finiszu tym robi się bardziej nerwowo – tak kończącą się powoli kampanię wyborczą do Parlamentu Europejskiego w rozmowie z Onetem podsumowuje dr Witold Sokała. Zastępca dyrektora Instytutu Polityki Międzynarodowej i Bezpieczeństwa UJK w Kielcach oraz ekspert think-tanku ""Nowa Konfederacja"" przekonuje też, że ostatnie zajścia w Busku-Zdroju i film braci Sekielskich mogą przełożyć się na wynik wyborów.","*** Piotr Rogoziński (Onet): Gdyby w trzech słowach chciał pan opisać kończącą się właśnie kampanię wyborczą do Parlamentu Europejskiego, to jakie by to były słowa? Po pierwsze, zastępcza. Bo większość komitetów tak naprawdę potraktowała ją jako przygrywkę przed jesiennymi wyborami do parlamentu krajowego, okazję do wysłania niektórych zużytych polityków na wygodną emeryturę oraz do zwiększenia rozpoznawalności innych, bardziej perspektywicznych. Po drugie, demagogiczna. Bardzo mało było refleksji nad przyszłością integracji europejskiej, jej modelami, reformą Unii (skądinąd, bardzo pożądaną), naszymi realnymi interesami w tym zakresie. Licznie pojawiły się za to wątki zupełnie nie związane ze specyfiką tych wyborów, za to obliczone na podgrzewanie emocji i zdobywanie taniego poklasku. I po trzecie, smutna. Bo pokazuje coraz niższy poziom naszej tzw. klasy politycznej. Za dużo w niej zawodowych „nosicieli teczek”, na zawołanie gotowych powtarzać za swymi liderami najobrzydliwsze bzdury, a za mało ludzi niezależnych materialnie i intelektualnie, z dorobkiem zawodowym poza polityką, zwłaszcza w biznesie, ale też w działalności eksperckiej czy społecznej. I mamy tego efekty. Niestety, negatywne. Wydaje się, że początek tej kampanii był dość agresywny, szczególnie na linii PiS – PSL. O, nie tylko początek. Niestety, ciosy maczugą wymienia się teraz dużo łatwiej niż rzeczowe argumenty, a im bliżej finiszu tym robi się bardziej nerwowo. Na przykład między PiS a Konfederacją, gdzie obserwujemy żenującą rywalizację na to, kto obudzi więcej upiorów i przywali bardziej poniżej pasa. Natomiast co do PSL, to faktycznie, PiS ubzdurało sobie, że dolepiając ludowcom łatkę partii LGBT zdoła przejąć ich struktury i elektorat. Strzał kulą w płot co do metody, ale cel wydaje się realny. Wymaga jednak nie tyle ""chamskich"" memów z umalowanym Władysławem Kosiniakiem, co przemówienia pragmatycznym wyborcom do kieszeni. Pana zdaniem PSL zrobiło dobrze, że przystąpiło do KE? Oczywiście. To naturalna konsekwencja wieloletniej współpracy w ramach tego samego europejskiego obozu politycznego, czyli EPL, ale także wymóg skutecznej polityki krajowej. Startując samodzielnie PSL raczej nie przekroczyłoby progu. Za to w ramach koalicji te parę procent głosów przełoży się pewnie na jakiś mandat dla partii, a może i dwa. A przede wszystkim zwiększy łączny wynik obozu anty-PiS. Przypomnę, że gdyby dzisiejsi koalicjanci wykazali ten sam zdrowy rozsądek podczas wyborów samorządowych, pewnie nie musieliby wyprowadzać się z wielu gabinetów, na przykład w Świętokrzyskim Urzędzie Marszałkowskim. A jaki wpływ na niedzielne głosowanie będą miały wydarzenia z Buska-Zdroju? Fakt, że mężczyzna, który zaatakował nożem policjanta, był radnym kojarzonym ze Zjednoczoną Prawicą, może zaszkodzić temu obozowi? Nie tylko może. Powinien. Ku przestrodze dla polityków wszystkich partii, że warto czujnie dobierać sobie współpracowników i sojuszników. I że tupet to nie jest jedyna zaleta, a jego nadmiar czasem szkodzi. Ale nie mam złudzeń, żelazny elektorat i tak jest ze swojego nożownika całkiem dumny (przy okazji – mści się obniżenie autorytetu Policji), więc wpływ tego wydarzenia na rezultat wyborczy PiS nie będzie szczególnie znaczący. Czy to samo pan powie o wpływie filmu braci Sekielskich? To sprawa jednak zupełnie innego kalibru i bardziej złożona. O tym, że w Kościele zdarzają się nadużycia seksualne, w tym te najpaskudniejsze, czyli wobec dzieci, wszyscy z grubsza wiedzieli. Przy czym tłumaczyli sobie, a konserwatywni i religijni wyborcy PiS być może w pierwszym rzędzie, że to nie wpływa na autorytet społeczny Kościoła, bo pedofile są także wśród artystów, nauczycieli i murarzy. Rzecz w tym, że mało kto zdawał sobie wcześniej sprawę ze skali świadomego i zorganizowanego tuszowania przestępstw wewnątrz Kościoła, a film Sekielskich to właśnie pokazał. I argumenty o murarzach idą w piach, bo murarz nie jest dla dziecka i jego rodziny osobą niemal świętą, a złapany na gorącym uczynku trafia do więzienia, zamiast na inną budowę. To jednak nie oznacza jeszcze przełożenia na wyniki kampanii. Ponieważ autorytet Kościoła ulega z opisanych powodów znacznemu obniżeniu, a jednocześnie instytucja ta coraz mocniej angażuje się w politykę, przełożenie musi nastąpić. Prezes Kaczyński chyba traci swój osławiony zmysł taktyczny, bo tuż przed emisją filmu Sekielskich, w swoim programowym przemówieniu w Płocku, zechciał postawić domyślne znaki równości pomiędzy Kościołem, a swoją partią i na dodatek Polską. Jednocześnie księża w bezprecedensowej skali włączyli się w kampanię PiS, agitując na jego rzecz podczas kazań, udostępniając ogrodzenia świątyń na banery wyborcze, a sale na spotkania z kandydatami tego ugrupowania. Wyborcy to widzą, i pewnie wyciągają wnioski, że nie chcą Polski, w której pedofil może bezkarnie molestować ich dziecko. Sojusz tronu i ołtarza, wyraźnie śmierdzący korupcją polityczną, zaszkodzi zapewne i jednemu, i drugiemu. Pytanie tylko, w jakiej skali i w jakim tempie. PiS co prawda reaguje i zaostrza kary za pedofilię, ale to oczywiste zagranie pod publiczkę, dość rozpaczliwa próba minimalizowania strat, bo problemem nie jest wysokość kary, lecz jej nieuchronność. Co bardziej przytomni komentatorzy i wyborcy, także prawicowi, słusznie ocenili ten manewr negatywnie. Dlatego PiS bardzo stara się przykryć swój problem, choćby sławetną ustawką z adoptowanymi dziećmi premiera Morawieckiego. To było nieźle pomyślane, choć moralnie obrzydliwe: przedstawić swojego ważnego polityka w roli ofiary hejtu, wywołać współczucie, a potem przejść do narracji, jaki jest cudny i szlachetny. Wielu porządnych ludzi w pierwszej chwili nawet się nabrało. Teraz w każdej kampanii będziemy mieli takie zdarzenia, a hejt będzie czymś normalnym? Merytoryczna debata prawie nikogo nie interesuje, natomiast malownicze naparzanki – owszem, bardzo wielu. A przynajmniej tak próbują nam wmówić politycy, którzy o gospodarce, prawodawstwie i realnych problemach nie mają do powiedzenia nic ponad to, co dostaną jako przekaz dnia od partyjnych spin-doktorów. Nieśmiało proponuję ponadpartyjny sojusz rozsądnych, czyli głosowanie na tych kandydatów, którzy zamiast pokrzykiwać i obrażać, potrafią dyskutować o konkretach i promować nowatorskie rozwiązania w zakresie gospodarki, obronności, edukacji czy ochrony środowiska. Wierzy pan, że to będą inne wybory pod kątem frekwencji, że w końcu w Polsce nie będzie ona jedną z najniższych w Europie? Uparcie powtarzam, że jeśli chodzi o frekwencję, to wolę jakość, a nie ilość. Faktycznie, podgrzanie emocji może spowodować, że do tych wyborów pójdzie więcej ludzi, niż bywało poprzednio. Ale czy zagłosują mądrzej? Nie jestem przekonany. Bardzo chciałbym, ale profesjonalne podejście nakazuje w tej kwestii sceptycyzm. Problemem jest przede wszystkim to, że jako zbiorowość nie czujemy, że w tych wyborach przede wszystkim meblujemy sobie władzę na poziomie ponadnarodowym. I że do tego potrzeba wiedzy i doświadczenia oraz ciężkiej pracy, a nie ostentacyjnych gestów i wzniosłych haseł. Dlaczego o wiele bardziej zależy nam na wyborze swojego wójta, radnego czy posła? Bo znacznie lepiej rozumiemy, jakie są ich kompetencje i zadania. Tymczasem w Unii mamy wciąż dosyć dziwną sytuację, w której realna władza jest skoncentrowana przede wszystkim w rękach niewybieralnej administracji Komisji Europejskiej, a w drugiej kolejności należy do Rady Europejskiej, czyli spotkań premierów i prezydentów, nie mających bynajmniej równej siły przebicia. Dopiero gdzieś daleko w tle jest Parlament Europejski. W dodatku wybierany w sposób trudny do zrozumienia – moim zdaniem, głosowanie na listy europejskie w większym stopniu wpłynęłoby na powiązanie naszego głosu z konkretnym programem dla Europy. Na razie głosujemy na partie krajowe, a dopiero później dowiadujemy się, co one tak naprawdę zrobią na forum europejskim, z kim będą trzymały i które rozwiązania poprą. Na finiszu kampanii mamy wiele sondaży. Jedne dają zwycięstwo PiS-owi, drugie KE. Może być interesująco. I tak, i nie. Jeśli przyjąć wspomnianą perspektywę europejską, to minimalne zwycięstwo PiS lub KE nie ma żadnego znaczenia. Istotne jest, ilu europosłów zgromadzi łącznie, w skali całej wspólnoty, blok ostrożnie reformistyczny, czyli Europejska Partia Ludowa plus socjaldemokraci i liberałowie, a ilu zwolennicy nagłej i radykalnej przebudowy Unii czy wręcz jej rozwalenia. Tych ostatnich wesprą zapewne głosy oddane u nas na PiS czy Konfederację i Kukiz’15, natomiast pierwszych – na Koalicję Europejską oraz Wiosnę. Natomiast z punktu widzenia nadchodzących wyborów krajowych rzeczywiście, zwycięstwo któregoś z dwóch głównych bloków jest ważne, bo da mu wiatr w żagle. Acz, z drugiej strony, może też go nieco rozleniwić, u przegranego może za to wywołać impuls na rzecz poprawy swej oferty politycznej. Co zaś do sondaży, przypominam, że bywają narzędziem celowej dezinformacji i sugerowania nam, na kogo warto głosować. Wiadomo, że PiS i KE między sobą podzielą większość mandatów, ale w rywalizacji za ich plecami też może być ciekawe, bo na przepustki do Brukseli liczy jeszcze kilka innych komitetów. Największe szanse na dobry wynik ma Wiosna. Jeśli zaistnieje teraz, będzie poważnym graczem po lewej stronie także jesienią. Zażarty bój o elektorat skrajny z drugiej strony sceny toczą natomiast z PiS Kukiz’15 i Konfederacja. Próg przekroczy, jak podejrzewam, co najwyżej jeden z nich – i zyska wtedy szansę na zaistnienie w wyborach do Sejmu i Senatu. Oczywiście, o ile znanym w tych okolicach politycznych obyczajem w międzyczasie nie ulegnie dekompozycji na tle osobistych ambicji liderów i kłótni o pieniądze. Osobiście bardzo żałuję, że z powodu błędów merytorycznych i organizacyjnych nie wypalił pomysł na nową siłę polityczną pod wodzą Roberta Gwiazdowskiego. Niebagatelna grupa umiarkowanych, centroprawicowych zwolenników gospodarki rynkowej i zmniejszania biurokracji nie ma przez to dobrego reprezentanta teraz i może nie mieć go także podczas wyborów jesiennych. Chyba, że stanie się cud i wewnątrz Koalicji Europejskiej zbuduje się z czasem jakaś nowa jakość. Z Gwiazdowskim lub bez niego. Na koniec zapytam jeszcze o okręg małopolsko-świętokrzyski. Do tej pory wyraźnie zwyciężał tu PiS. Niespodzianka jest możliwa? Tak. Mało prawdopodobna, ale możliwa. Przy czym pod pojęciem niespodzianki rozumiem nie tylko to, ile mandatów zdobędą poszczególne komitety, ale kto je weźmie w ramach poszczególnych list. O ile jedynki, Róża Thun i Beata Szydło, mają w miarę pewne fotele w Brukseli, to za ich plecami trwa ostra rywalizacja. Jej wynik będzie istotny dla karier samych zainteresowanych, ale przede wszystkim da nam sygnał o kierunku możliwej ewolucji obu bloków politycznych. W przypadku PiS jest jednak wybór między opcją nieco bardziej umiarkowaną i koncyliacyjną, reprezentowaną np. przez profesora Ryszarda Legutkę czy posłankę Annę Krupkę, a tupeciarzami w rodzaju Patryka Jakiego i Dominika Tarczyńskiego. Z kolei wewnątrz KE interesujący będzie wynik Adama Cyrańskiego, jedynego przedsiębiorcy na tej liście, posła niezależnego, sympatyka wolnościowych rozwiązań społecznych i gospodarczych, który uzyskał poparcie m.in. prezydenta Krakowa prof. Jacka Majchrowskiego. Czy zdoła wyprzedzić, umieszczonych znacznie wyżej na liście, partyjnych wyjadaczy Adama Jarubasa z PSL i Andrzeja Szejnę z SLD oraz eurodeputowanego PO Bogusława Sonika? To wiele powie nam o tym, czym Koalicja Europejska może stać się w przyszłości, bo już widać, że próbuje stworzyć pewną nową jakość w stosunku do ""samej"" Platformy Obywatelskiej. Być może ten czynnik, wewnętrzna ewolucja KE, jest dla wyniku jesiennych wyborów ważniejszy, niż to, ile mandatów uda się zdobyć w Parlamencie Europejskim i czy będzie to trochę więcej albo trochę mniej, niż otrzyma PiS.  Chcesz być na bieżąco z najważniejszymi informacjami dnia? Polub Onet Wiadomości na Facebooku!",Dr Witold Sokała,
https://wiadomosci.onet.pl/kraj/czy-polacy-chca-edukacji-seksualnej-z-uwzglednieniem-lgbt-sondaz/q2fwrpj,Czy Polacy chcą edukacji seksualnej z uwzględnieniem LGBT? Sondaż,"Jak wynika z badań przeprowadzonych przez CBOS, Polacy popierają edukację seksualną dzieci i młodzieży. ""Rzeczpospolita"" przedstawia wyniki sondażu, dotyczącego m.in. problemu dyskryminacji ze względu na orientację seksualną.","Do przeprowadzenia ankiety skłoniła CBOS dyskusja wokół podpisania przez prezydenta Warszawy deklaracji ""Warszawska polityka na rzecz społeczności LGBT+"". Jej wyniki pokazują, że o podpisaniu deklaracji słyszało 63 proc. Polaków. W założeniach tzw. Karty LGBT+ jest m.in. wprowadzenie do szkół tematyki tożsamości płciowej. Według 53 proc. respondentów edukacja seksualna z uwzględnieniem problemu dyskryminacji ze względu na orientację jest potrzebna. Odmiennego zdania jest 19 proc. ankietowanych. Jak czytamy w ""Rzeczpospolitej"", badanych spytano również o kwestię wprowadzenia do szkół edukacji seksualnej, która uwzględniałabym problem niezgodności płci biologicznej z fizyczną. 50 proc. z nich uznało takie zajęcia za potrzebne, z czym nie zgadza się 33 proc. ankietowanych.  Źródło: Rzeczpospolita",,
https://wiadomosci.onet.pl/kraj/wojewoda-przyznal-medale-za-walke-z-lgbt-homoseksualizm-glowna-przyczyna-pedofilii-w/b2ttz1s,"Wojewoda przyznał medale za walkę z LGBT. ""Homoseksualizm główną przyczyną pedofilii w kościele""","Wojewoda lubelski spełnił swoją obietnicę i przyznał wyróżnienia samorządom, które przyjęły stanowiska ws. sprzeciwu wobec ideologii LGBT. Do tej pory w całym województwie taki dokument uchwalono w dziewięciu samorządach. Na koniec Przemysław Czarnek odniósł się do filmu Tomasza Sekielskiego sugerując, że główną przyczyną pedofilii u księży jest homoseksualizm.","Dnia 25 kwietnia 2019 r., po niemal dwóch godzinach obrad sejmiku woj. lubelskiego, głos zabrał wojewoda lubelski Przemysław Czarnek. Wówczas to przedstawiciel rządu w terenie odniósł się do tematu debaty, czyli stanowiska ws. ideologii LGBT. Zapowiedział, że w razie uchwalenia tego projektu, zaprosi prezydium sejmiku na uroczystość do Lubelskiego Urzędu Wojewódzkiego. - Będę mógł uhonorować przedstawicieli sejmiku stosownym medalem i dyplomem w związku z uchwałą, którą mam nadzieję dzisiaj podejmiecie - zapowiedział Przemysław Czarnek. Słowa te zmobilizowały nie tylko radnych Prawa i Sprawiedliwości, ale również członków klubu Polskiego Stronnictwa Ludowego. Za przyjęciem stanowiska ws. LGBT opowiedziało się 24 radnych, wszyscy z PiS i PSL. Przeciwko opowiedziało się trzech przedstawicieli Koalicji Obywatelskiej: Krzysztof Komorski, Krzysztof Grabczuk i Bożena Lisowska. Pozostali nie wzięli udziału w głosowaniu. Dziś w Lubelskim Urzędzie Wojewódzkim odbyła się zapowiadana uroczystość. W swoim przemówieniu wojewoda lubelski stwierdził, że od dłuższego czasu widać ""wielkie totalne uderzenie w jedność wspólnoty narody polskiego"". Czyja to sprawka? – To szatan. Nazywajmy rzeczy po imieniu. Jeśli szatan chce uderzyć w tę wspólnotę, to uderza w rodzinę. Jeśli zniszczy rodzinę, zniszczy naród – mówi Przemysław Czarnek. Wojewoda podziękował samorządem za sprzeciw wobec ""ideologii LGBT, która jest sprzeczna z Konstytucją RP"". – Łażą po ulicach i krzyczą ""konstytucja, konstytucja"" nie widząc co jest w niej napisane i nie widząc, że tej konstytucji nie przestrzegało się od 1997 roku. Przez wiele lat nie dbało się o podstawową komórkę narodu, jaką jest rodzina – wyjaśnia Czarnek. Na koniec wojewoda odniósł się do filmu Tomasza Sekielskiego ""Tylko nie mów nikomu"". Jego zdaniem nie ma ""bardziej ohydnej zbrodni przeciwko dziecku jak zbrodnia pedofilii"". Uważa, że Kościół musi stanąć w prawdzie i się oczyścić, ale trzeba znaleźć też przyczyny takich zachowań. – Jeżeli chcemy realnie działać w obronie rodziny i dziecka, to rozmawiajmy rzetelnie o tej zbrodni. Rzetelnie to jest wówczas, kiedy powiemy, jaka jest rola homoseksualizmu w tej zbrodni i dlaczego homoseksualizm jest główną przyczyną pedofilii w kościele – dodaje wojewoda. Pierwszym samorządem w województwie lubelskim, który podjął takie stanowisko był powiat świdnicki. Przedstawiciel władz powiatu podkreśla, że na tym terenie nie ma miejsca dla ideologii LGBT. – Ta ideologia domaga się nieuzasadnionych przywilejów dla tej grupy mniejszościowej. Te przywileje miałyby zostać zrealizowane kosztem rodziny. Przypominamy zasady prawa i dobre obyczaje, jakie w Polsce obowiązują – mówi Radosław Brzózka, członek zarządu powiatu świdnickiego. W obronie rodziny stanęli też radni gminy Mełgiew, którzy wyszli z inicjatywą uchwalenia takiego stanowiska. Pomysł spotkał się z poparciem władz gminy. – Rodzina to podstawa funkcjonowania naszego państwa. To fundament narodu. Będzie dążyć do tego, by utrzymać taki stan rzeczy – tłumaczy Magdalena Wójcik. Dziś wojewoda lubelski wyróżnił dziewięć samorządów. Oprócz powiatu świdnickiego i gminy Mełgiew medale otrzymali: sejmik woj. lubelskiego, miasto Ostrów Lubelski, powiat rycki, miasto Świdnik, miasto Urzędów, gm. Wilkołaz oraz gm. Zakrzówek. W imieniu sejmiku medal odebrali radni PiS i PSL.",Radni sejmiku z PiS i PSL,
https://wiadomosci.onet.pl/kraj/gdansk-tolerado-rozszerza-wniosek-do-prokuratury-chodzi-min-o-banery-pod-galeriami/yb9yxg1,"Tolerado rozszerza wniosek do prokuratury. Nie chodzi już tylko o ""obwoźną homofobię""","Kilka tygodni temu stowarzyszenie LGBT złożyło zawiadomienie do prokuratury ws. ""samochodowej akcji"" proliferów. Jak się dowiedzieliśmy, w tym tygodniu wniosek ten ma zostać rozszerzony. - Fundacja, która utożsamia homoseksualizm z pedofilią, prowadzi swoje działania także w innych częściach miasta, np. pokazując swoje banery przed galeriami handlowymi. Nie ma na to zgody - tłumaczą Onetowi przedstawiciele Stowarzyszenia Tolerado.","W lutym pisaliśmy o akcji Fundacji Pro Prawo do Życia. Po Gdańsku jeździło obwieszone banerami auto. Ich treść wskazywała, że homoseksualizm jest groźny, a w niektórych przypadkach może prowadzić do pedofilii. Na samochodzie znalazły się też zdjęcia roznegliżowanych mężczyzn, trzymających tęczową flagę. Podpis pod jedną z fotografii brzmiał: ""Tacy idą po twoje dzieci. Powstrzymajmy ich"". Jest jeszcze adres strony: stoppedofilii.pl. Środowiska LGBT były oburzone. - Hasła na tym samochodzie w celowy sposób uderzają w nas jako osoby homoseksualne. Próbuje się nas zdyskredytować - mówili przedstawiciele Stowarzyszenia Tolerado. Przedstawiciele Fundacji w rozmowie z Onetem przekonywali, że ich akcja nie łamie prawa, a zawarte na banerach statystyki oparte są na naukowych przesłankach. Z kolei wspierająca akcje była radna PiS Anna Kołakowska argumentowała, że to organizacje LGBT ""zachowują się jak bolszewicy"", bo chcą represjonować ludzi, którzy ""podejmują krytykę zboczeń i dewiacji"". W odpowiedzi członkowie LGBT ripostowali, że pokazane na samochodzie informacje w żaden sposób nie są udowodnione naukowo. Zwracali też uwagę, że nie o łamanie wolności słowa im chodzi, a po prostu o to, by ich przeciwnicy szanowali ich godność. W sytuacji, jak podnosili członkowie LGBT, gdy zrównuje się osoby homoseksualne z pedofilami, trzeba reagować. Członkowie Tolerado w rozmowie z nami nazywali akcję ""obwoźną homofobią"". Środowiska LGBT złożyły ws. akcji Fundacji zawiadomienie o popełnieniu przestępstwa. Postępowanie wciąż trwa, a na przesłuchania wzywani są kolejni świadkowie. Wygląda na to jednak, że śledczy będą mieli teraz więcej pracy. Przedstawiciele Tolerado podjęli wczoraj decyzję, by rozszerzyć wniosek do prokuratury. - Stanie się to jeszcze w tym tygodniu - potwierdza w rozmowie z Onetem mecenas Katarzyna Warecka, reprezentująca w tej sprawie środowiska LGBT. Jak argumentują przedstawiciele Tolerado, nie chodzi już tylko ""samochodową akcję"", ale też o inne działania Fundacji Pro Prawo do Życia. - Przedstawiciele Fundacji pojawiają się pod galeriami handlowymi w Gdańsku i zbierają podpisy pod projektem swojej ustawy. I znów pokazują swoje banery, gdzie łączy się homoseksualizm z frazą ""stop pedofilii"" - mówią nam przedstawiciele Tolerado. I zachęcają, by ludzie, którzy widzą takie sytuacje, zgłaszali sprawę na policję. - Widząc takie banery, nie jesteśmy bezsilni. Możemy reagować. Należy zadzwonić na policję i poprosić o interwencję. Funkcjonariuszy poinformować, że Prokuratura Rejonowa Gdańsk Śródmieście prowadzi postępowanie w tej sprawie o przestępstwo zniesławienia. Policjanci mają obowiązek zareagować - tłumaczy Onetowi Jacek Jasionek z Tolerado. Zeznania świadków, notatki policjantów z interwencji, zdjęcia i wideo - wszystko to jako materiał dowodowy zostanie dołączone do trwającego od kilku tygodni postępowania. Taki materiał zbierają już członkowie Tolerado. Stowarzyszenie informuje nas, że ma już dwóch świadków ws. dwóch zdarzeń w Gdańsku. Chodzi o wspomniane wyżej banery, pokazywane pod galeriami handlowymi. Jeżeli prokuratura skieruje do sądu akt oskarżenia, świadkowie mogą spodziewać się, że będą zeznawać w procesie. A oskarżenie dotyczyć już będzie nie tylko ""samochodowej akcji"", ale i banerów np. pod galeriami handlowymi.  - Zależy nam, aby sprawa ta miała swój finał w sądzie. By ludzie zobaczyli, że osoby, które decydują się na sianie nienawiści mogą odpowiedzieć karnie. Wolność wypowiedzi ma swoje granice. Nie możemy tolerować wypowiedzi utożsamiających orientację homoseksualną z pedofilią - podkreśla Jasionek.",Takie auto jeździło po Gdańsku,
https://wiadomosci.onet.pl/kraj/marsz-rownosci-w-gdansku-otworzy-go-prezydent-dulkiewicz/qkm8k39,Gdańsk. Marsz Równości otworzy prezydent Dulkiewicz,"Tegoroczny Marsz Równości w Gdańsku odbędzie się 25 maja. Otworzy go prezydent Dulkiewicz. Jak się dowiedzieliśmy, w wydarzeniu weźmie też udział Magdalena Adamowicz.","Marsz Równości znów przejdzie ulicami Gdańska. Wydarzenie rozpocznie się 25 maja o godzinie 14. Na ten moment organizatorzy nie zdradzają jeszcze szczegółowej trasy marszu, ale wiadomo, że wszystko będzie działo się w centrum miasta, a pierwszym przystankiem będą tutaj okolice Teatru Szekspirowskiego. Jak mówi nam Jacek Jasionek z Tolerado, tegoroczne hasło Marszu brzmi: ""Miłość może tylko łączyć"". Organizatorzy chcą w ten sposób nawiązać do przemówienia śp. prezydenta Adamowicza, który otwierając Marsz Równości wypowiedział właśnie takie słowa.  Jak mówią nam przedstawiciele Tolerado, zaproszenie na Marsz Równości przyjęła Magadalena Adamowicz, żona zamordowanego w styczniu prezydenta Gdańska. Prezydent Aleksandra Dulkiewicz potwierdza Onetowi, że w tym roku to ona otworzy Marsz Równości. W Gdańsku będzie to już kolejny Marsz Równości.  W 2018 roku w Marszu Równości udział wzięło kilka tysięcy osób. Marsz otworzył prezydent Adamowicz. Uczestnicy marszu przeszli główną arterią miasta, minęli Forum Gdańsk, budynek Nowego Ratusza, okolice dworca i budynek ""Zieleniaka"". W 2017 roku w manifestacji uczestniczyło kilka tysięcy osób, które przemaszerowały ulicą Grunwaldzką (od skrzyżowania z aleją Wojska Polskiego do skrzyżowania z ulicą Miszewskiego). Marsz otworzył prezydent Gdańska Paweł Adamowicz. Marsze tradycyjnie wzbudzają też protesty prawicowych środowisk, m.in. ONR i Młodzieży Wszechpolskiej. W Gdańsku szczególnie głośno protestuje tutaj była radna Prawa i Sprawiedliwości Anna Kołakowska, która kilka lat temu wspólnie z grupą osób próbowała zakłócić przebieg manifestacji, siadając na trasie przemarszu. Interweniowała policja, a sprawa trafiła później do sądu.",2018 rok. Marsz Równości w Gdańsku,
https://wiadomosci.onet.pl/kraj/gdansk-pokutny-marsz-rozancowy-ma-byc-odpowiedzia-na-profanacje-wizerunki-matki-bozej/xqpsl07,Ulicami Gdańska przejdzie pokutny marsz różańcowy. Ma być to odpowiedź na profanacje wizerunku Matki Bożej,"Dzisiejsze wydarzenie organizuje Krucjata Różańcowa za Ojczyznę. W marszu weźmie udział m.in. Anna Kołakowska, była radna PiS. - To nasza reakcja na profanacje wizerunku Matki Bożej, a także na ""sodomickie marsze"" w Polsce - mówi Onetowi. Odpowiada jej Jacek Jasionek z Tolerado.","Najpierw będzie msza w Bazylice Św. Brygidy w Gdańsku, a tuż po jej zakończeniu (około 19:30) spod kościoła wyruszy pokutny marsz różańcowy. Jego uczestnicy przejdą ulicami Gdańska i dojdą pod Pomnik Poległych Stoczniowców.  - Znajdujące się tam trzy krzyże są symbolem przywiązania Polaków do pana Boga - mówi Onetowi Anna Kołakowska, była radna PiS. I jedna z współorganizatorek dzisiejszego marszu. Kołakowska jest znana m.in. ze swojej niechęci do środowisk LGBT. Swego czasu blokowała ich marsze w Gdańsku, a sprawa miała swój finał w sądzie. W pewnym sensie dzisiejsze wydarzenie jest również w kontrze do działań LGBT. - Marsz organizuje Krucjata Różańcowa za Ojczyznę. Chcemy złożyć hołd Matce Bożej i prosić ją o wybaczenie. Przepraszamy za wszystkie marsze sodomickie w Polsce - w ostrych słowach komentuje Kołakowska. Rozmówczyni Onetu podkreśla, że marsz to także reakcja na profanacje wizerunku Matki Bożej. Chodzi m.in. o tęczową aureolę Matki Boskiej. Przedstawiciele środowisk LGBT komentują: - Swoboda praktyk religijnych to jedno z podstawowych praw człowieka, praw, o które my też walczymy. Zupełnie jednak czym innym są intencje niektórych ludzi, którzy będą się tam modlić - mówi Onetowi Jacek Jasionek ze Stowarzyszenia Tolerado. Nasz rozmówca podkreśla, że wypowiedzi Kołakowskiej są zupełnie nie na miejscu. - To jest pytanie do arcybiskupa Głódzia, czy takie poglądy nie kłócą się z naukami Chrystusa, który mówił: ""przyjdźcie do mnie wszyscy"". I nie dzielił ludzi - dopowiada. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Pokutny marsz różańcowy przejdzie ulicami Gdańska,
https://wiadomosci.onet.pl/kraj/leszno-radni-pis-chca-chronic-uczniow-przed-ideologia-lgbt-sprzeciw-nauczycieli/xdnk4xp,Leszno: Radni PiS chcą chronić uczniów przed ideologią LGBT. Sprzeciw nauczycieli,"Leszczyńscy radni PiS zaproponowali przyjęcie deklaracji ""Miasto wolne od ideologii LGBT"". Jak sami mówią, chcą strzec prawa do wychowywania dzieci zgodnego z przekonaniami ich rodziców. Na ich propozycję odpowiedzieli nauczyciele z Leszna. W liście, pod którym podpisała się ponad setka pedagogów, wskazują: to zaprzeczenie wartościom, które ślubowaliśmy przestrzegać.","- Tylko rodzice z pomocą wychowawców mogą odpowiedzialnie przekazać dzieciom piękno ludzkiej miłości - twierdzą radni PiS z Leszna, którzy chcą przyjęcia specjalnej deklaracji wymierzonej w ideologię LGBT. Ma ona chronić dzieci i zakazać wstępu do szkół, jak sami wskazali radni, ""gorszycielom"" zainteresowanym wczesną seksualizacją dzieci zgodnie z wytycznymi Światowej Organizacji Zdrowia.  - Deklarujemy brak naszej zgody na wywieranie presji na rzecz stosowania poprawności politycznej, słusznie zwanej niekiedy homopropagandą, w wybranych zawodach. Będziemy chronili m.in. nauczycieli i pozostałych pracowników oświaty przed narzucaniem im nieprofesjonalnych kryteriów działania - zapowiedzieli radni, w imieniu których mówił Adam Kośmider, wiceprzewodniczący leszczyńskiej rady miasta.  Autorzy deklaracji opowiadają się za zwiększeniem wpływu rodziców na przekazywane w placówkach oświatowych treści, a także za wprowadzeniem do szkół tradycyjnych wartości ugruntowanych wielowiekową tradycją i historią Polski. Nauczyciele poczuli się wywołani do tablicy i postanowili odpowiedzieć na zaproponowaną przez PiS deklarację. Leszczyńscy pedagodzy sprzeciwiają się jej przyjęciu. ""Deklaracja ta stoi w jawnej sprzeczności z wartościami, których przestrzeganie każdy z nas ślubował. Za szczególnie niepokojące i groźne uważamy sytuacje, kiedy słowa te padają z ust radnych, decydujących o polityce oświatowej miasta o wielowiekowych tradycjach tolerancji"" - czytamy w liście, który podpisało 113 nauczycieli. Jak dodają pedagodzy, oni sami potrafią chronić uczniów przed ""nieprofesjonalnymi kryteriami działania"". ""Nauczyciele realizują treści podstawy programowej, które są skonstruowane między innymi w oparciu o aktualne wytyczne Światowej Organizacji Zdrowia. Stwierdzenie, że są gorszące, świadczy o tym, że zawarte w treści proponowanej deklaracji sformułowania są sprzeczne ze współczesnym stanem wiedzy naukowej i mają charakter ideologiczny"" - piszą nauczyciele. Radni PiS chcą, aby rada miasta zajęła się deklaracją jeszcze w tym miesiącu. Nauczyciele, którzy podpisali się pod listem mają nadzieję, że zostanie ona odrzucona. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Radni PiS chcą chronić dzieci przed ideologią LGBT,
https://wiadomosci.onet.pl/kraj/zwiazki-partnerskie-sie-polsce-oplacaja/14zf2hp,Związki partnerskie się Polsce opłacają,Uregulowanie możliwości zawierania związków partnerskich - niezależnie od płci partnerów - jest korzystne i opłacalne dla kraju - piszą w serwisie rp.pl adwokat Piotr Paduszyński i poseł Artur Dunin.,"Podczas Narodowego Spisu Powszechnego na rok 2002 ustalono istnienie 198.025 zadeklarowanych związków konkubenckich osób różnych płci, co znaczy, że pozostaje w nich prawie 400 tys. mieszkańców Polski. Wyniki spisu z 2011 r. wskazują, że w takich związkach żyło już 643 800 osób - donosi rp.pl. Zarysowana tendencja wzrostu liczby konkubinatów, a także możliwość zatajania takich relacji w spisach powszechnych przez osoby mieszkające z partnerką lub partnerem tej samej płci pozwala nam na ostrożne przyjęcie, że obecnie w związkach partnerskich lub konkubinatach żyje od 800 tys. do może 1,2 mln. Polek i Polaków - czytamy. Jak wskazuje rp.pl, nadal brak ustawy pozwalającej przyjąć szablon relacji między osobami pozostającymi w takim związku, z zapewnieniem jednolitości i przewidywalności ich przyszłej sytuacji. Dlatego osoby, które tak ułożyły sobie życie są niepewne swej przyszłości i praw. W przypadku osób heteroseksualnych ich wybór polega na rezygnacji ze ślubu, często po traumie wcześniejszego rozwodu. Pary osób tej samej płci, które nie mogą się pobrać, na taką niepewność są po prostu skazane. To nie jest korzystne dla nikogo, obniża aktywność i produktywność partnerów, a nawet wpływa na ich stan zdrowia (powszechnie wiadomo, że osoby w stabilnym związku i pewne swojej sytuacji prawnej cieszą się lepszym zdrowiem) i podnosi koszty opieki zdrowotnej, a te wraz ze starzeniem się społeczeństwa cały czas będą rosły. Brak alimentacji osób, których związki się rozpadły zwiększa koszty pomocy społecznej udzielanej przez państwo słabszym ich stronom. Prawne uregulowanie związków partnerskich byłoby korzystne również dla finansów publicznych - czytamy.",,
https://wiadomosci.onet.pl/kraj/wojewoda-lubelski-przeprasza-za-slowa-o-marszu-rownosci-ale-zdania-nie-zmienia/4jpcq1z,"Ugoda ws. słów o Marszu Równości. Wojewoda lubelski przeprasza, ale nie zmienia zdania","Wojewoda lubelski opublikuje przeprosiny za słowa o Marszu Równości, kiedy to nazwał wydarzenie promocją ""zboczeń, dewiacji i wynaturzeń"". Za te słowa pozwał go organizator Marszu Równości w Lublinie. Dziś przed sądem doszło do zawarcia ugody, jednak nikt nie czuje się przegrany.","Pod koniec września ubiegłego roku wojewoda Przemysław Czarnek umieścił na swoim kanale YouTube film, w którym skrytykował pomysł organizacji w Lublinie Marszu Równości. W nagraniu powiedział m.in.: ""Obnoszenie się ze swoją seksualnością na ulicy jest po prostu obrzydliwe. Nie promujmy zboczeń, dewiacji, wynaturzeń"". Apelował też do prezydenta Lublina o zakazanie wydarzenia.  Organizator marszu Bartosz Staszewski uznał, że te słowa obrażają i zniesławiają jgo i uczestników. W lubelskim sądzie złożył prywatny akty oskarżenia przeciwko wojewodzie. Pierwsza sprawa zakończyła się umorzeniem postępowania, jednak Sąd Okręgowy w Lublinie uznał, że Czarnek naruszył wolność słowa. Sprawa trafiła do ponownego rozpatrzenia. Zaczęło się od mediacji, które przyniosły skutek. W pierwszej kolejności propozycję ugody przedstawił Bartosz Staszewski. Wojewoda lubelski w całości ją odrzucił i zaproponował swoją wersję. Została ona zaakceptowana po kilku poprawkach. Oznacza to, że sprawa została umorzona. Podczas wyjścia z sali rozpraw Przemysław Czarnek pokazał znak zwycięstwa i cieszył, że nie jest już oskarżonym. Obie strony ogłosiły swój sukces, tylko każdy rozumie go inaczej. - Z niczego się nie wycofuję. Pozostaję przeciwnikiem promocji zboczeń, dewiacji i wynaturzeń. Pozostaję zwolennikiem małżeństwa opartego na związku kobiety i mężczyzny - podkreśla Przemysław Czarnek. - Wszystkie stwierdzenia, których użyłem są prawdziwe. Nikogo jednak personalnie nie obraziłem i do nikogo personalnie się nie odnosiłem - dodaje wojewoda lubelski.  Czarnek wyjaśnia, że nie interesuje go seksualność innych osób i zaapelował o zachowanie swojej seksualności dla siebie, bez obnoszenia się z nią na ulicy. Jednocześnie jest szczęśliwy, że ten proces się odbył, ponieważ „może jednoznacznie głosić tezy, które wynikają wprost z Pisma Świętego i nauczania Kościoła Katolickiego”. Zdaniem organizatora Marszu Równości wojewoda przemyślał sobie orzeczenie sądu drugiej instancji, który stwierdził, że prawo wolnej wypowiedzi nie daje przyzwolenia do obrażaniach innych osób. Według Staszewskiego dzisiejsza ugoda jest dowodem na to, że wysokiego rangą urzędnika można pociągnąć do odpowiedzialności za homofobiczne słowa.  - Gdyby nie to orzeczenie i droga sądowa, wojewoda Czarnek nigdy nie przeprosiłby za swoje słowa. Wojewoda przeprasza wszystkie osoby, które mogły poczuć się urażone jego słowami, a także mnie osobiście. Możemy to traktować w kategorii zwycięstwa osób LGBT nad homofobiczną mową nienawiści w przestrzeni publicznej - cieszy się Bartosz Staszewski. ""Uprzejmie informuję, że nie było nigdy moim zamiarem obrażenie, ani dyskryminowanie kogokolwiek moimi słowami wypowiedzianymi w dniu 27 września 2018 r. na temat planowanego wówczas w Lublinie Marszu Równości, w tym żadnej grupy społecznej. W tej samej wypowiedzi jednoznacznie wskazałem, że nie interesuje mnie orientacja seksualna kogokolwiek, bo jest to prywatna sfera życia człowieka. Z tego też powodu nigdy nikogo nie miałem zamiaru obrażać, bo oddzielam osoby od czynów - osób nie potępiam, czynów jednak z uwagi w szczególności na nauczanie Pisma Świętego oraz Katechizmu Kościoła Katolickiego, w żadnym wypadku nie mogę zaaprobować. Jest mi niezmiernie przykro, że moje słowa wypowiedziane na YouTube w dniu 27 września 2018 r. i w dniach następnych wywołały u odbiorców negatywne oceny co do moich intencji. Wszystkich, w szczególności Pana Bartosza Staszewskiego, którzy z tego powodu poczuli się urażeni - przepraszam. Powyższe jednak w żaden sposób nie zmienia mojej jednoznacznie negatywnej oceny homoseksualizmu.""",Wojewoda lubelski Przemysław Czarnek,
https://wiadomosci.onet.pl/kraj/wizerunek-maryi-z-tecza-list-otwarty-grupy-katolikow-w-obronie-autorki/xmmgdfm,Wizerunek Maryi z tęczą. Grupa katolików napisała list w obronie autorki,"W liście opublikowanym przez portal kwartalnika ""Więź"" i skierowanym do Konferencji Episkopatu Polski grupa katolików wystąpiła przeciwko ściganiu przez policję autorki wizerunku Matki Boskiej Częstochowskiej z aureolą w kolorach tęczy. ""Naszym zdaniem Państwo, które wtrąca się w sacrum, w istocie rzeczy je desakralizuje, czyni czymś pospolitym, uprzedmiotawia. Upaństwowiona religia, a przez to w rzeczy samej upolityczniona, traci swą sakralność"" - ocenili autorzy listu.","""My, niżej podpisani członkowie Kościoła, wyrażamy swój sprzeciw przeciwko użyciu policji do ścigania rzekomej profanacji obrazu Matki Boskiej częstochowskiej poprzez wpisanie w aureolę tęczy"" - czytamy w liście. Autorzy wskazali powody swojego stanowiska: ""Po pierwsze dlatego, że Państwo nie jest od rozstrzygania, czy coś jest profanacją, świętokradztwem czy bluźnierstwem"" - wskazali. ""Po drugie dlatego, że wpisanie tęczy nie jest, naszym zdaniem, obrazą uczuć religijnych, gdyż tęcza nie jest symbolem uwłaczającym – przypominamy, że np. Matka Boska Kodeńska ma także aureolę tęczową, a ikona Maiestas Domini przedstawia Chrystusa, którego stopy spoczywają na tęczy, co ma podkreślać Jego jedność i równość z Bogiem Ojcem Wszechmogącym"". ""Po trzecie – zwracamy uwagę na brak jakiejkolwiek reakcji ze strony władz Kościoła oraz organów Państwa na przypadki ewidentnej profanacji, jakimi były zjazdy organizacji nacjonalistycznych na Jasnej Górze, podczas których głoszono treści sprzeczne z nauką Kościoła, czy też na skandaliczną wypowiedź ks. bpa Andrzeja Jeża cytującego podczas homilii Wielkoczwartkowej, jako prawdziwe, opinie z antysemickiej fałszywki"". ""Po czwarte uzasadniony niepokój budzi w nas brak reakcji władz kościelnych na wypowiedź Pana Jarosława Kaczyńskiego, przywódcy partii rządzącej Prawo i Sprawiedliwość, że „kto podnosi rękę na Kościół podnosi rękę na Polskę”. Jest to naszym zdaniem, zawłaszczanie przez partię polityczną zarówno Kościoła jak i Polski. Jest to także sprzeczne z nauczaniem Kościoła, który jest powszechny, a nie polski, nie partykularny, o czym wielokrotnie przypominał ks. abp Stanisław Gądecki, ks. abp Wojciech Polak, czy też papież Franciszek"". Podpisani pod listem ocenili, że ""milczenie władz Kościoła wobec roszczeń rządzącej partii do rzekomej obrony Kościoła i wartości chrześcijańskich stanowi przyzwolenie na represjonowanie obywateli z powodu ich przekonań"". Dalej czytamy, że ""tego typu represja została zastosowana wobec Pani Elżbiety Podleśnej, u której przeprowadzono rewizję, zatrzymano ją i skonfiskowano wizerunki Matki Boskiej Częstochowskiej z tęczową aureolą"". ""Naszym zdaniem Państwo, które wtrąca się w sacrum, w istocie rzeczy je desakralizuje, czyni czymś pospolitym, uprzedmiotawia. Upaństwowiona religia, a przez to w rzeczy samej upolityczniona, traci swą sakralność, staje się zwyczajną ideologią, przed czym przestrzegał papież Franciszek. Niesie to dla niej śmiertelne zagrożenie, zatruwa jej religijne i humanistyczne przesłanie"" - podsumowali. Pod listem podpisali się: Chcesz być na bieżąco z najważniejszymi informacjami dnia? Polub Onet Wiadomości na Facebooku! Źródło: Więź",Matka Boska Częstochowska,
https://wiadomosci.onet.pl/kraj/marsz-rownosci-zostanie-zakazany-tego-chca-srodowiska-katolickie-i-politycy-pis/fr96tbc,Marsz Równości zostanie zakazany? Tego chcą środowiska katolickie i politycy PiS,"Stowarzyszenie ""Europa Tradycja"" przy wsparciu polityków PiS apelują do władz Rzeszowa o zablokowanie zaplanowanego na czerwiec kolejnego Marszu Równości. Uważają, że zgoda na jego przeprowadzenie to ""propagowanie niemoralności seksualnej"". Coraz więcej samorządów przyjmuje stanowiska przeciwko LGBT.","Prezes Stowarzyszenia ""Europa Tradycja"" Ryszard Skonieczny, poseł PiS Bogusław Rzońca i wiceprzewodniczący Sejmiku Województwa Lubelskiego prof. Mieczysław Ryba przekonywali, że wszystkie samorządy powinny się włączyć do walki z tzw. ideologią LGBT. W kwietniu br., m.in. z inicjatywy prof. Ryby, lubelski sejmik przyjął stanowisko w tej sprawie. W marcu bieżącego roku radnym Prawa i Sprawiedliwości nie udało się wprowadzić do porządku obrad projektu stanowiska ""Lublin miastem wolnym od ideologii LGBT"". Przegrane głosowanie poprzedziła burzliwa dyskusja. ""Uchwały takie nie są jedynie pustą deklaracją. Są sygnałem od radnych, posiadających mandat swych wyborców do wyrażenia ich poglądów i zadeklarowania, czego Polacy sobie życzą, a czego nie, w swym najbliższym otoczeniu. Danie takiego wyrazu stało się niezbędne przede wszystkim po tym, co stało się w Warszawie. Tak zwana deklaracja LGBT+ była próbą wypowiedzenia się w imieniu całej Polski. Obecnie cała Polska odnosi się do tego, co próbowała narzucić Warszawa"" - czytamy w apelu do prezydenta Rzeszowa. To również wniosek do posłów o zmianę prawa, by samorządy miały większą możliwość blokowania parad równości. - Przyjeżdża na nie pewna grupa ludzi, rozbierają się, promują goliznę i seksizm. To nie są zachowania normalne - mówi Bogdan Rzońca, poseł PiS To niejedyny taki głos. Pod koniec kwietnia z podobnym apelem do prezydenta Rzeszowa zwróciła się rzeszowska posłanka PiS Halina Szydełko oraz ks. Daniel Drozd, dyrektor Domu Diecezjalnego Tabor. Napisali list, w którym domagali się zakazania organizacji parady, ponieważ wydarzenie stanowi ""afirmację odmienności seksualnej"". ""Stanowczo przeciwstawiamy się organizacji w Rzeszowie tego rodzaju manifestacji, które godzą w podstawowe wartości chrześcijańskie i promują zachowania niezgodne z nauką Kościoła. Każdemu człowiekowi należy się szacunek. Nie zamierzamy nikogo potępiać, jednak ich czyny można i należy napiętnować""– apelowali w liście do Tadeusza Ferenca. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Marsz Równości,
https://wiadomosci.onet.pl/kraj/krakow-sejmik-przyjal-deklaracje-ws-sprzeciwu-wobec-ideologii-lgbt/6fjj2lp,"Małopolscy radni uchwalili ""deklarację ws. sprzeciwu wobec ideologii LGBT""","Sejmik województwa małopolskiego, w którym większość posiada PiS, przyjął dziś deklarację ""w sprawie sprzeciwu wobec wprowadzenia ideologii LGBT do wspólnot samorządowych"".","Dokument podpisał marszałek województwa Witold Kozłowski, który wprowadził projekt pod obrady sejmiku województwa podczas jego poniedziałkowej sesji. W deklaracji przyjętej 22 głosami radnych napisano, że ""sejmik województwa małopolskiego wyraża zdecydowany sprzeciw wobec pojawiających się w sferze publicznej działań zorientowanych na promowanie ideologii ruchów LGBT, której cele naruszają podstawowe prawa i wolności zagwarantowane w aktach prawa międzynarodowego, kwestionują wartości chronione w polskiej konstytucji, a także ingerują w porządek społeczny"". Deklaracja głosi dalej: ""Podejmowane w ostatnim czasie działania przez niektórych przedstawicieli samorządowej, jak i krajowej sceny politycznej, ukierunkowane są na wywołanie fundamentalnych zmian w życiu społecznym. Działanie te zorientowane są na anihilację wartości ukształtowanych przez wielowiekowe dziedzictwo chrześcijaństwa, ważnych szczególnie dla mieszkańców Małopolski"". Radni zadeklarowali w dokumencie ""wsparcie dla rodziny opartej na tradycyjnych wartościach oraz obronę systemu oświaty przed propagandą LGBT zagrażającą prawidłowemu rozwojowi młodego pokolenia"". Jak wyjaśnił podczas sesji wnioskodawca, marszałek Witold Kozłowski, deklaracja jest inicjatywą klubu radnych PiS, która zyskała poparcie zarządu województwa. ""Deklaracja dotyczy sprzeciwu wobec wprowadzania ideologii LGBT do wspólnot samorządowych"" - zaznaczył marszałek. Według marszałka Małopolski poprzedniej kadencji Jacka Krupy (PO), zgłoszony dokument jest próbą upolitycznienia samorządu przez PiS przed zbliżającymi się wyborami do Parlamentu Europejskiego. W małopolskim sejmiku liczącym 39 radnych, PiS posiada 24 mandaty, co pozwala tej partii na samodzielnie rządzenie. Koalicja Obywatelska ma 11 radnych, a PSL czterech. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Sejmik województwa małopolskiego,
https://wiadomosci.onet.pl/kraj/wojna-na-billboardy-ws-lgbt-w-swidniku/7rr481g,"Wojna na billboardy ws. LGBT w Świdniku. ""To podsyca nienawiść""","Dwóch prawie nagich mężczyzn z tęczową flagą i napis ""Czy to jest miłość?"" – takie banery pojawiły się wczoraj wieczorem w Świdniku. To odpowiedź na tęczowy billboard ufundowany przez środowiska LGBT. Jak dowiedział się Onet, podczas rozstawiania banerów obecny był członek zarządu powiatu świdnickiego i były rzecznik wojewody Radosław Brzózka.","W marcu br. Rada Powiatu w Świdniku przyjęła deklarację ""Powiat Świdnicki wolny od ideologii LGBT"". Za przyjęciem stanowiska głosowało 15 radnych, jeden wstrzymał się od głosu, a dwóch było przeciw. Była to reakcja osób związanych z Prawem i Sprawiedliwością na podpisanie przez prezydenta Warszawy Rafała Trzaskowskiego tzw. karty LGBT. Podobne próby podjęcia stanowisk były podejmowane przez inne samorządy. Wczoraj zrobił to sejmik woj. lubelskiego. W odpowiedzi na te działania środowiska LGBT przeprowadziły internetową zbiórkę, by w kilku miastach ufundować billboardy. 16 kwietnia w Świdniku pojawił się tęczowy plakat z hasłem ""Miłość to miłość"". Na odpowiedź nie trzeba było długo czekać. Wczoraj wieczorem w centrum Świdnika pojawiły się trzy banery, które prezentują zdjęcie dwóch roznegliżowanych gejów z tęczową flagą podczas jednego z marszów równości. Fotografii towarzyszy napis ""Czy to jest miłość?"". Według naszych informacji w rozstawieniu banerów uczestniczył członek zarządu powiatu świdnickiego Radosław Brzózka. - Kiedy dowiedziałem się, że grupa inicjatorów zamierza rozstawić banery, to z przyjemnością w tym uczestniczyłem – potwierdza Onetowi były rzecznik wojewody lubelskiego. – Jest to przestroga. Jeśli ideologowie LGBT przeforsują swoje postulaty, to o niebezpieczeństwie nie będzie nam przypominało dwóch źle wyglądających panów z zamaskowanymi pośladkami. Pojawią się osoby, które będą w wulgarny sposób epatowały seksualnością – dodaje Brzózka. Postawione banery nie podobają m.in. radnej Świdnik Wspólna Sprawa, która widzi pewne zagrożenia. – Niczemu to nie służy, a jedynie podsyca nienawiść. Pomysłodawcy tego baneru z jednej strony mówią, że to jest złe, a tak naprawdę sami to propagują. Mówią, że chcą chronić dzieci, a kompletnie nie zastanawiają się, jak najmłodsi odbiorą taki widok – mówi w rozmowie z Onetem Edyta Lipniowiecka. Niektórzy mieszkańcy uznali, że treść na tych plakatach jest kontrowersyjna i zawiadomili policję. – Plakaty stoją legalnie, jest zgoda burmistrza Świdnika. Wystąpiliśmy z wnioskiem do zarządu dróg powiatowych, że jeden baner może częściowo ograniczać kierowcom pole widzenia. Plakat zostanie przesunięty. Nie potwierdzono, by zawierał treści pornograficzne - podkreśla asp. Elwira Domaradzka, rzecznik prasowy Komendy Powiatowej Policji w Świdniku.",Walka na banery w Świdniku,
https://wiadomosci.onet.pl/kraj/sejmik-wojewodztwa-lubelskiego-przeciwny-ideologii-lgbt/81vnj49,Sejmik głosami PiS i PSL przyjął krytyczne stanowisko ws. LGBT. Wojewoda lubelski obiecał medale,"Przez ponad dwie godziny sejmik woj. lubelskiego zajmował się prawdopodobnie najważniejszą kwestią, jaka znalazła się dziś w porządku obrad. Głosami radnych PiS i PSL przyjęto stanowisko ws. ideologii LGBT. Nie pomógł sprzeciw Koalicji Obywatelskiej oraz przedstawicieli środowisk homoseksualnych, którzy byli obecni na sali. Za przyjęcie stanowiska wojewoda lubelski obiecał radnym medale i dyplomy.","""Sejmik Województwa Lubelskiego wyraża sprzeciw wobec pojawiających się w sferze publicznej działań zorientowanych na promowanie ideologii ruchów LGBT, której cele naruszają podstawowe prawa i wolności, gwarantowane w aktach prawa międzynarodowego, kwestionują wartości chronione w polskiej Konstytucji a także ingeruje w autonomię wspólnot religijnych"" – czytamy w stanowisku sejmiku woj. lubelskiego. W dokumencie znalazły się również zapisy o obronie szkoły i rodziny przed ""rozprzestrzeniającą się ideologią sprzeczną z chrześcijańskimi wartościami"" oraz sprzeciw wobec ""instalowaniu funkcjonariuszy politycznej poprawności w szkołach (tzw. latarników)"". Stanowisko zostanie rozesłane do wszystkich lubelskich samorządów. Jednak zanim doszło do głosowania na sali odbyła się burzliwa debata. Radny Koalicji Obywatelskiej Jacek Bury od początku podkreślał, że sejmik nie jest miejscem do rozstrzygania spraw światopoglądowych. Na zwołanej wcześniej konferencji prasowej zapewniał, że są pilniejsze rzeczy do załatwienia. – Zajmijmy się upadającym Ursusem. Tam sporo ludzi może wkrótce stracić pracę – apelował Jacek Bury. Jego koleżanki i koledzy z klubu podnosili, że projekt stanowiska PiS ws. ideologii LGBT jest inicjatywą polityczną i wpisuje się w trwającą kampanię wyborczą. Krzysztof Komorski przypomina, że jego współautorką jest poseł Elżbieta Kruk, kandydatka PiS do Parlamentu Europejskiego. - Państwo używają sformułowania, którego nie ma w przepisach prawa ani w opracowaniach naukowych. Kiedyś było gender, ale temat się wyczerpał. Teraz jest LGBT, które wkrótce też się wyczerpie. Za pół roku pewnie będziemy rozmawiać o ideologii Myszki Miki czy Hello Kitty – mówił Komorski. Z kolei radni Polskiego Stronnictwa Ludowego przekonywali, że zgodnie z nauką Kościoła Katolickiego są przeciwni dyskryminowaniu osób ze względu na ich orientację, światopogląd czy wyznanie. Mają jednak małe ""ale"". - Nie ma potrzeby chronienia prawa do afirmacji pewnych zachowań czy określonych postaw moralnych – uważa Przemysław Litwiniuk, radny PSL. Jacek Bury zaapelował do przewodniczącego sejmiku, by dopuścił do głosu przedstawicieli środowisk LGBT, którzy pojawili się na sesji z kartkami ""Jesteśmy ludźmi a nie ideologią"". Michał Mulawa pozytywnie rozpatrzył ten wniosek. W imieniu organizatorów Marszu Równości w Lublinie głos zabrała Alicja Sienkiewicz, która wezwała radnych do odrzucenia tego projektu stanowiska. W swoim wystąpieniu przekonywała, że propozycja radnych PiS zawiera ""kłamstwa, manipulacje i szczuje na osoby LGBT"". – My jesteśmy mieszkańcami tego województwa, a nie żadną ideologią. To nie do pomyślenia, by w 2019 r. samorządy przyjmowały stanowiska uderzające w mniejszości mieszkające w regionie. Nie ma czegoś takiego jak ideologia LGBT, są tylko osoby LGBT. To ludzie, którzy tu żyją, uczą się i pracują – zaznaczyła Alicja Sienkiewicz. Sienkiewicz powołała się m.in. na zapisy Konstytucji RP oraz wyjaśniła o co chodzi w kontrowersyjnych wytycznych, które przygotowała Światowa Organizacja Zdrowia. Na koniec zaapelowała do radnych, by opierali się wyłącznie na faktach, a nie potocznych opiniach, mitach i fake newsach. Zupełnie innego zdania byli pomysłodawcy stanowiska. Marek Wojciechowski uważał, że ochrona polskiej rodziny, katolickich wartości i dzieci przed seksualizacją nie jest tematem zastępczym, tylko jednym z głównych zadań, do których został wybrany przez wyborców. – Ochrona naszej polskości i tysiącletniej historii to nie tylko prawo, ale przede wszystkim jest to nasz obowiązek – odpowiedział radny Prawa i Sprawiedliwości. Na sesji pojawił się również wojewoda lubelski, który mimo ""kolejnych obowiązków, które wzywają do urzędu"" pokornie czekał niemal dwie godziny, by zabrać głos. Przemysław Czarnek wyraził nadzieję, że będzie mógł zaprosić prezydium sejmiku z PiS na uroczystości 14 maja z okazji Międzynarodowego Dnia Rodziny. - Będę mógł uhonorować przedstawicieli sejmiku stosownym medalem i dyplomem w związku z uchwałą, którą mam nadzieję dzisiaj podejmiecie - zapowiedział Przemysław Czarnek. Wojewoda zgodził się, że przedstawiciele środowisk LGBT są ludźmi, a nie ideologią, ale jednocześnie zaatakował ich za obnoszenie się ze swoją seksualnością. - Nie można równości traktować jako prymitywnego egalitaryzmu i zrównać wszystko. Zła z dobrem nie da się zrównać – podkreślił wojewoda. Następnie dodał: - Dziwię się, że afiszujecie się ze swoją seksualnością. To brak kultury osobistej. Nikogo nie interesuje z kim, kiedy i w jaki sposób śpicie. To wasza prywatna sprawa. Ostatecznie za przyjęciem stanowiska ws. LGBT opowiedziało się 24 radnych, wszyscy obecni z PiS i z klubu Polskiego Stronnictwa Ludowego, m.in. Sławomir Sosnowski, Arkadiusz Bratkowski, Przemysław Litwiniuk, Marek Kos i Grzegorz Kapusta. Przeciwko opowiedziało się trzech radnych Koalicji Obywatelskiej: Krzysztof Komorski, Krzysztof Grabczuk i Bożena Lisowska. Pozostali nie wzięli udziału w głosowaniu. To nie było jedyne stanowisko, które pojawiło się tego dnia na sesji. Wcześniej klub KO próbował wprowadzić do porządku obrad apel dot. strajku nauczycieli oraz stanowisko ws. mowy nienawiści. Oba dokumenty zostały odrzucone głosami radnych PiS.",Sejmik przyjął stanowisko ws. LGBT,
https://wiadomosci.onet.pl/kraj/swidnik-aktywisci-lgbt-postawili-teczowy-billboard-milosc-to-milosc/w2djdeq,"""Miłość to miłość"". Tęczowy billboard stanął w Świdniku","Dziś w centrum Świdnika pojawił się tęczowy billboard z hasłem ""Miłość to miłość"", który będzie tam stał przez około dwa tygodnie. To właśnie w Świdniku radni przyjęli stanowisko ""Samorząd wolny od ideologii LGBT"". Podobne billboardy pojawią się jeszcze w innych miastach.","Tęczowy baner pojawił się przy ul. Racławickiej 28, w pobliżu ronda ze śmigłowcem. Miejsce wybrano nieprzypadkowo. To jedno z najbardziej ruchliwych miejsc w mieście. W ten sposób lubelscy aktywiści LGBT protestują przeciwko stanowiskom przyjętym przez Radę Miasta i Radę Powiatu, które to zamierzają przeciwdziałać szerzeniu ideologii LGBT. Chcą, by region był przyjazny dla wszystkich mieszkańców. - Radni PiS wprowadzili ostatnio w Świdniku uchwałę w której sprzeciwiają się ""ideologii LGBT"". Ta brudna kampania nakierowana na mieszkańców i mieszkanki miasta nie może pozostać bez reakcji. Ostatnio przygotowaliśmy analizę tego projektu. Teraz przychodzi czas na wsparcie - podkreśla Bartosz Staszewski, organizator pierwszego Marszu Równości w Lublinie. Zbiórka funduszy była prowadzona na portalu Pomagam.pl. W pierwszej kolejności planowano zebrać 1500 zł. Za ok. 600 zł baner może wisieć przez dwa tygodnie. Szybko okazało się, że uda się zebrać znacznie więcej pieniędzy. W sumie darczyńcy przekazali ponad 3600 zł. Już teraz wiadomo, że podobne billboardy mogą pojawić się w Urzędowie oraz Puławach. W tym drugim mieście radni powiatu, podobnie jak w Świdniku, spróbują przyjąć stanowisko w sprawie ideologii LGBT. Staszewski zapowiada, że resztę funduszy wyda na billboardy i kampanie informacyjne w miejscach, w których ""radni PiS chcą symbolicznie piętnować osoby LGBT+"".",Tęczowy billboard w Świdniku,
https://wiadomosci.onet.pl/kraj/marsz-rownosci-w-gnieznie-policja-nie-obylo-sie-bez-incydentow/gt9chjr,Marsz równości w Gnieźnie. Policja: nie obyło się bez incydentów,Według szacunków policji 400 osób wzięło udział w dzisiejszym marszu równości w Gnieźnie – kontrmanifestantów było ok. 500. W pewnym momencie w stronę policjantów poleciały z ich strony m.in. butelki. Policjanci podjęli decyzję o oddaniu salwy ostrzegawczej z broni.,"Dzisiejszy marsz równości był pierwszym, który przeszedł przez Gniezno; odbył się pod hasłem ""Gniezno – pierwsza stolica równości"". W przemarszu, poza mieszkańcami Gniezna, wzięli udział także uczestnicy z Poznania, Koszalina, Torunia, czy Bydgoszczy. Jak poinformowała podinsp. Iwona Liszczyńska z wielkopolskiej policji, według szacunków funkcjonariuszy w marszu równości w Gnieźnie wzięło udział 400 osób. Kontrmanifestantów, w kulminacyjnym momencie, było ok. 500. - W naszej ocenie zabezpieczenie tego wydarzenia przebiegło spokojnie, aczkolwiek nie obyło się bez incydentów – wskazała Liszczyńska. Jak tłumaczyła, ""w ostatniej fazie zabezpieczania przemarszu marszu równości – ze względu na panujące nastroje od początku obydwu zgromadzeń – przypuszczaliśmy, że może nastąpić ze strony kontrmanifestantów próba zablokowania wejścia marszu równości na rynek. Dlatego też, kiedy marsz równości wracał już na płytę rynku, zapadły decyzje, ze względów bezpieczeństwa i po uzgodnieniu z organizatorem marszu, żeby zmienić trasę przemarszu na ostatnich 100-150 metrach, co też się stało"". Liszczyńska podkreśliła, że ""policjanci, mając już wiedzę, że kontrmanifestanci przemieścili się i blokują wejście marszu od wcześniej ustalonej trasy, wraz z przedstawicielem prezydenta miasta podjęli decyzję o rozmowie z kontrmanifestantami, aby umożliwić wejście uczestnikom marszu równości"". - Te osoby nie chciały z policjantami rozmawiać, nie reagowały na te prośby, wręcz przeciwnie – pojawiły się agresywne zachowania, w kierunku policjantów poleciały butelki, jajka i inne przedmioty. Dlatego też, po wezwaniu tych osób do zachowania zgodnego z prawem i aby te nastroje uspokoić – policjanci podjęli decyzję o oddaniu salwy ostrzegawczej z broni gładkolufowej – powiedziała Liszczyńska. Dodała, że funkcjonariusze zatrzymali również dziewięć osób, które doprowadzone zostały do komendy powiatowej policji w Gnieźnie. - Osoby te odpowiedzą, w związku z próbą blokowania marszu i rzucaniem butelkami i jajkami w manifestujących na marszu równości, oraz w policjantów. Zatrzymani mężczyźni odpowiedzą za przestępstwa i wykroczenia, w tym za naruszenie nietykalności cielesnej funkcjonariuszy, a także za zakłócenie legalnego zgromadzenia. Dodatkowo jeden z zatrzymanych mężczyzn miał przy sobie środki odurzające, więc w tym przypadku odpowie on za przestępstwo z ustawy o przeciwdziałaniu narkomanii – poinformowała Liszczyńska. Jak dodała, ""część z zatrzymanych osób na zarzuty musi poczekać do jutra, ponieważ znajdują się oni pod wpływem alkoholu"". Liszczyńska wskazała, że żadnemu z policjantów nic się nie stało, nie było również informacji, by ucierpiał któryś z uczestników marszu równości. Na początku tygodnia prezydent miasta Tomasz Budasz (PO) poinformował, że wydał zakaz organizowania wszystkich kilkunastu zgromadzeń planowanych na sobotę. Wskazał, że organizatorzy zaplanowali te wydarzenia w tym samym czasie w centrum miasta; ponadto, większość z nich ma odbywać się w tych samych lokalizacjach. Budasz podkreślił, że ""należy założyć, że w jednym miejscu i czasie spotkają się ze sobą bardzo zantagonizowani przedstawiciele różnych grup społecznych, m.in. zwolennicy środowisk LGBT, a także grupy radykalno-prawicowe, kibicowskie i tym podobne"". Decyzję wydaną przez prezydenta Budasza zaskarżyli organizatorzy planowanych na sobotę zgromadzeń; w czwartek poznański sąd zdecydował, że większość z nich, w tym marsz równości, może się odbyć. W piątek Sąd Apelacyjny w Poznaniu rozpatrzył zażalenia prezydenta Gniezna na decyzję sądu okręgowego i zdecydował, że marsz przejdzie przez miasto. Wczoraj prezydent Tomasz Budasz wydał oświadczenie, w którym napisał, że w związku z zaplanowanymi na sobotę zgromadzeniami prosi mieszkańców miasta ""o zrozumienie i zachowanie spokoju"". Podkreślił, że należy się spodziewać dużej liczby uczestników zgromadzeń.",,
https://wiadomosci.onet.pl/kraj/gdansk-palenie-ksiazek-pod-kosciolem-bedzie-akcja-lewicowych-organizacji/syeke2v,"W Gdańsku będą wymieniać się ""zakazanymi książkami"". To odpowiedź na akcję księży","Dwa dni temu płonęły tutaj książki, które - zdaniem biorących w tym udział księży - są sprzeczne z ""bożym słowem"". Teraz, za sprawą lewicowych organizacji, szykuje się symboliczna odpowiedź. W niedzielę nieopodal tego samego kościoła w Gdańsku ludzie wymieniać się będą ""zakazanymi książkami"", czyli np. takimi, które zajmują się kwestiami LGBT.","O akcji palenia książek pod kościołem NMP Matki Kościoła i św. Katarzyny Szwedzkiej w Gdańsku pisaliśmy wczoraj w Onecie. Jej inicjatorzy uważają, że niektóre dzieła są sprzeczne z przykazaniami boskimi i z zapisami Katechizmu Kościoła katolickiego. Na stos trafiły m.in. książki o przygodach Harrego Pottera i historie o wampirach, opisanych w sadze ""Zmierzch"". Książki palili księża, towarzyszyli im bardzo młodzi ministranci. Teraz swoją odpowiedź szykują lewicowe ugrupowania. W niedzielę w okolicach tego samego kościoła około godziny 10:30 rozpocznie się ""wymiana książek zakazanych"". Jak tłumaczą organizatorzy, na trawniku przed kościołem powstanie swoista tymczasowa biblioteka. - Każdy może przynieść tutaj swoje książki i brać do woli z tych, przyniesionych przez innych - informują przedstawiciele partii Razem. Oprócz nich wydarzenie współorganizują jeszcze przedstawiciele Feministycznej Brygady Rewolucyjnej i trójmiejskich Dziewuch. Literatura ma być jednak specyficzna, bo jak podkreślają inicjatorzy, chodzi o książki ""niemiłe dla ultrakatolickich radykałów"". Chodzi wiec np. o książki, które zajmują się kwestią LGBT lub tematem ciemnych kart w historii Kościoła. Organizatorzy zachęcają też, by przynosić bardziej rozrywkowe lektury, np. powieści science-fiction czy baśnie.",Organizatorzy zachęcają do przynoszenia książek,
https://wiadomosci.onet.pl/tylko-w-onecie/rafal-trzaskowski-jestem-katolikiem-a-nie-zadnym-antyklerykalem-wywiad/bdjfknk,"Rafał Trzaskowski: jestem katolikiem, a nie żadnym antyklerykałem [WYWIAD]","Nie jestem żadnym antyklerykałem. To PiS próbuje mnie obsadzić w tej roli - mówi w obszernym wywiadzie dla Onetu prezydent Warszawy Rafał Trzaskowski. Jak przyznaje, jako katolik boleśnie przyjął krytykę ze strony polskiego Kościoła wobec karty LGBT+, któremu zarzuca wpisywanie się w tezy pisowskiej propagandy.","Andrzej Gajcy, Onet: Jak się pan czuje, jako naczelny wojujący antyklerykał, który - zdaniem wielu - przechyla Warszawę w lewą stronę? Rafał Trzaskowski, prezydent Warszawy: Nie jestem żadnym antyklerykałem. To PiS próbuje mnie obsadzić w tej roli. A zna pan taki drugi przypadek, gdzie na decyzje prezydenta miasta reaguje komunikatami i oświadczeniami cały Episkopat? Jak pan przyjął tę krytykę ze strony polskiego Kościoła? Boleśnie. To znaczy? Mam duży szacunek dla tradycji i dla Kościoła. Natomiast, gdy widzę, jak Episkopat wpisuje się w tezy pisowskiej propagandy to, jako katolik, odbieram to boleśnie. Czyli w tym sporze światopoglądowym to pan ma rację, a Episkopat się myli? To nie jest żaden spór światopoglądowy. A co to jest pana zdaniem? Nie rozumiem jak walkę o wartości - obronę mniejszości, walkę z hejtem i nietolerancją, stanie przy potrzebujących opieki - można zakwalifikować jako spór światopoglądowy. Ale nikt nie krytykuje walki z nietolerancją, czy hejtem lecz próbę wprowadzenia do warszawskich szkół ideologii, która mocno kłóci się z wartościami wielu milionów katolików w Polsce. Edukacja seksualna nie jest głównym celem tej karty, lecz jednym z jej elementów, na którym PiS się skoncentrował. Edukacja seksualna, przypomnijmy, będzie dobrowolna. Nikt nikomu niczego nie będzie narzucał. Chcemy z dziećmi rozmawiać o tym, że internet nie jest anonimowy, a dzielenie się intymnymi treściami w sieci może przynieść opłakane skutki, że słowa ranią, tłumaczyć podstawy edukacji seksualnej, aby dzieci mogły się bronić przed pedofilią. Co to ma wspólnego ze światopoglądem? Chyba każdy chce mieć świadome zagrożeń dzieci. Ale jeśli ktoś uważa, że lepszą edukację w tym zakresie zapewni dom rodzinny, albo Kościół, to po prostu nie pośle dzieci na te zajęcia. Wiele polskich rodzin podziela jednak obawy co do karty LGBT+, o których piszą polscy biskupi, co widać było choćby w niedzielnym marszu w stolicy. Czytał pan to oświadczenie biskupów? Czytałem i ubolewam, że Episkopat najwyraźniej nie przeanalizował karty.  Rozumiem, że pana zdaniem biskupi mylą się w sprawie karty LGBT+? Myślę, że chłodna analiza doprowadziłaby biskupów do innych konkluzji. Zresztą stanowisko biskupów warszawskich było bardziej wyważone.  Rozmawiał pan z warszawskimi biskupami o karcie LGBT+? Mówiłem hierarchom o tym, że nie zamierzam wprowadzać żadnej rewolucji światopoglądowej, czy seksualnej. Jeszcze raz powtórzę: karta jest elementem szerszego programu, który skupia się na pomaganiu wszystkim tym, którzy są dzisiaj słabsi i spychani na margines państwa. Mówię o osobach z niepełnosprawnościami, seniorach, osobach wychodzących z bezdomności, wszystkich, którzy mają inne poglądy i wyznają inną religię, czy mają inny kolor skóry. Osoby homoseksualne są tylko jedną z mniejszości, której staram się pomóc. W sprawie tych wszystkich grup podjąłem szereg działań. O tym jakoś ani Episkopat, ani PiS ze mną nie chcą rozmawiać. Ubolewam nad tym, bowiem wszyscy wiedzą, że PiS robi to z pobudek czysto politycznych, by ponownie straszyć oraz dzielić Polaków. Co do populistów i cyników nie mam żadnych złudzeń. Od Kościoła katolickiego oczekiwałbym natomiast, aby stał na straży wszystkich mniejszości, wszystkich słabszych i zapomnianych.  Ależ Kościół nie wyklucza tych osób, a sam papież Franciszek spotykał się z osobami LGBT, mając jednocześnie bardzo jasne stanowisko w sprawie ideologii LGBT, która jest zakwestionowaniem chrześcijańskiej wizji człowieka. Ja nie rozmawiam o ideologii. Ja rozmawiam o pomocy tym, na których szczuje partia rządząca. Proszę przeczytać dokumenty Kongregacji Nauki Wiary, czy Katechizm Kościoła Katolickiego na temat zachowań homoseksualnych. Osoby homoseksualne stanowią zagrożenie dla wartości chrześcijańskich? Przecież nam chodzi o poszanowanie praw drugiej osoby, gwarantowane przez polską konstytucję i europejskie traktaty.  Ale nikt, a tym bardziej Kościół nie kwestionuje prawa do poszanowania osób homoseksualnych, tak jak nikt nie twierdzi, że osoby homoseksualne stanowią zagrożenie. To co kwestionuje? Ideologię, która jest zaprzeczeniem chrześcijańskich wartości moralnych. A konkretnie, jeśli chodzi o kartę LGBT+ zapowiedź wprowadzenia do szkół edukacji seksualnej opartej o standardy WHO, w wytycznych których doskonale pan wie, jakie zapisy się znajdują. Standardy WHO są opracowane przez najlepszych specjalistów na świecie. Próba ich dezawuowania wprawia mnie w osłupienie. Natomiast większość osób, która śledziła debatę na temat karty wie, że rozmowa o standardach WHO została zmanipulowana przez prawicową propagandę. Zatem, aby wszyscy mieli jasność to proszę jasno powiedzieć, czego zamierza pan uczyć dzieci w warszawskich szkołach? Będziemy uczyć dzieci tego, aby były tolerancyjne i zdawały sobie sprawę z tego, jakie ich działania mogą mieć konsekwencje np. szczucie w internecie. Będziemy uczyli tego, jak sobie radzić z zagrożeniem pedofili, dlatego że widzimy, że nie zawsze dzieci umieją się odnaleźć w takiej sytuacji. A może powinni robić to przede wszystkim rodzice, a nie jacyś „latarnicy” czy edukatorzy? Ale nie wszyscy rodzice to robią. Jeśli rodzice nie będą chcieli, by szkoła na ten temat uczyła ich dzieci to nie muszą posyłać swoich dzieci na takie zajęcia. Natomiast wiemy, że jest to duży problem w Polsce i trzeba na ten temat po prostu z dziećmi rozmawiać. Zobacz także: Fala komentarzy po słowach Elżbiety Kruk. ""Co dalej? Osobne miejsca w autobusach?"" A co ze standardami WHO? Standardy WHO mają na celu pokazanie nauczycielom, jak się rozwija dziecko, bo nie wszyscy nauczyciele posiadają taką wiedzę. Z książek dla specjalistów prawicowi propagandyści wyjęli opisowe wątki o rozwoju dzieci i próbują sugerować, że to będzie część naszego programu. To że przekazuje się nauczycielom wiedzę o tym kiedy dzieci zaczynają się interesować swoim ciałem nie oznacza, że ktoś chce w szkole uczyć onanizmu. Nie wierzę, że ktoś w Polsce na serio uwierzy w brednie, które kolportuje PiS.  Brednie czy nie, ale wiele tysięcy osób tak właśnie odebrało kartę LGBT+. Czytając jednak dokument Światowej Organizacji Zdrowia trudno znaleźć w nim to, o czym pan teraz mówi. To my będziemy decydować o programie. Standardy WHO to wyłącznie jeden z punktów odniesienia. To ja będę podejmował racjonalne decyzje, w oparciu o ekspertów, którzy pracują dla biura edukacji, po rozmowie ze wszystkimi środowiskami, które będą tym zainteresowane. Rozumiem, że jako katolik nie czuje pan żadnego dyskomfortu? Jestem rozczarowany tym, że Kościół katolicki zajmuje tego typu stanowisko, zamiast stanąć po stronie tych, którzy chcą walczyć o tolerancję, czy chronić dzieci przed pedofilią, co w Polsce ewidentnie jest problemem. Mnie religii uczyli franciszkanie i to mój ksiądz na lekcjach religii mówił: jeżeli ktoś atakuje słabszego masz przy nim stać. Dlatego też Kościół miał za komuny tak niesamowity autorytet. Ja bym oczekiwał, żeby Kościół zabierał głos, gdy bici są ludzie w autobusach, gdzie szerzy się ksenofobia, czy antysemityzm. Szkoda, że zbyt często wtedy w Episkopacie panuje dojmująca cisza.  Kończąc ten wątek zapytam jeszcze, czy odbył pan męską rozmowę z wiceprezydentem Pawłem Rabiejem, który w jednym z wywiadów powiedział wprost: najpierw karta LGBT+, potem związki partnerskie i adopcja dzieci przez pary homoseksualne. Paweł Rabiej sam powiedział, że to są jego prywatne poglądy, a ja go poprosiłem, aby zajął się tym za co odpowiada w ratuszu. Jego wypowiedzi nie mają nic wspólnego z programem Koalicji Europejskiej. A prywatnie jako katolik podziela pan te poglądy? Ja walczę wyłącznie o tolerancję, wyłącznie w zakresie przysługujących mi prerogatyw.  Jednak to Barbara Nowacka, jedna z liderek Koalicji Europejskiej, w niedawnym wywiadzie stwierdziła, że PO i PSL pomogą po wyborach wprowadzić związki partnerskie. Wielu z nas uważa, że związki partnerskie powinny były być wprowadzone w Polsce już dawno. Natomiast karta równości tego w ogóle nie dotyczy. To nie są kompetencje samorządu. Zobacz także: Rada Warszawy przyjęła stanowisko ws. działań na rzecz równości, tolerancji i poszanowania praw człowieka Przybyło panu hejterów po podpisaniu tej deklaracji? Jest ich mnóstwo od wielu miesięcy i do tego olbrzymia większość jest cynicznie manipulowana za wielkie pieniądze przez prawą stronę sceny politycznej. Ubolewam, że PIS nie wyciągnął żadnych wniosków z gdańskiej tragedii. Bo PiS jak szczuło, tak dalej szczuje Polaków na siebie.  Grożono panu śmiercią? Dostaję ciągle pogróżki i zgłaszam je od razu na policję. Traktuje to poważnie, bo w przeciwieństwo do polityków PiS morderstwo Prezydenta Adamowicza bardzo mocno mną wstrząsnęło. Obawia się pan, że taka tragedia może się ponownie wydarzyć? Wierzę, że się nie wydarzy. Porozmawiajmy przez chwilę o pańskich stu dniach prezydentury w stolicy. Jak idzie panu rządzenie Warszawą, bo przeglądając pańskie obietnice wyborcze, to poza sławną już kartą LGBT+, to nic w stolicy chyba do tej pory wielkiego się nie wydarzyło? Wydarzyło się bardzo wiele. Między innymi przyspieszyliśmy budowę szkół, rozszerzyliśmy program in vitro, wcielamy w życie program dla seniorów, w zupełnie nowy sposób opiekujemy się powstańcami warszawskimi, zapewniając im opiekę, ciepły posiłek, czy rehabilitację, wypłacamy podwyżki dla nauczycieli, przystąpiliśmy do walki ze smogiem. Do opinii malkontentów podchodzę bardzo spokojnie, bo dobrze wiem, że warszawiacy nie będą rozliczali swojego prezydenta ani po stu ani nawet po dwustu dniach tylko po pięciu latach. Wszyscy wiemy, że wprowadzenie reform zajmuje czas. Łatwo jest rozdać pieniądze podatników, bo to można zrobić pierwszego dnia po objęciu rządów, natomiast dużo trudniej jest wprowadzać programy bardziej skomplikowane, dotyczące pomocy niepełnosprawnym, czy seniorom, albo zorganizować odpowiednią liczbę miejsc w żłobkach. Tego nie da się zrobić z dnia na dzień, a warszawiacy doskonale to rozumieją. To zapytam konkretniej, bo warszawiacy lubią też konkrety: kiedy przewiduje pan darmowe żłobki w stolicy? Od września tego roku wszystkie żłobki publiczne będą darmowe. Do tego już w tym roku wybudujemy tysiąc nowych miejsc w żłobkach, a w kolejnych latach pięć tysięcy dodatkowych miejsc. Natomiast do tego wykupimy pewną pulę miejsc w żłobkach prywatnych, które oferują dokładnie taki sam standard jak miasto. Zakładamy, że już w tym roku uda nam się wykupić tysiące miejsc, co radykalnie poprawi sytuację od 1 września. Natomiast ten proces będzie trwał, bo nie ma na chwilę obecną tylu miejsc na rynku ile potrzeba. A kiedy uczniowie szkół średnich pojadą komunikacją darmową? Podejmiemy tę decyzję wkrótce. Nikt rozsądny nie zrealizuje wszystkich swoich obietnic w pierwszym roku kadencji. Problem polega na tym, że sytuacja budżetowa jest trudna, a ja zamierzam realizować wszystkie swoje priorytety. Natomiast przez niebywałą arogancję rządzących wciąż stąpamy po niepewnym gruncie. Wciąż nie wiem, co będzie na przykład z cenami energii. Rząd wszystkie zapisy prawne przygotowuje na kolanie. Mamy ostatnio kolejny dowód przy ustawie dotyczącej przekształcenia użytkowania wieczystego we własność. Sytuacja jest na tyle niepewna, na przykład w odniesieniu do spółdzielni, że konieczne są kolejne nowelizacje ustawy. A czas płynie. Uspokajam jednak, że znaleźliśmy rozwiązanie: każda wpłata właściciela gruntu zostanie zaliczona w poczet opłaty przekształceniowej. Warszawiacy na pewno nie stracą szansy na uzyskanie własności. Ostatnio słyszę także, że rząd chce swoje nowe obietnice realizować za pieniądze samorządów. Realizacja wszystkich obietnic Kaczyńskiego samą Warszawę kosztowałoby 850 mln zł rocznie. Olbrzymie pieniądze. Rząd chce wydawać pieniądze warszawiaków bez żadnej z rozmowy z samorządem.  Zobacz także: Zabójstwo Pawła Adamowicza. Nowe informacje o Stefanie W. Rozumiem, że krytycznie ocenia pan tzw. „piątkę Kaczyńskiego”? Tego nie powiedziałem. Po prostu nie zgadzam się, by rząd to robił za nasze pieniądze. Jeżeli PiS chce podejmować swoje inicjatywy to niech nie sięga do kieszeni samorządów. A „13-tka” dla emerytów? Poczekajmy i zobaczymy. Jednorazowa? Problem polega na tym, że cokolwiek robi ten rząd to jest to jedna wielka niedoróbka. Przykłady można mnożyć: energia, śmieci, edukacja. Wszędzie jeden wielki chaos. My zadajemy pytania, a rząd jest już mentalnie na emigracji w Brukseli, więc nie ma nawet czasu z nami rozmawiać.  Będą podwyżki w Warszawie dla nauczycieli? Podwyżki dla początkujących nauczycieli będą w kwietniu z wyrównaniem od stycznia tak jak obiecywałem, w kwocie 270 zł. Ale to nie miasto, a rząd odpowiada za zarobki nauczycieli. My płacimy maksymalne dodatki, a pan premier bezczelnie mówi, że to samorządy oszczędzają na edukacji. Warszawa dostaje od rządu 1,9 mld zł, a edukacja kosztuje nas rocznie 4,5 mld zł., czyli 60 proc. kosztów ponosi samorząd. Warszawa jest przygotowana na strajk nauczycieli? Obawiam się konsekwencji tego strajku, ale rozumiem w pełni nauczycieli, którzy zostali doprowadzeni na skraj desperacji. Przeraża mnie, że rząd zafundował nam i naszym dzieciom taki chaos. Nie rozumiem tych samobójczych planów niszczenia polskiej edukacji. My na pewno zrobimy wszystko co możemy, by poradzić sobie z największym od 30 lat strajkiem nauczycieli i zaopiekować się naszymi dziećmi.  Za tą desperację nauczycieli i słabe zarobki odpowiada tylko rząd PiS? Nie mówię, że słabe zarobki nauczycieli to wina tylko i wyłącznie PiS-u. Lecz ten chaos i pogarda dla nauczycieli to wina i przywara tylko i wyłącznie dzisiaj rządzących.  Ostatnio naraził się pan właścicielom barów nadwiślańskich, którzy mówią wprost, że miasto chce zniszczyć niezwykłą atmosferę, jaką udało się im tam z dużym trudem tam stworzyć. Jak zamierza pan rozwiązać ten problem? Zapewniam, że ta część bulwarów zachowa swój charakter. Trzeba jednak to robić w porozumieniu z mieszkańcami. Musimy rozmawiać o poziomie hałasu, o sprzątaniu czy bezpieczeństwie. Na razie do właścicieli klubów zostały wysłane założenia do dyskusji. Zawsze byłem zwolennikiem tego by usiąść do stołu i rozmawiać. Właśnie do tego doprowadziliśmy w ubiegłym tygodniu. Natomiast ja nie mogę zagwarantować dzisiejszym ajentom, że będą w tym miejscu po wsze czasy. Musimy zorganizować przejrzyste konkursy. Ci, którzy mają doświadczenie mają szanse by dalej zarządzać tym miejscem. Zapewniam i uspokajam, że zrobimy wszystko, by ta część bulwarów dalej zachowała swój klimat. Dalej to będzie miejsce, gdzie będzie można odpocząć, odprężyć się i bawić. Kilka miesięcy temu osobiście podjąłem decyzje, że ten fragment bulwarów będzie wyglądał tak jak dotychczas.  Na koniec zapytam o najnowszą tzw. aferę autobusową. Z dokumentów ujawnionych przez portal „Do Rzeczy” wynika, że kandydaci Koalicji Obywatelskiej korzystali w Warszawie ze zniżki 80 proc. na wykup reklam na tyłach miejskich autobusów. Czy to nie jest przypadkiem działanie na szkodę miasta? Korzystał pan z takiej ulgi po znajomości? Zasady gry dla wszystkich muszą być równe. Ulgi zawsze są dla wszystkich, a nie wybranych komitetów. Z tego co wiem, z tej możliwości w ostatnich wyborach korzystały cztery komitety wyborcze. O żadnych znajomościach nie może tu być mowy.  Zobacz także: Nieoficjalnie: Kaczyński rozszerzy ""piątkę PiS""",Rafał Trzaskowski,
https://wiadomosci.onet.pl/kraj/rada-warszawy-przyjela-stanowisko-ws-dzialan-na-rzecz-rownosci-tolerancji-i/ny3651c,"Rada Warszawy przyjęła stanowisko ws. działań na rzecz równości, tolerancji i poszanowania praw człowieka","Po burzliwej debacie wokół deklaracji LGBT+ Rada Warszawy głosami radnych KO przyjęła stanowisko ws. działań na rzecz równości, tolerancji i poszanowania praw człowieka. Jak argumentowano, Warszawa powinna być miastem dla wszystkich. Z kolei radni PiS apelowali o wycofanie się z deklaracji LGBT+.","W zaproponowanych przez KO stanowisku podkreślono, że Warszawa powinna być miastem, w którym ""z godnością i szacunkiem traktuje się wszystkich - niezależnie od wieku, stanu zdrowia, koloru skóry, płci, stosunku do religii, wyznania, pochodzenia, narodowości i orientacji seksualnej"". Na dzisiejszą sesję przybyli mieszkańcy opowiadający się po obu stronach sporu wokół deklaracji. Jeden z nich miał na sobie koszulkę z napisem ""Ręce precz od dzieci"", z drugiej strony stały osoby z tęczową flagą i kartkami z napisami ""Popieram deklarację LBGT+"" czy ""Warszawa wolna od homofobii"". Ze względu na ostrą wymianę zdań na trybunach przewodnicząca Rady Ewa Malinowska-Grupińska (KO) musiała w pewnym momencie przerwać obrady. Punkt dotyczący informacji prezydenta m.st. Warszawy ws. wprowadzenia karty LGBT+, który miał być procedowany jako jeden z ostatnich, został przesunięty głosami radnych Koalicji Obywatelskiej. Informację przedstawiła wiceprezydent stolicy Renata Kaznowska. Wiceprezydent Warszawy przekonywała, że podpisanie przez prezydenta Warszawy deklaracji LGBT+ jest odpowiedzią na niepokojące zjawiska agresji i braku akceptacji wobec społeczności LGBT+ mające miejsce w przestrzeni publicznej. Jak mówiła, dokument zakłada inicjowanie działań w sprawach, które w opinii środowiska LGBT+ są szczególne istotne. Są to - jak wymieniła - bezpieczeństwo, edukacja, kultura i sport, administracja i praca. Kaznowska podkreśliła, że karta praw podstawowych Unii Europejskiej mówi jednoznacznie, iż zakazana jest wszelka dyskryminacja m.in. ze względu na płeć, religię i przekonania, przynależność do mniejszości narodowych czy ze względu na orientację seksualną. Czytaj również: Deklaracja LGBT. Kuratorium będzie weryfikować skargi rodziców W imieniu klubu Koalicji Obywatelskiej głos zabrał jego przewodniczący Jarosław Szostakowski. - Chcemy, żeby było wiadomo, że miasto jest miastem otwartym - podkreślił. Zaproponował, aby Rada Warszawy przyjęła stanowisko ws. działań na rzecz równości, tolerancji i poszanowania praw człowieka, w którym radni wyrażają pełne poparcie dla działań prezydenta w sprawie zapobiegania dyskryminacji mieszkańców stolicy. ""Warszawa jest dla wszystkich - dlatego chcemy, by była miastem bez przemocy i języka nienawiści. Miastem, w którym z godnością i szacunkiem traktuje się wszystkich - niezależnie od wieku, stanu zdrowia, koloru skóry, płci, stosunku do religii, wyznania, pochodzenia, narodowości i orientacji seksualnej"" - napisano w stanowisku zaproponowanym przez KO. Prezentująca stanowisko klubu PiS radna Olga Semeniuk podkreśliła, że klub PiS negatywnie ocenia podpisanie deklaracji LGBT+. W opinii radnych PiS jest to dokument ""polityczny, prawnie wątpliwy, tak pod względem treści, jak i pod kątem próby wprowadzenia go do porządku prawnego m.st. Warszawy"". - Tryb i forma, w jakiej dokument został podpisany, wynika ze strachu władz Warszawy przed odpowiedzialną, zgodną z prawem, debatą publiczną – powiedziała Semeniuk. - Jako klub PiS uważamy, że najlepszą drogą do wysłuchania wszystkich warszawiaków będzie całkowite wycofanie się z deklaracji LGBT+, taka decyzja wpłynie odpowiedzialnie i stabilizująco na życie mieszkańców Warszawy – podkreśliła radna. Jacek Ozdoba (PiS) przekonywał z kolei, że karta LGBT+ już jest nieprzestrzegana. - Na sali nieobecny jest wiceprezydent, który był twarzą tej karty, czyli pan prezydent Rabiej. Dlaczego jest nieobecny? Być może jest nieobecny, ponieważ pan prezydent Trzaskowski dyskryminuje go z powodu tego, jaką ma orientację seksualną - mówił. Zdaniem Ozdoby Trzaskowski zakazał Rabiejowi wypowiadać się publicznie, ""co jest oznaką wyraźnej dyskryminacji z powodu tego, jakie ma przekonania w życiu prywatnym"". W odpowiedzi do Ozdoby wiceprezydent stolicy Renata Kaznowska powiedziała, że Rabiej nie był odpowiedzialny za Centrum Komunikacji Społecznej, które przygotowało projekt deklaracji LGBT+. Odrzuciła również argument, że na czwartkowej sesji nie ma Rabieja, bo tak wynika z dyżurów wiceprezydentów na radzie. Aleksandra Gajewska (KO) przekonywała, że w Warszawie nie ma miejsca na nawoływanie do nienawiści, dyskryminację ze względu na narodowość, stosunek do religii czy orientację seksualną. Zarzucała PiS-owi, że chce rozgrzewać emocje wokół tematu deklaracji LBGT+ i straszy mieszkańców tym dokumentem. Podkreślała, że standardy WHO, do których odwołuje się deklaracja, nie są programem lekcji, tylko są to opisy etapów rozwoju dziecka. Z kolei Marek Szolc (KO) zapytał, czy PiS podpisuje się pod słowami posłanki PiS Elżbiety Kruk, która mówiła o tym, że myśli, że Polska będzie regionem ""wolnym od LGBT"". - Co szykuje PiS dla osób LGBT+, kiedy strząśniemy z państwa puder? Różowe trójkąty i obóz?"" – pytał. Jak dodał, ""takie rozwiązanie było testowane i rzeczywiście kilkaset tysięcy ludzi zginęły w wyniku tego"". Po zakończeniu debaty radni PiS zwrócili się do Szolca, by wyjaśnił, co ma na myśli poprzez tę wypowiedź. Debatę przerwano na wniosek radnej KO Anny Auksel-Sekutowicz. W następnym głosowaniu głosami KO Rada Warszawy zagłosowała za przyjęciem stanowiska na rzecz równości, tolerancji i poszanowania praw człowieka. Za głosowało 37 radnych, jedna osoba zagłosowała przeciwko, nikt się nie wstrzymał. Radni PiS nie wzięli udziału w głosowaniu. Zobacz także: Fala komentarzy po słowach Elżbiety Kruk. ""Co dalej? Osobne miejsca w autobusach?""",,
https://wiadomosci.onet.pl/kraj/rydzyk-krytykuje-tvp-zarzuca-promowanie-homoseksualizmu/qht867h,Rydzyk atakuje TVP: ile jest tam homoseksualnych scen,"Ojciec Tadeusz Rydzyk zarzucił telewizji publicznej promowanie homoseksualizmu. Zasugerował też, że przez taką postawę polskie dzieci mogą wyrosnąć na morderców.","W audycji ""Aktualności dnia"" na antenie Radia Maryja dyrektor tej radiostacji poruszył temat edukacji seksualnej. Nie pierwszy już raz w tym miesiącu: 11 marca pisaliśmy w Onecie, że w specjalnym apelu przestrzegał przed ""zmasowanym niszczeniem"", które jego zdaniem skupia się teraz przede wszystkim na dzieciach i młodzieży. Tym razem, rozwijając temat kształcenia seksualnego, zakonnik stwierdził, że prawo jest dostosowywane do ideologii marksistowskiej. Według niego to kontynuacja m.in. rewolucji seksualnej na uniwersytetach oraz festiwalu w Woodstocku w USA. Nadmienił, że z jednej dewiacji przechodzi się do kolejnej. Przeczytaj też: Fundacja ojca Rydzyka walczy o dofinansowanie na Park Pamięci - To wszystko służyło rozpasaniu młodych właśnie w tej dziedzinie, bo jak w tej dziedzinie człowiek jest rozpuszczony, to może mieć później kłopoty przez całe życie – powiedział Tadeusz Rydzyk. – Warto przypomnieć sobie, jak przeróżni przestępcy, mordercy byli zdeprawowani. Widać to w amerykańskiej literaturze, która podaje historie, jak przestępcy skazani na kary śmierci, podczas ich wykonywania na krzesłach elektrycznych, jaki oni mieli żal do tych, którzy ich zdeprawowali w dzieciństwie. Zobacz również: Donos do prokuratury na Jana Tomasza Grossa. Miał znieważyć o. Rydzyka Redemptorysta uważa, że Polacy powinni teraz organizować w całym kraju spotkania przeciwko deprawacji. Jego zdaniem homoseksualiści nie są w stanie przekazać dzieciom prawidłowego modelu wartości. Poprosił też o naciski na TVP. - Pytanie jest o to, jaki oni model rodziny w filmach przedstawiają, ile jest tam różnych homoseksualnych scen - wyraził zdziwienie ojciec Rydzyk. - Jestem zaskoczony, że w telewizji publicznej to się dzieje nagminnie. Podejmowałem próby, żeby jakoś ten problem zasygnalizować, ale nic nie zrobili w tej dziedzinie. Działajmy tak, żeby telewizja publiczna rzeczywiście była telewizją polską.",Ojciec Rydzyk na telebimie podczas święcenia kościoła w Toruniu,
https://wiadomosci.onet.pl/kraj/lublin-nie-bedzie-stanowiska-ws-ideologii-lgbt/bpy9vd7,"Lublin: Nie będzie stanowiska ws. ""ideologii LGBT"". Radni PiS przegrali głosowanie","Radnym Prawa i Sprawiedliwości nie udało się wprowadzić do porządku obrad projektu stanowiska ""Lublin miastem wolnym od ideologii LGBT"". Przegrane głosowanie poprzedziła burzliwa dyskusja. Niewykluczone, że projekt stanowiska wróci za miesiąc.","Inicjator stanowiska ws. LGBT przekonywał, że każdy z nas zna osoby homoseksualne i nikt nie chce ich piętnować. - Projekt ten stanowi jedynie sprzeciw wobec ideologii. W tej chwili w Polsce jest duża presja ze strony środowisk ideologii gender, która domaga się zastosowania pełni praw. Dwa procent społeczeństwa żyjących inaczej narzuca narrację, że normalni ludzie są homofobami - podkreśla Tomasz Pitucha, radny PiS. Zobacz również: Afera wokół kanclerza Uniwersytetu Szczecińskiego. Poszło o kartę LGBT+ Z kolei Marcin Jakóbczyk apelował do koleżanek i kolegów z rządzącej koalicji o wprowadzenie tego punktu do porządku obrad. - To nie jest uchwała, która wywoła jakiekolwiek skutki prawne. To będzie jednoznaczna deklaracja ze stoimy na straży wartości i rodziny - uzasadniał radny klubu PiS. - Używacie w tej dyskusji argumentów nieprawdziwych, półprawd i kłamstw. Nie będziemy w tym uczestniczyć - podkreślał Michał Krawczyk, szef Klubu Radnych Prezydenta Krzysztofa Żuka. Radny przypomniał, że Tomasz Pitucha ma proces karny za napisanie na Facebooku, że ""Marsz Równości promuje pedofilię"". - Tym obniża pan standardy dyskusji w mieście do poziomu bruku - dodał Krawczyk. Dowiedz się więcej: Wymietli homofobię z Lublina. Sprzeciw wobec stanowiska radnych PiS Wypowiedź Michała Krawczyka była kilkukrotnie przerywana przez innych radnych PiS. Zbigniew Ławniczak krzyczał: ""To język nienawiści! Może się pan za to znaleźć w sądzie!"". Z kolei radna Małgorzata Suchanowska apelowała: ""Proszę nie bluźnić!"". A wszystko przez jego jedną wypowiedź: - Odnoszę wrażenie, ze jesteś taką współczesną inkwizycją. Też zapiszecie się na ciemnych kartach wiary chrześcijańskiej. Za państwa język i czyny będą kiedyś przepraszać hierarchowie naszego wspólnego kościoła. Również organizator Marszu Równości w Lublinie nie zostawił na projekcie PiS suchej nitki. - To bardzo zła droga, która cofa nas do mrocznych czasów. Wystarczy zamienić ""osoby LGBT"" na ""Żydzi"" i widzimy, że fantazje radnych PiS są bardzo niebezpieczne. To stanowisko miałoby charakter symboliczny. I pokazuje środkowy palec osobom LGBT - zaznacza Bartosz Staszewski. Ostatecznie 16 radnych opowiedziało się przeciw wprowadzeniu tego punktu do porządku obrad. Klub PiS w sile 12 radnych był za. Jest szansa, że temat powróci na następną sesję.",Nie będzie stanowiska ws. ideologii LGBT,
https://wiadomosci.onet.pl/kraj/szczecin-spor-o-karte-lgbt-na-uniwersytecie/1jr8n3k,Afera wokół kanclerza Uniwersytetu Szczecińskiego. Poszło o kartę LGBT+,"""Karta LGBT+ niszczy dzieciństwo i naród"" - napisał na swoim profilu Andrzej Jakubowski, kanclerz Uniwersytetu Szczecińskiego. Sprawa wywołała sporo kontrowersji. Sama uczelnia nie chce komentować sprawy.","Krótki post Andrzeja Jakubowskiego odbił się sporym echem zarówno w internecie, jak i w środowisku akademickim. Polityk, który do 2016 roku był związany z Platformą Obywatelską, a podczas ostatnich wyborów samorządowych walczył o prezydenturę w Koszalinie z poparciem PiS, pełni też funkcję kanclerza Uniwersytetu Szczecińskiego. ""Karta LGBT+ niszczy dzieciństwo i naród"" - stwierdził Jakubowski w krótkim poście. Później wytłumaczył jedynie, że boi się, że ""karta zniszczy psychikę dzieci"". Choć według zapewnień kanclerza, jego post był prywatną opinią, to sprawa odbiła się o Uniwersytet Szczeciński. Sprawa oburzyła m.in. członków inicjatywy Nowy Szczecin, którzy od dłuższego czasu apelują do prezydenta Szczecina o podpisanie karty LGBT+. Deklaracja LGBT. Kuratorium będzie weryfikować skargi rodziców Do sprawy odniosła się uczelniana Solidarność, która potępiła słowa kanclerza. W tej sprawie wydano nawet oficjalny komunikat. ""Komisja Uczelniana NSZZ Solidarność w US, odnosi się z dezaprobatą do słów wypowiedzianych przez Kanclerza US w sprawie deklaracji LGBT+. Tolerancja jest jedną spośród tych zasad, jakie funkcjonują w uczelniach wyższych, a w szczególności w Uniwersytecie Szczecińskim, gdzie oprócz pielęgnacji i rozwoju wiedzy oraz wolnego słowa, stanowi o jego wyjątkowości"" - czytamy w nim. ""Nie trzeba przecież przypominać, że wypowiadane sława dzielące ideologie na akceptowalne i nieakceptowalne nawet, jeśli są wypowiadane tylko na prywatnych forach, są co najmniej nie na miejscu i szkodzą wizerunkowi US na zewnątrz. Ponadto wskazać należy, że osoby zasiadające we władzach US, winne być szczególnie powściągliwe i oszczędne w wypowiadanych opiniach, które mogą być szkodliwe i krzywdzące dla obrazu naszej Alma Mater, jako całości, która zasługuje na to, aby być uznawana za świątynię wiedzy, mądrości i tolerancji. Dzięki budowaniu takiego obrazu, US ma szanse zyskać w oczach nie tylko samej kadry naukowej US i jej pracowników administracyjnych, ale także wśród obecnych i przyszłych studentów, jak również mieszkańców naszego miasta, województwa i kraju. Umniejszanie jej tak przedstawianemu obrazowi, poprzez nieroztropne wypowiedzi, niewątpliwie temu pożądanemu obrazowi szkodzi i sprawia wrażenie zaściankowości US"" - piszą członkowie Komisji Uczelnianej. Czarna lista wykładowców od gender. ""To rodzaj nacisku"" Tymczasem same władze Uniwersytetu Szczecińskiego postanowiły sprawy nie komentować w ogóle. - Władze Uniwersytetu Szczecińskiego nie będą odnosić się do wypowiedzi i opinii pracowników uczelni, zamieszczanych na prywatnych profilach, znajdujących się na portalach społecznościowych, niezależnie od pełnionej przez nich funkcji - tłumaczy Karolina Płotnicka-Błach. Zdaniem Bogny Czałczyńskiej, która jest pełnomocniczką marszałka ds. kobiet i jedną z najaktywniejszych aktywistek feministycznych, reakcja władz uczelni jest zbyt zachowawcza. - To trochę smutne. Z wielu powodów. Po pierwsze oznacza, iż władze Uniwersytetu będą tolerowały wypowiedzi swoich pracowników o poglądach np. homofobicznych, faszystowskich, rasistowskich czy antysemickich - pod warunkiem, że będą one udzielane ""po godzinach"". Po drugie; władze nie znalazły żadnego pozytywnego rozwiązania w tej sprawie - pomimo że wydawać by się mogło - dysponują wiedzą i doświadczeniem kadry uniwersyteckiej wykładającej chociażby takie przedmioty, jak np. zarządzanie kryzysowe, budowanie marki, marketing i public relations, nie wspominając już o prawach człowieka czy etyce - komentuje Bogna Czałczyńska. Pełna nazwa dokumentu to ""Warszawska polityka miejska na rzecz osób LGBT+"". To projekt, który w kampanii wyborczej zapowiadał prezydent Warszawy Rafał Trzaskowski. Z inicjatywą podpisania deklaracji w czasie kampanii wyborczej do władz samorządowych wystąpiła organizacja Miłość Nie Wyklucza. Apel wystosowali do kandydatów ubiegających się o urząd prezydentów miast. Trzaskowski podpisał deklarację w lutym. Dokument podzielony jest na pięć rozdziałów: bezpieczeństwo, edukacja, kultura i sport, praca i administracja. W deklaracji wymienione zostały obszary, które - w opinii społeczności LGBT+ - wymagają podjęcia działań. Najważniejsze postulaty dotyczą m.in.: bezpieczeństwa, edukacji antydyskryminacyjnej i antyprzemocowej w szkole, wolności artystycznej, utworzenia hostelu interwencyjnego dla osób będących w sytuacji kryzysowej, często odrzuconych przez najbliższych. Tutaj można przeczytać pełną treść deklaracji LGBT+.",,
https://wiadomosci.onet.pl/kraj/fala-komentarzy-po-slowach-elzbiety-kruk-co-dalej-osobne-miejsca-w-autobusach/y1x6y8g,"Fala komentarzy po słowach Elżbiety Kruk. ""Co dalej? Osobne miejsca w autobusach?""","""Co dalej? Osobne miejsce w autobusach? Getta ławkowe?"" - pyta m.in. Robert Biedroń w reakcji na słowa Elżbiety Kruk, która dziś w programie Onet Opinie przyznała, iż ""myśli, że Polska będzie regionem wolnym od LGBT"". Wypowiedź posłanki wywołała burzę w mediach społecznościowych.","Elżbieta Kruk była gościem Andrzeja Stankiewicza w programie ""Onet Opinie"". Prowadzący pytał posłankę o plany lubelskich radnych PiS, którzy przygotowali stanowisko ""Lublin miastem wolny od ideologii LGBT"". Elżbieta Kruk startuje w wyborach do PE z pierwszego miejsca listy PiS właśnie w Lublinie. - Myślę, że Polska będzie wolnym regionem od LGBT - mówiła Kruk. - Chodzi o to, żeby nie było promocji ideologii - tłumaczyła posłanka. Wypowiedź posłanki wywołała reakcję m.in. przewodniczącego ""Wiosny"" Roberta Biedronia, który skomentował sprawę na Twitterze. ""Posłanka PiS, E. Kruk: »Polska będzie wolnym regionem od LGBT«. Co dalej? Osobne miejsce w autobusach? Getta ławkowe? Przykład idzie z góry. Dzielenie obywateli na gorsze sorty przez polityków partii rządzącej nie doprowadzi do niczego dobrego. Tylko do kolejnej tragedii"" - napisał Biedroń. Oburzenie wyraził także inny polityk ""Wiosny"" Robert Maślak. ""Skandal! Posłanka PiS Elżbieta Kruk zapowiada dyskryminację osób LGBT na wzór putinowskiej Rosji. Może ktoś uświadomi posłance, że orientacji psychoseksualnej czy tożsamości płciowej nie da się promować, to nie towar w sklepie"" - napisał. ""Czytałem to trzy razy i nie wierzę, że takie słowa mogły paść publicznie. Co posłanka Kruk i PiS planują dla 2 mln osób LGBT w Polsce? Różowy trójkąt na ramię i obozy? Czy od razu zabranie obywatelstwa i odestawienie za granicę? Bo obywatelami drugiej kategorii jesteśmy już teraz"" - pisze na Twitterze radny Warszawy Marek Szolc. ""Pani Kruk lubi takie policyjne klimaty. Marzy jej się nowa Akcja Hiacynt"" - pisze dziennikarz Michał Charzyński. ""A teraz już bez żartów. Niemcy też miały być wolne od Żydów, pederastów, Cyganów, chorych psychicznie...Wtórny analfabetyzm pani Kruk jest kompromitacją nie tylko dla niej. Powinna natychmiast zostać usunięta z listy do EU"" - czytamy we wpisie posła z klubu Platformy Obywatelskiej Michala Stasińskiego. Andrzej Stankiewicz pytał Kruk w programie Onet Opinie o plany lubelskich radnych PiS, którzy przygotowali stanowisko ""Lublin miastem wolny od ideologii LGBT"" i jutro spróbują wprowadzić je do porządku obrad rady miasta. Elżbieta Kruk startuje w wyborach do PE z pierwszego miejsca listy PiS właśnie w Lublinie. - Chodzi o to, żeby nie było promocji ideologii - tłumaczyła posłanka. Skrytykowała podpisanie przez prezydenta Warszawy Rafała Trzaskowskiego deklaracji LGBT+. - Afirmacja, wprowadzenie do szkół, opieranie się na zasadach WHO to zagrożenia, których nie możemy lekceważyć - wyliczała. Zaznaczyła też, że podpisanie tego dokumentu jest ""niezgodne z prawem i z konstytucją "". Czytaj również: Deklaracja LGBT. Kuratorium będzie weryfikować skargi rodziców - Różne organizacje, omijając prawo, podejmują takie działania jak na przykład tęczowe piątki w szkołach - mówiła Kruk.",Robert Biedroń,
https://wiadomosci.onet.pl/kraj/lublin-sprzeciw-wobec-stanowiska-radnych-pis-ws-lgbt/mqeclhm,Wymietli homofobię z Lublina. Sprzeciw wobec stanowiska radnych PiS,"Uczestnicy happeningu przy użyciu miotły symbolicznie wymietli homofobię z lubelskiego Ratusza. Była to reakcja na projekt radnych Prawa i Sprawiedliwości, którzy przygotowali stanowisko ""Lublin miastem wolny od ideologii LGBT"". Jednak taką uchwałą udało się przyjąć przez starostwo powiatowe w Świdniku.","Organizatorzy dzisiejszej akcji przygotowali szczegółową analizę stanowiska stworzonego przez lubelskich radnych PiS. Jak przekonują, skonfrontowali zawarte w nim nieścisłości i przekłamania z rzetelnymi faktami. W dokumencie radnych mowa m.in. o tym że rodzice mogą być pozbawieni możliwości przekazywania swoim dzieciom piękna zwykłej ludzkiej miłości. Zdaniem osób związanych z Marszem Równości są to tylko górnolotne słowa, które nie mają odzwierciedlenia w rzeczywistości. Zobacz także: Radni PiS chcą obronić Lublin przed kartą LGBT. Przygotowali projekt stanowiska - Uważamy ten projekt za homofobiczny, antydemokratyczny i wymierzony w mieszkańców Lublina. Doszukiwanie się potwora, który przyjdzie do szkół by seksualizować dzieci jest zwykłą mitomańską fantazją - mówi Honorata Sadurska z Marszu Równości w Lublinie.  Organizatorzy akcji podkreślają, że są zwykłymi ludźmi, którzy żyją w Lublinie, tu codziennie pracują i mieszkają. Nie zgadzają się z tym projektem stanowiska radnych Prawa i Sprawiedliwości. - Te słowa powinny trafić do kosza i tym samym symbolicznie wymiatamy homofobię z Lublina. W ramach wiosennych porządków podarujemy radnym PiS miotłę z kokardką. Jak wiemy kokardki są ostatnio na topie - dodaje Sadurska. W czwartek radni PiS spróbują wprowadzić stanowisko do porządku obrad Rady Miasta Lublin. Natomiast dziś Rada Powiatu w Świdniku przyjęła deklarację ""Powiat Świdnicki wolny od ideologii LGBT"". Za jego przyjęciem głosowało 15 radnych, jeden wstrzymał się od głosu, a dwóch było przeciw.  Zobacz także: ""Nasz Dziennik"": Powstała inicjatywa samorządu bez ideologii LGBT",Zamiatanie homofobii sprzed Ratusza,
https://wiadomosci.onet.pl/tylko-w-onecie/lublin-radni-pis-nie-chca-karty-lgbt/pkldcyz,Radni PiS chcą obronić Lublin przed kartą LGBT. Przygotowali projekt stanowiska,"Lubelscy radni Prawa i Sprawiedliwości przygotowali stanowisko ""Lublin miastem wolnym od ideologii LGBT"". Projekt ma trafić na najbliższe posiedzenie Rady Miasta Lublin. Zdaniem PiS karta LGBT ""narzuca seksualizację dzieci już od najmłodszych lat"" oraz dyskryminuje ""rodziców i dzieci, które nie popierają homoseksualnego stylu życia"".","Stanowisko radnych PiS znalazło się w porządku obrad komisji ds. rodziny, która zbiera się właśnie dziś. Prawdopodobnie projekt trafi również na czwartkową sesję Rady Miasta Lublin. To reakcja na decyzję prezydenta Warszawy Rafała Trzaskowskiego, który podpisał tzw. kartę LGBT Plus. Sądząc po treści stanowiska oraz poruszanej w nim tematyce można spodziewać się burzliwej dyskusji. ""Nie zgodzimy się na instalowanie funkcjonariuszy politycznej poprawności w szkołach (tzw. latarników). Będziemy strzegli prawa do wychowywania dzieci zgodnego z przekonaniami rodziców i poszanowania osobistej sfery intymności każdego ucznia"" - czytamy w propozycji radnych PiS. Autorzy deklarują również, że zrobią wszystko, by do szkół nie miały wstępu osoby i organizacje zainteresowane ""wczesną seksualizacją polskich dzieci w myśl tzw. standardów Światowej Organizacji Zdrowia"". - Będziemy chronili uczniów, dbając o to, aby rodzicom i wychowawcom nie zabrano możliwości przekazywania idei piękna ludzkiej miłości - przekonują radni PiS. W projekcie jest również akapit poświęcony wywieraniu ""administracyjnej presji na rzecz stosowania poprawności politycznej (słusznie zwanej homopropagandą) w wybranych zawodach"". Na końcu znalazło się odwołanie do historycznych rocznic m.in. chrztu Polski i odzyskania niepodległości. Według naszych informacji w Lublinie w ogóle nie było, nie ma i nie będzie tematu wprowadzenia karty LGBT. Kilka tygodni temu na stronie narodowców na Facebooku pojawiła się informacja, że prezydent Lublina Krzysztof Żuk chce podpisać podobną deklarację. Niemal natychmiast miejscy urzędnicy zdementowali te nieprawdziwe doniesienia. Ratusz nie chce się odnosić do projektu stanowiska radnych PiS. - Prezydent nie będzie komentował tego stanowiska. To radni Rady Miasta Lublin składają propozycje stanowisk i podczas obrad Rady Miasta odbywa się dyskusja na ich temat - mówi w rozmowie z Onetem Katarzyna Duma, rzecznik prasowy prezydenta Lublina.  Za to suchej nitki na stanowisku PiS nie zostawia radny Bartosz Margul. Przedstawicielowi Klubu Prezydenta Krzysztofa Żuka nie podoba się, że zamiast skupić się na realnych problemach, radni PiS zaglądają do sypialni i propagują swoje średniowieczne poglądy. - To stanowisko jest na tyle bezsensowne, że jedynym logicznym wytłumaczeniem na jego powstanie jest znalezienie nowego wroga dla realizacji przed wyborami pewnej strategii, która ma polegać na wykreowaniu siebie jako jedynych obrońców przed jakimś złem. W przypadku uchodźców sztuczka się udała, ale ludzie raczej nie nabiorą się na to, że środowiska LGBT stanowią jakieś poważne zagrożenie - uważa Bartosz Margul. Propozycja radnych Prawa i Sprawiedliwości nie podoba się również prezesowi Fundacji Wolności. Jego zdaniem debatowanie nad tym projektem to strata czasu, zwłaszcza kiedy samorząd ma do rozwiązania wiele innych, znacznie ważniejszych problemów.  - Myślę, że Rada Miasta to nie jest forum do dyskusji o ""ideologii LGBT"" czy jakiejkolwiek innej. Wolałbym, aby radni podyskutowali o zagospodarowaniu górek czechowskich, zadłużeniu miasta czy nawet o statutach dzielnic. W tych sprawach można pomóc mieszkańcom, wypracować rozwiązania. A jaki problem mieszkańców rozwiąże dyskusja o ""ideologii LGBT""? - zastanawia się Krzysztof Jakubowski. W reakcji na to stanowisko organizator Marszu Równości w Lublinie zapowiedział na wtorek akcję ""zamiatanie homofobii sprzed lubelskiego Ratusza"". Chcesz być na bieżąco z najważniejszymi informacjami dnia? Polub Onet Wiadomości na Facebooku!",Marsz Równości w Lublinie,
https://wiadomosci.onet.pl/tylko-w-onecie/kostrzewa-jakie-zagrozenie-czuje-pis-takie-ze-polki-i-polacy-sa-coraz-bardziej/fwfg21c,"Kostrzewa: Jakie zagrożenie czuje PiS? Takie, że Polki i Polacy są coraz bardziej świadomi","- Rzetelna wiedza i nauka, bez otoczki ideologicznej czy religijnej zawsze jest najcenniejsza. Zaklinanie rzeczywistości i mówienie o tym, że np. masturbacja jest niezdrowa, niech zostanie domeną minionych czasów – mówi Yga Kostrzewa – aktywistka związana z ruchami obrony praw osób ze środowisk LGBT﻿.","Piotr Ibrahim Kalwas: Prezes Kaczyński w przemówieniu wygłoszonym podczas konwencji regionalnej w Jasionce stwierdził, że „działania antyprzemocowe i antydyskryminacyjne są zagrożeniem dla rodziny, a przede wszystkim dla dzieci”. Chodzi mu m. in. o działalność grup związanych ze środowiskami LGBT. Wyraźnie odnosił się do dwóch wydarzeń: podpisania przez prezydenta Warszawy Rafała Trzaskowskiego Deklaracji LGBT+ oraz zaleceń WHO ws. edukacji seksualnej. Jakby pani to skomentowała? Yga Kostrzewa: Zagrożeniem dla każdej rodziny jest przemoc, zarówno fizyczna jak i werbalna oraz psychiczna i na takie rodzaje przemocy powinniśmy uczulać dzieci, to jest prawdziwe zagrożenie. Dzieci od małego powinny uczyć się, co to jest „zły dotyk”, jakie zachowania dorosłych są nieodpowiednie i niebezpieczne. Jakich należy unikać, jakie należy zgłaszać rodzicom czy opiekunom. Co jest „nie tak”, co wykracza poza dopuszczalne granice bezpieczeństwa, również słowne. Gdzie leży granica, także prawna dopuszczalnych zachowań. Tego zdecydowanie brakuje w naszej edukacji. A grafikę PiS-u nawiązującą do materiałów skrajnie prawicowego Jacka Międlara widziała pani? Tę z parasolem? Tak, widziałam. Media społecznościowe są na tyle kreatywne, że powstały już kolejne wariacje w odpowiedzi na tę grafikę. Oraz pokazano również oryginał, bo rysunek z parasolem był z kolei wariantem oryginalnej grafiki w wersji anglojęzycznej, gdzie parasol ma napis „nationalism”. Na przykład powstał rysunek, gdzie parasol ma napis „PiS”, spada na niego tęczowy deszcz, a pod parasolem stoi rodzina złożona z dwu kobiet i dwójki dzieci. Kreatywność jest na szczęście jedną z piękniejszych ludzkich cech, w ramach której zbyt groźne czy poważne treści można rozbroić humorem. Nie przypomina to pani trochę homofobicznej retoryki władz rosyjskich, gdzie osoby homoseksualne prześladuje się w majestacie prawa? Nie boi się pani, że w Polsce może być podobnie, jeśli taki homofobiczny kurs władz stanie się normą? Jest takie zagrożenie. Zresztą prezydent Duda niedawno mówił o tym, że wprowadziłby takie prawo. Tylko do czego to może prowadzić? Że nie będzie można mówić o homoseksualności i wciąż narażać młodych ludzi na ostracyzm, na to, że będą się bali dorastać i żyć w zgodzie ze sobą? Że będziemy mieli coraz więcej osób bojących się, ukrytych w szafach? Niemogących spokojnie żyć i funkcjonować w społeczeństwie? Czy naprawdę chcemy mieć takie osoby jako obywatelki i obywateli, wystraszonych i zalęknionych? Czy takie osoby będą kreatywne, czy takie społeczeństwo będzie mogło zdrowo się rozwijać? To przecież zaprzeczenie idei wolności i swobody. Kolejne opresje, problemy psychiczne i zmagania się z sobą i codziennością. Każdy powinien móc żyć w zgodzie ze sobą, pod warunkiem, że nie zagraża drugiemu człowiekowi i nie wyrządza mu krzywdy. Mam wrażenie, że wciąż mówimy o fundamentach godnego życia. Komu to ma przynieść jakiekolwiek korzyści? Zobacz również: Biedroń: apeluję do prezydenta o powstrzymanie nagonki na osoby LGBT Prezes Kaczyński od początku swoich rządów, tak jak i cały PiS, używał retoryki antyuchodźczej wiedząc, że większość Polaków uchodźców się boi. Na cenzurowanym są też Żydzi, duch antysemityzmu znowu krąży nad Polską. Teraz, kiedy jednak kwestia uchodźcza trochę się wypaliła, prezes zaczął, jak widać, używać retoryki anty-LGBT, no, ale chyba wie co robi, jest przecież znakomitym populistą… Zjedna PiSowi więcej głosów homofobią czy nie? Może Polacy boją się też osób LGBT? Uchodźcy, Żydzi, osoby homoseksualne, nie śmierdzi to pani faszyzmem…? Retoryka i mechanizmy w każdym z tych przypadków są podobne. Można odnieść wrażenie, że historia się powtarza… Jest wiele analogii, a podstawa ta sama: spychanie mniejszości na margines, przypisywanie im wszelkich złych cech jako zbiorowości. Przecież wiadomo, że tak nie jest. Każda osoba, która zna kogoś „innego” – o innym kolorze skóry niż biały, innego pochodzenia, wyznania, kogoś kto jest ze społeczności LGBT+, traktuje tę osobę jak osobę, człowieka, a nie jako wcielone zło. Bardzo łatwo jest wepchnąć własne lęki w cudze ręce, a znacznie trudniej to odkręcić. Skutecznie udało się Polki i Polaków zniechęcić do uchodźców; przez 2 lata takiej retoryki niechęć wzrosła z 20 do 80%. W języku potocznym mamy teraz taki efekt: ludzie boją się „innego”, bo zabierze nam pracę, cokolwiek. A przecież to nieprawda. Z drugiej strony kebaby są ulubionym fastfoodem dla rodaków. Czy nie jest to paradoks? Temat uchodźców się wypalił, bo doszedł do granicy, już więcej nic nie można z nim było zrobić. Antysemityzm nie jest akceptowalny w Europie, ale też także np. często w mediach prawicowych, mamy poza tym garstkę Żydów w Polsce – nie ma „realnego” zagrożenia. Za to osoby LGBT+ domagają się intensywnie swoich praw, wreszcie po wielu latach dochodzą do głosu, odbywa się coraz więcej Marszów Równości choćby. Coraz więcej też osób nie boi się już, nie chowa w szafach, mamy wiele odważnych osób LGBT+. A ten się boi, kto czuje strach, zagrożenie. Jakie więc zagrożenie czuje PiS? Ano takie, że Polki i Polacy są coraz bardziej świadomi, akceptują choćby instytucjonalne związki jednopłciowe (wg badań nawet ponad 50% osób akceptujących) – tutaj PiS już nie wygra w dłuższej perspektywie. To jest naturalny rozwój dojrzałości społecznej, tak jak stało się to w wielu krajach europejskich i nie tylko – już w 31 krajach na świecie małżeństwa jednopłciowe mają taki sam status jak różnopłciowe. To nie jest „moda”, to jest efekt dojrzałości społecznej do pewnego zrozumienia praw człowieka. Przeczytaj także: Trzaskowski: Schetyna wiedział o podpisaniu karty LGBT+ Według raportu Międzynarodowej Federacji Gejów i Lesbijek ILGA z 2016 r. Polacy mają gorszy stosunek do mniejszości seksualnych niż Rosjanie, gdzie, jak wspomnieliśmy, osoby homoseksualne prześladuje się w majestacie prawa. Tylko 25 proc. Polaków uważa, że bycie gejem lub lesbijką jest do pogodzenia z polską kulturą. Jesteśmy naprawdę tak bardzo nietolerancyjni? To jedyne takie badanie, jakie znam, w którym wypadamy w tym obszarze gorzej niż Rosja. Ta sama organizacja (oddział europejski) co roku publikuje mapy statusu osób LGBT+ w Europie (ILGA-Europe Rainbow Map) i wypadamy tam znacznie lepiej niż Rosja – te mapy lepiej oddają rzeczywistość, gdyż biorą pod uwagę również stan prawny. Niestety, spadliśmy ostatnio w tym rankingu. Ale nie o punkty tu chodzi przecież. Z drugiej strony niedawne badanie (IPSOS dla OKO.press z lutego br.) pokazuje rekordowe poparcie Polek i Polaków dla instytucji związków partnerskich (56% za) i małżeństw jednopłciowych (41% za). Ważne są tendencje, zmiany. A tu widać wzrosty poparcia na przestrzeni czasu. Nie jesteśmy aż tak nietolerancyjni, a szczególnie, gdy znamy jakąś osobę LGBT, wówczas nasze poglądy są bardzo akceptujące. Ale w ostatnim sondażu „Super Expressu” na pytanie: „Czy popierasz wprowadzanie elementów karty LGBT w szkołach?” 54,6 proc. pytanych zadeklarowało, że jest przeciwna. To ponad połowa… Rozwiązania typu karta LGBT+ mogą być wprowadzane przez władze samorządowe przy aktywnym udziale lokalnych społeczności. Nic na siłę – po to są władze samorządowe, aby dyskutować i ustalać z mieszkankami i mieszkańcami swoich regionów dokumenty i przepisy, które mają wejść w życie. Sondaż jest pierwszym tego typu i obejmuje chyba całą Polskę (nie wiem, jakie były założenia badania). Zrobiony w samej Warszawie przypuszczalnie miałby inne wyniki. Wyraźnie też widać z jego wyników, iż edukacja seksualna – TAK, ale za zgodą rodziców – nie widzę przeciwwskazań. Proszę zwrócić uwagę, iż taka Karta to zupełna nowość, a ludzie często boją się nowych rozwiązań. W miarę upływu czasu okaże się, iż nie było o co kruszyć kopii. To nie jest wiedza ani tajemna ani wzięta z kosmosu. Dzieci bardzo często zadają pytania rodzicom: Co to znaczy, że ktoś jest lesbijką? Czy ja jestem gejem? Kiedy się o tym dowiem? Czy można zmienić płeć? Rodzice często nie wiedzą, jak na te pytania odpowiadać. Taka edukacja miałaby pomóc rodzicom w odpowiedzi na takie trudne często pytania, takie jest jej zadanie. Edukacja seksualna, o której jest mowa w Deklaracji LGBT+, będzie dobrowolna i będzie zależeć od decyzji rodziców. Nikt nie będzie ich zmuszać, by posłali dzieci na te lekcje. Tematyka LGBT+ jest obecna w mediach i na podwórku, dzieci to słyszą i reagują, zadają pytania – to dla nich naturalne. Ale często nie mają kompasu, nie ma kto im odpowiedzieć, rodzice nie mają wiedzy. Zobacz również: Matka osoby homoseksualnej: mowa nienawiści dotyka mnie najbardziej Działacze katolickiej organizacji Ordo Iuris twierdzą, że Deklaracja LGBT została podpisana przez Trzaskowskiego, cytuję: „po to, aby rozpoczynające szkołę podstawową dzieci w wieku 6-9 lat były już biegłe w masturbacji i dobrze wiedziały, czym jest i jak wygląda współżycie seksualne (w tym homoseksualne)”… Czy istnieje zagrożenie, że w Polsce ludzie głoszący podobne poglądy będą coraz bardziej wpływać na edukację seksualną? Czy to może jednak tylko odchodzący na śmietnik historii ponury skansen? Mam nadzieję, że wkrótce się to zmieni i będziemy mieć rzetelną edukację dotyczącą seksualności. Wiemy nie od dziś, że dzieci w tym wieku interesują się swoim ciałem, ale nie wiedzą, jakie zachowania są dobre, a jakie nie. Dlatego lepiej byłoby iść naturalną ścieżką ich rozwoju, oczywiście wszystkie treści edukacyjne powinny być odpowiednio dobrane przez osoby, które mają wiedzę ekspercką w tym temacie. Nie możemy zajmować się naszymi wyobrażeniami i lękami, rzetelna wiedza i nauka, bez otoczki ideologicznej czy religijnej, zawsze jest najcenniejsza. Zaklinanie rzeczywistości i mówienie o tym, że np. masturbacja jest niezdrowa, niech zostanie domeną minionych czasów. A edukacją niech zajmą się osoby do tego najlepiej przygotowane. Biskupi warszawscy poparli środowiska homofobiczne i wyrazili solidarność z tymi, którzy odrzucają deklarację Rafała Trzaskowskiego﻿. Z kościołem chyba nie macie lekko… Kościół katolicki jest hamulcowym zmian. Tak było w przeszłości i tak jest dziś. Dopiero wiele lat po odkryciach Kopernika Kościół uznał jego dokonania. Miejsce Kościoła jest w kościele, a nie w detalicznym narzucaniu innym, jak mają żyć, jakich wyborów dokonywać, a szczególnie w zaglądaniu komuś pod kołdrę czy mówienie, z kim ktoś ma się wiązać. Dodam jeszcze, że Kościół w Polsce nie przestrzega własnych wytycznych tj. zaleceń Katechizmu Kościoła Katolickiego, mówiących o tym, iż „Powinno się traktować te osoby [homoseksualne] z szacunkiem, współczuciem i delikatnością. Powinno się unikać wobec nich jakichkolwiek oznak niesłusznej dyskryminacji.” Czy słyszmy z ust przedstawicieli kościoła traktowanie z szacunkiem? Ja słyszę w większości pogardę. Od 20 lat jest pani działaczką Stowarzyszenia Lambda Warszawa, jedną z najważniejszych i największych organizacji działających na rzecz ludzi LGBT. Jak wygląda sytuacja społeczności LGBT w dzisiejszej Polsce? No, na przykład porównując właśnie z sytuacją sprzed 20 lat? Lambda Warszawa jest najstarszą polską organizacją, działającą na rzecz osób LGBT+. Funkcjonujemy od 1997 roku. Przez te 22 lata zmieniło się bardzo dużo – język, którego używamy, stosunek społeczeństwa do osób LGBT+ - wzrost poziomu akceptacji, poparcie dla instytucji związków partnerskich i małżeństw osób tej samej płci, widoczność osób LGBT+ w mediach, wiedza na temat osób transpłciowych (duża zmiana w związku z działalnością posłanki Anny Grodzkiej). Mamy też wiele organizacji działających na rzecz osób LGBT+, kilkanaście miast organizujących Marsze Równości (w tym roku padnie rekord: 22 miasta). Temat LGBT+ rozgrzewa dziś opinię publiczną do czerwoności. W latach 90. mało kogo interesował. Jednym z głównych zadań warszawskiej Lambdy jest pomoc ludziom ze względu na ich orientację seksualną. Na waszej stronie deklarujecie: „Pomagamy osobom, które znalazły się w trudnej sytuacji życiowej ze względu na orientację seksualną i tożsamość płciową”. Dużo jest takich osób? Przybywa czy ubywa? Co roku, co miesiąc, codziennie ktoś potrzebuje pomocy. Nie ma miary, aby oddała ona cierpienie osób LGBT+. Trudno jest to mierzyć liczbami i porównywać. W 1997 roku prowadziliśmy np. 5 różnych grup pomocy, a w roku 2018 – już 12. Przez lata udzieliliśmy tysiące porad, pomogliśmy setkom osób. Łącznie w ciągu 22 lat przeprowadziliśmy ponad 12 tys. godzin wsparcia psychologicznego. Zmienia się tylko tematyka i sposób udzielania pomocy. O ile 20 lat temu były to głównie rozmowy poprzez nasz Telefon Zaufania, to w ostatnim czasie prowadzimy również np. grupę ukraińską, seniorską czy dla osób biseksualnych. 20 lat temu dominowały tematy związane z brakiem akceptacji przez najbliższe otoczenie, a dziś, oprócz tego, pomagamy również m.in. osobom mającym dzieci, nadużywającym substancji psychoaktywnych czy też mierzymy się z hejtem w internecie. Na waszej stronie od razu rzuca się w oczy wielki napis: PRZEMOC… Tak, to fragment jednej z naszych kampanii (#ZgłaszamLambdzie). Wiemy, że przemoc jest niestety sprawą codzienną. Osoby LGBT+ wiedzą to bardzo dobrze, gdyż często jej doświadczają – jest to przemoc fizyczna, werbalna, psychiczna, ale nawet drobne akty przemocowe, które mogą być aktami mini dyskryminacji, często niezauważalnej przez innych. Chcielibyśmy mieć moc, aby takie zachowania minimalizować. Po co komuś robić przykrość? Małopolska Kurator Oświaty Barbara Nowak przyrównuje orientację homoseksualną do przestępstwa. Napisała na Twitterze (pisownia oryg.): „Czy Rafał Trzaskowski poinformował czym lgbt jest naprawdę? CZY WSPOMNIAŁ, ŻE TO PROPAGOWANIE MIĘDZY INNYMI PEDOFILII?” Nie chce się w to wierzyć, ale to jednak prawda… To śmierdzi przemocą właśnie… Czy tak było też w poprzednich latach, czy decydenci od edukacji głosili już takie bzdury, czy to nowość? Przez wiele lat usłyszeliśmy wiele bzdur, nieprawd, półprawd, kłamstw. Ale nie doświadczyliśmy takiej eskalacji przemocy werbalnej, jaką serwują nam teraz politycy czy w szczególności osoby związane z edukacją, która powinna być wolna od uprzedzeń i pokazywać wzory zachowań, wypowiedzi i stanowisk, z których mają czerpać młode osoby. Świadczy to jak najgorzej o stanie polskiej edukacji, co najmniej o niewiedzy i niedouczeniu, a w najgorszym razie o upolitycznieniu stanowisk, złej woli decydentów i osób sprawujących funkcje w strukturach edukacji. Jak wyjeżdża pani do Niemiec, Skandynawii czy generalnie na zachód od Polski, to czuje się pani, no, właśnie, jak? Bezpieczniej, spokojniej, lepiej? Tak, bezpieczniej na pewno. Po odjęciu uczucia, że jestem tam na chwilę, przejazdem, turystycznie, bo sporo podróżuję. I ze świadomością, że w wielu miejscach też jest przemoc i brak akceptacji. Jednak zawsze mniej znam realia życia w innych krajach niż w Polsce, bo tu się urodziłam i wychowałam. Ale też wiem, że droga do tej obecnej akceptacji np. w krajach skandynawskich nie była usłana różami i jeszcze 30 lat temu np. w Finlandii komuś, kto ujawnił się w pracy, groziło po prostu wyrzucenie z niej. Jednak wiemy, że obecnie standardy w wielu krajach tzw. Europy zachodniej są inne – nie do pomyślenia np. we Francji jest, aby retoryka publiczna była dopuszczalna w taki poniżający i obrażający osoby LGBT+ sposób, jak występuje w Polsce. Tam się piętnuje takie zachowania i wypowiedzi. Te kraje już zrozumiały, że to jest złe. Że w ten sposób wyrządza się zło innym osobom. Zło w wielu wymiarach. To jest broń dalekiego i masowego rażenia i nikomu nie pomaga, a szkodzi całemu społeczeństwu w szerszej perspektywie. W tych krajach generalnie dba się, aby ludziom żyło się po prostu lepiej. No, ale skąd w Polsce ciągle tyle uprzedzeń wobec osób LGBT? Dorównujemy w tym Rosji, Białorusi, Albanii… Czy to spuścizna przaśnego komunizmu, czy ta historia jest starsza? Historia Polski i regionu geograficznego, w którym jesteśmy, ma też oczywiście znaczenie. Często słyszymy odwołania do „od zawsze tolerancyjnej Polski”, co jest po prostu mitem (znakomicie obaliła ten mit Maria Janion w swoich książkach, m.in. „Niesamowitej Słowiańszczyźnie”). Okres PRL-u też dołożył swoje – emancypacja grup mniejszościowych nie mogła przebiegać tak, jak to się działo na zachodzie Europy czy w USA. Ta spuścizna jest odczuwana do dziś. A wpływ Kościoła katolickiego i jego status, jaki osiągnął w ostatnich 100-200 latach to kolejna cegiełka – w zasadzie wielka cegła – oporu wobec zmian. Być może znaczenie może mieć również fakt, że nigdy w polskim prawie (polskim, a nie np. prawie państw zaborczych) nie było karalności stosunków homoseksualnych jak np. w Niemczech czy Wielkiej Brytanii, nie było więc przepisu ewidentnie „do obalenia”, jednego punktu odniesienia, z którym można było uporczywie walczyć i doprowadzić do zmiany. Ale przemoc i opresja wobec ludzi nieheteroseksualnych czy o innych tożsamościach płciowych to nie jest tylko spuścizna komunizmu, prawda? Np. sytuacja LGBT w Czechach temu przeczy; to jeden z najbardziej tolerancyjnych krajów na świecie wobec LGBT… Czechy nie są jednym z najbardziej tolerancyjnych krajów na świecie wobec osób LGBT+. Możemy tak mówić o np. Malcie, Wielkiej Brytanii, Szwecji czy Belgii. Ale oczywiście w Czechach mamy np. związki partnerskie, a to już gigantyczna różnica. Tylko że w Czechach Kościół katolicki ma marginalne znaczenie… tutaj szukałabym klucza. Kościół… jak nasz katolicyzm wpływa na tę opresję, na nietolerancję, na przemoc wobec mniejszości seksualnych? A może to wcale nie wina religii czy Kościoła? Wie pani, ja od prawie 3 lat mieszkam na Malcie, to jest najbardziej katolicki kraj w Europie, statystycznie nawet bardziej od Polski, a jednocześnie jest to kraj uważany przez wiele światowych organizacji LGBT za jeden z najbardziej „gay friendly”… Mój 15-letni syn uczy się w maltańskiej publicznej szkole i ma tam też lekcje wychowania seksualnego. Naprawdę bez żadnego obskuranctwa czy zakłamania. Te lekcje - wspaniały przykład tolerancji i otwartości - odbywają się w klasie, w której wisi krzyż. W każdej klasie jego szkoły wisi krzyż, a co rano jest apel i krótka modlitwa… W czym, tak najbardziej, zawiera się ta polska nietolerancja seksualna? No właśnie. Malta to taki dziwny przykład pokazujący, że to jednak da się pogodzić. Należałoby przyjrzeć się, w jaki sposób się to udało? Maltańska tolerancja wobec LGBT związana jest, moim zdaniem, z kosmopolityzmem Malty, ok. 10 procent mieszkańców Malty to cudzoziemcy, przede wszystkim z Wlk. Brytanii i Włoch, a także z ogromną liczbą turystów wszelkiej narodowości, wyznania i orientacji seksualnej nieustannie zaludniającą maltańskie ulice. Wstąpienie Malty 15 lat temu do UE też było pozytywnym przełomem w kwestiach obyczajowych. No i mądre rządowe programy edukacyjne wprowadzone do szkół w ostatnich latach na dużą skalę. Czym kościół katolicki maltański różni się od polskiego? Jest pogodny, dużo bardziej tolerancyjny, a przede wszystkim skupiony na religii, nie polityce. Wielką rolę pełnią też praktycznie cotygodniowe religijne fiesty - eksplozje ulicznej zabawy i radości. Może tam religia nie jest traktowana państwowo? Może te dwa obszary – religia, kościół i państwo są rozdzielone? Teoretycznie tylko. Zagadka maltańskiej tolerancji ciągle nie jest do końca rozwiązana (śmiech). Tutejsze południowe, zabawowo-ludyczne oblicze Kościoła jest chyba jednak znacznie lepsze… Czy te lekcje wychowania seksualnego zostały wprowadzone przy protestach kościoła? Bardzo znikomych. No właśnie, a w Polsce kościół traktuje te sprawy jak diabła, najgorsze zło. Nie widzi kompletnie związku dobrostanu ludzi już dorosłych, którzy mają wiedzę i dzięki niej są szczęśliwsi, bo np. uniknęli niechcianej ciąży, choroby, są w lepszych jakościowo związkach, mogą zdrowo funkcjonować jako osoby LGBT+ bez obciążeń. My pielęgnujemy jedną niedobrą cechę: hipokryzję. Ta ma się świetnie. No, ale jednak casus Roberta Biedronia trochę przeczy tej polskiej homofobii, nieprawdaż? Z jednej strony ciągle niepokojące dane wskazujące na nietolerancję Polaków dla LGBT, a z drugiej strony takie duże poparcie dla Biedronia. Czym to tłumaczyć? Robert Biedroń, którego poznałam prawie 20 lat temu, przeszedł długą drogę. Niewątpliwie jest pracowitym i otwartym człowiekiem, mającym pewne wizje, plany i pomysły. Wiele też musiał znieść, bo choćby w Sejmie nie miał łatwo – wiele osób by się poddało, słysząc niewybredne, często poniżej wszelkiej krytyki i chamskie komentarze. Ale on miał pomysł na kolejne osiągnięcia. Był chwalonym posłem, dużo zrobił też wizerunkowo będąc prezydentem Słupska, dużo się nauczył. Wzruszał ludzi, udzielając im ślubów. Udzielał szczerych wywiadów, bez oporów i tajemnic. Ta mieszanka widocznie podziałała tak, że porwał ludzi, tworząc nową partię. To taki trochę przykład „osoby, którą się lubi”. Zresztą Anna Grodzka, będąc pierwszą polską posłanką transpłciową, również zbierała pochwały od dziennikarzy za pracowitość i swój sposób prowadzenia polityki. Jest pani absolwentką gender studies w Instytucie Stosowanych Nauk Społecznych Uniwersytetu Warszawskiego. Jak się ma pani wydział na Uniwersytecie? I inne wydziały gender studies w Polsce? Kilka miesięcy temu posłanka PiS Anna Sobecka skierowała w tej sprawie interpelację do ministra nauki i szkolnictwa wyższego Jarosława Gowina. Mój pierwszy wydział na Uniwersytecie Warszawskim do Wydział Zarządzania. Nie wiem, jak się obecnie, ale przez lata urosła mu spora konkurencja :). Gender studies natomiast w liczących się naukowo krajach są traktowane poważnie, jako nauki społeczne. Uczęszczając na zajęcia tam prowadzone można spojrzeć na status kobiet i mężczyzn przez inne okulary – to moja teoria. Solidny kawał wiedzy. Jeśli ktoś jest na nią odporny – przykro. Ale interpelacje tu nic nie pomogą. Świat idzie do przodu, a my razem z nim. Jest szansa, że w Polsce ludziom LGBT będzie kiedyś lepiej niż jest? Co musi się stać, żeby Polacy zmienili swoje nastawienie do inności? Szansa jest. Pokazują to inne kraje, w których tak wiele się zmieniło – np. USA, Hiszpania. Można? Można. Trzeba chcieć, a wpierw zrozumieć. Edukacja, edukacja, edukacja – to podstawa. I empatia. Oraz liczne coming outy osób LGBT+ (te celebryckie, ale i te małe, wśród rodziny i znajomych) – nie znam lepszej recepty niż mieszanka powyższych czynników. Zrozumienie, że np. zrównanie praw małżeńskich także dla par jednopłciowych nic nikomu nie zabierze, a pozwoli na godniejsze życie innym osobom. No i czas. To wszystko jest procesem i zmienia się w czasie. * * *",Yga Kostrzewa,
https://wiadomosci.onet.pl/kraj/robert-biedron-apel-do-andrzeja-dudy-piatka-na-rzecz-osob-lgbt/16lydm8,Biedroń: apeluję do prezydenta o powstrzymanie nagonki na osoby LGBT,"Apel do prezydenta Andrzeja Dudy o ""powstrzymanie nagonki na osoby LGBT"" wystosował dziś lider Wiosny Robert Biedroń. Wiosna przedstawiła też ""piątkę postulatów dla osób LGBT"", której ""symbolem"" ma być projekt ustawy o równości małżeńskiej.","- Proponujemy dziś ""piątkę"" na rzecz osób LGBT. Symbolem tej propozycji będzie ustawa o równości małżeńskiej, której projekt Wiosna złoży, jak będziemy w Sejmie na jesieni"" - powiedział Biedroń na czwartkowej konferencji prasowej pod Pałacem Prezydenckim. - Polska jest na szarym końcu, jeśli chodzi o traktowanie osób LGBT i Wiosna to zmieni - zauważył polityk. Jak podkreślił, zgodnie z konstytucją nikt nie może być dyskryminowany w Polsce. ""Tak mówi art. 32 konstytucji i art.1, który głosi, że Rzeczpospolita Polska jest dobrem wspólnym wszystkich obywateli bez wyjątku. A jeżeli tak jest, to żądamy przyjęcia ustawy o równości małżeńskiej, która została przygotowana przez organizacje pozarządowe"" - oświadczył lider Wiosny. Biedroń zaapelował też do prezydenta oraz do polityków Koalicji Europejskiej o ""powstrzymanie nagonki na osoby LGBT"". - Oczekuję od prezydenta Andrzeja Dudy, że będzie prezydentem wszystkich Polek i Polaków, bez wykluczeń i zabierze głos w tej ważnej dla wszystkich sprawie, że przetnie tę haniebną nagonkę na osoby LGBT - podkreślił. Jak dodał, od Jarosława Kaczyńskiego i Prawa i Sprawiedliwości oczekuje z kolei ""opamiętania"". - Bo od mowy do przestępstw z nienawiści, jest bardzo krótka droga - mówił polityk. Zaznaczył, że oczekuje też od polityków Koalicji Europejskiej, ""jasnego stanowiska co zrobią, konkretnie, żeby już żaden (Jarosław ) Kaczyński w przyszłości, nie mówił słów, które dzisiaj mówi, żeby żadne PiS nie robiło tego, co robi w stosunku do osób LGBT"". Sylwia Spurek poinformowała, że trzy pierwsze postulaty ""piątki dla osób LGBT"" dotyczą wprowadzenia związków partnerskich i równości małżeńskiej, czyli możliwości zawierania małżeństw przez osoby tej samej płci. Zaznaczyła, że chodzi m.in. o równe praw w kwestii dziedziczenia czy dostępu do informacji medycznej. Kolejny postulat dotyczy ochrony przed mową nienawiści i przestępstwami z nienawiści. Spurek zauważyła, że obecnie Kodeks karny chroni przed tego typu przestępstwami, ale tylko ze względu pochodzenie etniczne i narodowe, religię czy rasę. - Nie chroni, jeżeli ktoś zostanie zaatakowany wyłącznie ze względu na jego rzekoma albo rzeczywistą orientację seksualną i tożsamość płciową - powiedziała. Gabriela Morawska-Stanecka poinformowała, że kolejny postulat z ""piątki dla osób LGBT"" dotyczy edukacji seksualnej i antydyskryminacyjnej. Ostatnim postulatem jest uchwalenie ustawy o uzgodnieniu płci. ""Od bardzo dawna osoby transpłciowe domagają się możliwość prawnego usankcjonowania swojej tożsamości płciowej, bo dzisiaj jest tak, że dziecko musi pozwać do sądu swoich rodziców, aby pranie potwierdzić swoją tożsamość płciowa"" - podkreśliła. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Robert Biedroń,
https://wiadomosci.onet.pl/kraj/trzaskowski-schetyna-wiedzial-o-podpisaniu-karty-lgbt/4t7mb1x,Trzaskowski: Schetyna wiedział o podpisaniu karty LGBT+,"Gdyby nie było karty LGBT, znalazłby się inny pretekst - podkreślił prezydent stolicy Rafał Trzaskowski, pytany, czy nie żałuje, że podpisał taką deklarację. PiS próbuje z tego zrobić wielką wojnę światopoglądową, ja się nie dam w to wkręcić, bo nie o to chodzi - dodał.","Deklarację LGBT+ Trzaskowski podpisał w połowie lutego. Dokument zakłada działania w takich obszarach, jak bezpieczeństwo, edukacja, kultura i sport, administracja, a także praca. W dziedzinie edukacji w deklaracji zapowiedziano m.in. wprowadzenie edukacji antydyskryminacyjnej i seksualnej w każdej szkole, uwzględniającej kwestie tożsamości psychoseksualnej i identyfikacji płciowej, zgodnej ze standardami i wytycznymi Światowej Organizacji Zdrowia (WHO). Prezydent stolicy pytany w Radiu ZET, czy nie żałuje podpisania karty LGBT, odparł, że nie. - Nie, nie żałuję, dlatego że ja mam dość czekania na to, czym będzie PiS szczuł w kolejnych miesiącach. Gdyby nie było karty LGBT, znalazłby się jakiś inny pretekst - ocenił. Dopytywany czy nie ""wyszedł przed szereg"" Trzaskowski odparł: - To było przemyślane i to bardzo dokładnie, dlatego że ja w kampanii mówiłem o tym, że jeżeli chcemy być ludźmi porządnymi, to powinniśmy stać przy wszystkich mniejszościach, które są w tej chwili spychane na margines - stwierdził. Pytany, czy konsultował tę decyzję z liderem PO Grzegorzem Schetyną, Trzaskowski podkreślił, że podpisanie karty było jego ""autonomiczną decyzją"". - Ja rozmawiam przez cały czas z Grzegorzem Schetyną - dodał. Dopytywany, czy Schetyna wiedział o podpisaniu karty, Trzaskowski potwierdził. - Co do jednej rzeczy się zgadzamy, a mianowicie takiej, że trzeba stać przy tych wszystkich, którzy są sekowani dzisiaj - dodał. Prezydent Warszawy został zapytany również o piątkową wypowiedź wiceprezydenta Pawła Rabieja dla ""Dziennika Gazety Prawnej"". - Najpierw przyzwyczajmy ludzi, że związki partnerskie to nie jest samo zło, że nie niszczą tkanki społecznej i polskiej rodziny. Potem łatwiej będzie o kolejne kroki, o równość małżeńską z adopcją - powiedział Rabiej, podkreślając jednak, że nie jest zwolennikiem ""zmieniania społeczeństwa na siłę"". Trzaskowski odpowiedział wówczas na Twitterze, że ""działaniom Warszawy przyświeca walka z brakiem tolerancji"", a ""wypowiedzi wykraczające poza program Koalicji Europejskiej mogą zniszczyć nasz wysiłek w walce z nienawiścią"". ""Poleciłem wiceprezydentowi P. Rabiejowi zajęcie się wyłącznie zadaniami, które mu wyznaczyłem"" - napisał prezydent miasta. Na pytanie, czy Rabiej dostanie ""szlaban"" na wypowiedzi tego typu, Trzaskowski odparł: - Jesteśmy politykami, którzy muszą wyciągać wnioski z tego, co mówią, ale jesteśmy politykami niezależnymi, w związku z tym ja nie jestem od tego, żeby komukolwiek dawać szlabany. Dopytywany, czy Rabiej będzie mógł się wypowiadać w sprawach światopoglądowych, prezydent Warszawy odparł, że ""jeżeli prezentuje stanowisko Koalicji Europejskiej - to oczywiście tak"". - Dzisiaj nie możemy dać sobie wmówić, że rozmawiamy o czymś, o czym nie rozmawiamy, dzisiaj rozmawiamy o kwestiach walki z hejtem, o edukacji - mówił. - PiS próbuje z tego zrobić wielką wojnę światopoglądową, a ja się nie dam w to wkręcić, dlatego że tu nie chodzi o bitwę ani o rewolucję światopoglądową, tak jak chce PiS - dodał. Podkreślił, że obecnie nie ma dyskusji na temat wprowadzenia adopcji dzieci przez małżeństwa homoseksualne. - Koalicja Europejska nie ma tego w programie - zapewnił. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Rafał Trzaskowski,
https://wiadomosci.onet.pl/tylko-w-onecie/newsletter-onetu-andrzej-gajcy-szkola-to-nie-miejsce-na-ideologiczna-krucjate/127b7sw,Newsletter Onetu. Andrzej Gajcy: szkoła to nie miejsce na ideologiczną krucjatę,"Od kilku dni głównym tematem kampanii wyborczej do Parlamentu Europejskiego jest spór światopoglądowy wywołany warszawską kartą LGBT+. Wystarczyło kilka zdań prezesa PiS Jarosława Kaczyńskiego, aby wywołać prawdziwe tsunami - pisze w najnowszym newsletterze Onetu Andrzej Gajcy.","Problem w tym, że karta LGBT+, a także sławne już standardy edukacji seksualnej WHO nie są wolne od ideologii. Mówiąc wprost: nie da się przekazywać dzieciom tej wiedzy, bez żadnego systemu wartości, tak jak sfery seksualności nie da się oderwać od moralności. I tu jest największym problem i największe kontrowersje. Warto postawić także pytanie na ile samorządy, które finansują w dużej części edukację w polskich szkołach mogą w dowolny sposób narzucać konkretną ideologię, idąc przy tym ręka w rękę ze środowiskiem najbardziej w nią zaangażowanym? Czy naprawdę szkoła powinna być miejscem, gdzie zamiast wychowywania pod płaszczykiem nauki tolerancji, która jest sama w sobie ważną kwestią, prowadzi się ideologiczną krucjatę, będącą elementem bieżącej walki politycznej? Moim zdaniem - jako dziennikarza i rodzica - zdecydowanie nie.   Andrzej Gajcy jest autorem Informacyjnego Newslettera Onetu – zapisz się już dziś! Tu znajdziesz formularz. Władze Warszawy czekają w najbliższym czasie liczne protesty rodziców i przeciwników wprowadzenia do szkół edukacji seksualnej opartej na standardach WHO. Wczoraj kilkaset osób brało udział w warszawskim tzw. proteście rodziców przeciwko deklaracji LGBT+. Na niedzielę zaplanowano zaś Narodowy Marsz Życia, który ma być wielotysięcznym społecznym sprzeciwem wobec działań stołecznego ratusza.  Czytaj więcej! Po pierwszym wybuchu entuzjazmu wśród wyborców, notowania Wiosny poważnie zjechały w ostatnich sondażach.  Nowej partii Roberta Biedronia trudno będzie poważnie zagrozić politycznemu duopolowi w Polsce, zwłaszcza, że dla Wiosny, wielkiej nadziei polskiej lewicy, nie wszystko przebiega zgodnie z planem.  Czytaj więcej! Wybory do Parlamentu Europejskiego pokazują, że Prawu i Sprawiedliwości rośnie z każdym tygodniem coraz silniejsza konkurencja na prawicy. Tym razem swoje listy przedstawia koalicja, która w najbliższych miesiącach może przysporzyć partii Kaczyńskiego sporych problemów i wyrzutów sumienia. Czytaj więcej! Naprawdę ręce opadają, gdy najważniejsi politycy w kraju przyłapywani są na naginaniu prawa. Tym razem chodzi o szefa MSWiA Joachima Brudzińskiego, a mówiąc konkretniej o jego kierowcę, który został zatrzymany przez policję, jadąc 98 km/h w terenie zabudowanym. Ministerialne auto i legitymacja SOP zrobiły swoje i skończyło się na upomnieniu. Szef MSWiA nazwał całe zdarzenie ""pechem"" i tłumaczył je ""ciężką nogą"" swojego szofera. Ciekawe czy innym kierowcom, którzy w podobny sposób będą się teraz tłumaczyć, gdy przekroczą grubo dozwoloną prędkość także się upiecze? C'mon przecież prawo jest takie samo dla wszystkich. Czytaj więcej! ",Andrzej Gajcy,
https://wiadomosci.onet.pl/tylko-w-onecie/protest-przeciwko-deklaracji-lgbt-dla-nas-sprawa-jest-oczywista-to-obrzydliwosc/nkyrhgv,"Protest przeciwko deklaracji LGBT+. ""Dla nas sprawa jest oczywista - to obrzydliwość""",Kilkaset osób wzięło udział w warszawskim proteście przeciwko deklaracji LGBT+. Uczestnicy domagali się od Rafała Trzaskowskiego wycofania się z zapowiedzi wprowadzenia do szkół edukacji seksualnej.,"- Dla nas, katolików, to jest sprawa oczywista, że - tak jak Pismo Święte mówi na wielu stronach - jest to obrzydliwość - mówił o homoseksualizmie uczestnik protestu. - Dlaczego ci, którzy są z LGBT, interesują się tylko tym, co jest poniżej pasa? - pytał. - Dziecko jest uświadamiane przez rodziców, a nie przez takich, którzy wciskają okrągłe zdania - twierdziła inna z protestujących. - Komu w normalnym umyśle przyszłoby rozmawiać o takich rzeczach z dziećmi w wieku od zera do czterech lat? To jest skandal. Żaden rodzic, który ma normalne pojęcie o życiu, nigdy nie zacząłby z dziećmi takiej rozmowy - oceniła kwestię edukacji seksualnej kolejna uczestniczka zgromadzenia.",,
https://wiadomosci.onet.pl/tylko-w-onecie/newsletter-onetu-janusz-schwertner-malysz-przeciw-homofobii/zhbw273,Newsletter Onetu. Janusz Schwertner: Małysz przeciw homofobii,"Czasem nawet z przepełnionej głupotą i propagandą debaty może wykluć się coś wartościowego. Od tygodnia część polityków i mediów nakręca festiwal pogardy wobec osób homoseksualnych w Polsce. W tym czasie Adam Małysz udziela wywiadu tygodnikowi ""Wprost"", w którym mówi ""nie"" homofobii w sporcie. Po raz kolejny udowadniając, że w życiu najważniejszy jest charakter.","Kulminacją propagandy wokół karty LGBT+, jakiej przyglądamy się od kilku dni, była wczorajsza sonda przeprowadzona na Twitterze przez Telewizję Publiczną. Autorzy programu ""Strefa starcia"" zapytali widzów czy są zwolennikami adopcji dzieci przez pary homoseksualne. Gdy okazało się, że na wiele godzin przed programem 53 proc. głosujących jest ""za"", sondę postanowiono usunąć.   Janusz Schwertner jest autorem Informacyjnego Newslettera Onetu – zapisz się już dziś! Tu znajdziesz formularz. Już na antenie prowadzący program stwierdził, że nieznane siły zaczęły kupować głosy i w ten sposób zmanipulowały ostateczny wynik. Dowodów żadnych nie przedstawiono, a na Twitterze ludzie śmiali się, że propaganda TVP zaczyna powoli zjadać własny ogon (co zresztą niewątpliwie prędzej czy później musiało nastąpić). Debata na temat praw osób homoseksualnych dobrnęła do ściany.  Kilka dni temu, goszcząc w audycji Polskiego Radia, zostałem zapytany o stanowisko Episkopatu w sprawie karty LGBT+ i ""seksualizacji młodzieży"". Odparłem wtedy, że duchowni stracili okazję, by zabrać głos w sprawie najważniejszej: szacunku, jaki należy się każdemu, bez względu na kolor skóry, rasę, wiarę czy orientację seksualną. Skupili się na komentowaniu czegoś, czego nie ma, przerażeni urojoną wizją uczenia czterolatków masturbacji.  Dlatego mam olbrzymi szacunek do Adama Małysza, że w zalewie tej propagandy i głupoty, stanął na barykadzie i dał odważny wywiad dla ""Wprostu"". Jego słowa, w kontekście zapoczątkowanej właśnie akcji ""Sport przeciw homofobii"", stały się jeszcze bardziej doniosłe. Kilkanaście dni temu na stadionie Legii zawisł transparent: ""Warszawa wolna od pedalstwa"". Politom obozu władzy zabrakło odwagi, by to hasło w sposób jednoznaczny potępić. Wiceminister sprawiedliwości rozpowszechniał je nawet na Facebooku, sprawiając wrażenie, jakby sam się z nim identyfikował. Gdy polityk odpowiedzialny za czynienie państwa bardziej sprawiedliwym dla obywateli decyduje się na coś takiego, to sygnał, że dzieje się już bardzo źle.  W tej debacie można było stanąć tam, gdzie Patryk Jaki albo ustawić się u boku Adama Małysza. Ja zawsze wolałem trzymać ze zwycięzcami. Akcję zorganizowaną przez Kampanię Przeciw Homofobii wsparł m.in. były bramkarz Wisły Kraków i reprezentacji Polski, Radosław Majdan. ""Sportowcy powinni dawać przykład akceptacji, honorowej walki i szacunku dla ludzi"" - tłumaczył motywy przystąpienia do kampanii Majdan.  Czytaj więcej  - Nie pamiętam ani tego dnia, ani dnia wcześniej, ani tygodnia później. Jedna wielka dziura - mówi w rozmowie z Onetem sierż. Mariusz Saczek. Rosomak, którym jechał 27 lipca 2010 r., wjechał na 140-kilogramowy ładunek wybuchowy. Liczne złamania kręgosłupa, urazy wewnętrzne, ubytek słuchu, PTSD. Weterani, którzy najmocniej ucierpieli w czasie misji, chcą od MON odszkodowań. Ale ministerstwo postanowiło z nimi walczyć.   Czytaj więcej  Minister finansów Teresa Czerwińska nie godzi się na złamanie, zawieszenie czy likwidację umocowanej w prawie zasady powstrzymującej państwo przed nadmierną hojnością - informuje ""Dziennik Gazeta Prawna"". Przez to umieszczenie w przyszłorocznym budżecie 500 plus na każde dziecko i trzynastej emerytury może być niemożliwe.   Czytaj więcej  Program ""Strefa Starcia"" prowadzony przez Michała Adamczyka usunął utworzoną na Twitterze sondę z pytaniem ""czy akceptujesz możliwość adopcji dzieci przez pary homoseksualne"". Oficjalny powód? ""W związku z uzyskanymi konkretnymi informacjami o kupowaniu głosów, czujemy się w obowiązku ostatnią sondę zamknąć"".  Czytaj więcej Chiny, które jeszcze kilka lat temu miały jedne z najbardziej zanieczyszczonych miast świata już smogiem tak mocno nie straszą, tym bardziej, że zobowiązały się do dalszego ścisłego egzekwowania antysmogowych przepisów.   ",Janusz Schwertner,
https://wiadomosci.onet.pl/kraj/pawel-rabiej-malzenstwa-homoseksualne-to-konserwatywne-rozwiazanie/0hbdth5,Paweł Rabiej: małżeństwa homoseksualne to konserwatywne rozwiązanie,"Wokół ""karty LGBT+"" narosło mnóstwo nieporozumień - mówi w wywiadzie z ""Dziennikiem Gazetą Prawną"" wiceprezydent Warszawy Paweł Rabiej. Jak stwierdził, jest sceptyczny w kwestii adopcji dzieci przez pary jednopłciowe. - Jestem za etapowaniem: najpierw wprowadźmy związki partnerskie, potem równość małżeńską, a na koniec przyjdzie czas na adopcję dzieci - uważa.","Pytany przez Roberta Mazurka o kwestię edukacji seksualnej dzieci, zawartą w karcie, Rabiej zapewnił, że zajęcia będą odbywały się według standardów WHO i będą nieobowiązkowe. - Zajęcia, o których mówimy, to lekcje dodatkowe, organizowane za zgodą rodziców. Tak jest np. w Łodzi w 2012 roku. Jak dodał, wbrew pogłoskom, zajęcia takie miałyby odbywać się od czwartej klasy szkoły podstawowej. Rabiej zaznaczył, że obecnie dużo dzieci wychowuje się w rodzinach niepełnych i pytają, ""dlaczego tu jest tylko mama lub tata"". Jak dodał, to rodzice powinni tłumaczyć dzieciom istnienie różnych modelów rodziny. Wiceprezydent Warszawy poruszył też temat hostelu dla osób LGBT+ wyrzuconych z domu. - Takie miejsce w Warszawie kiedyś istniało. Był postulat tego środowiska, by stworzyć takie miejsce na nowo. Dodał, że Warszawa ma osobną ścieżkę pomocy dla matek i ofiar przemocy. Robert Mazurek zapytał Rabieja o to, czy chciałby, aby jego związek mógł zostać w Polsce sformalizowany. - Chciałbym, by uznano, że nasz związek istnieje, że prowadzimy wspólne gospodarstwo domowe. Chciałbym, by państwo przestało temu zaprzeczać. Jak dodał, uważa się za konserwatystę, więc jest zwolennikiem małżeństw – stwierdził. ZOBACZ: Kosiniak-Kamysz: podpisanie karty LGBT+ to błąd Pytany o kwestię adopcji dzieci przez pary jednopłciowe, wiceprezydent Warszawy przyznał, że jest sceptyczny. - W wielu krajach tak jest i nie spowodowało to trzęsienia ziemi, ale nie mogę abstrahować od sytuacji polskiej. Jak dodał, nie chce zmieniać społeczeństwa na siłę, ale jest za etapowaniem. - Najpierw przyzwyczajmy ludzi, że związki partnerskie nie są złe. Potem łatwiej będzie o kolejne kroki, o równość małżeńską z adopcją – dodał. Źródło: ""Dziennik Gazeta Prawna"".",Paweł Rabiej,
https://wiadomosci.onet.pl/kraj/deklaracja-lgbt-co-w-niej-jest-najwazniejsze-punkty/17vhgg8,Co jest w Deklaracji LGBT+?,"Deklaracja LGBT+, podpisana przez prezydenta Warszawy Rafała Trzaskowskiego budzi olbrzymie kontrowersje. Jest krytykowana przez niektóre środowiska jako zagrożenie dla porządku społeczno-politycznego w Polsce, a nawet polskiej rodziny. Wyjaśniamy, co dokładnie jest zapisane w dokumencie i jakie są najważniejsze punkty deklaracji.","Pełna nazwa dokumentu to ""Warszawska polityka miejska na rzecz osób LGBT+"". To projekt, który w kampanii wyborczej zapowiadał Rafał Trzaskowski. Z inicjatywą podpisania deklaracji w czasie kampanii wyborczej do władz samorządowych wystąpiła organizacja Miłość Nie Wyklucza. Apel wystosowali do kandydatów ubiegających się o urząd prezydentów miast. Trzaskowski podpisał deklarację w lutym. ""Warszawa jest dla wszystkich, dlatego chcę, żeby była miastem bez dyskryminacji, bez języka nienawiści i przemocy. Miastem różnorodnym i przyjaznym"" - brzmi pierwsze zdanie dokumentu. W deklaracji czytamy, że ""wśród prawie 2 milionów ludzi, którzy tworzą wspólnotę mieszkanek i mieszkańców Warszawy, nawet 200 tys. osób to członkowie społeczności LGBT+. Warszawa – bardziej otwarta na różnorodność niż wiele innych miejsc w kraju – jest dla osób LGBT+ miejscem, gdzie mogą łatwiej żyć, kochać i spełniać swoje aspiracje"". ""Często przeprowadzają się one do stolicy i dopiero tu mogą być sobą. To niestety nie oznacza, że nie spotykają się z przemocą fizyczną, dyskryminacją, mową nienawiści czy koniecznością ukrywania swojej orientacji psychoseksualnej i tożsamości płciowej przed innymi w pracy, szkole czy na ulicy"" - brzmi fragment wstępu deklaracji. Dokument podzielony jest na pięć rozdziałów: bezpieczeństwo, edukacja, kultura i sport, praca i administracja. W deklaracji wymienione zostały obszary, które - w opinii społeczności LGBT+ - wymagają podjęcia działań. Najważniejsze postulaty dotyczą m.in.: bezpieczeństwa, edukacji antydyskryminacyjnej i antyprzemocowej w szkole, wolności artystycznej, utworzenia hostelu interwencyjnego dla osób będących w sytuacji kryzysowej, często odrzuconych przez najbliższych. Tutaj można przeczytać pełną treść Deklaracji LGBT+. Najwięcej komentarzy i wątpliwości budzą zapisy rozdziału dotyczącego edukacji. W deklaracji czytamy o wprowadzeniu ""edukacji antydyskryminacyjnej i seksualnej w każdej szkole, uwzględniającej kwestie tożsamości psychoseksualnej i identyfikacji płciowej, zgodnej ze standardami i wytycznymi Światowej Organizacji Zdrowia (WHO)"". Wytyczne Światowej Organizacji Zdrowia są rozróżnione według sześciu grup wiekowych. Na przykład, zgodnie z zaleceniami WHO dzieciom w grupie wiekowej 0-4 powinno się przekazać informacje o ""radości i przyjemności dotykania własnego ciała, masturbacji w okresie wczesnego dzieciństwa”, a także o tym, że ""fizyczna bliskość stanowi normalną część życia"". Są też punkty dotyczące rozwijania ""świadomości, że związki są różnorodne"" i pomocy dziecku w rozwijaniu ""pozytywnego nastawienie wobec różnych stylów życia"". Każda z grup wiekowych ma wytyczne dotyczące: informacji jakie należy przekazać dziecku, umiejętności jakie należy budować i postawy, które należy wspierać. Zalecenia są bardzo rozbudowane i precyzyjne. Dokument liczy w sumie 64 strony i jest efektem pracy ekspertów Światowej Organizacji Zdrowia. Jego zadaniem jest rozwinięcie u dzieci i młodzieży pozytywnego i odpowiedzialnego postępowania w zakresie spraw związanych z seksualnością w odniesieniu do siebie oraz do innych członków społeczeństwa. Zagadnienia zostały zebrane w odpowiedzi o istniejących na terenie Europy zjawiskach związanych ze zdrowiem seksualnym, takich jak np. wzrost liczby zakażeń wirusem HIV, zachorowania na inne choroby przenoszone drogą płciową, niechciane ciąże nastolatek czy przemoc seksualna. Wytyczne WHO tworzyło 19 doświadczonych w zakresie edukacji seksualnej ekspertów z 9 krajów Europy Zachodniej. Byli to specjaliści z zakresu medycyny, psychologii oraz nauk społecznych. W przygotowaniu dokumentu pomagały też instytucje rządowe, organizacje pozarządowe, organizacje międzynarodowe i środowiska akademickie.  Szczegółowe wytyczne WHO dotyczące edukacji seksualnej dzieci w Europie można przeczytać tutaj. Dokument jest deklaracją, nie ma mocy prawnej i nie precyzuje sposobu realizacji poszczególnych postulatów. Władze stolicy informują na razie, że zapisy będą realizowane sukcesywnie. Mimo wątpliwości i zastrzeżeń polityków i środowisk prawicowych Trzaskowski nie zamierza wycofywać się z podpisanej deklaracji. Prezydent Warszawy zapewnia, że zajęcia w szkołach będą dobrowolne. - Jasno jest napisane w karcie: jeżeli chodzi o zajęcia dotyczące seksualności, one będą dobrowolne i rodzice będą mogli się na nie zgodzić bądź nie. Wystarczy przeczytać te dokumenty, o których mówimy, wystarczy się wczytać w ich treść, wystarczy posłuchać tego, co mówię, żeby jasno móc sobie wyrobić na ten temat swoją opinię - wyjaśniał kilka dni temu Trzaskowski podczas konferencji prasowej.  Prezydent Warszawy twierdzi też, że podpisany przez niego dokument nie zakłada wczesnej seksualizacji dzieci. - Chcemy tylko i wyłącznie rozszerzyć zajęcia dotyczące tolerancji, walki z ksenofobią, które już dzisiaj są w podstawach programowych - zaznaczył. Mówił też o tym, że zapisy deklaracji nie obejmują edukacji seksualnej dzieci w przedszkolach. Źródło: Onet, WHO","W deklaracji wymienione zostały obszary, które - w opinii społeczności LGBT+ - wymagają podjęcia działań.",
https://wiadomosci.onet.pl/religia/aktualnosci/karta-lgbt-stanowisko-konferencji-episkopatu-polski/40sfgt7,Stanowisko Konferencji Episkopatu Polski w sprawie tak zwanej Karty LGBT,"""Biskupi wraz z rodzinami i środowiskami wyrażającymi sprzeciw wobec wspomnianej Karty, je wspierają i przypominają, że zgodnie z Konstytucją RP »każdy ma prawo żądać od organów władzy publicznej ochrony dziecka przed (…) demoralizacją« (art. 72 ust. 1). Dlatego też apelują o wycofanie budzących wątpliwości etyczne i prawne rozwiązań zawartych w tak zwanej Karcie LGBT"" - czytamy w stanowisku Konferencji Episkopatu Polski w sprawie tak zwanej Karty LGBT.","Publikujemy pełny tekst stanowiska Konferencji Episkopatu Polski: 1. W ostatnich tygodniach niektóre z samorządów lokalnych zainicjowały działania mające na celu promocję praw osób homoseksualnych, biseksualnych i transgenderycznych. Szczególnym wyrazem tych tendencji są dążenia do wprowadzenia tak zwanej Karty LGBT (LGBT – ang. Lesbian, Gay, Bisexual, Transgenders – skrót obejmujący lesbijki, gejów, osoby biseksualne oraz osoby transgenderyczne). Wyrażając sprzeciw wobec tego projektu, Biskupi pragną podkreślić, że u podstawy ich stanowiska nie stoi brak szacunku dla godności wyżej wspomnianych osób, ale troska o dobro wspólne całego społeczeństwa, a zwłaszcza o poszanowanie praw rodziców i dzieci. POLECAMY: Rafał Trzaskowski tłumaczy wprowadzenie karty LGBT 2. Kościół nie używa nazwy LGBT, ponieważ w niej samej zawarte jest zakwestionowanie chrześcijańskiej wizji człowieka. Zgodnie z obrazem biblijnym, Bóg stworzył człowieka na swój obraz i podobieństwo, jako mężczyznę i kobietę, różnych w swoim powołaniu, ale równych w swej godności. Różnica płci, chciana przez Boga, stanowi podstawę małżeństwa i zbudowanej na nim rodziny, będącej podstawową komórką społeczeństwa. Proponowane alternatywne wizje człowieka nie liczą się z prawdą o ludzkiej naturze, a odwołują się jedynie do wymyślonych ideologicznych wyobrażeń. Nie tylko są całkowicie obce europejskiej cywilizacji, ale – gdyby miały stać się podstawą normy społecznej – byłyby zagrożeniem dla przyszłości naszego kontynentu. 3. Karta proponuje szereg działań o charakterze promującym środowiska homoseksualne bądź inicjatyw stygmatyzujących w wymiarach społecznych osoby wyznające inny światopogląd lub religię. Innymi słowy, chociaż zakłada przeciwdziałanie dyskryminacji, to jednak sprzyja dyskryminacji innych. Projekty te miałyby być finansowane ze środków publicznych, co rodzi wątpliwości co do poszanowania zasad sprawiedliwości społecznej. 4. Sprzeciw budzi propozycja wdrożenia Karty Różnorodności wraz z mechanizmami „zarządzania różnorodnością”, zgodnie z którymi przy podejmowaniu decyzji w sprawach pracowniczych, w tym dotyczących rekrutacji i awansów, mają być brane pod uwagę nacechowane ideologicznie pojęcia „orientacji psychoseksualnej” i „styl życia”. Podobne zastrzeżenia wiążą się z zapowiedzią preferencyjnego traktowania przez lokalne społeczności pracodawców zrzeszonych w „tęczowych sieciach pracowniczych” i próby wykluczenia z grona kontrahentów wszystkich przedsiębiorców podejrzewanych o brak tolerancji, co może oznaczać ludzi wyznających inny niż prezentowany przez wspomnianych samorządowców system wartości, w tym zapisany w Konstytucji RP. Przypominamy zatem, że w Konstytucji zapisana jest między innymi zasada bezstronności światopoglądowej władz publicznych (art. 25 Konstytucji RP), zakaz dyskryminowania w życiu politycznym, społecznym lub gospodarczym (art. 32 ust. 2), wolność sumienia, w tym także wolność do wyrażania sprzeciwu sumienia (art. 53) czy zasada dobra dziecka (art. 72). POLECAMY: Polityka hejtu może być skuteczna, ale jest dla nas wszystkich zabójcza [OPINIA] 5. Można się obawiać, że ewentualne wprowadzenie przytoczonych postulatów może spowodować istotną zmianę w funkcjonowaniu demokracji w naszym kraju, powodując nie tylko ograniczenie praw dzieci i rodziców, ale także prawa wszystkich obywateli – w tym nauczycieli i pracowników administracji samorządowej – do wolności słowa, w tym wolności do wyrażania sprzeciwu sumienia, wolności nauczania, a w przyszłości być może także wolności nauczania religii. Może prowadzić także do poważnego ograniczenia wolności gospodarczej, która podporządkowana byłaby ideologicznym postulatom. 6. Spośród powyższych postulatów przedstawionych w/w Karcie Biskupów Polskich najbardziej niepokoją propozycje wprowadzenia zajęć edukacji seksualnej uwzględniającej „kwestie tożsamości psychoseksualnej i identyfikacji płciowej”, zgodnej ze standardami i wytycznymi WHO (World Health Organization – Światowa Organizacja Zdrowia). Projekt ten może łatwo pozbawić rodziców wpływu na wychowanie ich dzieci i stać się programem je deprawującym. 7. W propagowanej Karcie nie chodzi tylko o stworzenie nowej przestrzeni dla ideologii gender, dla praw osób homoseksualnych, biseksualnych i transgenderycznych. Można się obawiać, że Karta wprowadzi do szkół program wychowania seksualnego w duchu ideologii gender, adresowany już do małych dzieci. Wychowanie to ostatecznie będzie prowadziło do brutalnego zapoznawania dziecka z anatomią i fizjologią sfery seksualnej, z technikami osiągnięcia zadowolenia płciowego, a w dalszej kolejności technik współżycia cielesnego, poznania metod zapobiegania chorobom przenoszonym płciowo i „niechcianej” ciąży. Wychowanie to ma też na celu oswojenie dzieci z różnymi formami relacji płciowych, a więc nie tylko rodzicielskim związkiem mężczyzny i kobiety, ale także z zachowaniami samotniczo-ipsacyjnymi, biseksualnymi, homoseksualnymi, dezaprobaty płci w postaci różnych postaci transseksualizmu. POLECAMY: Staszewski: osoby LGBT są wykorzystywane w brudnej walce politycznej 8. Kościół ze swej strony uznaje za słuszne i potrzebne seksualne wychowanie dzieci, które rozumie jako wstępne przygotowanie do życia w małżeństwie obejmujące również odkrycie prawdziwego sensu ludzkiej płciowości. W procesie tym odrzuca jednak każdą formę zadania gwałtu wrażliwej psychice dziecka, którego ciało jeszcze „milczy” i które jeszcze nie „odkryło” swojej płciowości. Wychowanie to musi więc być prowadzone stopniowo, na miarę odkrywania przez dziecko różnych przejawów swojego ciała. W procesie wychowania dziecko winno na pierwszym miejscu poznać piękno miłości, która nie skupia się na sobie, ale uczy dostrzegania innych osób i nabywania umiejętności dzielenia się z nimi radością, również za cenę własnych wyrzeczeń. Koncentracja na sobie, egoistyczne sprawianie sobie przyjemności i zaspokajanie swoich potrzeb, nie jest w stanie ukształtować człowieka jako zintegrowanego wewnętrznie na poziomie sfery ducha i ciała, otwartego na potrzeby drugiej osoby oraz przygotować je do wspólnoty życia. 9. Konsekwentnie Kościół wskazuje na nieodzowne środowisko i zasady wychowania. Pierwszym środowiskiem odpowiedzialnego wychowania jest ognisko domowe ukształtowane przez ojca i matkę, a podstawową formą jest oddziaływanie przez wspólnotę życia, wzajemną miłość i intymność. Ze względu na to, że każde dziecko ma swoją własną wrażliwość i rozwija się swoim rytmem, wychowanie nie może mieć formy szablonowej, ale winno uwzględniać jego indywidualność, którą są w stanie zagwarantować jego rodzice. POLECAMY: Kosiniak-Kamysz: podpisanie karty LGBT+ to błąd 10. Przekaz dziecku wiedzy o seksualności, nierespektujący powyższych przesłanek, zakłóca jego rozwój emocjonalny i wywołuje niepokój moralny. W procesie wychowawczym rodzice i wychowawcy winni też uszanować samodzielnie rozpoznawaną przez dziecko różnorodność płci: mężczyzny i kobiety.",,
https://wiadomosci.onet.pl/kraj/teatr-powszechny-popiera-deklaracje-lgbt-warszawa-jest-stolica-wolnosci/6vkl61e,"Teatr Powszechny popiera Deklarację LGBT+. ""Warszawa jest stolicą wolności""","""Nagonka medialna motywowana politycznie, wykorzystująca manipulacje i przekłamania ma na celu wywołać falę moralnego oburzenia i odwrócić uwagę od realnych problemów, jak pedofilia w Kościele czy brak spójnej polityki przeciwdziałania przemocy seksualnej i dyskryminacji"" - napisano w oświadczeniu dyrekcji stołecznego Teatru Powszechnego. ""Warszawa jest stolicą wolności i niech tak pozostanie"" - dodano. Warszawska Deklaracja LGBT+ zakłada m.in. edukację antydyskryminacyjną.","Deklaracja ""Warszawska polityka miejska na rzecz społeczności LGBT+"", zdaniem zarządu stołecznego Teatru Powszechnego im. Zygmunta Huebnera, wspiera wartości budujące otwarte, różnorodne kulturowo społeczeństwo. W oświadczeniu teatru podkreślono, że akt stołecznego Ratusza wyznacza pozytywny kierunek dla innych samorządów.  Dokument zakłada działania w takich obszarach, jak bezpieczeństwo, edukacja, kultura i sport, administracja, a także praca. Prezydent stolicy zobowiązał się w niej m.in. do edukacji antydyskryminacyjnej i antyprzemocowej w szkole. ""Upomina się także o wolność słowa i wsparcie działań kulturalnych na rzecz równości i tolerancji, sygnalizuje potrzebę wprowadzenia klauzul antydyskryminacyjnych w miejskiej administracji i polityce zatrudnienia"" - zauważono, dodając że deklaracja została wprowadzona we współpracy z organizacjami pozarządowymi.  Inicjatywę skrytykowali duchowni. ""Deklaracja LGBT Plus podpisana przez prezydenta stolicy jest sprzeczna z konstytucyjnym prawem rodziców do wychowania dzieci zgodnie z własnymi przekonaniami oraz z obowiązującym prawem oświatowym"" – napisali w oświadczeniu biskupi Warszawy. Dyrekcja Teatru Powszechnego ocenia, że ""nagonka medialna"" jest motywowana politycznie i wykorzystuje manipulacje i przekłamania. ""Ma na celu wywołać falę moralnego oburzenia i odwrócić uwagę opinii publicznej od realnych problemów, jak pedofilia w Kościele katolickim czy brak spójnej polityki przeciwdziałania przemocy seksualnej i dyskryminacji. Warszawa jest stolicą wolności i niech tak pozostanie"" - podkreślono.  Władze Warszawy przyjęły deklarację 18 lutego. Jak przypomniano w oświadczeniu teatru, przewiduje ona pomoc dla ofiar przemocy motywowanej homofobią i transfobią, a także postuluje wprowadzenie zasady stałego monitorowania przestępstw motywowanych nienawiścią oraz edukacji antydyskryminacyjnej według wytycznych Światowej Organizacji Zdrowia. ""Edukacja seksualna, w tym kwestie związane z tożsamością płciową, jest bardzo zaniedbanym obszarem w polskiej edukacji. Młodzi Polacy i młode Polki są pozbawieni dostępu do rzetelnej wiedzy w tym obszarze, który jest im odmawiany z przyczyn ideologicznych. Młodzieży często przekazywany jest obraz seksualności człowieka sprzeczny z obecnym stanem wiedzy naukowej. Podobnie ignorowane są kwestie równościowe i antydyskryminacyjne. Warszawa, jeśli ma ambicje zapewniać swoim młodym mieszkankom i mieszkańcom edukację na miarę XXI wieku, musi to zmienić. Zapewnienie adekwatnej, prowadzonej w angażujący sposób i odpowiadającej na potrzeby młodzieży edukacji antydyskryminacyjnej i seksualnej w stołecznych szkołach, zgodnej ze standardami WHO, będzie jednym z celów Urzędu m.st. Warszawy"" - czytamy w dokumencie.",Teatr Powszechny - logo,
https://wiadomosci.onet.pl/religia/aktualnosci/karta-lgbt-rada-kep-zabiera-glos/e4gw5q9,Rada KEP ds. Apostolstwa Świeckich: wspieramy rodziców w walce o ochronę ich dzieci,"""Dzieci nie są własnością państwa, ani jakiejkolwiek grupy społecznej. Prawo międzynarodowe, a przede wszystkim zdrowy rozsądek, gwarantuje rodzicom prawo do wychowania dzieci. Zdecydowanie wspieramy rodziców w walce o ochronę dzieci przed deprawacją proponowaną przez WHO"" - brzmi przesłane KAI ""Oświadczenie Rady KEP ds. Apostolstwa Świeckich w sprawie narzucania na szczeblu samorządowym wskazań WHO odnośnie do wychowania dzieci"".","Poniżej pełna treść dokumentu. OŚWIADCZENIE RADY EPISKOPATU POLSKI DS. APOSTOLSTWA ŚWIECKICH W SPRAWIE NARZUCANIA NA SZCZEBLU SAMORZĄDOWYM WSKAZAŃ WHO ODNOŚNIE DO WYCHOWANIA DZIECI 1. POWAGA W DYSKUSJI. Najpierw prosimy o uczciwość i powagę w wypowiedziach oraz realizm poznawczy. Kiedyś ludzie się oskarżali, że mówią „językiem nieparlamentarnym”. Dzisiaj są zaniepokojeni i zniesmaczeni językiem, jakim politycy wypowiadają się w różnych sprawach, w tym również broniąc próby narzucenia wskazań WHO dotyczących wychowania dzieci. To zbyt poważny temat, aby w publicznej debacie dopuszczać sformułowania wysoce emocjonalne, banalizować rzeczywistość czy trywializować opinię interlokutora, a dyskusję sprowadzać do pikanterii i uszczypliwości. 2. POGARDA DLA CHRZEŚCIJAŃSTWA. Wolność religijna to jedno z podstawowych praw ludzkich w cywilizowanym świecie. Tymczasem mówiąc nieustannie o prawach człowieka, o tolerancji dla odmienności oraz o wolności słowa i wyznania, próbuje się zmusić chrześcijan, aby postępowali i nauczali wbrew swoim odwiecznym przekonaniom religijnym, na których zbudowana jest cywilizacja zachodnia. Jednym słowem – jak ubolewał św. Jan Paweł II – „przedstawia się jako postęp cywilizacyjny lub osiągnięcie naukowe to, co w rzeczywistości jest po prostu klęską z punktu widzenia ludzkiej godności oraz dobra społeczeństwa”. POLECAMY: Rafał Trzaskowski tłumaczy wprowadzenie karty LGBT 3. NIEZBYWALNE PRAWA RODZICÓW. Dzieci nie są własnością Państwa, ani jakiejkolwiek grupy społecznej. Prawo międzynarodowe, a przede wszystkim zdrowy rozsądek, gwarantuje rodzicom prawo do zrodzenia dzieci oraz do ich wychowania. Raz na zawsze trzeba odciąć się od przeciwnych temu przekonań właściwych dla państw totalitarnych. Zarówno komunizm jak nazizm oraz inne niechlubne totalitaryzmy jednoznacznie pokazują, jak dramatyczne i nieodwracalne skutki niesie ideologiczne traktowanie dzieci. Konstytucja Rzeczypospolitej Polskiej w art. 48. gwarantuje ochronę władzy rodzicielskiej, stanowiąc iż „Rodzice mają prawo do wychowania dzieci zgodnie z własnymi przekonaniami. Wychowanie to powinno uwzględniać stopień dojrzałości dziecka, a także wolność jego sumienia i wyznania oraz jego przekonania”. Przypomniał o tym Rzecznik Praw Dziecka w kontekście nieuprawnionego ataku na tę konstytucyjną gwarancję. 4. ZASADA POMOCNICZOŚCI. Wszystkie instytucje publiczne – wśród nich Kościół, Państwo, szkoła, przedszkola i żłobki – mają wobec rodziny rolę służebną. Obowiązkiem zaś samorządów jest jedynie zapewnić instytucjom wychowawczym na swoim terenie warunki materialne do funkcjonowania. Nie ma podstaw prawnych, aby uzurpowały sobie prawo do ingerowania w programy kształcenia i wychowania, lekceważąc konstytucyjne prawo rodziców. Gdzież tu demokracja? Gdzie wolność? Gdzie tolerancja? Trzeba też jasno powiedzieć, że WHO nie ma uprawnień, aby cokolwiek nakazywać. Może jedynie wyrazić swoją opinię, która podlega suwerennej ocenie w świetle obowiązującego w Polsce prawa i zasad moralnych. 5. CELE WYTYCZONE PRZEZ WHO. Alarmowani przez Rodziców, zdecydowanie wspieramy ich w walce o ochronę dzieci przed deprawacją proponowaną przez WHO. Walka ta staje się zrozumiała i konieczna, gdy nie polegając na propagandowych hasłach, przywoła się fakty z publikacji wydanej przez Biuro Regionalne Światowej Organizacji Zdrowia dla Europy i Federalne Biuro ds. Edukacji Zdrowotnej w Kolonii, pt. ""Standardy edukacji seksualnej w Europie. Podstawowe zalecenia dla decydentów oraz specjalistów zajmujących się edukacją i zdrowiem"". Wystarczy zapoznać się z tabelami na stronach 38-51, aby zobaczyć jasno, że wyznaczone tam cele są nie do przyjęcia, nie tylko dla chrześcijan, ale dla wszystkich uczciwych ludzi, którzy kierują się dobrem dzieci. POLECAMY: Polityka hejtu może być skuteczna, ale jest dla nas wszystkich zabójcza [OPINIA] Oto wybrane cytaty: Grupa wiekowa 0-4 lata: przekaż informacje na temat „radości i przyjemności dotykania własnego ciała, masturbacji w okresie wczesnego dzieciństwa”; pomóż dziecku rozwijać „świadomość, że związki są różnorodne”. Grupa wiekowa 4-6 lat: przekaż informacje na temat „różnych koncepcji rodziny”; „Związki osób tej samej płci”. Pomóż dziecku rozwijać postawę „moje ciało należy do mnie”. Grupa wiekowa 6-9 lat: przekaż informacje na temat „różnych metod antykoncepcji”; „Seks w mediach (łącznie z Internetem)”; „Zadowolenie i przyjemność z dotykania własnego ciała (masturbacja/autostymulacja”. Pomóż dziecku rozwijać „zrozumienie pojęcia „akceptowalne współżycie/seks (za zgodą obu osób)”. Grupa wiekowa 9-12 lat: przekaż informacje na temat „przyjemności, masturbacji, orgazmie”; „różnych metod antykoncepcji i jej stosowaniu, mitów dotyczących antykoncepcji”; naucz „skutecznego stosowania prezerwatyw i środków antykoncepcyjnych”; przekaż informacje na temat „różnic pomiędzy tożsamością płciową i płcią biologiczną”. Grupa wiekowa 12-15 lat: naucz „umiejętności negocjowania i komunikowania się w celu uprawiania bezpiecznego i przyjemnego seksu”; pomóż dziecku rozwijać „krytyczne podejście do norm kulturowych/ religijnych w odniesieniu do ciąży, rodzicielstwa itp.”. POLECAMY: Staszewski: osoby LGBT są wykorzystywane w brudnej walce politycznej 6. WZAJEMNY DAR. Tekst WHO przedstawia zacytowane powyżej działania jako elementy „holistycznej edukacji seksualnej”. Tymczasem jest to wysoce nieodpowiedzialny – popełniany w imię ideologii – gwałt na psychice dziecka, banalizacja sfery płciowej człowieka, a w konsekwencji realna przyczyna wielu nieszczęść w małżeństwie. Sobór Watykański II przestrzega, że „egoizm, hedonizm i niedozwolone zabiegi przeciw poczęciu” profanują miłość małżeńską (GS 47). Pp Franciszek w adhortacji Amoris laetitia przypomina natomiast, że „pozytywne i mądre wychowanie seksualne” powinno być osadzone w kontekście „wychowania do miłości, do wzajemnego daru z siebie” (AL. 280). „Nieodpowiedzialna jest wszelka zachęta kierowana do nastolatków, by bawić się swoim ciałem i swoimi pragnieniami, jak gdyby osiągnęli już dojrzałość, wartości, wzajemne zaangażowanie i cele właściwe małżeństwu. W ten sposób beztrosko zachęca się ich do używania innej osoby jako przedmiotu eksperymentów” (AL 283). Dzisiejsza data kieruje nasze serca ku Matce Bożej Fatimskiej. Jej zawierzamy zatroskanych o szczęście swych dzieci Rodziców, których popieramy ze wszystkich sił. Warszawa, 13 marca 2019 r. W imieniu Rady Episkopatu Polski ds. Apostolstwa Świeckich Bp Ignacy Dec, przewodniczący Rady POLECAMY: Kosiniak-Kamysz: podpisanie karty LGBT+ to błąd Źródło: KAI",KEP krytykuje Deklarację LGBT i wytyczne WHO ws. edukacji seksualnej dzieci,
https://wiadomosci.onet.pl/kraj/wybory-do-parlamentu-europejskiego-beata-szydlo-o-sondazu-gw/rz4y7b9,"Beata Szydło o wyborczym sondażu ""GW""","W wyborach do Parlamentu Europejskiego elektorat z większych miast był bardziej zmobilizowany - to jest wyzwanie; zdajemy sobie sprawę, że jednym z tematów, który musimy przepracować jest frekwencja - podkreśliła wicepremier Beata Szydło.","Szydło była pytana w radiowej Trójce o sondaż opublikowany w środę przez ""Gazetę Wyborczą""; według sondażu Koalicja Europejska może liczyć na 35 proc. poparcia, PiS na 33 proc., Wiosna na 11 proc., a Kukiz'15 - na 7 proc. Wicepremiera odparła, że prawdziwy sondaż ma miejsce przy urnach wyborczych. - PiS to partia demokratyczna, najbardziej w tej chwili prowolnościowa i przede wszystkim partia, która przedstawia konkretne propozycje dla Polaków. Koncentrujemy się na tym, co jest ważne i istotne dla rozwoju Polski i Polaków, przygotowujemy kolejne oferty i o tym rozmawiamy, a Koalicja Europejska póki co na razie zajmuje się głównie sama sobą - oceniła Szydło. Pytana o sondaż w kontekście efektu tzw. nowej piątki PiS, czyli zapowiedzi programowych z konwencji partii, odpowiedziała, że propozycje te są przyjmowane bardzo dobrze. Nowa ""piątka PiS"" to: wprowadzenie 500 plus od pierwszego dziecka, brak podatku PIT dla pracowników do 26. roku życia, ""trzynastka"" dla emerytów, obniżenie kosztów pracy, przywrócenie zredukowanych połączeń autobusowych przede wszystkim w małych miastach i na wsiach. - To są programy, które wypełniają bardzo wiele postulatów stawianych przez Polaków. Ja słyszałam o wielu problemach, które my dzisiaj właśnie rozwiązujemy poprzez propozycje programowe m.in. na wielu spotkaniach z ludźmi, ale istotną rzeczą jest to, że te programy prospołeczne, które są tym kolejnym krokiem, bo to jest kolejny etap programów prospołecznych przygotowanych przez PiS w ciągu naszej kadencji pracy w rządzie, one są jednocześnie programami prorozwojowymi - stwierdziła Szydło. Polecamy: Morawiecki wyjaśnia skąd weźmie pieniądze na ""piątkę PiS"" - Udało nam się stworzyć programy, projekty, które są projektami społecznymi, co zawsze budziło pewne zastanowienie i obawy, że może nie starczyć pieniędzy, że programy prospołeczne nie przyczyniają się do poprawy sytuacji ekonomicznej, a tymczasem okazało się, że programy prospołeczne, rządowe programy PiS są jednocześnie programami prorozwojowymi - dodała. Wicepremier, która wystartuje w najbliższych wyborach do PE, pytana o mobilizację wyborców przed wyborami, odpowiedziała, że do tej pory wybory do europarlamentu odznaczały się stosunkowo niską frekwencją. - Rzeczywiście ten elektorat w większych miastach był bardziej zmobilizowany - to jest wyzwanie. Zdajemy sobie sprawę, że jednym z tematów, który musimy bardzo mocno przepracować jest właśnie frekwencja, ale kampania dopiero rusza tak naprawdę - podkreśliła Szydło. Pytana o przyjętą przez stołeczny ratusz kartę LGBT+ Szydło zaznaczyła, że PiS nie zgodzi się na ""wprowadzanie afirmacji seksualności w szkołach"". - To rodzice mają prawo do wychowywania swoich dzieci - tolerancja tak, afirmacja nie - mówiła. Według Szydło obecnie prezydent Warszawy Rafał Trzaskowski próbuje ""uciec od błędu"". - Chyba politycy PO zdali sobie sprawę z tego, że Rafał Trzaskowski wyszedł przed szereg. Mówimy wyraźnie - rodzina ma być pod ochroną państwa i państwo ma stwarzać warunki dla rozwoju rodziny, jak najlepsze warunki ekonomiczne, ma wspierać rodzinę, jeśli takie wsparcie jest potrzebne, ale to rodzina ma mieć prawo do decydowania o wychowaniu swoich dzieci - dodała wicepremier. Polecamy: Świdnicki biskup o karcie LGBT: ""pokusa szatana""",Beata Szydło,
https://wiadomosci.onet.pl/tylko-w-onecie/witold-waszczykowski-o-deklaracji-lgbt/w2190zs,"Waszczykowski w ""Onet Rano."": my nie atakujemy, my się bronimy","- Bronimy się przed środowiskami lewicowo-liberalnymi, które chcą znaczących zmian w społeczeństwach europejskich - powiedział w ""Onet Rano."" Witold Waszczykowski, odnosząc się do krytykowania przez PiS warszawskiej Deklaracji LGBT+. Mówił o całej skali ataków w Europie, zmierzających do ""przeorania społeczeństwa"".","Wśród groźnych wydarzeń były szef MSZ wymienił m.in. ataki na chrześcijaństwo i na partie konserwatywne. - My to pokazujemy. To nie nasz atak, to próba obrony tradycyjnych wartości - przekonywał w rozmowie z Tomaszem Sekielskim. - To nas się atakuje jako homofobów, to nas się wypycha z dyskursu politycznego - dodał. Czytaj również: Roman Giertych: ogromny błąd Trzaskowskiego Pytany, dlaczego kandyduje do Parlamentu Europejskiego, odpowiedział: A co ma robić były minister spraw zagranicznych doświadczonych przez 30 lat w sprawach międzynarodowych?  Zadeklarował, że głównym obszarem jego zainteresowania jak europosła - jeśli wejdzie do PE - będzie polityka bezpieczeństwa. - Bezpieczeństwo nie jest dane raz na zawsze. Im więcej instrumentów bezpieczeństwa, tym lepiej - stwierdził Waszczykowski. Pytany o szanse powołania wspólnej armii europejskiej, stwierdził, że to ""mrzonka"". - Nie ma wspólnej definicji zagrożeń. Przed czym ta armia miałaby bronić? - pytał. Mówiąc o bezpieczeństwie Polski, były szef MSZ zaznaczył: musimy być przygotowani, że w razie kłopotów, państwa zachodnie nam nie pomogą. Dlatego - w jego opinii - powinniśmy zabiegać o dodatkowe fundusze obronne czy współpracę energetyczną. POLECAMY: Radosław Sikorski: Waszczykowski był moją największą pomyłką kadrową - Całą karierę w MSZ zacząłem na etapie zbliżania Polski do NATO - wspominał Waszczykowski w ""Onet Rano."". Był wtedy naczelnikiem i - jak mówił - od podstaw musiał stworzyć wydział ds. zbliżenia z NATO. - To nie było łatwe, było mnóstwo przeciwników rozszerzenia NATO, również w Polsce, m.in. byli to PRL-owscy dyplomaci. W Stanach Zjednoczonych był to m.in. ""New York Times"", a więc liberalne środowiska - wyliczał. W rozmowie z Sekielskim wspominał, że biuro łącznikowe w Brukseli prowadził de facto z samochodu, ważne dokumenty wożąc w bagażniku. POLECAMY: Skubiszewski, Koźmiński, Geremek. Architekci polskiej drogi do NATO Jak zapamiętał 12 marca 1999 r.? - Wielkie wzruszenie. Byłem wówczas w kwaterze głównej NATO - mówił. Zaznaczył też, że wiele osób - choć był o to przez lata nieoficjalne - wiedziało, że Polska nie jest pełnoprawnym członkiem NATO. - Przez lata byliśmy członkiem kategorii B, nie byliśmy objęcia planami obronnymi - zdradził Waszczykowski. Jak tłumaczył, sytuacja zmieniła się dopiero w 2016 r., podczas szczytu NATO w Polsce, gdy zdecydowano o powołaniu grupie batalionowej i prezydent USA Barack Obama zdecydował o stacjonowaniu wielotysięcznej armii USA w Polsce. Pytany przez gospodarza programu o przyszłość NATO, odpowiedział, że ""NATO jest jak straż pożarna - musi być, choć się nie pali, na wszelki wypadek""",Witold Waszczykowski,
https://wiadomosci.onet.pl/kraj/kluzik-rostkowska-pis-bazuje-na-bardzo-niskich-instynktach/mnwgmkw,Kluzik-Rostkowska: PiS bazuje na bardzo niskich instynktach,"- PiS bazując na bardzo niskich instynktach, chcąc przekierować dyskusję w stronę emocjonalną wpada w kompletną histerię - mówiła posłanka PO Joanna Kluzik-Rostkowska. Odniosła się tym samym do sporu wokół podpisanej przez Rafała Trzaskowskiego deklaracji LGBT+ - informuje ""Rzeczpospolita"".","Dokument, który podpisał prezydent Warszawy zakłada organizację w szkołach dodatkowych zajęć o tematyce antydyskryminacyjnej i seksualnej. Są one opracowane zgodnie ze standardami WHO. ""Na uczestniczenie w nich dziecka rodzic dziecka musiałby wyrazić zgodę"" - przypomina ""Rz"". Kluzik-Rostkowska przekonywała, że spór o - jak powiedział Jarosław Kaczyński - ""wczesną seksualizację dzieci"", jest pozorny. - Rodzic, który ma pełne, konstytucyjne prawo wychowywania dziecka zgodnie ze swoim światopoglądem decyduje o tym, czy chce żeby jego dziecko wzięło udział w takich zajęciach, czy nie - tłumaczyła Kluzik-Rostkowska. Zdaniem byłej minister, spór dotyczy traktowania seksualności - czy jako oczywisty element społeczeństwa należy ją akceptować, czy jest to coś wstydliwego, czego powinno się wstydzić. - PiS bazując na bardzo niskich instynktach, chcąc przekierować dyskusję w stronę emocjonalną wpada w kompletną histerię - uważa Kluzik-Rostkowska. Chcesz być na bieżąco z najważniejszymi informacjami dnia? Polub Onet Wiadomości na Facebooku! Źródło: ""Rzeczpospolita""",Joanna Kluzik-Rostkowska,
https://wiadomosci.onet.pl/kraj/rzecznik-rzadu-trzaskowski-powinien-wycofac-sie-z-deklaracji-lbgt/np8f2m1,Rzecznik rządu: Trzaskowski powinien wycofać się z deklaracji LBGT+,Prezydent Warszawy Rafał Trzaskowski powinien wycofać się z deklaracji LGBT+; nie można wychowywać dzieci ideologią - oceniła dzisiaj rzeczniczka rządu Joanna Kopcińska.,"W połowie lutego prezydent stolicy Rafał Trzaskowski podpisał tzw. deklarację LGBT+. Dokument zakłada działania w takich obszarach jak bezpieczeństwo, edukacja, kultura i sport, administracja, a także praca. W dziedzinie edukacji w deklaracji zapowiedziano m.in. wprowadzenie edukacji antydyskryminacyjnej i seksualnej w każdej szkole, uwzględniającej kwestie tożsamości psychoseksualnej i identyfikacji płciowej, zgodnej ze standardami i wytycznymi Światowej Organizacji Zdrowia (WHO). Prezes Jarosław Kaczyński mówił podczas sobotniej konwencji PiS m.in. o ataku na rodzinę i dzieci; ocenił, że w niektórych miejscach w Polsce ma być zastosowana, a w niektórych miejscach już właściwie jest stosowana ""pewna specyficzna socjotechnika"". - Trudno to nazwać wychowaniem. To nie jest wychowanie, to jest właśnie socjotechnika mająca zmienić człowieka. Co jest w jej centrum? Otóż w jej centrum jest bardzo wczesna seksualizacja dzieci. To jest nie do uwierzenia; ja sam póki nie przeczytałem, nie mogłem w to uwierzyć, ale to ma się zacząć w okresie 0-4, czyli od urodzenia do czwartego roku życia - powiedział lider PiS. Rzeczniczka rządu odniosła się dzisiaj w Polsat News do zarzutu stawianego przez opozycję, że PiS opiera swoją kampanię do PE ""na szczuciu"". Jej zdaniem opozycja nie ma propozycji programowych, w związku z tym ""próbuje przypisać złą narrację PiS-owi"". ""PiS opiera swoją kampanię do europarlamentu na programie tak, jak uczyniliśmy to w wyborach w 2015 r. - szliśmy do wyborów z programem, który realizujmy. Polacy mogą ocenić wdrożone przez nas reformy, dzisiaj mówimy o ich efektach"" - mówiła Kopcińska. Rzeczniczka rządu podkreśliła, że dziećmi ""nie można grać i wykorzystywać do jakichkolwiek sporów politycznych czy ideologicznych"". - Naszym zadaniem jest ochrona dzieci, ochrona polskiej rodziny i my to czynimy. Każdy rozsądny polityk nie odniósłby się do propozycji pana prezydenta Trzaskowskiego inaczej, niż to ujął prezes Jarosław Kaczyński. Nie można wychowywać ideologią. Wychowywać mają przede wszystkim rodzice, potem szkoła, nauczyciele - to od nich zależy, jakie będą przyszłe pokolenia - zaznaczyła. - Nie można w żaden sposób narzucać takich ideologii, takich eksperymentów, bo to rodzić decyduje, szkoła określa warunki, czego dotyczy edukacja, a nie pan prezydent Trzaskowski, on wykracza poza pewne granice"" - oceniła. ""Nie damy sobie przypisać łatki nietolerancyjnych, bo tacy nie jesteśmy. My jesteśmy tolerancyjni - oświadczyła Kopcińska. Zdaniem Kopcińskiej, Trzaskowski powinien wycofać się z deklaracji LGBT+. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Joanna Kopcińska,
https://wiadomosci.onet.pl/kraj/rzecznik-praw-dziecka-do-nauczycieli-nie-porzucajmy-milionow-dzieci-przed-egzaminami/vgpnxp5,Rzecznik Praw Dziecka do nauczycieli: nie porzucajmy milionów dzieci przed egzaminami,"Rzecznik Praw Dziecka poruszył na konferencji prasowej temat głośnej deklaracji LGBT, a także kwestię zbliżającego się protestu nauczycieli. - To są wasze dzieci, drodzy nauczyciele (...) Wybierzmy takie protesty, które będą bezpieczne. Wasze działania, edukacja, to jest misja - podkreślał Mikołaj Pawlak.","- Zwróciliśmy się do prezydenta Trzaskowskiego, żeby podał podstawy prawne do podpisania przez niego deklaracji - poinformował rzecznik praw dziecka, odnosząc się do głośnej sprawy tzw. deklaracji LGBT. - Te standardy sporządzone przez WHO (a wg których częściowo sformułowana jest deklaracja - red.) niosą stwierdzenia, które wywołują wątpliwości w wielu rodzicach - podkreślił Mikołaj Pawlak. Zobacz także: Rafał Trzaskowski: to zwykłe cyniczne oszczerstwo - Poprosiłem prezydenta, by poparł argumentami swoje stanowisko. (...) Nawet środowisko, które co do zasady jest środowiskiem pana prezydenta, nie w pełni popiera treści, które znajdują się w deklaracji. Więc tam także jest rozłam, wątpliwość - dodał. - Kwestia podstawy programowej jest w gestii innych organów niż samorząd terytorialny. Rzecznik praw dziecka jest za tolerancją i by nie było dyskryminacji, ale dokonujmy tego w zgodzie z prawem - powiedział Pawlak. Zobacz także: Roman Giertych: ogromny błąd Trzaskowskiego Rzecznik odniósł się także do zbliżającego się protestu nauczycieli. - Pojawia się ogromna liczba wątpliwości, strachu rodziców i dzieci, które wchodzą w dorosłe życie - zaznaczył. - Naszym obowiązkiem, jako dorosłych, jest zapewnienie edukacji wszystkim dzieciom. Zdarzają się wątpliwości między dwoma prawami. Wtedy musimy wybrać. Zwracam się do nauczycieli - tak jak dzisiaj wiele milionów Polaków oddało swoje dzieci w ręce nauczycieli. W wasze ręce, kochani nauczyciele, w przekonaniu, że będą u was bezpieczne - podkreślał Pawlak. - To są wasze dzieci, drodzy nauczyciele - mówił rzecznik, wymieniając etapy życia dziecka, w którym towarzyszą mu rodzice. - Wybierzmy takie protesty, które będą bezpieczne. Wasze działania, edukacja, to jest misja. Nie porzućmy milionów dzieci przed egzaminami - apelował do nauczycieli. - Myślę, że nawet ta dyskusja publiczna odbija się na uczniach, którzy boją się, dają temu wyraz w mailach, listach. Zobacz także: Marek Suski porównuje pensję posła i nauczyciela: nieduża różnica",Mikołaj Pawlak,
https://wiadomosci.onet.pl/opinie/polityka-hejtu-moze-byc-skuteczna-ale-jest-dla-nas-wszystkich-zabojcza-opinia/2rjz1n2,"Polityka hejtu może być skuteczna, ale jest dla nas wszystkich zabójcza [OPINIA]","Prawo i Sprawiedliwość próbuje budować wśród nas przekonanie, że homoseksualiści tylko czyhają na odpowiedni moment, by zdemoralizować nasze dzieci. To polityka nie tylko głęboko niemoralna i wyjątkowo szkodliwa, ale też po prostu sprzeczna z podstawowymi wartościami naszego państwa zapisanymi w Konstytucji.","Imigranci. Lewica. Komuniści. Postkomuniści (oprócz tych, którzy przeszli do nas). Duże sklepy. PSL. Dzieci komunistów. Wnuki komunistów. Ubecy (patrz postkomuniści). Bruksela. Niemcy (poseł Mularczyk ma rozpiskę, kiedy). Macron i Francuzi. Norwegowie. Żydzi. Ukraińcy. Feministki. Sędziowie. Facebook. Emerytowani generałowie. Opiekunowie osób z niepełnosprawnościami. Komornicy. Media mainstreamowe. Soros. Wałęsa. Tusk. Adamowicz. Media lewicowe. Media zagraniczne. Media w ogóle (oprócz niezłomnych). Środa. Kulczyk. Gross. McCain. Ekolodzy. Owsiak i cała WOŚP. Timmermans. Ostaszewska, Janda, Stuhr, Holland, Smarzowski i w ogóle reżyserzy w większości (oczywiście bez twórcy „Smoleńska”). Netanjahu (czasem). Muzeum Polin. Bogaci (ci, co się wzbogacili zanim doszliśmy do władzy). Teatr Polski we Wrocławiu. Dyplomaci (starzy). Lekarze. I najnowsza grupa: producenci zagranicznej żywności.  Lista wrogów, z którymi PiS chodzi na dłuższe lub krótsze wojny, jest coraz dłuższa. Teraz dołączają do nich geje i lesbijki, bo to ludzie, którzy - gdyby im pozwolić na wszystko to, co wolno nam, czyli normalnym ludziom - zmiotą cywilizację z powierzchni ziemi i będzie już wszędzie tylko jedna, wielka i obowiązkowa Parada Równości. Tak mówi PiS, nieprzypadkowo otwierając nowy front wojenny przy użyciu rysunku, wrzuconego do sieci przez pana marszałka Senatu, rysunku splagiatowanego z podobnego rysunku rozpowszechnianego przez jednego z liderów skrajnej prawicy. Przypadek? Oczywiście, że nie. PiS jest zaniepokojony pojawieniem się ruchów politycznych i liderów na skrajnej prawicy, na prawo od PiS-u. Niedawny dobry wynik kandydata tejże skrajnej prawicy w ostatnich wyborach prezydenckich w Gdańsku wskazuje, że wyborców skrajnej prawicy przybywa, czyli ubywa ich w PiS. PiS chce ich mieć u siebie, wali więc w wojenne bębny przeciwko tym, których skrajna prawica nie lubi. Politolodzy będą teraz dyskutować, czy to ruch dobry czy nie. Słyszałem dziś w telewizji komentarz, że „Jarosław Kaczyński gra w szachy, a opozycja w warcaby”. Być może. Problem w tym, że na tej szachownicy stoją i są zbijani prawdziwi ludzie. Mam nadzieję, że zauważy to Unia Europejska, bo cokolwiek publicznie mówi nasz rząd, z głosem Brukseli nadal się jeszcze liczy. Rządowi nie jest potrzebny nowy front wojny z Unią, jest więc szansa, że ta koszmarna retoryka zostanie wyciszona, zanim zdarzy się coś tragicznego. O edukacji seksualnej w szkołach i o prawach LGBT można bowiem i należy dyskutować. Można mieć w tej sprawie różne opinie. Ale opinie wyrażane w debacie publicznej należy opierać tylko i wyłącznie na faktach. Rola państwa oraz polityków polega tu na tym, by obywatelom przekazywać właśnie wyważone, spokojne opinie oparte na faktach i na wiedzy i nigdy, przenigdy nie szerzyć nienawiści oraz nienawistnej ignorancji. Nie jest zaskoczeniem, że gdańska tragedia niczego polityków nie nauczyła. Tymczasem Polska jest w najlepszym miejscu w swojej historii. Jesteśmy bezpieczni, bogacimy się, optymistycznie patrzymy w przyszłość. Polska rodzina ma się coraz lepiej dzięki ciężkiej pracy tysięcy malutkich, małych, większych i wielkich polskich firm oraz dzięki zagranicznym inwestycjom, dzięki coraz lepszemu wykształceniu Polaków i dzięki otwarciu na świat. Także dzięki wejściu Polski do NATO i UE oraz dzięki mądrym decyzjom kolejnych rządów, od reformy Balcerowicza, przez reformę samorządową w 1999 roku, po program 500+. Wojny, te wewnętrzne, to ostatnia rzecz, jakiej dziś potrzebujemy. Być może ta polityka hejtu okaże się skuteczną metodą uprawiania polityki i być może politolodzy i dziennikarze, opisujący politykę jakby to była gra komputerowa, będą się zachwycać geniuszem tego czy tamtego polityka. Ale ludzie na tym ucierpią. Polacy będą się mieli gorzej, nie lepiej, bo na wojnie tracimy wszyscy. Obowiązkiem państwa jest równomierne dbanie o wszystkich obywateli, bo na utrzymanie państwa oraz jego urzędników zrzucają się wszyscy, w tym m.in. i geje, i heteroseksualni. Państwo silne to państwo empatyczne, które dba o tych, którym jest trudniej, których jest mniej, których głos jest gorzej słyszalny. Państwo silne nigdy nie musi wzywać do wojen, bo nie musi nikomu udowadniać, że jest silne.",,
https://wiadomosci.onet.pl/kraj/rz-kampania-pis-wokol-lgbt/kzffbqs,"""Rz"": kampania PiS wokół LGBT","Chociaż PiS przygotowało deklarację europejską, to podczas konwencji w Jasionce najważniejsze politycznie były słowa Jarosława Kaczyńskiego o tym, że jego partia będzie bronić rodziny. – W istocie to atak na dzieci. Ma mieć tutaj zastosowanie, a w niektórych miejscach w Polsce już jest właściwie stosowana, pewna specyficzna socjotechnika – mówił Kaczyński, nawiązując do podpisanej kilkanaście dni temu przez prezydenta Warszawy Rafała Trzaskowskiego karty LGBT. Co za tym idzie tłumaczy ""Rzeczpospolita"", powołując się na swoje źródła w PiS i PO.","Przesłanie prezesa PiS może oznaczać, że partia zdecydowała się na nową linię podziału w kampanii. Jak wynika z rozmów przeprowadzonych przez ""Rzeczpospolitą"", ustawienie PiS w ten sposób nie było przypadkowe. – To chirurgiczne uderzenie. Prezes wypowiedział się bardzo precyzyjnie i podkreślił, że trzeba bronić dzieci – twierdzą rozmówcy dziennika. Jak wynika z informacji „Rzeczpospolitej"" PiS przeprowadziło szczegółowe badania. Wynika z nich, że Polacy nie akceptują pomysłów z karty LGBT dotyczących edukacji seksualnej dzieci, ale są ogólnie tolerancyjni wobec całej społeczności LGBT. To jedna z przyczyn, dla których sztab PiS zdecydował się na taką, a nie inną strategię. Kaczyński mówił jednocześnie, że nie jest przeciwko tolerancji jako takiej. – Tolerancja to zgoda na odmienność w różnych dziedzinach i szacunek dla tej odmienności. Ta zgoda, ten szacunek jest, także z naszej strony – deklarował w Jasionce lider partii rządzącej. Opozycji to nie przekonuje. – Tylko Polska otwarta i różnorodna, szanująca wszystkie obywatelki i obywateli będzie silna. PiS w obrzydliwy sposób buduje kampanię nienawiści wobec osób LGBT. Zamiast straszyć edukacją seksualną, niech realnie zacznie chronić dzieci, np. walcząc z pedofilią w Kościele – mówi Monika Rosa, posłanka Nowoczesnej w rozmowie z ""Rzeczpospolitą"". – PiS szuka zaczepek, ale to wynika ze słabości. I jest bardzo ryzykowne. My idziemy swoim programem i wartościami europejskimi, a druga strona szuka tematów, które mają przykryć wewnętrzne problemy ich partii, jak sprawa Srebrnej – przekonuje rozmówca z PO znający plany i strategię partii na te wybory. Dyskusja o karcie LGBT zatacza jednak coraz szersze kręgi. Decyzję Trzaskowskiego ws. karty skrytykował w weekend Roman Giertych. Negatywnie wypowiedziała się też o niej była prezydent Warszawy Hanna Gronkiewicz-Waltz. – Opinie w partii są mieszane. Są zarzuty o złe wyczucie terminu – przyznaje rozmówca z PO. O karcie krytycznie napisali też w ostatnich dniach biskupi diecezji warszawsko-praskiej i warszawskiej, Kazimierz Nycz i Romuald Kamiński.",,
https://wiadomosci.onet.pl/kraj/michal-dworczyk-przeciwstawimy-sie-wprowadzaniu-do-szkol-tresci-niezgodnych-z/6klyllx,Michał Dworczyk: przeciwstawimy się wprowadzaniu do szkół treści niezgodnych z programem zaakceptowanym przez MEN,"MEN ustala propozycje programowe w szkołach; samorząd w tej przestrzeni kompetencji nie ma - mówił dziś szef KPRM Michał Dworczyk. Będziemy jednoznacznie przeciwstawiać się próbom wprowadzania do szkół treści, które są niezgodne z programem zaakceptowanym przez resort edukacji - dodał.","W połowie lutego prezydent stolicy Rafał Trzaskowski podpisał tzw. deklarację LGBT+. Dokument zakłada działania w takich obszarach jak: bezpieczeństwo, edukacja, kultura i sport, administracja, a także praca. W dziedzinie edukacji w deklaracji zapowiedziano m.in. wprowadzenie edukacji antydyskryminacyjnej i seksualnej w każdej szkole, uwzględniającej kwestie tożsamości psychoseksualnej i identyfikacji płciowej, zgodnej ze standardami i wytycznymi Światowej Organizacji Zdrowia (WHO). Zobacz także: Rafał Trzaskowski: to zwykłe cyniczne oszczerstwo Dworczyk podkreślił w poniedziałek na antenie Polskiego Radia, że to rolą państw i Ministerstwa Edukacji Narodowej jest ustalanie propozycji programowych w szkołach. - Samorząd odgrywa bardzo ważną rolę, ale akurat w tej przestrzeni kompetencji nie ma - wskazał minister. - Będziemy jednoznacznie przeciwstawiać się, gdyby pojawiły się próby wprowadzania do szkół treści, które są niezgodne z programem zaakceptowanym przez Ministerstwo Edukacji Narodowej. Wszyscy powinni o tym pamiętać - dodał Dworczyk. Szef KPRM przywołał również sobotnie wystąpienie prezesa PiS Jarosława Kaczyńskiego, który podczas konwencji w Jasionce, podkreślał, jak ważna jest rodzina. - Ale jeśli stawiamy na rodzinę, to musimy zwrócić uwagę na to, że mamy tutaj także wielki kłopot, wielką trudność, wielkie zagrożenie - tym zagrożeniem jest atak na rodzinę i to atak przeprowadzony w sposób najgorszy z możliwych, bo jest to w istocie atak na dzieci - mówił Kaczyński. Zobacz także: Roman Giertych: ogromny błąd Trzaskowskiego Prezes PiS ocenił również, że w niektórych miejscach w Polsce ma być zastosowana, a w niektórych miejscach już właściwie jest stosowana ""pewna specyficzna socjotechnika"". - Trudno to nazwać wychowaniem; to nie jest wychowanie, to jest właśnie socjotechnika mająca zmienić człowieka. Co jest w jej centrum? Otóż w jej centrum jest bardzo wczesna seksualizacja dzieci. To jest nie do uwierzenia; ja sam póki nie przeczytałem, nie mogłem w to uwierzyć, ale to ma się zacząć w okresie 0-4, czyli od urodzenia do czwartego roku życia - podkreślił Kaczyński. Zobacz także: Stanowisko biskupów ws. deklaracji LGBT+",Michał Dworczyk,
https://wiadomosci.onet.pl/kraj/rafal-trzaskowski-to-zwykle-cyniczne-oszczerstwo/6m1s9s7,Rafał Trzaskowski: to zwykłe cyniczne oszczerstwo,"Rafał Trzaskowski odniósł się do krytyki środowisk skojarzonych wokół partii władzy wobec podpisania przez niego tzw. deklaracji praw LGBT. ""Jeszcze niedawno PiS straszył Polaków widmem najazdu na Polskę milionów imigrantów (...) Dziś opowiada bzdury o rzekomych planach deprawowania dzieci. (...) wszystkie rewelacje o »lekcjach masturbacji« są zwykłym, cynicznym oszczerstwem"" - pisze prezydent Warszawy na swoim Facebooku.","""Jeszcze niedawno PiS straszył Polaków widmem najazdu na Polskę milionów imigrantów - brakiem bezpieczeństwa, gwałtami i chorobami. W rzeczywistości chodziło o pomoc kilku tysiącom kobiet i dzieci (tymczasową pomoc humanitarną). Dziś opowiada bzdury o rzekomych planach deprawowania dzieci. W rzeczywistości chodzi o rozmowę o tolerancji - żeby chronić naszych współobywateli przed mową nienawiści, zastraszaniem i linczem. Uczyć dzieci, że słowa ranią, a w internecie nie ma anonimowości. Zaś wszystkie rewelacje o »lekcjach masturbacji« są zwykłym, cynicznym oszczerstwem"" - pisze Rafał Trzaskowski w mediach społecznościowych. Zobacz także: Roman Giertych: ogromny błąd Trzaskowskiego ""Przez swoje tępe działania w polityce zagranicznej PiS niszczy nasze relacje z Niemcami, Ukraińcami, Żydami, a także z większością państw Unii Europejskiej. Rząd wywraca do góry nogami życie naszych dzieci, żeby napisać nową wersję historii, w której prawdziwym bohaterom wyznacza się role statystów"" - podkreśla prezydent Warszawy. Zdaniem polityka, ""na swoje kampanie nienawiści i manipulacji, podlane ksenofobicznym jadem, rządzący wydają miliardy z naszych podatków"". Krytyków deklaracji Trzaskowski nazywa ""hipokrytami o mentalności Kalego"", którzy stroją się ""w szaty obrońców tradycyjnych wartości, w szaty obrońców moralności, w szaty obrońców rodziny"", a ""dla których własne skandale, łapczywość, agenci bezpieki, uwłaszczenie na majątku komunistycznym, są jak najbardziej usprawiedliwione, bo pomagają w próbie przeorania naszych umysłów"". Zobacz także: Stanowisko biskupów ws. deklaracji LGBT+ ""Właśnie dzięki tak prowadzonej populistycznej, cynicznej i nieprawej polityce, temperatura sporu w Polsce jest tak nieznośnie wysoka. Właśnie dlatego z maili i mediów społecznościowych wylewa się szambo chamstwa, nienawiści i gróźb, właśnie dlatego z poczty wyjmujemy kule karabinowe"" - czytamy między innymi. Poniżej cały wpis prezydenta Warszawy. W lutym prezydent Warszawy Rafał Trzaskowski podpisał deklarację na rzecz społeczności lesbijek, homoseksualistów, biseksualistów i osób transseksualnych (LGBT+) w Warszawie. W dokumencie prezydent stolicy zobowiązał się m.in. do wspierania działań na rzecz edukacji seksualnej zgodnej ze standardami WHO, bezpieczeństwa osób LGBT+, edukacji antydyskryminacyjnej i antyprzemocowej w szkole, działania na rzecz wolności artystycznej i do utworzenia hostelu interwencyjnego dla osób będących w sytuacji kryzysowej. Zobacz także: Jarosław Kaczyński: Włosy dęba stają. Ma być podważana kwestia tożsamości chłopców i dziewczynek",Rafał Trzaskowski,
https://wiadomosci.onet.pl/religia/aktualnosci/biskup-mizinski-w-imie-walki-o-tolerancje-wielu-ludzi-gotowych-jest-deprawowac-dzieci/xlr1yqg,Biskup Miziński: w imię walki o tolerancję wielu ludzi gotowych jest deprawować dzieci,"W oparciu o współczesne ideologie, w imię tzw. walki o równość, tolerancję i różnorodność, gotowi jesteśmy niszczyć małżeństwo czy deprawować dzieci, pozbawiając je prawa do wychowania zgodnie z wolą rodziców – powiedział dziś sekretarz generalny episkopatu bp Artur Miziński.","Bp Miziński przewodniczył w niedzielę mszy św. w parafii Świętego Ojca Pio na warszawskim Gocławiu. Zobacz także: Świdnicki biskup o karcie LGBT: ""pokusa szatana"" W homilii zaznaczył, że współcześnie wielu ludzi myśli, że nie muszą liczyć się z Bożym prawem. - Chcą, jak Bóg, decydować o ludzkim życiu, o kształcie świata, nawet jeśli daleki jest on od natury rzeczy i pozbawiony jakiejkolwiek logiki. W tym nowym świecie nie ma już miejsca dla ochrony ludzkiego życia od momentu poczęcia do naturalnej śmierci. Nie ma miejsca na postrzeganie człowieka zgodnie z jego naturą i na ochronę jego godności – ocenił. Zdaniem hierarchy w tej nowej mentalności ""dziecko zostaje wykorzystane przez dorosłych dla zaspokojenia ich haniebnych, zwyrodniałych zachcianek"". - W tym nowym świecie, w oparciu o współczesne ideologie, gotowi jesteśmy – w imię tzw. walki o równość, tolerancję, antydyskryminację i różnorodność – niszczyć małżeństwo, będące trwałym związkiem mężczyzny i niewiasty, czy deprawować człowieka już w wieku dziecięcym, pozbawiając go prawa do wychowania zgodnie z wolą rodziców, w oparciu o wyznawane przez nich wartości – podkreślił. Bp Miziński zaznaczył, że wszystkie tego rodzaju pomysły, rodzą się w sercu człowieka, które albo jest zdolne wytrwać w pokusie i pozostać wierne Bożemu prawu, albo, ulegając podszeptom szatana, staje się narzędziem w jego ręku. - Stąd też, słuchając dzisiaj tego fragmentu Ewangelii, trzeba nam wchodzić w głąb naszych serc i pytać się, na ile pozostajemy wierni Bożemu prawu? Na ile potrafimy oprzeć się pokusom posiadania, władzy i pychy żywota? Niejednokrotnie trzeba nam będzie się przyznać, że nie daliśmy rady, że ulegliśmy, okazaliśmy się zbyt słabi – mówił. W opinii bpa Mizińskiego człowiek upada zawsze wtedy, kiedy uwierzy zbyt mocno w siebie i nie zwraca się do Chrystusa o pomoc. - Ale nie będziemy zbyt słabi, gdy mocą Chrystusa będziemy pokonywać wszelkie podszepty szatana. Do tego jesteśmy wezwani. Dlatego przybliżajmy się z ufnością do Niego. Umacniajmy się Jego słowem, posilajmy się Jego Ciałem w Eucharystii i naśladujmy Go w naszym codziennym życiu. Jeśli tak będziemy postępować, oprzemy się szatańskim pokusom, zachowamy godność dzieci Bożych i obronimy Boży plan, który jest planem naszego zbawienia – apelował. Zobacz także: Jarosław Kaczyński: Włosy dęba stają. Ma być podważana kwestia tożsamości chłopców i dziewczynek W połowie lutego prezydent stolicy Rafał Trzaskowski podpisał dokument ""Warszawska polityka miejska na rzecz społeczności LGBT+"", zwany ""deklaracją LGBT"". W dziedzinie edukacji w deklaracji zapowiedziano m.in. wprowadzenie edukacji antydyskryminacyjnej i seksualnej w każdej szkole, uwzględniającej kwestie tożsamości psychoseksualnej i identyfikacji płciowej, zgodnej ze standardami i wytycznymi Światowej Organizacji Zdrowia (WHO). Zobacz także: Roman Giertych: ogromny błąd Trzaskowskiego",Bp. Artur Miziński,
https://wiadomosci.onet.pl/kraj/swidnica-bp-ingacy-dec-przestrzega-wiernych-przed-karta-lgbt/6l5hzxv,"Świdnicki biskup o karcie LGBT: ""pokusa szatana""","Znany z kontrowersyjnych poglądów biskup Ignacy Dec zabrał głos w sprawie karty LGBT. Napisał na ten temat list duszpasterski, który będzie dziś odczytywany we wszystkich parafiach diecezji. W piśmie hierarcha przestrzega rodziców przed zajęciami z edukacji seksualnej w szkołach.","""Słyszymy o niezwykłej determinacji, z jaką niektórzy wprowadzają do szkół postulaty tzw. ruchów LGBT. Nie bardzo rozumiemy, komu i dlaczego zależy na tym, by zamiast zajęć z etyki, jako alternatywnych dla religii, wprowadzać za publiczne pieniądze zajęcia, które tak naprawdę służą demoralizacji dzieci. Jest to o tyle niebezpieczne, że dzieci na tym etapie rozwoju nie wiedzą, co jest dla nich dobre, a co złe"" - czytamy w liście duszpasterskim. Dalej bp. Dec nawołuje do wiernych, aby ci uważali na ""coraz śmielsze działania gorszycieli"". ""Czuwajcie więc i pilnujcie: kto i jak wychowuje wasze pociechy. Na co zgadzacie się, podpisując podsuwane wam dokumenty na początku roku szkolnego"" - przestrzega duchowny. Na temat zajęć dotyczących edukacji seksualnej bp. Dec ma jasno wyrobione zdanie. ""Pokusa ta przybiera dziś bardzo konkretną postać seksualizacji dzieci i to już od wczesnych lat przedszkolnych - pisze. Biskup Ignacy Dec znany jest wiernym ze swoich kontrowersyjnych poglądów. Gościnnie udziela się w programach Radia Maryja, gdzie powiedział, że poprzedni rząd (PO-PSL - red.) ""wyraźnie próbował osłabić kondycję polskiej rodziny. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Bp. Ignacy Dec,
https://wiadomosci.onet.pl/kraj/deklaracja-praw-lgbt-giertych-krytykuje-trzaskowskiego/w2c6glv,Roman Giertych: ogromny błąd Trzaskowskiego,"Rafał Trzaskowski popełnił ogromny błąd - stwierdził na Facebooku Roman Giertych, komentując podpisanie przez prezydenta Warszawy tzw. deklaracji praw LGBT. Adwokat i były poseł napisał, że choć ""lubi i szanuje Trzaskowskiego"", musi napisać o błędach, jakie - jego zdaniem - popełnił polityk.","W lutym prezydent Warszawy Rafał Trzaskowski podpisał deklarację na rzecz społeczności lesbijek, homoseksualistów, biseksualistów i osób transseksualnych (LGBT+) w Warszawie. W dokumencie prezydent stolicy zobowiązał się m.in. do wspierania działań na rzecz edukacji seksualnej zgodnej ze standardami WHO, bezpieczeństwa osób LGBT+, edukacji antydyskryminacyjnej i antyprzemocowej w szkole, działania na rzecz wolności artystycznej i do utworzenia hostelu interwencyjnego dla osób będących w sytuacji kryzysowej. ""Deklaracja zawiera w sobie tezy i sugestie wymyślone, niesprawdzone lub zwyczajnie nieprawdziwe"" - stwierdził adwokat. ""Niesprawdzoną informacją jest, że rzekomo 200 tysięcy ludzi w Warszawie to członkowie społeczności LGTB+. Liczba ta wzięta jest z twierdzeń organizacji zrzeszających te osoby i nie została w żaden sposób zweryfikowana"" - zauważył. Giertych ocenił, że Straż Miejska powinna chronić mniejszości seksualne przed nienawiścią i przemocą, jednak ""tworzenie wrażenia, że jest to główny problem na ulicach Warszawy jest wymyśloną fikcją"". Prawnik dodał, że ""zwykłą nieprawdą zawartą w deklaracji jest twierdzenie, że polska szkoła nie uczy zgodnie z najnowszą nauką o kwestii tożsamości płciowej. I że przyczyną braku wiedzy w szkołach na ten temat jest ideologia"" - czytamy na jego profilu w mediach społecznościowych. Giertych wskazał, że ""autorzy deklaracji sugerują (...), że przyjęta w polskiej edukacji podstawa programowa zawierająca tezę, że płeć definiuje się przez fakt bycia z urodzenia kobietą lub mężczyzną jest antynaukowa. (...) To jest zwyczajna bzdura. Podpisywanie się przez prezydenta Trzaskowskiego pod takimi jawnymi nieprawdami jest świadectwem, że ideologiczne argumenty przesłoniły zdrowy rozsądek"". ""Oczywiście każdy prezydent, radny, czy urzędnik ma prawo do własnych poglądów. Ale gdy prezydent miasta ogłasza, że wprowadza jakąś formę odmienności edukacyjnej podyktowaną swoimi przekonaniami to postępuje bez podstawy prawnej. Programy szkolne są oparte o program przygotowywany przez MEN i jego założenia nie mogą być zmieniane przez samorządy w zależności od poglądów włodarzy miast, czy gmin"" - wskazuje Roman Giertych. Odnosząc się do bieżącej polityki, adwokat wskazał, że ""PiS grzęznący w kolejnych aferach, które zaczynają docierać do społeczeństwa, wykorzystuje błąd prezydenta Warszawy i już ustami Jarosława Kaczyńskiego ogłasza, że będzie bronić polskie dzieci przed postulatami skrajnej lewicy"". Dodał również, że ""deklaracja podpisana przez Trzaskowskiego wprowadza temat, który jest dla KE skrajnie niekorzystny. W sensie politycznym jest to koszmarny błąd"". Chcesz być na bieżąco z najważniejszymi informacjami dnia? Polub Onet Wiadomości na Facebooku! Źródło: Facebook, PAP",Roman Giertych,
https://wiadomosci.onet.pl/kraj/konwencja-pis-w-jasionce-komentarze/cb0qd5j,Komentarze po konwencji PiS w Jasionce,"Podczas konwencji regionalnej PiS w Jasionce prezes partii i premier Morawiecki mówili m.in. o zagrożeniach dla dzieci i rodziny, płynących, jak można się było domyślić, z przyjęcia w Warszawie tzw. karty LGBT+. W sieci pojawiło się wiele krytycznych komentarzy ze strony polityków opozycji. Przedstawiciele PiS nie pozostają jednak dłużni.","Jarosław Kaczyński podczas swojego wystąpienia podkreślał, jak ważna jest rodzina. - Jeśli stawiamy na rodzinę, to musimy zwrócić uwagę na to, że mamy tutaj także wielki kłopot, wielką trudność, wielkie zagrożenie - tym zagrożeniem jest atak na rodzinę i to atak przeprowadzony w sposób najgorszy z możliwych, bo jest to w istocie atak na dzieci - powiedział Kaczyński. - Trudno to nazwać wychowaniem; to nie jest wychowanie, to jest właśnie socjotechnika mająca zmienić człowieka. Co jest w jej centrum? Otóż w jej centrum jest bardzo wczesna seksualizacja dzieci. To jest nie do uwierzenia; ja sam póki nie przeczytałem, nie mogłem w to uwierzyć, ale to ma się zacząć w okresie 0-4, czyli od urodzenia do czwartego roku życia - mówił prezes PiS, nawiązując do postulatów dot. edukacji seksualnej, zawartych w przyjętej w Warszawie karcie LGBT. Czytaj też: Konwencja regionalna PiS. Co zapamiętamy z wystąpień polityków? - Mocne i potrzebne słowa prezesa Kaczyńskiego dotyczące ataku na rodzinę. Musimy bronić tej podstawowej komórki społecznej przed szkodliwymi ideologiami - ocenił na Twitterze szef Kancelarii Prezesa Rady Ministrów Michał Dworczyk. Inaczej wystąpienie prezesa PiS oceniają politycy opozycji. ""Konwencja europejska PiS znowu nie na temat. Prezes piewcą tradycyjnej rodziny (1+kot?). Zarazem min. Suski kradnie tablicę ilustrującą biznesową rodzinę prezesa Kaczyńskiego"" - ocenił eurodeputowany Janusz Lewandowski. Czytaj też: Stanowisko biskupów ws. deklaracji LGBT+ ""PiS rozwalił system edukacji w Polsce, więc teraz próbuje desperacko ratować się straszeniem rodziców. Ale straszenie lekcjami o tolerancji marnie się dla nich skończy. Bo większość Polaków jest tolerancyjna"" - stwierdziła Agnieszka Pomaska (PO). Były szef MSWiA Bartłomiej Sienkiewicz zauważył z kolei, że ""najgorętszymi obrońcami rodziny i dzieci są Jarosław Kaczyński i biskupi"". ""W obu przypadkach kompetencje są zerowe"" - ocenił. Czytaj też: Barbara Nowacka dla ""Rz"": Pokonamy PiS, to wprowadzimy związki partnerskie W ostrych słowach wystąpienie prezesa PiS skomentował Sławomir Nitras. ""Nie mogę słuchać bezdzietnego faceta który potępia edukację seksualną , mówi o „seksualizacji dzieci”. Swoje kompleksy, samotność uważa za normę. Walczyć panie Kaczyński trzeba z tą seksualizacją dzieci, która odbywa się na plebaniach albo u „wujka”, a nie tą na lekcjach w szkole"" - napisał. Na wpis posła Nitrasa zareagowała rzeczniczka Prawa i Sprawiedliwości. ""Żałosne wywody Nitrasa. Arogancją, awanturą nie zakrzyczycie swojej niekompetencji, nieudolności oraz braku propozycji dla Polski. Niech pan zrobi dla dzieci i Polaków chociaż promil tego co J.Kaczyński to potraktuję pana poważnie"" - napisała Beata Mazurek. Paweł Szefernaker również bronił wypowiedzi prezesa PiS. ""PiS jest jedyną partią, która może powstrzymać ideologiczne szaleństwo, które próbuje wtargnąć do życia polskich rodzin. W niektórych miastach już próbuje wtargnąć przez szkołę. Tolerancja TAK, afirmacja NIE. Powtarzam, tegoroczne wybory w Polsce to będzie zderzenie cywilizacji"" - stwierdził poseł PiS. W odpowiedzi na jego tweet Borys Budka przypomniał aferę związaną z romansem posła Stanisława Pięty z Izabelą Pek, poznaną na miesięcznicy smoleńskiej. Prezes PiS podczas konwencji ostrzegał również, że jeśli w jesiennych wyborach parlamentarnych wygra opozycja, odbierze Polakom to, co dał im PiS: 500 plus czy wcześniejszy wiek emerytalny. Do tego zarzutu odniósł się m.in. rzecznik PSL Jakub Stefaniak. ""Jak widać w PiSie panika. Kłamią jak z nut... prezes chyba zapomniał jak w 2016 głosowali za naszą poprawką: 500+ na każde dziecko. Byli przeciw, odrzucili też projekt emerytura bez podatku. Obłudnicy!!!"" - napisał na Twitterze. Słowa prezesa PiS przywołała na Twitterze posłanka Joanna Lichocka: ""Atakują naszą politykę społeczną mówiąc że to rozdawnictwo. Nie rozumieją jakie są wielkie cele tej reformy. Ubóstwo poniża, odbiera wolność, to zjawisko zdołaliśmy ograniczyć.Przywrócenie godności Polaków jest naszym wielkim celem, nasi przeciwnicy tego celu nie rozumieją"". W odpowiedzi senator Marek Borowski stwierdził: ""Niestety, wiele miliardów trafia do osób, które tego nie potrzebują, a nie trafia do tych, którzy powinni to wsparcie otrzymać. Dlatego częściowo, podkreślam częściowo, jest to niestety rozdawnictwo"". W żartobliwym komentarzu na Twitterze Sławomir Neumann zaapelował z kolei o to, by ""nie straszyć Platformą"", odwołując się do hasła, które było obecne w debacie publicznej przed wyborami 2015 r. Wówczas to zarzucano PO, że jej kampania wyborcza opiera się na ""straszeniu PiS-em"". W wypowiedzi dla Polskiej Agencji Prasowej Neumann stwierdził z kolei, że ""konwencja potwierdziła tylko kierunek, w którym PiS podążał przez ostatnie trzy lata, czyli wyprowadzanie Polski z Unii Europejskiej"". - Nie ma żadnego pozytywnego programu europejskiego PiS, to była konwencja podobno związana z wyborami europejskimi i nic nie ma o Europie, o tych sprawach, które dotyczą Europy. To raczej walka z wiatrakami, z jakimiś fobiami, czy jakimiś gusłami, które w głowie ma Jarosław Kaczyński. To nie brzmiało dobrze i pokazuje raczej dużą defensywę, w które jest PiS - skomentował konwencję w rozmowie z PAP Neumann. Szef klubu PO-KO pytany o podpisaną deklarację PiS zwrócił uwagę, że nie została ona przedstawiona w głównych wystąpieniach - prezesa PiS i premiera, tylko ""pobocznie"". - I taki mają stosunek do Unii Europejskiej. To jest coś co zrozumieli, że zgodnie z PR-em musi być, ale nie przywiązują do tego żadnej wagi. Kaczyński mówił o Polsce, o rzeczach, z którymi chce walczyć i o które chce walczyć i tak naprawdę ta konwencja potwierdziła tylko kierunek, w którym PiS ostatnie trzy lata podążał, czyli wyprowadzanie Polski z UE - podkreślił. Dopytywany, kiedy Koalicja Europejska przedstawi swój program na wybory europejskie odparł, że na przełomie marca i kwietnia. Neumann odniósł się też do wypowiedzi Kaczyńskiego, który mówił o ataku na rodzinę ""przeprowadzony w sposób najgorszy z możliwych, bo jest to w istocie atak na dzieci"". - To jest dla mnie coś niebywałego, że Jarosław Kaczyński posuwa się do kłamstw w takich sprawach. On się powoływał na jakieś zapisy, które w ogóle nie istnieją, że dzieci właściwie od żłobka czy wczesnego przedszkola będą edukowane seksualne. To jest kompletny fake news i jeżeli Kaczyński do takich fake newsów się posuwa to znaczy, ze jest mocno spanikowany i ta duża panika w PiS istnieje. Jeśli głównym przekazem ma być walka z rzeczami, które nie istnieją to znaczy, że jest źle - stwierdził Neumann. Polityk Platformy ocenił też, że tę walkę o godność w Europie, o której w czasie konwencji mówili politycy PiS, można zobrazować jednym zdjęciem - ""to jest Kaczyński witający z bukietem kwiatów (b. premier Beatę) Szydło na lotnisku przy porażce 27 do 1"". - To jest to co proponuje Polakom Kaczyński także w tej przemowie - powiedział Neumann. W podobnym tonie sobotnią konwencję PiS skomentował na briefingu prasowym rzecznik PO Jan Grabiec. - Nie zauważyłem na konferencji PiS żadnych elementów programu do Parlamentu Europejskiego - powiedział. W jego opinii, na konwencji PiS nie było punktów dotyczących tego czym zajmuje się PE. - Poza ogólnymi deklaracjami nie widzimy żadnego programu europejskiego - dodał. - To rząd PiS dzisiaj odpowiada za to, że grozi Polsce zmniejszenie funduszy unijnych. Toczą się negocjacje, zapadają powoli ostateczne ustalenia, nie mamy stanowiska ministrów, premiera (Mateusza) Morawieckiego na temat tego, jak pozyskać dla Polski większe fundusze - tego oczekujemy od polityków PiS - mówił Grabiec. - Jeśli chcą brać udział w wyborach do Parlamentu Europejskiego i mówią o programie, to niech przedstawią program w jaki sposób uzyskać środki dla Polski - dodał. Grabiec odniósł się również do słów prezesa PiS, który mówił, że ""w Unii Europejskiej wiele się decyduje i przy pracowitości, odpowiednich kompetencjach oraz odpowiedniej determinacji można wiele załatwić, nawet wtedy, jeżeli się jest niemalże ""sam przeciw wszystkim"""". W ocenie rzecznika PO, takie działanie to ""scenariusz klęski"". - Klęski jaką PiS już poniósł - widzieliśmy rezultat: 27-1, tylko dzisiaj ofiarami tej klęski mogą być wszyscy Polacy, do których nie trafią miliardy, które powinny być wynegocjowane przez przedstawicieli polskiego rządu, a nie są, bo nie potrafią znaleźć argumentów i sojuszników w tej walce o środki dla Polski - mówił. - Słuchając reakcji opozycji na konwencję PiS na Podkarpaciu można mieć pewność, że zbieranina wrogów rozwoju Polski nie tylko nie ma programu i liderów, ale wręcz umiera z przerażenia w perspektywie majowej klęski - ocenił wicemarszałek Sejmu, szef klubu PiS Ryszard Terlecki. W obronie konwencji PiS nie ustaje również rzeczniczka partii. ""Zabolała opozycję b.udana konwencja stąd atak na PJK. Nie spodobał się jego ważny przekaz, że PIS nie pozwoli na niszczenie rodziny i deprawację dzieci. Polacy usłyszeli co będziemy robić dla PL i Eu. Histeria opozycji pokazuje jedno:mamy świetną drużynę i program. Słusznie się boicie"" - pisze Beata Mazurek. Entuzjastycznie o konwencji PiS wypowiedział się marszałek Senatu Stanisław Karczewski. ""Liderzy list PiS do Parlamentu Europejskiego to najlepsza kadra narodowa wystawiona w meczu o silną Polskę w silnej UE. Jestem przekonany,że wygrają,bo mają super trenera,mocnego kapitana,są świetnie przygotowani i grają z Polską w sercu"" - napisał. - Jarosław Kaczyński i Mateusz Morawiecki bardzo się mylą, kiedy myślą, że godność Polaków można kupić za 500 zł. Godność Polaków to sprawnie działająca służba zdrowa, w której nie brakuje leków na nowotwory i w której coraz bardziej nie są zadłużone szpitale, bo tylko to daje realne bezpieczeństwo wszystkim polskim rodzinom. Godność Polaków to dobrze płatna praca i sprawiedliwe podatki, a nie zasiłki i coraz bardziej liczne daniny, które nakłada państwo po to, żeby realizować szalone pomysły PiS – powiedziała Lubnauer, komentując wystąpienia liderów PiS. Dodała, że godność Polaków to pozycja kraju w Unii Europejskiej, a w ocenie liderki Nowoczesnej jest ona obecnie niszczona przez PiS, czy dobra edukacja, a nie – jak wskazała – pauperyzacja zawodu nauczyciela. - Powiedzmy jasno: to co widzimy, jest przykładem na to, że Jarosław Kaczyński coraz bardziej boi się rosnącej pozycji opozycji, Koalicji Europejskiej i desperacko próbuje przekierować kampanię dotyczącą Parlamentu Europejskiego na sprawy krajowe. To pokazuje, że nie mają pomysłu na zarządzanie Polską – mówiła Lubnauer. Przewodnicząca opozycyjnej partii odniosła się także do słów Kaczyńskiego ""o ataku na rodzinę i to ataku przeprowadzonym w sposób najgorszy z możliwych, bo jest to w istocie atak na dzieci"". Jak wyjaśnił, obecnie w niektórych miejscach w Polsce ma być zastosowana, a w niektórych miejscach już właściwie jest stosowana ""pewna specyficzna socjotechnika"". - To nie jest wychowanie, to jest właśnie socjotechnika mająca zmienić człowieka. Co jest w jej centrum? Otóż w jej centrum jest bardzo wczesna seksualizacja dzieci. To jest nie do uwierzenia – tłumaczył prezes PiS. Zdaniem Lubnauer to ideologizacja polityki, która w jej opinii ma na celu dzielenie Polaków na lepszych i gorszych, godnych i mniej godnych. - To fundament polityki PiS i jego sposób działania. Od początku słyszeliśmy o lepszym i gorszym sorcie, teraz słyszymy o godności, a tak naprawdę traktuje pewne grupy, jako niegodne tego, żeby się nimi zajmować. Jarosław Kaczyński chciałby całe środowisko LGBT zaliczyć do gorszego sortu – dodała. Nadmieniła, że chyba tylko człowiek, który nie ma swoich dzieci, może nie traktować poważnie kwestii związanych z pedofilią i ostrzeganiem ich od najmłodszych lat, czym jest zły dotyk i jak reagować na działania zagrażające najmłodszym ze strony dorosłych. Dlatego – jak zaznaczyła – edukacja jest bardzo ważna. Szefowa Nowoczesnej podsumowała, że sobotnia konwencja PiS pokazała całkowity brak pomysłu tego ugrupowania na Polskę w Unii Europejskiej. - Na to, jak zamienić paździerzowe państwo PiS w dobrze funkcjonujące państwo, które jest silne w Europie i nie ma tak zszarganej opinii jak w tej chwili, po trzech i pół roku rządów PiS – oceniła. Lubnauer wracała uwagę, że w kampanii do PE trzeba mieć pomysł na to, jak odbudować silną pozycję Polski w Europie, a – jak zwróciła uwagę – PiS coraz częściej porozumiewa się z antyeuropejskimi środowiskami. - Mateusz Morawiecki często mówi, że jeżeli zagłosuje się na Koalicję Europejską, to nie wiadomo, co się wybiera. W przypadku PiS człowiek, który chce zagłosować na Unię Europejską, może zagłosować na Rosję – podkreśliła przewodnicząca Nowoczesnej. Zgodnie z zapowiedziami, dzisiejsza konwencja PiS jest pierwszą z szeregu spotkań w regionach, jakie odbędą się przed wyborami do Parlamentu Europejskiego. Konwencje regionalne będą mieć miejsce we wszystkich 13 okręgach wyborczych. Wybory do PE w Polsce odbędą się w niedzielę, 26 maja.",Konwencja PiS w Jasionce,
https://wiadomosci.onet.pl/kraj/zwiazki-partnerskie-po-zwyciestwie-ke-obietnica-barbary-nowackiej/ed1zj9c,"Barbara Nowacka dla ""Rz"": Pokonamy PiS, to wprowadzimy związki partnerskie","Liderka Inicjatywy Polska Barbara Nowacka zadeklarowała, że politycy Koalicji Europejskiej będą namawiać innych włodarzy miast do przyjęcia Karty LGBT+ - informuje ""Rzeczpospolita"".","Pytana, czy politycy KE będą namawiać innych włodarzy miast do przyjęcia Karty LGBT+, Nowacka odpowiedziała twierdząco. - Musimy dbać o każdą wykluczoną osobę, zadbać o jej prawa i dobre samopoczucie w Polsce - podkreśliła w rozmowie z ""Rzeczpospolitą"". Zaznaczyła jednocześnie, że na poziomie krajowym i samorządowym trzeba wprowadzić ""rzetelną edukacją równościową"", żeby walczyć z homofobią. Jej zdaniem ""PiS zupełnie nie po chrześcijańsku odrzuca osoby nieheteronormatywne"". Zobacz także: Politycy komentują projekt Barbary Nowackiej dotyczący wycofania religii ze szkół Nowacka odpowiedziała również na zarzut wobec Platformy Obywatelskiej, która przez osiem lat rządów PO-PSL kluczyła w sprawie związków partnerskich i ostatecznie nic nie zrobiła. - Platforma się zmieniła. Patrzę na Rafała Trzaskowskiego, Jacka Jaśkowiaka i widzę zmianę. Grzegorz Schetyna też się zmienił. PO dzisiaj żałuje, że nie wprowadziła związków partnerskich - podkreśliła rozmówczyni ""Rz"". Na pytanie o to, czy PO i PSL pozwoli szerokiej koalicji opozycji wprowadzić związki partnerskie, Nowacka odpowiedziała, że rozmawiano o tym w ramach Koalicji. - Po wyborach parlamentarnych, jeśli uda się nam pokonać PiS, związki partnerskie będą wprowadzone. Jestem co do tego przekonana, po rozmowach w KE - oceniła Nowacka.",Barbara Nowacka,
https://wiadomosci.onet.pl/religia/aktualnosci/stanowisko-biskupow-ws-deklaracji-lgbt/8z265jk,Stanowisko biskupów ws. deklaracji LGBT+,Deklaracja LGBT Plus podpisana przez prezydenta stolicy jest sprzeczna z konstytucyjnym prawem rodziców do wychowania dzieci zgodnie z własnymi przekonaniami oraz z obowiązującym prawem oświatowym – napisali biskupi Warszawy.,"Kard. Kazimierz Nycz, arcybiskup metropolita warszawski i bp Romuald Kamiński, biskup warszawsko-praski opublikowali dziś wspólne stanowisko w sprawie deklaracji dotyczącej polityki miejskiej wobec osób homoseksualnych, biseksualnych oraz transwestytów (LGBT). Deklaracja zakłada m.in. wprowadzenie do szkół i przedszkoli edukacji seksualnej opartej na standardach Światowej Organizacji Zdrowia (WHO) oraz tematyki LGBT. ""Duży niepokój wzbudzają standardy i wytyczne Światowej Organizacji Zdrowia (WHO), które, jak wynika z zapisu w »Deklaracji«, stoją u podstaw zaprezentowanej tam »edukacji antydyskryminacyjnej i seksualnej w każdej szkole«. Brak jakiejkolwiek wzmianki w omawianym dokumencie na temat roli rodziców - wobec których szkoła wraz ze wszystkimi obecnymi w niej elementami edukacji ma charakter służebny - może oznaczać, że +Deklaracja+ jest sprzeczna z konstytucyjnym prawem rodziców do wychowania dzieci zgodnie z własnymi przekonaniami oraz z obowiązującym prawem oświatowym"" – napisali biskupi. Hierarchowie poparli działania zmierzające ku temu, aby to rodzice mieli decydujący wpływ na kształtowanie swoich dzieci. ""Należy dołożyć wszelkich starań, aby każdy uczeń i uczennica byli otoczeni szczególną opieką ze strony dyrekcji, pedagogów, nauczycieli, zwłaszcza, gdy są zagrożone jakąkolwiek formą przemocy czy dyskryminacji. Należy zadbać o mądre wychowanie seksualne, które powinno mieć swój początek w rodzinie i być kontynuowane w szkole. Nie może stać ono w sprzeczności z wartościami wyznawanymi przez rodziców, którzy chcą je przekazać swoim dzieciom. Dziękujemy rodzicom i wszystkim wiernym za podjęte działania w celu obrony wartości chrześcijańskich"" - wskazali. Przypomnieli, że w oficjalnych dokumentach Kościół katolicki nie podejmował kwestii LGBT+, ale wielokrotnie wypowiadał się na temat homoseksualizmu i osób homoseksualnych. ""Często przypomina o szacunku, jakim powinno się obdarzać osoby homoseksualne"" – napisali. Przytoczyli nauczanie ""Katechizmu Kościoła Katolickiego"", że ""akty homoseksualizmu z samej swojej wewnętrznej natury są nieuporządkowane"", a osoby homoseksualne wezwane są do życia w czystości. ""Chrześcijańska antropologia nie może zaakceptować wielu obecnych w ideologii LGBT aspektów, działań i postulatów, w tym związanych z promocją zawartej tam wizji ludzkiej płciowości, rodziny i jej roli w społeczeństwie, małżeństwa"" - oznajmili. W lutym prezydent Warszawy Rafał Trzaskowski podpisał deklarację na rzecz społeczności lesbijek, homoseksualistów, biseksualistów i osób transseksualnych (LGBT+) w Warszawie. W dokumencie prezydent stolicy zobowiązał się m.in. do wspierania działań na rzecz edukacji seksualnej zgodnej ze standardami WHO, bezpieczeństwa osób LGBT+, edukacji antydyskryminacyjnej i antyprzemocowej w szkole, działania na rzecz wolności artystycznej, utworzenia hostelu interwencyjnego dla osób będących w sytuacji kryzysowej. Według standardów WHO, dotyczących wychowania seksualnego, dzieci od najmłodszych lat mają czerpać satysfakcję z własnej seksualności. Służyć temu ma edukacja seksualna, którą ""należy rozpoczynać przed 4. rokiem życia"". Zgodnie ze standardami, dzieci w grupach wiekowych 0-4 i 4-6 lat, miałyby otrzymywać m.in. informacje na temat ""radości i przyjemności z dotykania własnego ciała, masturbacji w okresie wczesnego dzieciństwa"". Przewidziane jest również ""odkrywanie własnego ciała i własnych narządów płciowych"" oraz ""wyrażanie własnych potrzeb, życzeń i granic, na przykład w kontekście zabawy w lekarza"". Program nauczania dla grupy 6-9 lat miałby obejmować ""seks w mediach"", a także ""zadowolenie i przyjemność z dotykania własnego ciała"". Natomiast dla grupy 9-12 lat – ""pierwsze doświadczenia seksualne"". Chcesz być na bieżąco z najważniejszymi informacjami dnia? Polub Onet Wiadomości na Facebooku!",Kard. Kazimierz Nycz,
https://wiadomosci.onet.pl/kraj/warszawa-homofobiczny-transparent-na-stadionie-legii/q8zm4vm,Homofobiczny transparent na stadionie Legii,"Transparent z napisem ""Warszawa wolna od pedalstwa"" pojawił się na trybunie kibiców Legii Warszawa podczas wczorajszego meczu stołecznej drużyny z Miedzią Legnica. Miał to być sprzeciw warszawskich fanów wobec polityki prezydenta Warszawy Rafała Trzaskowskiego.","Transparent został wywieszony przez kibiców Legii w czasie meczu piłkarskiej Ekstraklasy, rozgrywanym na stadionie przy ul. Łazienkowskiej. Obok hasła pojawił się też przekreślony napis ""LGBT"". Transparent miał być reakcją na podpisanie przez Trzaskowskiego tzw. karty LGBT+. W dokumencie prezydent stolicy zobowiązał się m.in. do wspierania działań na rzecz bezpieczeństwa osób LGBT+, edukacji antydyskryminacyjnej i antyprzemocowej w szkole, działania na rzecz wolności artystycznej, utworzenia hostelu interwencyjnego dla osób będących w sytuacji kryzysowej. Zdjęcia i nagrania z trybun pojawiły się w mediach społecznościowych.  O karcie prezydent stolicy mówił ostatnio, że jest to ""klarowny sygnał, że Warszawa będzie miastem otwartym, będzie miastem tolerancyjnym"". Trzaskowski był krytykowany za swoją decyzję m.in. przez małopolską kurator oświaty Barbarę Nowak. Stwierdziła ona, że karta to ""propagowanie m.in. pedofilii"". - Sprzedaje się ludziom kłamstwa, że to walka o równe prawa dla homoseksualistów - przekonywała. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Stadion Legii Warszawa,
https://wiadomosci.onet.pl/kraj/gdansk-stowarzyszenie-lgbt-sklada-zawiadomienie-ws-fundacji-pro-prawo-do-zycia/t1540nr,"Stowarzyszenie LGBT składa zawiadomienie do gdańskiej prokuratury. Chodzi o ""samochodową akcję"" proliferów","Po Gdańsku jeździ samochód obklejony banerami, których treść wskazuje, że homoseksualizm jest groźny, a w niektórych przypadkach może prowadzić do pedofilii. - Złożyliśmy zawiadomienie do prokuratury o popełnieniu przestępstwa. Dość mowie nienawiści w naszym mieście - komentują przedstawiciele stowarzyszenia Tolerado. Ich sprzeciw wspierają też radni Koalicji Obywatelskiej i władze miasta. Wiceprezydent Kowalczuk ma też apel do minister edukacji.","""Od 14 lutego ulicami naszego miasta jeździ samochód z plandeką przedstawiającą dwóch nagich mężczyzn z tęczową flagą oraz danymi, podszywającymi się pod naukowe statystyki, w skandaliczny sposób próbującymi powiązać homoseksualność z czynami pedofilskimi. Samochód ten w celowy sposób uderza w nas jako osoby homoseksualne. Próbuje nas zdyskredytować i podsycać strach wobec osób LGBT jako określonej grupy społecznej"" - to fragment oświadczenia, które na dzisiejszej konferencji pod Sądem Okręgowym w Gdańsku odczytali przedstawiciele Tolerado. Miejsce spotkania z dziennikarzami nie było przypadkowe. Tolerado złożyło dzisiaj zawiadomienie do prokuratury o popełnieniu przestępstwa przez Fundację Pro - Prawo do życia. To właśnie proliferzy stoją za ""samochodową akcją"" w Gdańsku.  Przedstawiciele Fundacji w rozmowie z Onetem przekonywali, że ich akcja nie łamie prawa, a zawarte na banerach statystyki oparte są na naukowych przesłankach. Z kolei wspierająca akcje była radna PiS Anna Kołakowska argumentowała, że to organizacje LGBT ""zachowują się jak bolszewicy"", bo chcą represjonować ludzi, którzy ""podejmują krytykę zboczeń i dewiacji"". W odpowiedzi członkowie LGBT ripostują, że pokazane na samochodzie informacje w żaden sposób nie są udowodnione naukowo. Zwracają też uwagę, że nie o łamanie wolności słowa im chodzi, a po prostu o to, by ich przeciwnicy szanowali ich godność. W sytuacji, jak podnoszą członkowie LGBT, gdy zrównuje się osoby homoseksualne z pedofilami, trzeba reagować. - Dość mowie nienawiści - komentują. Sprzeciw środowisk LGBT wspierają też radni gdańskiej Koalicji Obywatelskiej i władze miasta. Na dzisiejszej konferencji przemawiał także wiceprezydent Piotr Kowalczuk. - W Gdańsku nie ma zgody na przemoc, nie ma zgody na słowa nienawiści. Po raz kolejny mówimy bardzo wyraźnie: gwarancja godności człowieka jest zapisana w konstytucji, a jeżeli chodzi o edukację również w podstawie programowej. Dlatego apeluję do pani minister Zalewskiej, by swoim przekazami na Facebooku i na stronach ministerialnych nie straszyła rodziców, nauczycieli, ani dzieci i młodzieży. Kowalczuk zaapelował do minister edukacji, by ""nie straszyła osobami homoseksualnymi"". Swoje poparcie zadeklarowali też gdańscy radni Koalicji Obywatelskiej, którzy już w połowie lutego ws. ""samochodowej akcji"" proliferów złożyli zawiadomienie na policję. - Radni Koalicji Obywatelskiej stanowczo sprzeciwiają się tej podłej akcji wymierzonej w osoby homoseksualne - podkreślał dzisiaj szef gdańskiej KO Cezary Śpiewak-Dowbór. Współprzewodnicząca gdańskiej Rady ds. Równego Traktowania Anna Strzałkowska powołuje się też na głosy ekspertów. - Psycholodzy zwracają uwagę, że propagowanie takich treści buduje postawy społeczne, które będą przekładały się na agresje wobec osób LGBT. Przedstawiciele Tolerado podkreślają, że w polskim kodeksie karnym nie ma przepisu, pozwalającego ścigać mowę nienawiści motywowaną homofobią. Apelują o nowelizację KK.",Dzisiejsza konferencja pod Sądem Okręgowym w Gdańsku,
https://wiadomosci.onet.pl/kraj/rodzice-osob-lgbt-odwiedza-malopolska-kuratorke-oswiaty-barbare-nowak/1lx4zln,Rodzice osób LGBT odwiedzą małopolską kuratorkę oświaty Barbarę Nowak,"Jutro matki osób LGBT złożą wizytę małopolskiej kurator oświaty Barbarze Nowak, by ta przeprosiła ich dzieci za ""swoje homofobiczne wypowiedzi"". Spotkanie zacznie się jutro o 8:50 przed budynkiem kuratorium oświaty w Krakowie.","Akcję wspiera organizacja Kampania Przeciw Homofobii. ""Głos małopolskiej kuratorki słyszy m.in. młodzież LGBT, która ze strony autorytetów potrzebuje wsparcia, a nie oskarżeń. Dlatego planujemy m.in. interweniować u Rzecznika Praw Obywatelskich. Ale nie tylko! O wszystkim będziemy informować Was na bieżąco"" - informuje organizacja. Prezydent Warszawy Rafał Trzaskowski podpisał deklarację na rzecz społeczności lesbijek, homoseksualistów, biseksualistów i osób transseksualnych (LGBT+) w Warszawie. W dokumencie prezydent stolicy zobowiązał się m.in. do wspierania działań na rzecz bezpieczeństwa osób LGBT+, edukacji antydyskryminacyjnej i antyprzemocowej w szkole, działania na rzecz wolności artystycznej, utworzenia hostelu interwencyjnego dla osób będących w sytuacji kryzysowej. Głos w całej sprawie zabrała Barbara Nowak, małopolska kurator oświaty. Na swoim Twitterze zadała pytanie ""Czy Rafał Trzaskowski poinformował czym lgbt jest naprawdę? Czy wspomniał, że propagowanie między innymi pedofilii? Sprzedaje się ludziom kłamstwa, że to walka o równe prawa dla homoseksualistów"". Nowak w swoim wpisie zwraca się też do mieszkańców stolicy: ""Warszawiacy dlaczego godzicie się na krzywdzenie waszych dzieci?!"" Słowa Barbary Nowak wywołały oburzenie i stąd reakcja Kampanii Przeciwko Homofobii.",Barbara Nowak,
https://wiadomosci.onet.pl/kraj/kurator-oswiaty-o-karcie-lbgt-to-promowanie-min-pedofilii/vh42y5r,Kurator oświaty o karcie LBGT+: to promowanie m.in. pedofilii,"Małopolska kurator oświaty Barbara Nowak uważa, że podpisana w poniedziałek przez Rafała Trzaskowskiego karta LBGT + to propagowanie m.in. pedofilii. - Sprzedaje się ludziom kłamstwa, że to walka o równe prawa dla homoseksualistów - przekonuje Nowak.","Prezydent Warszawy Rafał Trzaskowski podpisał w poniedziałek deklarację na rzecz społeczności lesbijek, homoseksualistów, biseksualistów i osób transseksualnych (LGBT+) w Warszawie. W dokumencie prezydent stolicy zobowiązał się m.in. do wspierania działań na rzecz bezpieczeństwa osób LGBT+, edukacji antydyskryminacyjnej i antyprzemocowej w szkole, działania na rzecz wolności artystycznej, utworzenia hostelu interwencyjnego dla osób będących w sytuacji kryzysowej. Dziś głos w całej sprawie zabrała Barbara Nowak, małopolska kurator oświaty. Na swoim Twitterze zadała pytanie ""Czy Rafał Trzaskowski poinformował czym lgbt jest naprawdę? Czy wspomniał, że propagowanie między innymi pedofilii? Sprzedaje się ludziom kłamstwa, że to walka o równe prawa dla homoseksualistów"". Nowak w swoim wpisie zwraca się też do mieszkańców stolicy: ""Warszawiacy dlaczego godzicie się na krzywdzenie waszych dzieci?!"" Tymczasem prezydent Trzaskowski wyjaśnił podczas poniedziałkowej konferencji, że będzie promował tolerancję m.in. przez patronat nad paradą równości. Zapowiedział walkę z mową nienawiści ""poprzez rozmowę, poprzez zapewnienie bezpieczeństwa tym, którzy bezpiecznie się nie czują i poprzez działania edukacyjne"". W ocenie Trzaskowskiego konieczne jest wprowadzenie dodatkowych zajęć w szkołach. Mają być one realizowane zgodnie ""ze standardami, które są określane przez ONZ"". Trzaskowski zapewnił, że w tej sprawie ""skontaktuje się z MEN"". Wskazał na konieczność realizowania polityki równouprawnienia zarówno w urzędach miasta stołecznego, jak i innych miejscach pracy. - Także chcemy współpracować z pracodawcami tak, żeby wszyscy mieli równe szanse – powiedział. Dodał, że realizacja zapisów deklaracji ""to także sprawa pomocy tym wszystkim, którzy w wyniku dyskryminacji znaleźli się na ulicy"". Chodzi o utworzenie hostelu dla osób LGBT, które utraciły dach nad głową. Prezydent nie wykluczył, że miasto przekaże działkę pod budowę hostelu. Pytany o koszty związane z realizacja zapisów deklaracji prezydent odpowiedział: ""Dokładnie je liczymy"". Oktawiusz Chrzanowski ze stowarzyszenia Miłość nie Wyklucza, jednego z inicjatorów deklaracji, ocenił, że podpisanie tego dokumentu ""to historyczny moment w Polsce, ale także w naszej części Europy"". - Teraz zajmiemy się wdrażaniem tego, co zostało zapisane (…). Nie chodzi o to, aby robić ideologię, ale chodzi o to, aby pomagać ludziom – oznajmił. Chrzanowski wyjaśnił, że w każdej szkole ma być przynajmniej jedna osoba, ""która będzie wspierać osoby LGBT i pomagać im"". Ponadto wskazał na konieczność wsparcia osób LGBT w kulturze i w sporcie. - Jest coś takiego jak sport osób LGBT, wrażliwy na orientację i tożsamość płciową. Miasto chce się zapoznać z klubami LGBT i je wspierać – poinformował. Zapowiedział powołanie pełnomocnika LGBT przy prezydencie miasta. Według niego ""taka osoba powinna mieć zespół, taka osoba powinna mieć budżet"", który pozwoliłby na wdrożenie zapisów deklaracji.",Barbara Nowak,
https://wiadomosci.onet.pl/kraj/gdansk-samochodowa-akcja-przeciwnikow-lgbt-budzi-wiele-kontrowersji/s7nw8v7,"""Samochodowa akcja"" przeciw środowiskom LGBT. Takie widoki przynajmniej do marca","Po Gdańsku jeździ samochód obklejony banerami, które w bardzo ostry sposób atakuje środowiska LGBT. Zawiadomienie na policję złożył dzisiaj szef Koalicji Obywatelskiej w Gdańsku. Z kolei organizatorzy akcji powołują się na wolność słowa, wytykając, że to druga strona ""zachowuje się jak bolszewicy"". W odpowiedzi przedstawiciele Tolerado wskazują na nierzetelne badania i szerzenie mowy nienawiści.","Od kilku dni po Gdańsku jeździ auto, obwieszone banerami. Ich treść wskazuje, że homoseksualizm jest groźny, a w niektórych przypadkach może prowadzić do pedofilii. Na samochodzie znalazły się też zdjęcia roznegliżowanych mężczyzn, trzymających tęczową flagę. Podpis pod jedną z fotografii brzmi: ""Tacy idą po twoje dzieci. Powstrzymajmy ich"". Jest jeszcze adres strony: stoppedofilii.pl. Akcja wywołała sporo komentarzy, jak i konkretne reakcje. Oburzone są nie tylko środowiska LGBT. Zawiadomienie na policję złożył dzisiaj przewodniczący klubu radnych Koalicji Obywatelskiej, mecenas Cezary Śpiewak-Dowbór. Przedstawiciele KO informują, że zawiadomienie dotyczy artykułu 51 kodeksu wykroczeń. Zapis ten mówi, iż ""kto krzykiem, hałasem, alarmem lub innym wybrykiem zakłóca spokój, porządek publiczny, spoczynek nocny albo wywołuje zgorszenie w miejscu publicznym, podlega karze aresztu, ograniczenia wolności albo grzywny.”  - Zawiadomienie wskazuje, że dniach 14 i 15 lutego 2019 roku, ulicami Gdańska jeździł samochód z plandeką, na której umieszczono hasła uderzające w osoby o orientacji homoseksualnej, a z urządzeń nagłaśniających umieszczonych na zewnątrz tego samochodu były emitowane informacje o treściach zbliżonych do opublikowanych na plandece umieszczonej na samochodzie - informują politycy Koalicji Obywatelskiej, którzy sprawę ""akcji samochodowej"" komentują też w szerszym kontekście. W przesłanym do mediów oświadczeniu czytamy: ""Przestępstwa z nienawiści na tle orientacji seksualnej nie są priorytetem rządu PiS. Do tej pory nie uzupełniono kodeksu karnego o przestępstwo nawoływania do nienawiści na tle różnic w zakresie orientacji seksualnej i tożsamości płciowej. Obecnie ścigane z oskarżenia publicznego jest nawoływanie do nienawiści na tle różnic narodowościowych, etnicznych, rasowych, wyznaniowych albo ze względu na bezwyznaniowość. Wśród katalogu znamion przestępstwa nie ma nawoływania do nienawiści na tle różnic orientacji seksualnej i tożsamości płciowej"". Zupełnie inaczej na sprawę patrzą organizatorzy akcji. Jedną z nich jest Anna Kołakowska, która w zeszłej kadencji reprezentowała klub radnych PiS w Gdańsku. Kołakowska jest znana w Gdańsku m.in. z blokowania marszów równości. - Środowiska homoseksualne zachowują się jak bolszewicy. Ludzie, którzy mają inne od nich poglądy, ludzie, którzy podejmują krytykę zboczeń i dewiacji, są narażenie na represje. Także na procesy sądowe, a w skrajnych przypadkach mogą trafić do więzienia. Tak było w Grecji, gdzie biskup prawosławny usłyszał wyrok, bo ośmielił się krytykować homoseksualistów - mówi Kołakowska. - Można krytykować Kościół, tego czy innego polityka, ale nie można już źle mówić o homoseksualistach. Nam chodzi tylko o ochronę moralności i ochronę naszych dzieci - dopowiada. Rozmówczyni Onetu zapowiada, że nie boi się procesów sądowych i jest gotowa ponieść wszelkie konsekwencje. - Zawsze będę publicznie piętnować zboczenia seksualne - podkreśla. Kolejny organizator kontrowersyjnej dla wielu akcji to Maciej Wiewiórka z Fundacji PRO Prawo do Życia.  - Mamy dziesiątki spraw z artykułu 51 i 141 Kodeksu Wykroczeń i jedna po drugiej je wygrywamy - kwituje w rozmowie z Onetem. To Wiewiórka był jedną z osób, które decydowały o tym, jakie treści znajdą się na samochodzie. Jedna z podanych tam statystyk głosi np: ""31% dzieci wychowanych przez lesbijki i 25% wychowanych przez pederastów jest molestowanych"". Skąd takie dane? - Dane umieszczone na samochodzie pochodzą z CDC (agencja rządu federalnego Stanów Zjednoczonych wchodząca w skład Departamentu Zdrowia i Opieki Społecznej) oraz badań prof. Marka Regnerusa oraz Paula Camerona - odpowiada nam Wiewiórka. Dla przykładu amerykański naukowiec Paul Cameron uważa m.in., że osoby homoseksualne powinny być poddawane leczeniu, a sam homoseksualizm powinien być prawnie zakazany. - To jest naukowiec, który jest na cenzurowanym środowisk LGBT. Ale to jeden z przykładów, że środowiska te wszelkie niepoprawne politycznie wyniki badań komentują w kategoriach mowy nienawiści. Chcą w ten sposób zamknąć usta swoim przeciwnikom - uważa rozmówca Onetu. Wiewiórka uważa też, że zarzut mowy nienawiści jest w Polsce podnoszony wybiórczo. - Można pluć na Kościół Katolicki i wtedy jest to wolność słowa. Wystarczy powiedzieć coś przeciwko środowiskom LGBT, wówczas jest to mowa nienawiści. Przedstawiciele Fundacji PRO Prawo do Życia nie uważa, że pokazanie na ciężarówce roznegliżowanych mężczyzn z parady równości, jest czymś nierzetelnym. Samochód jeździ po Gdańsku, a na tutejszych marszach równości takich ""gołych"" obrazków nigdy nie było. Można uznać, że takie fotografie (zaprezentowane w kontekście haseł o ochronie dzieci) mają za cel wywołanie poczucia u gdańszczan, że w ich mieście dochodzi do deprawacji najmłodszych właśnie ze strony przedstawicieli LGBT. Tymczasem rzeczywistość gdańskich marszy równości pokazuje co innego. Wiewiórka się z tym nie zgadza. - Środowiska te wpisują się w kontekst międzynarodowego LGBT, gdzie na paradach równości na Zachodzie dochodzi do takich sytuacji. U nas na szczęście w Polsce społeczeństwo nie jest tak zindoktrynowane lewicowo i gdyby ludzie zobaczyli gołych mężczyzn na paradzie, to jeszcze bardziej zraziliby się do tego środowiska.Jednakże na paradach w Gdańsku pojawiają się transparenty promujące organizacje międzynarodowe, które takich rzeczy się dopuszczają. Wiewiórka nie ukrywa, że czas akcji nie jest przypadkowy. Obecnie w Gdańsku trwa kampania wyborcza, a komisarz Aleksandra Dulkiewicz ma dwóch kontrkandydatów, o mocno prawicowym światopoglądzie. ""Akcja samochodowa"", jak podkreśla Wiewiórka, ma przypomnieć gdańszczanom o modelu ds. równego traktowania. Według Fundacji Pro Prawo do Życia, konsultacje nad wprowadzeniem modelu odbyły się bez wysłuchania prawicowych postulatów, a miasto nic nie robiło sobie z protestów, w których brały udział setki osób. - Nasza ciężarówka będzie na pewno jeździć po gdańskich ulicach do 1 marca. Akcja jest ciepło przyjmowana przez wielu mieszkańców. To bardzo nas cieszy - podkreśla Wiewiórka. Jacek Jasionek z Tolerado kwituje krótko: - Akcja, podczas której na ciężarówce widzimy hasła typu ""stop pedofilii"" i jednocześnie prezentowane są tam kłamliwe statystyki na temat LGBT, nie ma na celu informowania ludzi. Jej celem jest szerzenie nienawiści, budzenie niepokoju i odrazy. Chodzi o wywołanie określonych skojarzeń, w żadnej mierze nie chodzi tutaj o prawdę. Rozmówca Onetu odnosi się do też badań Camerona i Regnerusa, których prace są wykorzystywane przez organizatorów ""samochodowej akcji"". - Badania Camerona czy Regnerusa nie zostały uznane przez żaden renomowany instytut badawczy, nie zostały potwierdzone z naukowego punktu widzenia i nie wytrzymały merytorycznej krytyki. Również i w Polsce łatwo dotrzeć do opracowań, z których jasno wynika, że badania Camerona są kłamliwe. W sieci dostępne jest też szerokie, krytyczne opracowanie badań Regnerusa. Osoby, które wykorzystują niepotwierdzone badania, świadomie kłamią. Jasionek podkreśla, że nie chodzi o kneblowanie ust krytykom działalności środowisk LGBT. - Każdy ma prawo do wyrażania swojego zdania. Jeżeli ktoś na przykład napisałby na tej ciężarówce, że nie zgadza się z głoszonym przez nas postulatem wprowadzenia prawa do zawierania małżeństw jednopłciowych, to może to oczywiście zrobić. Nie zgadzałbym się z tym, ale uznał to jako jego prawo do głoszenia swoich poglądów. Czym innym jest jednak używanie kłamliwych statystyk i gra prymitywnymi skojarzeniami. Łączenie pedofilii i homoseksualizmu. Na to nie ma zgody. Jak mówi nam przedstawiciel Tolerado, dzisiaj jego organizacja spotyka się z prawnikiem i będzie rozważać, czy i na jakiej podstawie oddać sprawę do sądu. Jasionek zaznacza, że w polskim kodeksie karnym nie ma przepisu, pozwalającego ścigać mowę nienawiści motywowaną homofobią. - Jestem wdzięczny za akcję radnych Koalicji Obywatelskiej w Gdańsku, którzy złożyli dzisiaj zawiadomienie na policję. To ważne, by reagować w takich sprawach i zajmować jasne stanowisko. Jasionek nie godzi się też z narracją drugiej strony sporu o instrumentalnym traktowaniu zarzutu o mowie nienawiści. - Nie wzywamy do nienawiści do kleru, a potępiamy jednostkowe przypadki pedofilii w Kościele. Jeżeli ktoś wykorzystywałby tutaj nierzetelne statystyki, też bym przeciwko temu protestował.",Takie auto ma jeździć po Gdańsku do 1 marca,
https://wiadomosci.onet.pl/tylko-w-onecie/fundacja-trans-fuzja-edyta-baker-o-procesie-zmiany-oznaczenia-plci/5w0hs78,Prezeska Trans-Fuzji: tożsamość płciowa nie podlega ocenie,"- Moja tożsamość płciowa jest moim przyrodzonym dobrem i nikt nie ma prawa o niej decydować. Płeć powinna być wyznaczana na zasadzie deklaracji - o procesie zmiany oznaczenia płci, postępowaniu wobec dzieci interpłciowych oraz próbie wprowadzenia ustawy regulującej te kwestie opowiada Edyta Baker, prezeska Fundacji Trans-Fuzja.","*** Katarzyna Niedurny: Czym jest transpłciowość? Edyta Baker: Najprostsza definicja to: odczuwanie własnej tożsamości płciowej w sposób nienormatywny, inny niż przyjęta w naszej kulturze zgodność ciała i psychiki. To, czy jesteśmy uznawani za kobietę, czy mężczyznę, wynika z oznaczenia naszej płci na podstawie genitaliów w momencie narodzin. Jest to bardzo uproszczony sposób. Profesor Kazimierz Imieliński, nestor polskiej seksuologii, określa w swoich pracach kilkanaście wyróżników płci. Genitalia są tylko jednym z nich. Można mieć inną płeć genitalną, inną – gonadalną, a jeszcze inną – metaboliczną. Dochodzi też czynnik psychiczny. I on jest najważniejszy. Osoby transpłciowe nie odczuwają płci, jaka została im przypisana przy urodzeniu i jaką zostali oznaczeni w dokumentach. Nie znaczy to jednak, że wszyscy dążą do zmiany swojej roli i ekspresji płciowej, sposobu funkcjonowania w społeczeństwie i oznaczenia płci w dokumentach. Czym w takim razie jest transseksualizm? My, osoby trans i aktywiści działający na rzecz praw osób transpłciowych, wolimy mówić o „transseksualności”. „Transseksualizm” to bardzo zmedykalizowane pojęcie i tak jak wszystkie „izmy” oznacza w medycynie jednostkę chorobową. Jest więc to słowo stygmatyzujące, patologizujące, pokazujące, że coś jest z nami nie tak w sensie medycznym. Tymczasem odczuwanie nienormatywnej tożsamości płciowej nie jest chorobą ani zaburzeniem. Po prostu nasza kultura, uznająca wyłącznie binarny podział na kobiecość i męskość determinowane genitaliami, nie radzi sobie z pojmowaniem tożsamości płciowej jako czegoś niezależnego od genitaliów i będącego integralnym składnikiem „ja” każdej osoby. Transseksualność oznacza drogę postępowania dla pewnej grupy osób transpłciowych, które chcą dokonać trwałej zmiany oznaczenia płci prawnej oraz zmian w obrębie ciała po to, żeby móc jak najpełniej funkcjonować w płci odczuwanej.  Zobacz też: TVP kolejny raz odwołuje premierę dokumentu o transpłciowej osobie Jak rozumiem, sama transpłciowość mieści w sobie więcej zjawisk... Tak. To, że ktoś jest „trans” nie znaczy, że musi się cały czas określać w wymiarze jednej płci wynikającej z typowego dla naszej kultury układu binarnego: kobiecość – męskość. Są osoby, które są cały czas pomiędzy płciami, a ich tożsamość to jedna i druga płeć jednocześnie albo żadna. Mamy też czasem do czynienia z tożsamością genderfluid, czyli taką, która zmienia się w czasie. Ktoś może w różnych cyklach czasem czuć się kobietą, a czasem mężczyzną. Bardzo wiele osób nie wchodzi na drogę korekty płci, bo nie odczuwa takiej potrzeby. Mają nienormatywną tożsamość płciową, ale nie są im potrzebne określenia: kobieta – mężczyzna. Są też osoby, które pomimo tego, że nie określają się jednoznacznie to będą korekty dokonywać, bo lepiej się czują w jednej z płci, ale innej od tej, jaką im przypisano. *** *** Jak w Polsce wygląda proces zmiany oznaczenia płci? Trzeba zacząć od tego, że każdy, kto chce dokonać korekty prawnej, musi najpierw rozpocząć korektę medyczną. To nie wynika z żadnych przepisów, a jedynie z utrwalonej praktyki medycznej i sądowej. Teoretycznie mogłabym iść jutro do sądu ze swoja udokumentowaną działalnością: od 15 lat siedzę w transaktywizmie jako ujawniona w pełni transkobieta, od wielu lat funkcjonuję społecznie jako kobieta. Mało kto pamięta o tym, że kiedyś funkcjonowałam jako mężczyzna. Mogłabym powiedzieć: „wysoki sądzie, proszę dokonać zmiany określenia mojej płci metrykalnej. I teoretycznie nie potrzebuje do tego żadnych procesów medycznych... Ale to tylko teoria? Tak, bo praktyka jest zupełnie inna. Muszę więc najpierw rozpocząć proces medyczny, czyli inaczej mówiąc, uzyskać zgodę lekarza na bycie kobietą. Jest to haniebna praktyka, ponieważ moja tożsamość płciowa nie podlega ocenie. To, co ja czuję i jak się czuję, wiem tylko ja i nikt, nawet lekarz, nie może tego ani stwierdzić, ani tym bardziej ocenić. Co lekarz musi zrobić, udowodnić? To zależy od lekarza. Niektórzy z nich uważają, że mogą decydować o naszej tożsamości i muszą dać na nią pozwolenie. Tak naprawdę orzeczenie lekarskie z diagnozą „transseksualizmu” jest pozwoleniem na dokonanie zmiany oznaczenia płci przez sąd. Czym się taki lekarz kieruje? Niczym, bo jeśli chodzi o medycynę, to nie ma ona żadnych narzędzi, które pozwoliłyby zmierzyć naszą tożsamość płciową. Lekarz tak naprawdę może jedynie wykluczyć możliwości występowania innych chorób, które mogą dawać również efekt w postaci odczuwania innej tożsamości płciowej. Jest to niewielka grupa schorzeń: m.in. pewnego rodzaju guzy mózgu oraz niektóre choroby psychiczne. I co dalej po wizycie u lekarza? Wtedy trzeba zasięgnąć opinii psychologa. Lekarze najczęściej kierują nas do nich na niepotrzebne ni to diagnozy, ni to terapie. Nazywamy to w naszej wewnętrznej transowej gwarze gatekeepingiem, czyli ustawianiem kolejnych strażników bramy, którzy nie przepuszczą nas dalej, dopóki nie przejdziemy całej wymyślonej przez nich procedury. Tak naprawdę te osoby stawiają się w roli kogoś, kto decyduje o naszym życiu. To jest bardzo upokarzające, jest niegodne i stanowi naruszenie praw człowieka. W końcu moja tożsamość płciowa jest moim przyrodzonym dobrem i nikt nie ma prawa o niej decydować. Płeć powinna być wyznaczana na zasadzie deklaracji. Czy gdzieś na świecie to tak działa? Zaczęła Argentyna i wiele krajów powtórzyło ten model. W Europie jako pierwsza prawo wychodzące naprzeciw potrzebom osób transpłciowych wprowadziła Dania. Polega to mniej więcej na tym, że idę do urzędu i poprzez deklarację dotyczącą tożsamości płciowej zmieniam jej oznaczenie. Natomiast kwestia tego, w jakim zakresie chcę dokonać zmian w obrębie ciała i czy korzystam w tym celu z usług lekarzy, jest moją sprawą. Strona medyczna i prawna korekty płci nie powinny być ze sobą związane, a w żadnym wypadku nie powinno być tak, że jedna jest uzależniona od drugiej. Jednak wiele krajów stosuje jeszcze bardziej przestarzałe i upokarzające wymogi, np. żąda sterylizacji przed prawnym uzgodnieniem płci. A tymczasem Światowa Organizacja Zdrowia wyraźnie wskazuje, że ubezpłodnienie kogokolwiek z jakiejkolwiek przyczyny jest pogwałceniem praw człowieka. Na przykład Szwecja przez wiele lat utrzymywała takie prawo. Teraz się to zmieniło i osobom zmuszonym do wysterylizowania się w związku z transpłciowością wypłacane są odszkodowania. Wróćmy do sytuacji w Polsce. Czy na etapie diagnostyki lekarskiej pojawiają się jeszcze jakieś problemy? Nie wiadomo dlaczego, wielu lekarzy miesza jeszcze do sprawy kwestię orientacji seksualnej i używają jej jako kryterium diagnostycznego. I może być tak, że jeśli na przykład powiem lekarzowi, że jeśli czuję się kobietą i odczuwam pociąg seksualny do kobiet, to usłyszę, że nie jestem osobą transseksualną, bo powinnam być ukierunkowana na mężczyzn. Miałam kiedyś taką dyskusję z jednym z bardzo znanych polskich seksuologów, który zakwestionował to, że mogę być osobą transseksualną, bo przyznałam się do związków z kobietami. Powiedział mi wtedy, że jeśli czuję się kobietą, to muszę pożądać mężczyzn. Zapytałam go wtedy, czy słyszał kiedyś o lesbijkach. Co odpowiedział? Był zdziwiony. Widocznie seksuologia nie przewiduje jeszcze możliwości istnienia osób homo-, bi- lub aseksualnych wśród osób transpłciowych, choć na ich istnienie w głównej populacji zgodziła się już dość dawno. Tożsamość płciowa i orientacja seksualna to dwie odrębne rzeczy, niezależne od siebie i nie można ich mieszać ze sobą, a w żadnym razie uzależniać jednej od drugiej. Kiedy wreszcie pokonamy ten medyczno-psychologiczny tor przeszkód, przejdziemy przez te wszystkie nie do końca zrozumiałe i niejednolite procedury, badania i jakiś okres kuracji hormonalnej, to lekarz wystawia diagnozę o transseksualności i na jej podstawie mogę występować do sądu o korektę oznaczenia mojej płci prawnej. *** *** A w sądzie? Muszę pozwać swoich rodziców. Artykuł 189 Kodeksu postępowania cywilnego mówi: „powód może żądać ustalenia przez sąd istnienia lub nieistnienia stosunku prawnego lub prawa, gdy ma w tym interes prawny” i na podstawie tego artykułu mogę dochodzić zmiany oznaczenia mojej płci. Ale ponieważ jest to artykuł z Kodeksu postępowania cywilnego, więc sprawa odbywa się w trybie procesowym. Muszą być dwie strony: powód, czyli osoba transpłciowa i pozwany, czyli jej rodzice. A o co się tych rodziców pozywa? O to, że źle oznaczyli płeć? Tak. Kiedyś odbywało się to na innych zasadach. Pamiętam, że był taki okres i to jeszcze w latach 80., że pozywano o to placówkę, w której osoba transpłciowa się urodziła. Wydaje mi się, że pozywanie rodziców tylko powoduje rozbudowanie konfliktu. W naszych warunkach małej akceptacji społecznej dla transpłciowości, to jest koszmar. Żyję na tym świecie już pół wieku, jestem absolutnie od rodziców niezależna, ale muszę ich pytać o zgodę na to, kim się czuję. Bo taki proces to w gruncie rzeczy pytanie o zgodę na odczuwanie tego, co odczuwam. Na szczęście coraz więcej rodziców zaczyna problem rozumieć, są już nawet tacy, którzy starają się własnym dzieciom pomagać i robić coś dla nich, wiedząc jakie to wszystko jest trudne. Ale już pomijając to: nigdy nie jest miło, gdy nagle wyjmuje się ze skrzynki pozew do sądu wysłany przez własne dziecko. Czy sąd może z racji tego, że rodzice się nie zgadzają na zmianę oznaczenia płci, odmówić jej? W ciągu 11 lat działania Fundacji Trans-Fuzja nie odnotowaliśmy takiego przypadku, co nie znaczy, że nie mógł się wydarzyć. Czasem kiedy rodzice byli bardzo przeciwni, utrudniali proces, wymyślali tysiące dodatkowych rzeczy, powoływali dodatkowych biegłych, próbowali udowadniać, że dziecko upadło na głowę w dzieciństwie... ale to i tak nie zmieniło pozytywnego dla osoby transpłciowej orzeczenia sądu. Właśnie: często jest tak, że rodzice wolą zrobić z dziecka osobę chorą psychicznie lub rozpowiadać, że umarło, niż przyznać, że jest tym, kim się czuje. Czy to takie trudne? Dla niektórych rodziców wciąż ważniejsza jest opinia jakichś ciotek, sąsiadów, znajomych niż szczęście własnego dziecka. Wielu z nich myśli w ten sposób, że dziecku coś się poprzestawiało i właśnie niszczy sobie życie. Tylko dlaczego zakładają, że to właśnie oni wiedzą, co jest dla tego dziecka szczęściem? W jakich przypadkach sąd może odmówić zmiany oznaczania płci? Kiedyś pojawił się bardzo kuriozalny powód. W momencie, w którym prezydent Duda nie podpisał ustawy o uzgodnieniu płci, znalazł się w Warszawie sędzia, który uznał, że w takim razie nie ma żadnego prawa, na podstawie którego dokonujemy korekty płci i odrzucił pozew. Potem oczywiście sprawa poszła do apelacji i sąd apelacyjny cofnął ją do ponownego rozpatrzenia, słusznie uznając, że przecież jest praktyka uzgadniania płci na podstawie art. 189 KPC. Parę lat temu pojawił się też taki przypadek, że jedna z osób, która dokonywała korekty zataiła fakt, że pozostaje w związku małżeńskim. Przed tranzycją trzeba się rozwieść, czy małżeństwo automatycznie się unieważnia? Trzeba się rozwieść. Nie powiedziałem jeszcze, że do niedawna trzeba było również pozwać dzieci, jeśli się je miało. A o co się je pozywa? Nie wiadomo, w zamyśle chodziło chyba o to, by dzieci nieletnie też mogły być stroną w sprawie i w ten sposób sąd mógł chronić ich dobro. Bo dziecko trzeba przecież chronić, jeśli staremu lub starej coś odpali i chcą korygować płeć – to były tego typu konstrukcje myślowe. Niektóre sądy żądały nawet pozywania dzieci pełnoletnich. Ten stan rzeczy trwał przez pięć lat. Dopiero w ubiegłym tygodniu tygodniu Sąd Najwyższy wydał wyrok, który znosi ten wymóg. Jesteśmy z tego powodu bardzo szczęśliwi, że po naszej interwencji w sprawę zaangażowało się Biuro Rzecznika Praw Obywatelskich i doprowadziło tę sprawę do takiego końca. Zobacz też: RPO chce walczyć z mową nienawiści. 20 postulatów Adama Bodnara Ile trwa taki proces o uzgodnienie płci? Sąd zazwyczaj załatwia to na dwóch posiedzeniach. Pierwsze z nich to posiedzenie rozpoznawcze i powołanie biegłego. To kolejna absurdalna procedura, a badanie przez biegłego to zazwyczaj kolejne upokorzenie. Biegły potrafi pytać o życie seksualne, o masturbację, kiedy i jak to robimy, o nasze współżycie z partnerami, partnerkami, w jakich pozycjach to robimy, a nawet – o fantazje. I proszę sobie teraz wyobrazić, że to wszystko, że to orzeczenie biegłego trafia potem do pozwanych. Czyli rodziców? Naprawdę, czy rodzice muszą mieć wiedzę na temat tego, jak i z kim idę do łóżka? Albo kiedy i dlaczego się masturbuję? Czy to nie jest naruszenie praw człowieka? Po co to? Po co do sprawy dotyczącej tożsamości płciowej mieszać kwestie życia seksualnego? Jedno z drugim nie ma naprawdę nic wspólnego. Ale biegły w końcu wystawia opinię, przesyła ją do sądu, co pozwala sądowi podjąć decyzję i zazwyczaj jest to decyzja pozytywna. Wtedy otrzymujemy orzeczenie o innym oznaczeniu płci i na tej podstawie trzeba zmieniać wszystkie dokumenty. Tu zaczyna się nowa gehenna. Dlaczego? Trzeba pozmieniać wszystkie świadectwa szkolne, zazwyczaj od matury począwszy, wszystkie dyplomy, kursy, studia podyplomowe, świadectwa pracy. *** *** I trzeba do każdej z tych instytucji zgłaszać się osobno? Tak. I na przykład muszę iść do byłego szefa, z którym rozstałam się dwadzieścia lat temu, który mógł wyrzucić mnie z pracy i muszę przed nim ujawnić swoją transpłciowość, chociaż naprawdę nie mam na to ochoty, i prosić go, żeby wydał mi nowe świadectwo pracy. To jest upokarzanie człowieka! A wszystko rozbija się o to, że nie ma prawa, które reguluje takie przypadki. W 2013 r. pojawił się taki projekt... Prezydent Duda zawetował uchwaloną w 2015 r. ustawę. Wiadomo było, że jej nie podpisze, bo ma uprzedzenia ideologiczne. Ale tak naprawdę głównym winowajcą była tu Platforma Obywatelska, która sprawiła, że prace nad ustawą trwały bardzo długo. A spokojnie mógł ją podpisać jeszcze prezydent Komorowski... Czemu to wszystko trwało tak długo? Projekt ustawy złożyła ówczesna posłanka Anna Grodzka, która jest też fundatorką naszej fundacji. Pracowaliśmy nad nim razem, także z prawnikami. Projekt był prosty i krótki. Zakładał on jedną podstawową rzecz: nieprocesowe uzgodnienie płci przed sądem, bez pozywania rodziców na podstawie oświadczeń i diagnozy dwóch lekarzy lub lekarza i psychologa seksuologa. PO stwierdziła jednak, że warto jeszcze przy tym projekcie pogrzebać. Wzięli sobie ekspertkę, osobę transpłciową, obecnie funkcjonującą jako kobieta, znaną po tej prawej stronie sceny politycznej, a ona zaproponowała im takie zmiany, które cofały wszystko w lata 70. Na podstawie tych „ekspertyz” zaproponowano, że powstanie komisja, która będzie decydować o tym, czy ktoś jest transpłciowy, czy nie, a także – tzw. test realnego życia i inne tego typu rozwiązania. Szczerze mówiąc, przez to ten projekt stał się jeszcze gorszy niż obecny stan rzeczy. Na szczęście udało się to odkręcić i osiągnąć coś, co można nazwać kompromisem. Ale odbyło się to kosztem straty czasu i uchwalonej przez Sejm ustawy nie zdążył już podpisać prezydent Komorowski. Przeczytaj również: Kancelaria Prezydenta: ustawa o uzgodnieniu płci może prowadzić do destabilizacji norm społecznych A czym jest test realnego życia? To jest pomysł seksuologów i psychologów sprzed 60 lat. Uznali oni, że jeśli na przykład ja czuję się kobietą, to muszę przejść specjalny okres próbny, żeby udowodnić im, że jestem tą kobietą i jestem zdolna do życia jako kobieta. A jakie są tego wyznaczniki? W ramach tego testu wymaga się nie tylko funkcjonowania w roli społecznej płci odczuwanej, ale także np.: utrzymania zatrudnienia, utrzymania związku małżeńskiego lub partnerskiego, kontaktów rodzinnych i towarzyskich itp. Ile taki test trwa? Niektórzy lekarze lub psycholodzy skazują nas na taki „test realnego życia” nawet na dwa lata. Tymczasem nie ma on nic wspólnego z realnym życiem. Trudno jest utrzymać małżeństwo, jeśli każą nam się rozwieść, a i tak większość związków się rozpada, po tym, gdy jedna osoba ujawnia swoją transpłciowość. Proszę sobie wyobrazić, że ktoś jest heteroseksualny i nagle dowiaduje się, że jego małżonek lub partner jest tej samej płci. A jak mamy utrzymywać zatrudnienie, skoro transpłciowość jest jednym z powodów zwalniania ludzi z pracy lub odrzucenia przy przyjęciu do pracy? Jak utrzymać związki rodzinne w nieakceptującej rodzinie, która czasem woli się wyrzec osoby transpłciowej, niż ujawnić wobec otoczenia jej transpłciowość? Problemem jest też funkcjonowanie z dokumentami nie pasującymi do płci, w której zaczynamy funkcjonować podczas procesu korekty. Zdarzało mi się, że pani na poczcie lub kontroler w autobusie kwestionowali prawdziwość moich dokumentów, bo widzieli w nich kogoś innego niż osoba, która stała przed nimi. A to tylko kolejne elementy opresji systemu, w którym muszę zdawać egzamin z mojej płci, bo ktoś ma uznać, że ja zasługuję na swoją płeć. Czy poza osobami transpłciowymi ktokolwiek zdaje egzamin na bycie kobietą lub mężczyzną? Mam wrażenie, że w obowiązujących rozwiązaniach, a także tych proponowanych, widoczny jest jakiś absurdalny strach, że gdyby ludziom na to pozwolić, to będą zmieniać płeć, co chwilę bez przyczyny. Takie argumenty wysuwane były nawet przez prawą stronę sceny politycznej przy pracach nad naszą ustawą i jej procedowaniu. Mówiono, że to otwarta droga dla przestępców, którzy będą chcieli się ukrywać i gejów, którzy chcą zawierać małżeństwa jednopłciowe. A proszę mi pokazać przestępcę, który przejdzie przez te wszystkie procedury medyczne i w dodatku sam pójdzie do sądu uzgadniać płeć. W Danii, czy na Malcie, tam gdzie płeć można zmieniać na podstawie deklaracji, jakoś do tej pory nie odnotowano, by całe bandy przestępców przeprowadzały takie procedury. Kolejnym argumentem przeciw ustawie była opinia, że ludzie będą teraz zmieniać co chwilę płeć to w jedną, to w drugą stronę. Oczywiście istnieje pewna grupa, która cofa swoją korektę. Mówi się, że to błędne diagnozy. Ale po pierwsze takie się zawsze zdarzają w każdej dziedzinie medycyny, a po drugie niekoniecznie są one błędne, bo mogą to być często osoby, które mają na przykład płynną tożsamość płciową – fluidgenderowe, o których mówiliśmy na początku. A tak w ogóle do czego jest nam potrzebne oznaczenie płci w dokumentach? Jakie to ma znaczenie? Jest to ważne tylko w przypadku obliczania wieku emerytalnego i prawa do zawarcia małżeństwa, w krajach, w których nie ma równości małżeńskiej. *** *** Jak to wygląda jeśli chodzi o dzieci interpłciowe? Ta sprawa w ogóle jest skomplikowana. Interpłciowość to odrębne zjawisko – to osoby, które rodzą się z cechami biologicznymi kobiety i mężczyzny jednocześnie, czyli to coś innego niż transpłciowość. Ale te osoby też mają jakąś tożsamość płciową. W proponowanym przez nas projekcie ustawy był postulat, żeby zakazać operacji normalizujących na dzieciach inter do 13. roku życia. W prawicowych mediach powstał jednak krzyk, że my dzieciom chcemy zmieniać na siłę płeć dzieciom od 13 lat wzwyż. Kompletne niezrozumienie problemu! A tymczasem prawdziwy problem polega na tym, że obecnie, jeśli dziecko rodzi się z cechami obu płci, to jak najszybciej się je normalizuje. Czyli wkłada w szufladkę chłopca albo dziewczynki? Łącznie z wykonywaniem niepotrzebnych operacji normalizujących. I to się dzieje z automatu, czy rodzic może zaprotestować? Może, ale proszę sobie wyobrazić przeciętnego rodzica, który w momencie narodzin dziecka zderza się z informacją, że jest ono interpłciowe i ma naprzeciwko bezdusznego lekarza podchodzącego do dziecka, jak do kolejnego przypadku. Lekarze często utrzymują u rodziców przekonanie, że ich dziecko to jeden jedyny taki przypadek na świecie, nie należy nikomu o tym mówić i trzeba jak najszybciej przerobić – czyli znormalizować. Medycyna odtrąbi sukces wtedy, kiedy zrobi z osoby inter kobietę lub mężczyznę. Nie uwzględniając tożsamości płciowej. Na jakiej zasadzie podejmowana jest decyzja, czy jest to chłopak, czy dziewczyna? Jeśli normalizuje się tak małe dziecko, to nie wiadomo, jaką ono będzie mieć tożsamość płciową i dzieje się to trochę według widzimisię lekarza. Dlatego chcieliśmy, żeby taka decyzja zapadała dopiero po osiągnięciu przez dziecko wieku 13 lat, kiedy ono samo jest już w stanie powiedzieć, kim jest, kim się czuje. A takie przedwcześnie i pochopnie podjęte operacje normalizujące sprawia, że dzieci inter stają się później osobami transpłciowymi, bo okazuje się, że zostały one we wczesnym dzieciństwie znormalizowane nie w tę stronę, co trzeba. Bo łatwiej było zrobić chłopca albo dziewczynkę. Najbardziej znanym takim przypadkiem jest Michalina Manios, która wzięła udział w programie Top Model, gdzie ujawniła swoją interpłciowość. Dziewczyna, która dzisiaj jest wzięta modelką, w dzieciństwie została znormalizowana na chłopca. Takie postępowanie wobec osób inter jest naruszeniem ich praw człowieka. Ile rodzi się dzieci interpłciowych, a ile jest osób transsekualnych? Statystycznie dziecko inter rodzi się jedno na 200 urodzeń. Ta liczba jednak nie jest pewna, bo sprawa nie jest taka prosta. U wielu osób interpłciowości nie rozpoznaje się przy narodzinach. Bo nie zawsze jest ona możliwa do rozpoznania na przykład na podstawie oglądu genitaliów. U wielu osób rozpoznaje się to później. Znamy takie przypadki, że u osób transpłciowych, które podjęły się korekty płci, dopiero w trakcie badań wychodzi na jaw, że tak naprawdę są one interpłciowe, bo mają np. inne chromosomy. Ktoś, kto został oznaczony jako mężczyzna, powinien mieć chromosom XY, a okazuje się, że ma XXY. To też jest osoba interpłciowa, tylko że jej ciało nie dało znać o tym nigdy wcześniej. Jeśli chodzi o osoby transpłciowe, to mówi się, że jedna osoba na 35 tys. to transkobieta, a jeden na 100 tys. – transmężczyzna. Polecamy: Walczy o prawa osób LGBT. ""Gdybym się bała to tak, jakbym oddała swoją wolność"" Czyli więcej jest transkobiet? Tak, ale w Polsce akurat jest na odwrót. Chociaż te dane są tak naprawdę też niewiarygodne. Bo znaczą one tylko tyle, że tyle osób dokonuje korekty płci. Nie wiemy, ile osób realnie odczuwa swoją płeć nienormatywnie i źle się czuje w tej płci, którą im oznaczono przy urodzeniu. *** *** Czym się zajmuje Fundacja Trans-Fuzja? Mamy bardzo różne pola działalności. Można powiedzieć, że zajmujemy się wszystkim, co dotyczy transpłciowości. Nie możemy jedynie zajmować się rozdawnictwem pieniędzy na przeprowadzanie zabiegów związanych z korektą płci, bo ich nie mamy i raczej nigdy mieć nie będziemy. Dopytam tylko o to, czy cały proces medyczny nie jest refundowany? Próbujemy szukać różnych luk i czasami udaje się załatwić niektóre procedury w ramach ubezpieczania zdrowotnego, ale generalnie trzeba przyjąć, że należy to zrobić za własne pieniądze. A wracając do fundacji... Tworzymy też grupy wsparcia. To jest coraz ważniejsza część naszej działalności. Docelowo chcemy, żeby działały przynajmniej w miastach wojewódzkich. To trudne i karkołomne zadanie, bo te miasta są różnej wielkości. Różny jest tam też dostęp do kadr. Grupa wsparcia musi działać pod opieką psychologiczną, a takich psychologów, którzy znają temat można policzyć na palcach jednej ręki. Jest za to wielu takich, którzy myślą, że się znają, a przez to są w stanie wyrządzić więcej szkody, niż pożytku. Chcemy zakładać takie grupy także dla bliskich osób transpłciowych: rodziców, partnerów... Świadczymy również w Warszawie indywidualną pomoc psychologiczną, konsultacje prawne za pośrednictwem maila. Jesteśmy obecni na arenie międzynarodowej, współpracujemy z wieloma organizacjami z całego świata,działamy w strukturach zrzeszających zarówno organizacje działające na rzecz osób transpłciowych, albo bardziej ogólne LGBT-owskie. Współpracujemy tez z wieloma krajowymi organizacjami. Ponadto prowadzimy badania, niektóre o charakterze pionierskim. Przeprowadziliśmy m.in. badania sytuacji osób transpłciowych w systemie opieki zdrowotnej, w systemie prawnym, sytuacji młodzieży transpłciowej w szkołach, a obecnie jest na ukończeniu wydanie raportu z badania dotyczącego transpłciowych rodzin. Zobacz też: Akcja ""Tęczowy Piątek"" w polskich szkołach Z tego, co zrozumiałam, próbujecie też wpływać na rozwiązania prawne... Nasza działalność rzecznicza jest tej chwili inaczej ukierunkowana, bo wiemy, że w obecnej sytuacji nic nie zdziałamy w kwestiach politycznych. Przenieśliśmy działalność rzeczniczą na niższy poziom – współpracy z lekarzami i psychologami, staramy się też dotrzeć do środowiska prawniczego, ale to idzie bardzo opornie. Trafiamy też do nauczycieli, pedagogów, rożnego rodzaju urzędników i służb mundurowych (np. policja, służby więzienne). Staramy się przekazywać tym grupom nowoczesną wiedzę na temat nienormatywnych tożsamości płciowych i funkcjonowania społecznego osób transpłciowych, bo wiemy, że tej wiedzy brakuje, a problem wciąż jest widziany wyłącznie przez pryzmat medycznego wzorca transseksualności. Coś się już zaczyna powoli zmieniać, a najlepiej współpraca układa się nam z psychologami. Mieliśmy ostatnio taki przypadek, który według nas był najlepszym przykładem skuteczności podejmowanych przez nas działań. Dostaliśmy zaproszenie do jednej z prywatnych szkół, gdzie osoba pracująca jako pedagog rozpoznała problem transpłciowego dziecka i bardzo szybko zwróciła się do nas o pomoc, dzięki czemu byliśmy w stanie zapoznać całe grono pedagogiczne ze zjawiskiem transpłciowości i z postępowaniem z transpłciowym dzieckiem w warunkach szkolnych. Ta osoba, która nas zaprosiła, była wcześniej na jednym z prowadzonych przez nas szkoleń dla specjalistów. To najlepiej pokazuje, że warto działać.",Edyta Baker - przewodnicząca fundacji Trans Fuzja,
https://wiadomosci.onet.pl/tylko-w-onecie/tvp-kolejny-raz-odwoluje-premiere-dokumentu-o-transplciowej-osobie/9v4bdb3,TVP kolejny raz odwołuje premierę dokumentu o transpłciowej osobie,"Dokument ""Mów mi Marianna"" miał zostać wyemitowany wczoraj na antenie TVP2. Telewizja Polska jest koproducentem filmu - według zapisu w umowie, film musi mieć swoją premierę na jednym z kanałów TVP. Ale ta została odwołana już dwukrotnie - w 2016 roku i teraz. - Wyjaśnienia należą się przede wszystkim widzom - mówi Onetowi Karolina Bielawska, reżyserka filmu. Jak dodaje, nie zna powodów postępowania Telewizji Polskiej.","""Marianna to czterdziestoletnia atrakcyjna kobieta. Odeszła od osób, które kochała. Pozwała rodziców do sądu, bo tylko tak mogła zmienić zapis w metryce. A wszystko po to, by zmienić płeć. Okazało się, że życie napisało scenariusz, jakiego nikt się nie spodziewał, a cena wolności i wymarzonej kobiecości jest bardzo wysoka"" - to opis filmu ""Mów mi Marianna"", który miał zostać wyemitowany wczoraj na TVP2 o godzinie 23.05 w ramach cyklu ""Świat bez fikcji"". O premierze można było przeczytać nawet na stronie internetowej TVP - teraz po kliknięciu w link pokazuje się informacja o błędzie. Zobacz także: Debata nad dodatkowym miliardem dla TVP i radia przeniesiona. Odbędzie się o 22.45 Na oficjalnej stronie TVP program został zmieniony - zamiast ""Mów mi Marianna"" widzowie mogli wczoraj zobaczyć dokument ""Chirurg rebeliant"". Reżyserka Karolina Bielawska jest tym zaskoczona. Wyemitowanie swojego filmu ma zapisane w umowie z TVP, która jest jego koproducentem. Została ona zawarta jeszcze przed ""dobrą zmianą"". Zgodnie z jednym z jej zapisów, film musi mieć swoją premierę na TVP, zanim twórcy mogliby zacząć udzielać licencji. Pierwszą premierę zaplanowano w 2016 roku, ale ostatecznie się nie odbyła. Wczoraj widzów, którzy czekali na film Bielawskiej, również spotkało rozczarowanie, bo premierę ponownie odwołano. Zarówno w 2016 roku, jak i teraz, reżyserki nikt o tym nie powiadomił, ani też nie podał żadnych powodów takiej decyzji. - Z tego co wiem, biuro programowe w ostatniej chwili zdjęło film, chociaż widniał już w programach telewizyjnych. Ale nie znam szczegółów. O tej zmianie w programie dowiedziałam się od ludzi, którzy zaczęli do mnie pisać - mówi Onetowi reżyserka Karolina Bielawska. Jak zaznacza reżyserka, zarówno ona, jak i widzowie, chcieliby poznać powody ponownego odwołania premiery. Zobacz także: Radni Inowrocławia przeciwko mowie nienawiści. Dostało się zwłaszcza TVP - Wytłumaczenie należy się przede wszystkim widzom. Film zdobył bardzo dużo nagród na całym świecie, był nominowany do Paszportów Polityki, do Orłów. Jest w dystrybucji edukacyjnej w Stanach i Australii. Tym bardziej nie mogę tego zrozumieć - dodaje reżyserka. Przez umowę z TVP dokument ""Mów mi Marianna"" nie może zostać wyemitowany przez inną stację. - Film może być pokazywany tylko i wyłącznie na zorganizowanych pokazach kinowych. Nie może być na VOD, czy w innych telewizjach, dopóki nie zostanie wyemitowany na TVP. Od czterech lat jesteśmy przez to zablokowani - tłumaczy Karolina Bielawska. Spytaliśmy biuro prasowe TVP o powody tej zmiany w programie TVP2. Do momentu publikacji nie otrzymaliśmy jednak odpowiedzi. Zobacz także: Pozwał TVP za ""naruszenie godności obywateli"". Jest wyrok",TVP,
https://wiadomosci.onet.pl/kraj/pawel-adamowicz-nie-zyje-rozne-srodowiska-wspominaja-prezydenta-gdanska/6v75p10,Gdańsk. Prezydenta Adamowicza wspominali kibice Lechii Gdańsk i działacze na rzecz praw osób LGBT,"Dla niektórych gdańszczan kontrast mógł być tutaj spory - wspominając prezydenta Adamowicza ramię w ramię stali ze sobą kibice Lechii Gdańsk i członkowie walczącego o prawa osób LGBT stowarzyszenia Tolerado. - To nie zaczęło się wczoraj na Ołowiance, bo prezydent to był człowiek, który od wielu lat działał na rzecz różnych środowisk. Ale dopiero wczoraj zobaczyłem, jak ogromny wpływ miał on na życie Gdańska - mówi Onetowi jeden z uczestników wczorajszego wiecu.","Wczoraj późnym wieczorem na Ołowiance prezydenta Adamowicza wspominali m.in. członkowie organizacji pozarządowych i stowarzyszeń. Na pierwszy rzut oka, bardzo różnych. Dla przykładu, ramię w ramię stali tutaj reprezentanci Tolerado i przedstawiciele Lwów Północy, czyli miejsca, które łączy kibiców Lechii Gdańsk. Ci ostatni w swoim przemówieniu zwracali uwagę, że Paweł Adamowicz wspierał kibiców, nawet gdy to nie było dla niego politycznie wygodne. - Dzięki niego do Gdańska trafił projekt: ""Kibice razem"". Żaden włodarz Gdańska nie dostrzegał wcześniej roli Lechii w życiu mieszkańców, w życiu społecznym. Pawle Adamowiczu, Lechia Tobie dziękuje - mówił gdańszczanin.  Na wiecu przemawiali też przedstawiciele Tolerado, stowarzyszenia, które walczy o prawa osób LGBT. Marta Magott z Tolerado rozpoczęła swoje przemówienie od słów prezydenta Adamowicza, które wypowiedział w 2017 roku, gdy po raz pierwszy stanął na czele Marszu Równości w Gdańsku: ""Jak słyszycie, że ktoś jest zboczony, że ktoś jest zepsuty, to powiem tak: ten jest zboczony, kto sieje nienawiść, ten jest zepsuty, kto odnosi się do drugiego z wrogością (...)"". Wszyscy mówcy - także z innych organizacji - podkreślali, że prezydent Adamowicz działał na rzecz różnych środowisk. Wczoraj na Ołowiance te środowiska stanęły obok siebie. - Narracja Lwów Północy i narracja Tolerado nie była tutaj różna. Mam taką nadzieję, być może nieralną, że to wydarzenie nas zbliży. I że przez to zobaczymy wizje miasta Adamowicza w pełnym blasku. Wizję, że możemy wszyscy żyć godnie, spokojnie tutaj żyć i budować Gdańsk naszych marzeń - mówi Onetowi Jacek Jasionek z Tolerado, jeden z uczestników wczorajszego wiecu na Ołowiance. Nasz rozmówca zwraca uwagę, że wczorajsze spotkanie tak różnych na pierwszy rzut oka środowisk to również efekt wieloletniej pracy prezydenta Adamowicza. - Ktoś to powiedział wczoraj na wiecu i ja się z tym zgadzam: prezydent Adamowicz był dla nas wszystkich. Gdy słuchałem wczoraj tych wszystkich wystąpień, nagle zdałem sobie sprawę, jak ogromny wpływ miał Paweł Adamowicz na to miasto. Jak był ważny dla nas, dla Lwów Północy, dla dziesiątek różnych organizacji. To pokazuje, jak szeroka była jego działalność. - Wczoraj jedna z przemawiających osób powiedziała, że po śmierci Adamowicza Gdańsk wypełniła cisza, a w tej ciszy więcej słychać. Zapadło mi to zdanie w pamięć - dodaje Jasionek.",Przedstawiciele kibiców Lechii Gdańsk,
https://wiadomosci.onet.pl/kraj/lublin-sad-umorzyl-postepowanie-przeciw-wojewodzie-nie-odpowie-za-slowa-o-marszu/e83kym5,Wojewoda lubelski nie odpowie za słowa o Marszu Równości. Sąd umorzył postępowanie,"Organizator Marszu Równości w Lublinie złożył prywatny akt oskarżenia przeciwko wojewodzie lubelskiemu. Chodzi o wypowiedzi Przemysława Czarnka, który nie chciał promowania ""zboczeń, dewiacji, wynaturzeń"". Lubelski sąd zdecydował, że wojewoda nie będzie odpowiadał za swoje słowa i umorzył postępowanie.","Pod koniec września wojewoda Przemysław Czarnek umieścił na swoim kanale YouTube film, w którym skrytykował pomysł organizacji w Lublinie Marszu Równości. W nagraniu powiedział m.in.: ""Obnoszenie się ze swoją seksualnością na ulicy jest po prostu obrzydliwe. Nie promujmy zboczeń, dewiacji, wynaturzeń"". Apelował też do prezydenta Lublina o zakazanie wydarzenia.  Organizator marszu Bartosz Staszewski uznał, że te słowa obrażają i zniesławiają uczestników. W lubelskim sądzie złożył prywatny akty oskarżenia przeciwko wojewodzie i radnemu PiS, który Marsz Równości nazwał ""promocją homoseksualizmu i pedofilii"". Ostatecznie uczestnicy wydarzenia przemaszerowali ulicami Lublina 13 października br. Okazało się, że jedynymi gorszącymi scenami były ostre starcia narodowców z policją, która musiała użyć pałek, gazu i armatki wodnej. Zatrzymano kilkadziesiąt najbardziej agresywnych osób. Dziś Sąd Rejonowy Lublin-Zachód podjął decyzję o umorzeniu tego postępowania. Tym samym wojewoda lubelski nie będzie odpowiadał za swoje słowa. W uzasadnieniu sędzia wskazywał, że praktyki homoseksualne były opisane już w Starym Testamencie oraz występowały w starożytnej Grecji. Przypomina, że homoseksualizm nie jest oceniany jednoznacznie. - W ocenie sądu żądanie ukarania Przemysława Czarnka jest przejawem woli zmiany ocen społecznych za pomocą przymusu państwowego. Zakazanie krytyki określonych zjawisk społecznych czy postaw to nic innego, jak pozostawienie miejsca jedynie na milczenie oraz afirmację. Tzw. mowa nienawiści nie może stanowić knebla wolności słowa, który będzie krępował obywateli Rzeczpospolitej, w tym polityków, w głoszeniu własnych poglądów i ocen - mówi sędzia Bernard Domaradzki. Wcześniej o godz. 13 odbyło się posiedzenie sądu. Na sali rozpraw pojawiło się kilkadziesiąt, głównie starszych osób, które przyszły wspierać wojewodę. Mieli ze sobą transparenty z hasłami m.in. ""Dziękujemy za obronę rodziny"". W trakcie przemowy pełnomocnika oskarżyciela sąd musiał uspokajać zwolenników wojewody, którzy głośno komentowali słowa mecenasa.  Strona skarżąca przekonywała, że słowa wojewody odbiły się szerokim echem i nie można mówić o niskiej szkodliwości społecznej. Pełnomocnik Staszewskiego odniósł się również do kwestii wolności słowa. – Granica wolności wypowiedzi jest inna w zależności od kategorii osób. W przypadku reprezentanta rządu w terenie standard jest zupełnie inny. Trzeba ważyć słowa, by nie doszło do obrażenia czy pomówienia o cechy, których ta osoba nie ma. Nie można być tak, by z ust przedstawiciela rządu w terenie w państwie prawnym, padały słowa, które odmawiają prawa do udziału w życiu społecznym uczestnikom Marszu Równości. Nie może być tak, by wypowiedź wojewody dehumanizowała te osoby – uważa Bartosz Przeciechowski. Obrona wniosła o umorzenie postępowania, bez przystąpienia do rozprawy pojednawczej. Adwokat Przemysława Czarnka zaznaczył, że – jego zdaniem – nie ma faktycznych podstaw do oskarżenia. – Wypowiedzi stanowiły opinię w ramach debaty publicznej wywołanej poprzez złożenie wniosku u prezydenta Lublina ws. zorganizowania w Lublinie pierwszego Marszu Równości. Ta opinia przedstawiała stanowisko oskarżonego i nie była kierowana ad personam do pana Bartosza Staszewskiego. W żaden sposób nie odnosiła się do jego osoby – podkreślał Piotr Zacharczuk. Wojewoda nie poczuwa się do winy. – Nikogo nie nazwałem zboczeńcem ani dewiantem. Nie mogłem tak nazwać oskarżyciela, ponieważ widzę go pierwszy na żywo. Spotkałem go 15 minut temu w windzie, odbyliśmy krótką i miłą rozmowę. Nie wiedziałem o istnieniu tego pana. Nie wiem jakiej orientacji seksualnej jest oskarżyciel. W filmie sam stwierdzam, że mnie kompletnie nie interesuje orientacja seksualna innego człowieka. Wyraziłem tylko swoją opinię, którą kierowałem do prezydenta Lublina – mówi Przemysław Czarnek. Staszewski oraz jego pełnomocnik zapowiedzieli, że złożą odwołanie od tego postanowienia. - Tam się kończy wolność, gdzie się zaczyna krzywda innej osoby. Pytanie gdzie jest ta granica? Jeśli na linii prostej postawi się suwak, to sąd przesunął granicę wolności wypowiedzi znacznie na niekorzyść ochrony osób ewentualnie skrzywdzonych i pomówionych - dodaje Przeciechowski. Słowa wojewody lubelskiego oburzyły nie tylko uczestników Marszu Równości. Rzecznik Praw Obywatelskich Adam Bodnar skierował pismo do Przemysława Czarnka, w którym stwierdził, że jego wypowiedź ""może stanowić przejaw mowy nienawiści ze względu na orientację seksualną wobec uczestników wydarzenia"". Jednocześnie wskazał potrzebę wyeliminowania z debaty ""języka nienawiści, agresji i pogardy"". W trakcie kampanii wyborczej radni Platformy Obywatelskiej i Wspólnego Lublina próbowali przekazać wicepremier Beacie Szydło wniosek o odwołanie wojewody. Rada Miasta Lublina miała nawet przyjąć stanowisko w tek sprawie, ale ostatecznie projekt wycofano z porządku obrad. Pismo zostało wysłane do premiera Mateusza Morawieckiego. Wypowiedź wojewody nt. Marszu Równości odbiła się również szerokim echem w środowisku akademickim. Grupa kilkunastu naukowców, głównie prawników z Uniwersytetu Warszawskiego, skierowała list do rektora Katolickiego Uniwersytetu Lubelskiego z apelem o wszczęcie postępowania dyscyplinarnego wobec Przemysława Czarnka. Wojewodzie zarzucono m.in. ""publiczne zaprzeczenie powszechnie przyjętym wartościom konstytucyjnym, jakimi są poszanowanie praw mniejszości i zakaz dyskryminacji"". Chcesz być na bieżąco z najważniejszymi informacjami dnia? Polub Onet Wiadomości na Facebooku!","Od lewej: Przemysław Czarnek, Piotr Zacharczuk",
https://wiadomosci.onet.pl/kraj/teczowy-piatek-men-zapowiada-konsekwencje/5txtdyf,"MEN zapowiada konsekwencje za organizację ""tęczowego piątku""","- Jeśli dyrektorzy złamali prawo oświatowe ws. ""tęczowego piątku"", to poniosą konsekwencje - oświadczyła wiceminister edukacji Marzena Machałek w rozmowie z Radiem ZET.","Ministerstwo Edukacji Narodowej, po zgłoszeniach od rodziców, zapowiedziało kontrolę części szkół, w których odbył się ""tęczowy piątek"". - W skrajnych przypadkach będzie to postępowanie dyscyplinarne - twierdzi Machałek. W ramach akcji szkoły mogły wywiesić tęczowe flagi czy plakaty, albo poprowadzić lekcje o tolerancji i akceptacji. Jak wynika z badań przeprowadzonych przez Kampanię Przeciwko Homofobii, aż 70 proc. uczniów o odmiennych preferencjach seksualnych doświadczyło z tego powodu przemocy, 30 proc. na terenie swojej szkoły.  MEN sprawdza, czy inicjatorzy akcji nie złamali prawa, rozsyłając do szkół materiały zawierające elementy agitacji wyborczej. Trzecia edycja akcji Kampanii Przeciw Homofobii odbyła się w ponad 200 szkołach w kraju. Wśród zgłoszeń były te pochodzące od samych uczniów, który chcieli poświęcić ten dzień społeczności LGBT+.  Oświadczenie w sprawie piątkowej akcji wydała także Komisja Wychowania Katolickiego Konferencji Episkopatu Polski. Tutaj publikujemy jego treść. Chcesz być na bieżąco z najważniejszymi informacjami dnia? Polub Onet Wiadomości na Facebooku! Źródło: Radio Zet",Marzena Machałek,
https://wiadomosci.onet.pl/kraj/poniedzialek-o-polsacie-pisowska-gadzinowka/xvwcbmb,Poniedziałek o Polsacie: pisowska gadzinówka,"Jacek Poniedziałek skrytykował stację Polsat za sposób, w jaki prowadzący jeden z programów telewizji mówili o akcji ""Tęczowy Piątek"". - Zadawał właściwie wszystkie pytania z pozycji skrajnie prawicowego, katolickiego narodowca o zamkniętych, klaustrofobicznych poglądach. Dziennikarz może mieć swoje własne poglądy, ale jeśli robi program na jakiś temat, powinien się wysilić i próbować być bezstronny w sposobie prowadzenia rozmowy - zaznaczył aktor w rozmowie z Onetem.","""Polsat stał się pisowską gadzinówką"" - ocenił we wpisie, opublikowanym w mediach społecznościowych, aktor Jacek Poniedziałek. Odniósł się w ten sposób do wywiadu, jaki dziennikarka stacji Dorota Gawryluk przeprowadziła z Jarosławem Kaczyńskim, prezesem Prawa i Sprawiedliwości. Rozmowę tę aktor określił jako ""wazeliniarską"". Jak podkreślił, wywiad z Kaczyńskim ""to i tak nic wobec naziolskiego homofoba prowadzącego dzisiejszy program 'Polityka na ostro' o ""Tęczowym Piątku"". Jednego z prowadzących program, Grzegorza Jankowskiego, nazwał ""naziolskim homofobem"". - Dziennikarz zaprosił tego, nie mam na to innego słowa, faszystę, byłego posła Kukiz'15 (chodzi o Adama Andruszkiewicza - red.), który wygłasza w telewizji horrendalne opinie, rzeczy nie mieszczące się w ramach dyskursu w XXI wieku. Zadawał właściwie wszystkie pytania z pozycji skrajnie prawicowego, katolickiego narodowca o zamkniętych, klaustrofobicznych poglądach. Dziennikarz może mieć swojego własne poglądy, ale jeśli robi program na jakiś temat, powinien się wysilić i próbować być bezstronny w sposobie prowadzenia rozmowy - zaznaczył aktor.  Chodzi o akcję zorganizowaną 26 października przez Kampanię Przeciw Homofobii. Gotowość udziału w niej deklarowało ponad 200 polskich szkół. Celem przedsięwzięcia jest umożliwienie uczniom i uczennicom LGBTQI poczucia swobody w szkole. Na szkolnych korytarzach pojawiły się plakaty, część lekcji poświęcona była tematom tolerancji i otwartości na osoby LGBTQI. Kampania została skrytykowana przez Ministerstwo Edukacji Narodowej.  W komunikacie resortu podkreślono, że ""obowiązkiem szkoły jest uzyskanie zgody rodziców na działalność stowarzyszeń i organizacji na terenie szkoły"", jak również, że ""jeśli rodzice wiedzą o tym, że dziecko w szkole uczestniczy w wydarzeniu niezgodnym z ich wartościami, mają oni prawo wyrazić stanowczy sprzeciw"". Akcję skrytykowała m.in. organizacja Ordo Iuris, Młodzież Wszechpolska oraz prawicowy publicysta Wojciech Cejrowski. Przed częścią placówek, które zdecydowały się przyłączyć do akcji rozdawano ulotki, nawołujące do sprzeciwu wobec ""promowania dewiacji"".  - ""Tęczowy Piątek"" ma na celu zwrócenie uwagi na potrzebę tolerancji. Nikt niczego nie propaguje, a jedynie chce sprawić, by młodzi ludzie nauczyli się tolerancji. By nie dręczono ludzi, którzy mają inne preferencje, by pozwolono im żyć. Nie doprowadzać ich do skrajnej depresji, nerwic i, w kosekwencji, samobójstw - podkreślił Poniedziałek. - Tak skrajnie stronniczego dziennikarza nie widziałem do tej pory w żadnej telewizji, poza pisowską Telewizją Publiczną. To ważny i palący temat dla naszego społeczeństwa, temat tolerancji. Nie oglądam zwykle telewizji, ale z powodu ważkości tematu, tym razem to zrobiłem. I krew się we mnie zagotowała.  Odnosząc się do wywiadu, jaki Dorota Gawryluk przeprowadziła z Jarosławem Kaczyńskim, Poniedziałek zaznaczył, że dziennikarka pozwoliła politykowi ""prowadzić kampanię wyborczą"". - To było chwilę przed pierwszą turą wyborów samorządowych. Nie zadała ani jednego trudnego pytania. A jest tysiąc problemów, o jakie można by spytać. I to jest rozmowa z najważniejszym politykiem w Polsce - dziwił się. (PJ/DD) Sprawdź oferty książek: Trzeba się bić z PIS o Polskę Dlaczego Lech Kaczyński musiał zginąć? Koniec PIS-u",Jacek Poniedziałek,
https://wiadomosci.onet.pl/tylko-w-onecie/akcja-teczowy-piatek-w-polskich-szkolach/3jmm1wf,"Akcja ""Tęczowy Piątek"" w polskich szkołach","W ponad 200 polskich szkołach odbył się Tęczowy Piątek, trzecia edycja akcji Kampanii Przeciw Homofobii. Organizatorzy przekonują, że takie inicjatywy są cenne dla młodzieży. Dzięki rozmowom i wspólnej pracy uczniowie mogą dowiedzieć się więcej o różnorodności i tolerancji.","- 2018 rok to rok ""tęczowego przebudzenia"", marszy było rzeczywiście dużo. ""Tęczowy Piątek"" pokazał jak ważną inicjatywą jest ta akcja -mówi Cecylia Jakubczak z Kampanii Przeciw Homofobii. - Polacy pokazują, że chcą być Europejczykami otwartymi na wszelkiego rodzaju różnorodność - dodaje. Wicedyrektor I Społecznego LO w Warszawie Bartłomiej Pielak podkreśla, że ""każda forma akceptacji mniejszości, inności jest dla nas wielką wartością wychowawczą"". - Rozmawiamy z młodzieżą o wszystkim i uczymy się z nimi rozmawiać i mówić do nich - mówi. Organizatorzy nie godzą się także na zakazanie podobnych inicjatyw w szkołach. Tegoroczna edycja akcji Tęczowy Piątek była wyjątkowa. Po pierwsze Kampania Przeciw Homofobii podkreśla, że pierwszy raz otrzymała tak dużą ilość zgłoszeń. Chęć zorganizowania u siebie Tęczowego Piątku zgłosiło 211 szkół w całej Polsce. Po drugie, wśród zgłoszeń były te pochodzące od samych uczniów, który chcieli poświęcić ten dzień społeczności LGBT+. Dotychczas do Tęczowego Piątku szkoły mogli zgłaszać dyrektorzy i nauczyciela.",,
https://wiadomosci.onet.pl/kraj/teczowy-piatek-w-polsce-protest-w-gdansku-dyskusja-w-trojmiescie/n78wynq,Tęczowy Piątek budzi kontrowersje. Dyrekcje szkół boją się rozmawiać z dziennikarzami,"W całej Polsce ponad 200 szkół zdecydowało się dzisiaj poprowadzić akcję Tęczowy Piątek. Na Pomorzu było ich 14, trudno jednak uzyskać jest bardziej szczegółowe dane. Jak mówią nam przedstawiciele organizującej wydarzenie Kampanii Przeciw Homofobii, dyrekcje placówek nie chcą rozmawiać z dziennikarzami z obawy o m.in. bezpieczeństwo uczniów. Część osób przekonuje, że Tęczowy Piątek był zorganizowany bez wiedzy niektórych rodziców, i że jest to niedopuszczalne.","Raz na rok w październiku startuje Tęczowy Piątek, którego organizatorem jest organizacja Kampania Przeciw Homofobii. To już trzecia taka akcja w Polsce. Organizatorzy przekonują, że w Tęczowym Piątku chodzi o naukę tolerancji i wpajanie uczniom, że wszyscy - również i bez względu na orientację seksualną - są równi. Kampania nie podoba się środowiskom prawicowym, które argumentują, że nie chodzi tutaj o naukę tolerancji, a o promowanie ""ideologii LGBT"". Ich zdaniem, w szkołach nie powinno mieć to miejsca. Głośno protestują m.in. członkowie Młodzieży Wszechpolskiej. Lokalnie krytycznie nastawieni są m.in. działacze Odpowiedzialnego Gdańska (OG), organizacji, w skład której wchodzą rodzice, ale i także politycy, reprezentujący PiS czy partię Porozumienie Jarosława Gowina. Dzisiaj OG zorganizowało pod siedzibą Zespołu Szkół Ogólnokształcących nr 8 na Zaspie konferencję. Członkowie Stowarzyszenia otrzymali wcześniej informację, że w placówce miały zostać przeprowadzone zajęcia w ramach Tęczowego Piątku, ale po ich interwencji miały one zostać odwołane. - Już wcześniej dostawaliśmy maile od nauczycieli i rodziców, że w sprawie Tęczowego Piątku rodzice nie byli informowani o zajęciach - mówiła Monika Baran z OG. - Apelujemy do rodziców, by pilnowali jakie treści są przekazywane ich dzieciom, by zgłaszali wszystkie nieprawidłowości - dopowiadała. Cecylia Jakubczak z KPH w rozmowie z Onetem ripostuje: - Kampania Przeciw Homofobii nie wchodziła do szkół i nie organizowała żadnych zajęć w ramach Tęczowego Piątku. Jeżeli nauczyciel inspiruje się materiałami jakieś organizacji, to nie musi mieć zgody rodziców. My tylko wyposażaliśmy nauczycieli w materiały edukacyjne. Ale niektórym treść tych materiałów mocno się nie podoba. - Na stronie internetowej KPH znajdziemy informację: ""czy wiesz, że w każdej klasie jest co najmniej jedna osoba LGBTQIA?"". Mamy wrażenie, że jest bardzo silna akcja pewnych środowisk, które mają na celu nakłanianie uczniów, by oni sami zaczęli identyfikować się jako osoby nieheteroseksualne - uważa Przemysław Majewski, wiceprezes OG, polityk Kongresu Nowej Prawicy, który w tych wyborach samorządowych startował z list Prawa i Sprawiedliwości. Jakubczak potwierdza, że w materiałach KPH jest informacja, o której mówił Majewski. - Wynika to ze statystyk, że w Polsce jest około 2 mln osób LGBQTIA. Można więc założyć, że w każdej klasie jest przynajmniej jeden gej, czy osoba transpłciowa. Oczywiście to tylko statystyka, może się tak zdarzyć, że w danej klasie nie ma takich osób, a w innej jest ich więcej niż jedna - tłumaczy. Jakubczak zapewnia, że statystyki pochodzą z udokumentowanych źródeł, ale członków OG takie dane nie przekonują. Twierdzą, że wiele informacji, na które powołuje się KPH, nie ma odzwierciedlenia w rzeczywistości i nie można ich traktować jako naukowe dane. Co ciekawe, gdy prosimy KPH o informacje na temat pomorskich szkół, które zdecydowały się wziąć udział w TP, okazuje się, że jest problem. - Nie zdecydowaliśmy się na opublikowanie adresów tych szkół, bo wiemy jaka jest atmosfera wokół akcji Tęczowy Piątek. Niektóre szkoły nie chcą mieć z tego tytułu problemów. Nie chcą narażać bezpieczeństwa uczniów - mówi nam Jakubczak, ale obiecuje podzwonić po pomorskich szkołach, które zdecydowały się na Tęczowy Piątek, i zapytać ich, czy chcą rozmawiać z dziennikarzami. Okazuje się - według słów członkini KPH - że dyrekcja żadnej ze szkół nie chce z nami rozmawiać. - To dla mnie dowód na to, że w Polsce jest homofobia. Mam nadzieję, że kiedyś przyjdzie dzień, gdy szkoły będą mówiły z dumą o uczestnictwie w Tęczowym Piątku i nie będą bały się np o bezpieczeństwo uczniów - komentuje Jakubczak. Członkowie OG zapewniają, że nie o homofobię tutaj chodzi, a o to, by to rodzice decydowali, czego uczą się ich dzieci. Nie wszyscy jednak wierzą takim tłumaczeniom. - Ja w ogóle nie mogę pojąć tego jaki można mieć problem z dniem poświęconym tolerancji. Są ludzie którzy mają inne poglądy, zainteresowania, orientację. Wszyscy się od siebie w jakiś sposób różnimy. Dopóki ktoś nikogo nie krzywdzi to pozwólmy mu być po prostu sobą - mówi w rozmowie z Onetem Agnieszka Góralczyk z grupy Edukacja Seksualna Gdynia. - Każdemu należy się szacunek i nikt nie powinien się bać, że zostanie źle potraktowany tylko dlatego, że w jakiejś kwestii odstaje od większości. I o to chodzi w Tęczowym Piątku - za jego pomocą szkoły próbują przekazać, że są bezpiecznymi miejscami, gdzie nie trzeba się bać ostracyzmu, gdzie nasi koledzy nie spojrzą na nas jak nienormalnego człowieka, który ""coś sobie ubzdurał"", tylko będą sobie zdawać sprawę, że nie wszyscy są tacy sami i każdy zasługuje na szacunek i próbę zrozumienia - dopowiada.",Dzisiejsza konferencja Odpowiedzialnego Gdańska,
https://wiadomosci.onet.pl/wybory-samorzadowe/rafal-trzaskowski-ciagle-nie-podpisal-karty-lgbt/bjhhn41,Rzecznik SLD: Rafał Trzaskowski powinien podpisać kartę LGBT+,"Powołanie pełnomocniczki ds. równości i przeciwdziałania dyskryminacji, szkolenia antydyskryminacyjne dla służb miejskich oraz dofinansowanie procedury korekty płci są wśród propozycji komitetu SLD Lewica Razem dla społeczności LGBT+. Rzecznik SLD Anna Maria Żukowska na antenie RDC wypominała brak podpisu deklaracji Rafałowi Trzaskowskiemu.","– To jest deklaracja osób LGBT+ mająca na celu zapewnienie im w mieście bezpieczeństwa i widoczności. Rafał Trzaskowski dotychczas nie zadeklarował jej podpisania – mówiła Żukowska. Deklaracja ws. praw osób LGBT+ podpisana w czwartek przez przedstawicieli komitetu SLD Lewica Razem zakłada m.in. powrót tęczy na stołeczny Pl. Zbawiciela, wprowadzenie monitoringu i systemu interwencyjnego dot. przestępstw motywowanych uprzedzeniami do osób LGBT+, realizowanie miejskich kampanii społecznych i – dostosowanej do wieku i możliwości percepcyjnych dzieci oraz młodzieży – edukacji antydyskryminacyjnej w szkołach, ustanowienie miejskiego telefonu zaufania dla osób LGBT+ i ich bliskich oraz hostelu interwencyjnego dla osób LGBT+ znajdujących się w sytuacji kryzysowej. – W Warszawie naprawdę można się zakochać i w tej Warszawie się można zakochać tylko wtedy, kiedy to będzie Warszawa tolerancyjna, Warszawa równych praw dla wszystkich – mówił wczoraj, przed podpisaniem dokumentu kandydat SLD na prezydenta stolicy Andrzej Rozenek. Zapowiedział również silne wsparcie finansowe miasta dla organizacji społecznych zajmujących się problematyką mniejszości seksualnych. W imieniu komitetu SLD Lewica Razem deklarację podpisali też kandydatka do objęcia urzędu pełnomocniczki ds. równości i przeciwdziałania dyskryminacji Katarzyna Kądziela oraz szef warszawskich struktur Sojuszu Sebastian Wierzbicki, który – jak podkreślono na konferencji prasowej na stołecznym Placu Zbawiciela – zasiada jednocześnie w komitecie honorowym Parady Równości, a podczas ostatniej edycji wydarzenia został uhonorowany tytułem „Przyjaciela Parady Równości”. Wierzbicki zwrócił uwagę, że urzędująca prezydent Warszawy Hanna Gronkiewicz-Waltz wielokrotnie odmawiała swojego patronatu Paradzie Równości i innym wydarzeniom, w których brała udział społeczność LGBT+. – Nie ma na to naszej zgody, nie ma na to przyzwolenia (…). To, że jesteśmy tutaj dzisiaj i deklaracja, którą za chwileczkę złożymy w imieniu SLD, (…) jest podsumowaniem i kwintesencją tego, że dalej będziemy walczyć o prawa mniejszości i mamy nadzieję, że po tych wyborach samorządowych w stolicy dojdzie do głębokiej zmiany w tym zakresie – powiedział polityk. Na początku kampanii przed wyborami samorządowymi podobną deklarację ws. praw osób LGBT – opracowaną we współpracy z organizacjami pozarządowymi, m.in. stowarzyszeniem Miłość Nie Wyklucza, Lambdą Warszawa, Kampanią Przeciw Homofobii i fundacją Trans-fuzja – złożył komitet Jana Śpiewaka Wygra Warszawa. Podpisanie karty LGBT+, która zakłada m.in. wsparcie dla osób mniejszości seksualnych i Parady Równości, zapowiadał również kandydat Koalicji Obywatelskiej Platformy i Nowoczesnej Rafał Trzaskowski. Organizacje zaangażowane w negocjacje z komitetem PO i Nowoczesnej zarzucają jednak Trzaskowskiemu kluczenie. Wskazują, że rozmowy dot. włączenia ich postulatów do programu wyborczego kandydata Koalicji Obywatelskiej toczą się od czerwca, a ustalony ze sztabem Trzaskowskiego ostateczny kształt deklaracji jest gotowy od sierpnia, tymczasem – według otrzymanych przez stowarzyszenia ostatnich zapowiedzi – podpisanie deklaracji przez kandydata miałoby się odbyć dopiero po I turze wyborów. We wtorkowym oświadczeniu organizacji zwrócono się bezpośrednio do kandydata, by podpisał deklarację przed wyborami. „Albo znajduje pan czas na osoby LGBT+, albo nie. Albo zobowiązuje się pan programowo swoim podpisem tak, żeby można było pana rozliczyć z konkretnej wyborczej deklaracji, albo nie” – podkreślono. Jak dodano, „program wyborczy i konkretne deklaracje przedstawia się przed wyborami, a nie po”. Chcesz być na bieżąco z najważniejszymi informacjami dnia? Polub Onet Wiadomości na Facebooku! Źródło: rdc.pl",Rafał Trzaskowski ciągle nie podpisał karty LGBT+,
https://wiadomosci.onet.pl/wybory-samorzadowe/wybory-2018-komitet-sld-lewica-razem-podsial-deklaracje-ws-lgbt/6j1er7h,W Warszawie podpisano deklarację ws. praw osób LGBT+,"Komitet SLD Lewica Razem pod hasłem ""Zakochaj się w tęczowej Warszawie"" przedstawił propozycje dla społeczności LGBT+. Wśród nich są: powołanie pełnomocniczki ds. równości i przeciwdziałania dyskryminacji, szkolenia antydyskryminacyjne dla służb miejskich oraz dofinansowanie procedury korekty płci.","Deklaracja ws. praw osób LGBT+ podpisana dziś przez przedstawicieli komitetu SLD Lewica Razem zakłada ponadto m.in. powrót tęczy na stołeczny pl. Zbawiciela, wprowadzenie monitoringu i systemu interwencyjnego dot. przestępstw motywowanych uprzedzeniami do osób LGBT+, realizowanie miejskich kampanii społecznych i - dostosowanej do wieku i możliwości percepcyjnych dzieci oraz młodzieży - edukacji antydyskryminacyjnej w szkołach, ustanowienie miejskiego telefonu zaufania dla osób LGBT+ i ich bliskich oraz hostelu interwencyjnego dla osób LGBT+ znajdujących się w sytuacji kryzysowej. - W Warszawie naprawdę można się zakochać i w tej Warszawie się można zakochać tylko wtedy, kiedy to będzie Warszawa tolerancyjna, Warszawa równych praw dla wszystkich - mówił dziś, przed podpisaniem dokumentu kandydat SLD na prezydenta stolicy Andrzej Rozenek. Zapowiedział również silne wsparcie finansowe miasta dla organizacji społecznych zajmujących się problematyką mniejszości seksualnych. W imieniu komitetu SLD Lewica Razem deklarację podpisali też kandydatka do objęcia urzędu pełnomocniczki ds. równości i przeciwdziałania dyskryminacji Katarzyna Kądziela oraz szef warszawskich struktur Sojuszu Sebastian Wierzbicki, który - jak podkreślono na konferencji prasowej na stołecznym placu Zbawiciela - zasiada jednocześnie w komitecie honorowym Parady Równości, a podczas ostatniej edycji wydarzenia został uhonorowany tytułem ""Przyjaciela Parady Równości"". Wierzbicki zwrócił uwagę, że urzędująca prezydent Warszawy Hanna Gronkiewicz-Waltz wielokrotnie odmawiała swojego patronatu Paradzie Równości i innym wydarzeniom, w których brała udział społeczność LGBT+. - Nie ma na to naszej zgody, nie ma na to przyzwolenia (...). To, że jesteśmy tutaj dzisiaj i deklaracja, którą za chwileczkę złożymy w imieniu SLD, (...) jest podsumowaniem i kwintesencją tego, że dalej będziemy walczyć o prawa mniejszości i mamy nadzieję, że po tych wyborach samorządowych w stolicy dojdzie do głębokiej zmiany w tym zakresie - powiedział polityk. Na początku kampanii przed wyborami samorządowymi podobną deklarację ws. praw osób LGBT - opracowaną we współpracy z organizacjami pozarządowymi, m.in. Stowarzyszeniem Miłość Nie Wyklucza, Lambdą Warszawa, Kampanią Przeciw Homofobii i fundacją Trans-fuzja - złożył komitet Jana Śpiewaka Wygra Warszawa. Podpisanie karty LGBT+, która zakłada m.in. wsparcie dla osób mniejszości seksualnych i Parady Równości, zapowiadał również kandydat Koalicji Obywatelskiej Platformy i Nowoczesnej Rafał Trzaskowski. Organizacje zaangażowane w negocjacje z komitetem PO i Nowoczesnej zarzucają jednak Trzaskowskiemu wykluczenie. Wskazują, że rozmowy dot. włączenia ich postulatów do programu wyborczego kandydata Koalicji Obywatelskiej toczą się od czerwca, a ustalony ze sztabem Trzaskowskiego ostateczny kształt deklaracji jest gotowy od sierpnia, tymczasem - według otrzymanych przez stowarzyszenia ostatnich zapowiedzi - podpisanie deklaracji przez kandydata miałoby się odbyć dopiero po I turze wyborów. We wtorkowym oświadczeniu organizacji zwrócono się bezpośrednio do kandydata, by podpisał deklarację przed wyborami. ""Albo znajduje pan czas na osoby LGBT+, albo nie. Albo zobowiązuje się pan programowo swoim podpisem tak, żeby można było pana rozliczyć z konkretnej wyborczej deklaracji, albo nie"" - podkreślono. Jak dodano, ""program wyborczy i konkretne deklaracje przedstawia się przed wyborami, a nie po"". Zdaniem przedstawicieli środowisk LGBT+ po zachowaniu polityka należy wnioskować, że wyborcy tej społeczności mają dla niego ""znikome znaczenie"". ""To typowe dla Platformy Obywatelskiej, czego nauczyliście nas przez ostatnie kilkanaście lat. Dlatego nie wierzymy w ogólnikowe zapowiedzi przedwyborcze. Chcemy konkretów"" - dodali. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Andrzej Rozenek,
https://wiadomosci.onet.pl/kraj/walczy-o-prawa-osob-lgbt-gdybym-sie-bala-to-tak-jakbym-oddala-swoja-wolnosc/67grvg7,"Walczy o prawa osób LGBT. ""Gdybym się bała to tak, jakbym oddała swoją wolność""","Politycy ją rozczarowują. Wierzy jednak, że społeczeństwo jest bardziej otwarte niż oni i że Polska może się wyzbyć homofobii. - Zobacz, że marsze równości wyrastały w ostatnim roku, jak grzyby po deszczu. To o czymś świadczy - mówi działaczka KPH Cecylia Jakubczak. Przeczytajcie kolejny wywiad z cyklu #JakPolka.","Karolina Rogaska: Spotykamy się świeżo po Marszu Równości w Lublinie. Gdyby nie wyrok sądu to zostałby zakazany. Decyzja prezydenta Lublina Krzysztofa Żuka o zakazie Marszu była dużym zaskoczeniem. Wydawałoby się, że po tym, jak w 2005 roku Lech Kaczyński zakazał Parady Równości to takie rzeczy nie będą już miały w Polsce miejsca. Jednak, jak widać, cofamy się do przeszłości. Pojawiła się też trwoga, bo nie chodzi tylko o prawa osób LGBT, ale o możliwość organizowania legalnych zgromadzeń, która jest gwarantowana przez Konstytucję. Uważasz, że to sukces, że Marsz odbył się mimo przeciwności czy może porażka, bo właśnie trzeba było o niego walczyć? Nie patrzę na to w tych kategoriach. Nie wyobrażam sobie scenariusza, w którym Marsz by się nie odbył. Cała sytuacja pokazuje jednak, jak bardzo potrzebna jest walka o prawa osób LGBT w Polsce. Cieszę się, że w Marszu wzięło udział tak dużo ludzi. Wszyscy geje, lesbijki, osoby biseksualne i transpłciowe, które odważyły się tam być i głośno powiedzieć ""chcę równości"", są moimi bohaterami i bohaterkami. Cieszy mnie też, że razem z osobami LGBT ramię w ramię po równość szli ich sojusznicy i sojuszniczki. Na miejscu było dużo emocji? Zdecydowanie tak. Na Plac Zamkowy dotarłam razem z koleżankami z KPH od strony starówki. Schodząc po schodach zorientowałyśmy się, że zamiast na Marsz weszłyśmy w grupę kontrmanifestantów. Nie miałyśmy żadnych emblematów, więc po prostu zawróciłyśmy, nie zwracając na siebie uwagi. Za nami szedł chłopak owinięty tęczową flagą. Został zwyzywany za to, kim jest. Pomyślałam wtedy, że to jest doświadczenie, którego ja nigdy nie będę mieć. Jestem heteroseksualną sojuszniczką osób LGBT i wiem, że nawet przy całej dawce empatii i kilkuletniej działalności na rzecz praw osób LGBT, pewnych rzeczy nie zrozumiem, bo ich nie przeżyłam. Dlatego uważam, że tak ważne jest, aby jak najczęściej oddawać głos osobom LGBT i aby to one jak najwięcej mówiły w swoim imieniu. Posiadają doświadczenia, których nikt inny nie ma. Nie boisz się czasem o siebie? Gdybym się bała to tak, jakbym oddała swoją wolność. A wolność jest dla mnie podstawą funkcjonowania w życiu. Oczywiście, pojawiają się momenty, kiedy czuję się zagrożona. Na przykład, gdy ktoś wybija okna w siedzibie KPH. To są te chwile, kiedy na własnej skórze czuję, że na tym świecie są ludzie, którzy nie zgadzają się z tym, co mówisz i robisz tak bardzo, że są w stanie wyrządzić ci krzywdę. Jednak przezwyciężam ten strach. Bardziej niż o sobie martwię o bliskie mi osoby, które identyfikują się jako LGBT. Nie chcę, żeby stało im się coś złego. Jak to się w ogóle stało, że trafiłaś do KPH? Pochodzę z rodziny pełnej otwartości i szacunku dla drugiego człowieka. Mój dom tętnił życiem. Przyjeżdżali do nas ludzie z całego świata, sami też sporo podróżowaliśmy. Takie wychowanie pchnęło mnie w stronę różnorodności. Ciągnęło mnie do spraw społecznych, więc poszłam na socjologię. W trakcie studiów zaczęłam pracować przy festiwalu Watch Docs organizowanym przez Helsińską Fundację Praw Człowieka. Wówczas na pierwszy plan moich zainteresowań wybiły się prawa człowieka i wtedy pojawiło się ogłoszenie, że KPH szuka kogoś od komunikacji. Znałam KPH z takich akcji społecznych jak ""Rodzice odważcie się mówić"", ""Spoko ja też"" czy ""Popieram związki"". Stwierdziłam, że praca w KPH to coś w sam raz dla mnie. Poszłam na rozmowę kwalifikacyjną, przyjęto mnie i tak mijają już 4 lata mojej walki o równość pod sztandarem Kampanii Przeciw Homofobii. Rzeczy, które wtedy robiłaś, są podobne do tego, jak działasz teraz? KPH ma to szczęście, że działają tam mądre osoby, które mają wizję tego, jak organizacja powinna wyglądać i w jakim kierunku zmierzać. Kiedy było tworzone moje stanowisko to właśnie z myślą o tym, co będzie za kilka lat. Idę więc tą wytyczoną ścieżką. Wydaje mi się, że wielu ludzi nie decyduje się na aktywizm, bo myślą, że trzeba robić od razu wielkie rzeczy. Tymczasem z fantastycznymi ludźmi z KPH dokładamy po mały kamyczku i dopiero z tego formułują się duże działania. A Polska, jak się zmieniła przez te 4 lata? Szczególnie jeśli chodzi o homofobię? Jako organizacja jesteśmy bardzo mocno osadzeni w kontekście politycznym. Piszemy chociażby projekty ustaw, proponujemy rozwiązania systemowe. Zmiana rządu sprawiła, że straciliśmy na Wiejskiej partnerów do rozmowy. Jeszcze te 4 lata temu mieliśmy jakiekolwiek szansę na to, by na przykład ustawa o związkach partnerskich pojawiła się w sejmie. Teraz wiemy, że przez najbliższy czas nie ma co na to liczyć. Równocześnie obserwuję dużą zmianę społeczną - marsze równości wyrastają jak grzyby po deszczu. Ten rok był naprawdę przełomowy, bo marszy odbyło się w całej Polsce aż 14. Przychodząc do pracy, co chwilę dowiadywaliśmy się o kolejnym mieście, którym przejdzie tęczowy pochód. Polacy i Polki organizują protesty, chcą walczyć o swoje, o prawo do równości i miłości też. To wspaniałe! Wkurzasz się czasem na tych polityków, którzy dużo obiecują środowisku LGBT, a potem nic z tego nie wychodzi? Czuję rozczarowanie. I, jednocześnie, większą motywację do tego, by dalej z moim zespołem organizować kampanie, happeningi czy akcje edukacyjne. Która akcja była dla ciebie najważniejsza? KPH ma na swoim koncie wiele ważnych kampanii i akcji społecznych. ""Przekażmy sobie znak pokoju"", ""Ramię w ramię po równość"" czy ""Tęczowy piątek"" to niektóre z nich. Inicjatywa, która jest najbliższa mojemu sercu odbyła się pod MENem, kiedy zdecydowaliśmy się uczcić pamięć 14-letniego Kacpra, który popełnił samobójstwo przez szkolną homofobię. Zebraliśmy się pod budynkiem Ministerstwa, gdzie oddaliśmy głos nastolatkom LGBT, które mówiły o swoich osobistych doświadczeniach. To było przejmujące. Poznałam wtedy wspaniałą młodzież, mądrą i zaangażowaną. Jestem przekonana, że dzięki tej akcji zwróciliśmy uwagę społeczeństwa na problem samotności i samobójstw wśród młodych osób LGBT. To obudziło dużą solidarność różnych grup społecznych. Pamiętam, że dziennikarze skupili się nie na robieniu sensacji, ale na tym, by wytłumaczyć złożoność zjawiska. Do tekstów dodawali informację o telefonach pomocowych. Krzysztof Kliszczyński z Lambdy mówił, że ich telefon nigdy nie był tak gorący, jak wtedy. Z jednej strony to dobrze, bo wskazówki w mediach dotarły do potrzebujących, z drugiej strony przerażająca była świadomość, że tak wiele nastolatków potrzebuje pomocy. Za pomocą takich akcji uświadamiacie społeczeństwo. Myślisz, że jest szansa na dialog z osobami homofobicznymi? Na zbudowanie jakiegoś pomostu? Kilka razy organizowaliśmy akcje uliczne. Na przykład w Rzeszowie, jeszcze przed pierwszym marszem w tym mieście, rozstawiliśmy stanowisko KPH z gadżetami, flagami, informacjami. Podchodziły do nas najróżniejsze osoby. I, oczywiście, jeśli był to agresor, który chciał zrobić krzywdę, to jasnym było, że rozmowy nie będzie. Jeśli jednak było wyczuwalne, że da się zmienić czyjąś postawę, to szliśmy w to. Zdarzali się ludzie, którzy nam potem dziękowali, bo nigdy nie patrzyli na problem homofobii od tej strony. Wydawało im się, że jest tak, a nie inaczej, bo coś usłyszeli w radio, jakiś autorytet im tak powiedział. Tymczasem, gdy zetknęli się twarzą w twarz z osobami homoseksualnymi to stereotypy i niechęć nagle gdzieś znikały. Na jednym z festiwali zdarzyło się, że do wolontariuszki podszedł czerwony od emocji, negatywnie do nas nastawiony chłopak. Rozmawiał z nią godzinę i na koniec się przytulili. Magia. Co czujesz, gdy widzisz takie sceny? Że biorąc sprawy w swoje ręce, możemy wykreować ten świat takim, jakim chcemy, by był. A co jeszcze można by wykreować, co powinno się zmienić?",Cecylia Jakubczak,
https://wiadomosci.onet.pl/kraj/sprawa-deklaracji-programowej-dot-spolecznosci-lgbt-w-warszawie-brak-podpisu-rafala/y74t8zp,Sprawa deklaracji programowej dot. społeczności LGBT w Warszawie. Brak podpisu Rafała Trzaskowskiego,"Deklaracja programowa dotycząca społeczności LGBT w Warszawie nie została podpisana przez Rafała Trzaskowskiego, mimo jego zapowiedzi, że to zrobi - informuje Kampania Przeciw Homofobii. Kandydat na prezydenta Warszawy odniósł się do sprawy na Twitterze.","KPH w swoim oświadczeniu informuje, że rozmowy ws. deklaracji programowej były prowadzone z Koalicją Obywatelską od czerwca. ""Punktem wyjścia był Program Samorządowy LGBT+ stworzony przez Miłość Nie Wyklucza na potrzeby wyborów samorządowych 2018. Wskazaliśmy Koalicji listę gotowych rozwiązań, które odpowiadają na niektóre z problemów, z jakimi mierzy się społeczność osób LGBT+ w Warszawie"" - czytamy w oświadczeniu. Prace nad deklaracją zakończyły się w sierpniu. KPH zaznacza, że otrzymała wówczas zapewnienie, że Rafał Trzaskowski jest gotowy do jej podpisania. Jednak we wrześniu rozmowy na temat publicznego podpisania deklaracji utknęły w miejscu. Temat ponownie wrócił niedawno przy okazji zamieszania związanego z Marszem Równości w Lublinie. ""Ponownie usłyszeliśmy, że deklaracja zostanie podpisana i włączona do wyborczego programu samorządowego Rafała Trzaskowskiego. Od tego czasu minął ponad tydzień. Nic nie wskazuje na to, że przy całkowitej gotowości .Nowoczesnej, Platforma Obywatelska zmieni swoje podejście i zdanie. Deklaracja nie zostanie podpisana przez Rafała Trzaskowskiego mimo danego słowa"" - napisano w oświadczeniu. KPH w swoim oświadczeniu przypomina, że to nie pierwszy raz, gdy politycy PO nie dotrzymują danego słowa wobec społeczności LGBT. ""Wcześniej zrobili to przed wyborami Grzegorz Schetyna i Donald Tusk, mamiąc opinię publiczną obietnicami zajęcia się sprawą ustawy o związkach partnerskich"" - podają za przykład. Sprawę na Twitterze skomentował Rafał Trzaskowski. ""Zawsze deklarowałem i podtrzymuję moje zobowiązanie, że podpiszę samorządową kartę LGBT. Część jej postulatów ogłaszałem już wcześniej w moim programie (edukacja, bezpieczeństwo, wsparcie Parady Równości, podpisanie Karty Różnorodności)"" - napisał kandydat na prezydenta Warszawy. Źródło: KPH, Twitter",Rafał Trzaskowski,
https://wiadomosci.onet.pl/kraj/lublin-marsz-rownosci-jednak-sie-odbedzie/m7t6x8g,Marsz Równości odbędzie się! Sąd uchylił decyzję prezydenta Lublina,"Sąd Apelacyjny w Lublinie wydał ostateczne orzeczenie ws. Marszu Równości. Zaplanowana na jutro parada odbędzie się. Oznacza to również uchylenie zakazu dotyczącego kontrmanifestacji. Wcześniej lubelski sąd okręgowy podtrzymał decyzję prezydenta Lublina, który zakazał organizacji marszu oraz kontrmanifestacji. Dzisiejsze orzeczenie jest prawomocne.","Wczoraj organizatorzy Marszu Równości złożyli zażalenie na decyzję Sądu Okręgowego w Lublinie, który odrzucił odwołanie i utrzymał w mocy zakaz wprowadzony przez prezydenta Lublina Krzysztofa Żuka. Odwołali się również narodowcy, którzy zapowiadają kontrmanifestację. Sąd zdecydował o połączeniu tych spraw i rozpatrzył je na jednym posiedzeniu. Orzeczenie ws. obu zgromadzeń zapadło dziś o godz 10.30. Sędzia Sądu Apelacyjnego Ewa Popek podkreśliła w swoim uzasadnieniu, że to władze muszą zapewnić bezpieczeństwo uczestnikom marszu oraz osobom postronnym. - Zgromadzenia publiczne są istotnym instrumentem demokracji bezpośredniej. Wszelkie ograniczenia trzeba traktować jako wyjątek - podkreśliła sędzia. Sąd zaznacza, że uzasadnienia do uchylenia decyzji prezydenta Lublina o zakazaniu marszu i kontrmanifestacji są odmienne. Dzisiejszą decyzję sądu skomentował Krzysztof Żuk na szybko zwołanym briefingu. Prezydent Lublina podkreśla, że nigdy z jego ust i jego współpracowników nikt nie usłyszał słów mogących świadczyć o braku szacunku do jakichkolwiek grup. Ponownie przypomina, że jest za wartościami zapisanymi w Konstytucji RP, w tym za wolnością zgromadzeń. - Decyzja o zakazie zgromadzeń planowanych na 13 października br. była jedną z najtrudniejszych, jakie podejmowałem w trakcie ośmiu lat pełnienia funkcji prezydenta Lublina. Choć wiele osób próbuje wmówić, że była ona podyktowana względami ideologicznymi to chciałbym z całą stanowczością podkreślić, że podjąłem ją wyłącznie z troski o życie i zdrowie mieszkańców - przekonuje Krzysztof Żuk. Prezydent Lublina powołał specjalny sztab kryzysowy, który będzie monitorował sytuację w mieście przez najbliższe dwa dni. W jego skład wchodzą pracownicy Wydziału Bezpieczeństwa i Zarządzania Kryzysowego i Straży Miejskiej. Na jego czele stanie nadinspektor Dariusz Działo, były Komendant Stołeczny Policji. - Nie możemy lekceważyć informacji, którymi dysponujemy. Jest realne zagrożenie ze strony radykalnych grup, a to ja odpowiadam za bezpieczeństwo mieszkańców. Apeluję do policji o zapewnienie bezpieczeństwa planowanych na jutro zgromadzeń – skomentował prezydent Lublina Krzysztof Żuk. Prezydent zapowiedział, że wyśle swoich przedstawicieli na oba sobotnie zgromadzenia. W razie realnego zagrożenie będą mogli rozwiązać manifestacje. W sobotę Krzysztof Żuk zamierza być razem ze sztabem kryzysowym. Podkreśla, że chodzi o zapewnienie bezpieczeństwa nie tylko w trakcie demonstracji, ale również po zakończeniu tych wydarzeń. Orzeczenie sądu skomentował również wojewoda lubelskie Przemysław Czarnek. W swoim oświadczeniu dziękuje Sądowi Okręgowemu w Lublinie, który miał ""uznać prawo zdecydowanej większości mieszkańców miasta do spokojnej soboty, do możliwości spokojnego spacerowania po słonecznych ulicach Lublina"". Jednocześnie wyraża nadzieję, że marsz nie będzie epatował gorszącymi scenami, ""wulgarną quasipornografią"" i obscenicznymi widowiskami z udziałem gejowskich środowisk z Niemiec.  ""Żałuję, że Sąd Apelacyjny dostrzega prawa jakiejś mniejszości – i to jeszcze w dużej części przyjezdnej z Warszawy czy z innej miejscowości – a nie dostrzega prawa zdecydowanej przytłaczającej większości mieszkańców Lublina do spokoju i do tego, żeby nie byli epatowani seksualnością kogokolwiek. Seksualność to sfera życia prywatnego, a nie kwestia stosowna do obnoszenia się z nią na ulicach. Udało nam się zmusić prezydenta Żuka do przyjęcia naszego zdania, choć bardzo mocno oponował i bronił się – jednak jak widać nie udało nam się przekonać wszystkich sądów. Dużo jeszcze pracy przed nami, ale i tak wiele osiągnęliśmy"" - czytamy w oświadczeniu wojewody lubelskiego. Czarnek przestrzega przed użyciem siły wobec kontrmanifestantów i uczestników Marszu Równości, bo - jego zdaniem - będzie to ""sprzyjało środowisku gejowskiemu i na tym tylko temu środowisku zależy"". Na końcu oświadczenia życzy wszystkim miłej soboty. W środę sędzia Sądu Okręgowego w Lublinie Zofia Homa w uzasadnieniu wskazała, że organizatorzy nie podali dokładnej liczby uczestników zgromadzenia publicznego oraz nie zapewnili wystarczającej liczy osób do służby porządkowej. Przychyliła się do decyzji prezydenta, że wydarzenia mogą być niebezpieczne dla mieszkańców miasta. Podkreśliła też, że zgłoszone zgromadzenia publiczne mają się odbyć w miejscach, gdzie mogą przebywać osoby postronne, np. turyści. W efekcie sąd odrzucił oba odwołania. Wczoraj podczas rozprawy przed Sądem Apelacyjnym prawnicy organizatorów marszu próbowali przekonywać, że nie na nich spoczywa obowiązek zapewnienia bezpieczeństwa mieszkańcom miasta. - Należy zachować proporcjonalność co do ograniczenia podstawowej wolności, jaką jest wolność zgromadzeń. Ograniczenie nie powinno się opierać na przypuszczeniach, że może dojść do pewnych zagrożeń. Ewentualny zakaz powinien być oparty na przekonaniu o wysokim prawdopodobieństwie takich zagrożeń. W tej sprawie one nie występują - argumentowali adwokaci organizatorów marszu. Radca prawny Urzędu Miasta zgodziła się, że zapewnienie bezpieczeństwa należy do policji, jednak mimo wszystko ryzyko jest zbyt duże. Wniosła o oddalenie obu zażaleń.- W tej konkretnej sprawie policja nie dała gwarancji, że będzie w stanie szybko i skutecznie zapobiec zagrożeniu. Na spotkaniu 9 października Komendant Miejski Policji w Lublinie zajął stanowisko, że istnieje realne zagrożenie dla życia i zdrowia mieszkańców i uczestników Marszu Równości – podkreślała Monika Drozd. Do postępowania włączył się Rzecznik Praw Obywatelskich oraz Helsińska Fundacja Praw Człowieka. - Mamy grupę wykluczoną, która co i rusz spotyka się w Polsce z niechęcią, atakami słownymi i przemocą. Jeśli ta grupa za każdym razem będzie zgłaszała chęć odbycia manifestacji, za każdym razem spotka się z takimi argumentami i zakażemy demonstracji – mówił Marcin Wolny z Helsińskiej Fundacji Praw Człowieka. W ubiegły piątek prezydent Lublina skierował do lubelskiej policji wniosek o przygotowanie dokładnej analizy zagrożenia, jakie może wystąpić podczas Marszu Równości. ""Jeśli podległa Wojewodzie Policja zajmie jednoznaczne stanowisko na temat tego, że istnieje realne zagrożeni dla życia lub zdrowia ludzi, zapadnie decyzja o zakazie marszu w myśl ustawy Prawo o zgromadzeniach"" – napisał w swoim oświadczeniu prezydent Lublina. Odpowiedź Komendanta Miejskiego Policji w Lublinie nie była jednoznaczna. Przypomniał, że prawo nie nakłada na policję obowiązku przygotowania takie opinii. ""Niemniej jednak, na podstawie oceny i analizy podobnych wydarzeń, które miały miejsce w innych częściach kraju, należy domniemywać, iż istnieje prawdopodobieństwo udziału w »Marszu Równości« planowanym na dzień 13 października br. różnych grup społecznych o przeciwstawnych poglądach, których spotkanie w jednym miejscu może doprowadzić do konfliktu i może być jednocześnie zagrożeniem dla mieszkańców Lublina"" – czytamy w piśmie przesłanym do prezydenta Lublina. Kluczowa dla prezydenta była również tzw. rozprawa administracyjna, która odbyła się 9 października. Organizator kontrmanifestacji Mateusz Gieroba stwierdził, że nie ręczy za wszystkie osoby, które pojawią na miejscu, by zatrzymać marsz. Wskazał też, że obecni będą też kibice oraz ludzie, którzy mogą rzucać różnymi przedmiotami w uczestników marszu. W związku z rosnącym zagrożeniem oraz nawoływaniem do przemocy w sieci Krzysztof Żuk podjął decyzję o zakazaniu obu zgromadzeń. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Zwolennicy Marszu Równości w Lublinie,
https://wiadomosci.onet.pl/wybory-samorzadowe/lublin-jutro-ostateczna-decyzja-ws-marszu-rownosci/qr75yet,Ostateczna decyzja ws. Marszu Równości odłożona na piątek,Jutro w Sądzie Apelacyjnym w Lublinie zapadnie ostateczne orzeczenie ws. zaplanowanego na sobotę Marszu Równości. To wydarzenie oraz zapowiadana kontrmanifestacja zostały zakazane przez prezydenta Lublina.,"Dziś w południe organizatorzy Marszu Równości złożyli zażalenie na decyzję Sądu Okręgowego w Lublinie, którzy utrzymał w mocy zakaz wprowadzony przez prezydenta Lublina Krzysztofa Żuka. Odwołali się również narodowcy, którzy szykują kontrmanifestację. Sąd zdecydował o połączeniu tych spraw i rozpatrzył je na jednym posiedzeniu. - Naszym zdaniem postanowienie Sądu Okręgowego jest nieprawidłowe i powinno zostać zmienione. Należy zachować proporcjonalność co do ograniczenia podstawowej wolności, jaką jest wolność zgromadzeń. Ograniczenie nie powinno się opierać na przypuszczeniach, że może dojść do pewnych zagrożeń. Ewentualny zakaz powinien być oparty na przekonaniu o wysokim prawdopodobieństwie takich zagrożeń. W tej sprawie one nie występują - argumentowali adwokaci organizatorów marszu. Sąd zdecydował się też dopuścić do udziału w postępowaniu przedstawiciela Helsińskiej Fundacji Praw Człowieka. - Mówimy o fundamentalnej wartości, jaką jest wolność zgromadzeń. Mamy grupę wykluczoną, która co i rusz spotyka się w Polsce z niechęcią, atakami słownymi i przemocą. Jeśli ta grupa za każdym razem będzie zgłaszała chęć odbycia manifestacji, za każdym razem spotka się z takimi argumentami i zakażemy demonstracji – mówił Marcin Wolny z Helsińskiej Fundacji Praw Człowieka. - Wnoszę o oddalenie zażaleń. Zapewnienie bezpieczeństwa należy do policji. W tej konkretnej sprawie nie dała gwarancji, że będzie w stanie szybko i skutecznie zapobiec zagrożeniu. Na spotkaniu 9 października Komendant Miejski Policji w Lublinie zajął stanowisko, że istnieje realne zagrożenie dla życia i zdrowia mieszkańców i uczestników Marszu Równości – podkreślała Monika Drozd, radca prawny Urzędu Miasta Lublina. Ostateczne orzeczenie sądu zapadnie jutro o godz. 10.30. Na jutro na godz. 9 zaplanowano również nadzwyczajną sesję Rady Miasta ws. Marszu Równości, która została zwołana na wniosek radnych Prawa i Sprawiedliwości. Dziś szef klubu PiS złożył pismo do przewodniczącego Piotra Kowalczyka z prośbą o odwołanie posiedzenia.",Rozprawa w SA ws. Marszu Równości,
https://wiadomosci.onet.pl/kraj/lublin-marsz-rownosci-zazalenie-na-decyzje-sadu/vdff9yr,Jest zażalenie na decyzję sądu ws. Marszu Równości. A radni PO chcą dymisji wojewody lubelskiego,"Zamieszanie wokół Marszu Równości trwa. Organizatorzy robią wszystko, by wydarzenie mogło się odbyć się w sobotę. Tymczasem radni koalicji PO-Wspólny Lublin przygotowali apel Rady Miasta, w którym domagają się od premiera odwołania wojewody lubelskiego.","Organizatorzy Marszu Równości są bardzo zdziwieni wczorajszym orzeczeniem Sądu Okręgowego w Lublinie, którzy odrzucił ich odwołanie od decyzji prezydenta Lublina o zakazie zgromadzenia. Wczoraj tuż po niekorzystnym dla nich rozpatrzeniu sprawy zapowiadali zażalenie. Odpowiedni wniosek złożyli dziś w południe. - Złożyliśmy zażalenie na niekorzystną decyzję sądu, która wczoraj zapadła. Mamy nadzieję, że Sąd Apelacyjny uwzględni nasze zażalenie. Uważamy, że prezydent Lublina nie może zrzucać na nas odpowiedzialności za zabezpieczenie Marszu Równości. To nie jest nasza rola – podkreśla Bartosz Staszewski, organizator wydarzenia. Ponadto Sąd Okręgowy w Lublinie odrzucił wniosek Helsińskiej Fundacji Praw Człowieka, która chciała przyłączyć się do postępowania. Pomoc dla organizatorów wydarzenia zapowiedział Adam Bodnar, Rzecznik Praw Obywatelskich. Po złożeniu odwołania Sąd Apelacyjny ma 24 godziny na podjęcie decyzji. Prawnicy organizatorów zmodyfikowali zażalenie. – Położyliśmy bardziej nacisk na to, że zagrożenie ze strony kontrmanifestacji, a nie ze strony uczestników Marszu Równości jest powodem do zakazania kontrdemonstracji, a nie marszu – mówi Anna adwokat Mazurczak. Po niemal dwóch tygodniach radni Platformy Obywatelskiej i Wspólnego Lublina odnieśli się do słów wojewody lubelskiego, który w swoim filmiku skomentował planowany na 13 października Marsz Równości. Przemysław Czarnek apelował w nim o zaprzestanie ""promowania zboczeń, dewiacji i wynaturzeń"". Projekt apelu trafi na sesję Rady Miasta 25 października. ""Rada Miasta Lublin wyraża stanowczy sprzeciw wobec skandalicznych wypowiedzi Wojewody Lubelskiego Przemysława Czarnka i oczekuje od Prezesa Rady Ministrów Mateusza Morawieckiego odwołania z pełnionej funkcji. (…) Wojewoda Lubelski wykazał się skrajną nieodpowiedzialności podsycając niechęć i wyzwalając negatywne emocje, które mogą prowokować do użycia przemocy"" – czytamy w projekcie stanowiska. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Organizatorzy Marszu Równości złożyli zażalenie,
https://wiadomosci.onet.pl/kraj/kaja-godek-pozwana-za-slowa-o-dziwnej-orientacji-i-zboczeniu/0xp5e8d,"Pozew przedstawicieli mniejszości seksualnych przeciwko Kai Godek. Wcześniej mówiła o ""zboczonej"" orientacji","15 osób pozwało Kaję Godek o ochronę dóbr osobistych. Chcą, by działaczka fundacji Życie i Rodzina przeprosiła za swoje słowa o ""dziwnej orientacji"" i ""zboczeniu"" osób homoseksualnych, które padły w maju na antenie Polsat News.","Kaja Godek powiedziała w maju - podczas programu ""Tak czy nie"" - że ""jeżeli premier Irlandii obnosi się ze swoją dziwną orientacją, deklaruje w mediach, że ma partnera homoseksualnego, jeżeli jest to przyjmowane jako normalne, to dla mnie jest potworne, że taki kraj określa się mianem katolickiego"". Rozmowa dotyczyła referendum ws. przepisów aborcyjnych. Kaja Godek doprecyzowała też, czym według niej jest ""dziwna orientacja"", mówiąc, że to ""zboczenie"". Pozew przeciwko działaczce wystosowało 15 osób, deklarujących swoją homoseksualną i biseksualną orientację. „Cytowane określenie użyte przez pozwaną jest niewątpliwie ujemnie nacechowane, a jego wydźwięk i odbiór społeczny jest jednoznacznie negatywny. Sformułowanie to wręcz jest obraźliwe, upokarzające i funkcjonuje wyłącznie w słowniku potocznym jako wulgarne określenie człowieka, którego zachowania seksualne odbiegają od normy. W opinii społecznej zboczony oznacza nienormalny, dewiacyjny, zaburzony” - stwierdzili w pozwie. Przeprosiny, których domagają się pozywający Godek, miałyby mieć formę 30-sekundowego spotu, emitowanego 50 razy przez siedem dni na antenie Polsat News. Oświadczenie miałoby pojawić się również na portalu stacji. Gazeta.pl informuje, że: ""do pozwu przystąpiły również organizacje pozarządowe: Stowarzyszenie Miłość Nie Wyklucza, Polskie Towarzystwo Prawa Antydyskryminacyjnego oraz Stowarzyszenie Lambda Warszawa, które chcą ""postawić homofobię przed sądem"". - Byłem wielokrotnie narażony na dyskryminujące wypowiedzi ze względu na swoją orientację - mówi portalowi Gazeta.pl Jakub Urbanik, inicjator pozwu. ""Dodaje, że musi konfrontować się z nimi w życiu prywatnym, a także w pracy na uczelni. Urbanik zwraca uwagę, że wypowiedź Kai Godek ""z pełną mocą powtarza krzywdzące opinie"" - zaznacza portal. O sprawie pisze także dzisiejsza ""Gazeta Wyborcza"". Aleksandra Muzińska, powódka ze stowarzyszenia Miłość Nie Wyklucza, stwierdziła w rozmowie z ""GW"", że Kaja Godek została pozwana, gdyż ""jest znaną komentatorką życia publicznego w Polsce, chętnie zapraszaną przez media. Zyskuje możliwość głoszenia krzywdzących opinii na temat osób homoseksualnych"". Muzińska dodała, że ""nie stawiając granic, pozwalamy, by język był coraz bardziej agresywny, coraz bardziej odbiegał od zdrowego rozsądku"". Chcesz być na bieżąco z najważniejszymi informacjami dnia? Polub Onet Wiadomości na Facebooku! Źródło: Gazeta Wyborcza, gazeta.pl.",Kaja Godek,
https://wiadomosci.onet.pl/swiat/australia-szkoly-religijne-moga-nie-przyjmowac-gejow/xsgzc0y,Premier Australii: szkoły religijne mogą dyskryminować gejów,"Scott Morrison, premier Australii, powiedział, że szkoły o profilu religijnym mogą odmówić przyjęcia ucznia ze względu na jego orientację seksualną. Jakiś czas temu pojawił się raport informujący o takiej praktyce, Morrison mówił jednak, że ""nie jest to sprzeczne z prawem"". O sprawie informuje CNN.","Kontrowersyjne słowa premier Australii wygłosił po tym, jak ujawniony został raport rządowy informujący o tym, że szkoły religijne odmawiają uczniom przyjęcia ze względu na ich orientację seksualną, tożsamość płciową i status związku. Sporządzająca go komisja zaleciła podjecie środków, mających na celu zmianę tej sytuacji. Nie zgodził się z tym jednak Scott Morrison, mówiąc, że jest to zgodne z prawem, gdyż ustawa antydyskryminacyjna zakłada istnienie wyjątków w przypadku zgromadzeń o charakterze religijnym.  Australia to kraj, w którym w grudniu 2017 roku zalegalizowano małżeństwa jednopłciowe. Scott Morrison sprzeciwiał się wprowadzeniu tej ustawy i ostatecznie wstrzymał się od głosu.  Chcesz być na bieżąco z najważniejszymi informacjami dnia? Polub Onet Wiadomości na Facebooku! Źródło: CNN",Australia: szkoły religijne mogą nie przyjmować gejów,
https://wiadomosci.onet.pl/kraj/marsz-rownosci-i-kontrmanifestacja-dzis-decyzja/j1fhwnn,Organizatorzy Marszu Równości i kontrmanifestacji złożyli odwołania do sądu. Dziś zapadną rozstrzygnięcia,Jeszcze dziś zapadną decyzje sądu ws. odwołania organizatorów Marszu Równości o kontrmanifestacji od decyzji prezydenta Lublina. Krzysztof Żuk zakazał wczoraj zgromadzeń publicznych. W przypadku przegranej organizator marszu zapowiada sobotni spacer.,"Dziś przed południem organizatorzy Marszu Równości złożyli w Sądzie Okręgowym w Lublinie odwołanie od decyzji Krzysztofa Żuka. Uważają, że zakazanie organizacji wydarzenia przez prezydenta Lublina nie ma żadnych podstaw prawnych. - Naszym zdaniem art. 57 Konstytucji RP gwarantuje nam wolność zgromadzeń, natomiast prezydent powołuje się na art. 14 ust. 2 Prawo o zgromadzeniach. Nie ma on tutaj zastosowania, ponieważ to nie my stanowimy niebezpieczeństwo dla mieszkańców miasta. Nie ma podstaw, by zabronić naszego marszu, co będziemy udowadniać przed sądem – podkreśla Bartosz Staszewski, organizator Marszu Równości. Sąd Okręgowy w Lublinie ma teraz 24 godziny na rozpatrzenie sprawy. Po wydaniu wyroku każda ze stron będzie mogła złożyć odwołanie do Sądu Apelacyjnego, który również zajmie się nim w ekspresowym tempie. Z pewnością przed zaplanowanym na sobotę 13 października marszem poznamy ostateczną decyzję. Od decyzji prezydenta odwołali się również przedstawiciele kontrmanifestacji. Wczoraj prezydent Lublina zabronił organizacji Marszu Równości oraz kontrmanifestacji zapowiadanej przez narodowców i środowiska kibicowskie. Swoją decyzję argumentował troską o bezpieczeństwo mieszkańców miasta. W swoim oświadczeniu powoływał się na przykłady wzięte z for internetowych, na których pojawiły się nawoływania do przemocy wobec uczestników marszu. Zaprezentował m.in. komentarz „może dałoby radę pokierować zboków na Majdanek”, któremu towarzyszyło zdjęcie pieca krematoryjnego z obozu koncentracyjnego. - Stanąłem przed trudną decyzją. Zostałem wciągnięty w brutalną polityczną walkę ideologiczną, ale w obliczu zagrożenia życia i bezpieczeństwa mieszkańców, które jest dla mnie najważniejsze i stanowiska policji wyrażonego przez komendanta na dzisiejszej naradzie, nie zostaje mi nic innego niż wydać zakaz dla obu zgromadzeń powołując się na art. 14 Prawo o zgromadzeniach - podkreślał Krzysztof Żuk. Co jeśli sąd zgodzi się z argumentami Krzysztofa Żuka? – Wówczas zaprosimy wszystkich na spacer o tej samej godzinie. W sobotę będzie piękna pogoda. Pierwotnie liczyliśmy na ok, 1,5 tys. osób. Obecnie z powodu całej tej sytuacji to może być nawet kilka tysięcy – dodaje Staszewski. Decyzja Żuka spotkała się z falą komentarzy. Swoje wsparcie dla organizatorów marszu wyraził m.in. Rzecznik Praw Obywatelskich. - Ostatni raz marsze równości były zakazywane w Polsce 13 lat temu. Wielokrotnie na ten temat wypowiadał się Europejski Trybunał Praw Człowieka. Dlatego sytuacja w Lublinie musi budzić najwyższe zaniepokojenie – zaznacza Adam Bodnar. Z kolei lubelska posłanka Platformy Obywatelskiej ma nadzieję, że ostatecznie dojdzie do organizacji tego wydarzenia. - Jeśli Marsz Równości w sobotę w Lublinie się odbędzie, wezmę w nim udział. Mam nadzieję, że będzie nas dużo. Mam też nadzieję, że policja zapewni nam wszystkim bezpieczeństwo – zapewnia Joanna Mucha.",Marsz Równości i kontrmanifestacja. Dziś decyzja,
https://wiadomosci.onet.pl/kraj/lublin-decyzja-prezydenta-lublina-ws-marszu-rownosci/nffv3m6,Prezydent Lublina zakazał Marszu Równości,"Dziś Krzysztof Żuk wydał zakaz organizacji Marszu Równości, który został zaplanowany na sobotę 13 października. Nie odbędzie się również kontrmanifestacja, zaplanowana na ten sam dzień. Organizatorzy mają 24 godziny na złożenie odwołania do Sądu Okręgowego w Lublinie.","- Stanąłem przed trudną decyzją. Zostałem wciągnięty w brutalną polityczną walkę ideologiczną, ale w obliczu zagrożenia życia i bezpieczeństwa mieszkańców, które jest dla mnie najważniejsze i stanowiska policji wyrażonego przez komendanta na dzisiejszej naradzie, nie zostaje mi nic innego niż wydać zakaz dla obu zgromadzeń powołując się na art. 14 Prawo o zgromadzeniach - podkreśla Krzysztof Żuk. W ubiegły piątek prezydent Lublina skierował do lubelskiej policji wniosek o przygotowanie dokładnej analizy zagrożenia, jakie może wystąpić podczas Marszu Równości. ""Jeśli podległa Wojewodzie Policja zajmie jednoznaczne stanowisko na temat tego, że istnieje realne zagrożeni dla życia lub zdrowia ludzi, zapadnie decyzja o zakazie marszu w myśl ustawy Prawo o zgromadzeniach"" – napisał w swoim oświadczeniu prezydent Lublina. Odpowiedź Komendanta Miejskiego Policji w Lublinie nie była jednoznaczna. Przypomniał, że prawo nie nakłada na policję obowiązku przygotowania takie opinii. ""Niemniej jednak, na podstawie oceny i analizy podobnych wydarzeń, które miały miejsce w innych częściach kraju, należy domniemywać, iż istnieje prawdopodobieństwo udziału w >>Marszu Równości<< planowanym na dzień 13 października br. różnych grup społecznych o przeciwstawnych poglądach, których spotkanie w jednym miejscu może doprowadzić do konfliktu i może być jednocześnie zagrożeniem dla mieszkańców Lublina"" – czytamy w piśmie przesłanym do prezydenta Lublina. - Pragnę zwrócić uwagę, że do eskalacji emocji przyczyniły się też zachowania wojewody lubelskiego, który zapominając najwyraźniej, że jest urzędnikiem państwowym reprezentującym rząd Polski, wypowiadał się jak polityk w sposób, który może stanowić przejaw mowy nienawiści - dodaje prezydent. Decyzję Żuka skomentował wojewoda lubelski. - Ogromnie się cieszę, że nasz protest przyniósł efekt w postaci zmiękczenia zatwardziałego stanowiska prezydenta Krzysztofa Żuka. Cieszę się, że pod naciskiem lubelskiej opinii publicznej pan Żuk uznał że powinien działać zgodnie z prawem i zgodnie z interesem większości mieszkańców miasta, czego nie rozumiał przez cały poprzedni tydzień – mówi Przemysław Czarnek. Wojewoda zaprezentował również list prezydenta do lubelskich parafii, w którym jasno deklarował, że nie może zabronić Marszu Równości, tak jak marszu ONR oraz innych zgromadzeń. Krzysztof Żuk napisał go 4 października br., przed otrzymaniem odpowiedzi od miejskiej policji. Przemysław Czarnek nazwał prezydenta ""jednoznacznym zwolennikiem marszu równości"". - Dlaczego kłamał i oszukiwał opinię publiczną przez cały tydzień? Dlaczego kłamał i oszukiwał lubelskich proboszczów? Dlaczego kłamał, że nie ma żadnych podstaw prawnych i nie może zakazać marszu równości? Przez cały czas wskazywaliśmy na te podstawy prawne – dodaje Czarnek. Dzisiejsza decyzja prezydenta nie kończy całkowicie tego tematu. Organizatorzy Marszu Równości mają 24 godziny na złożenie odwołania do Sądu Okręgowego w Lublinie. Tyle samo czasu będą mieli sędziowie na rozstrzygnięcie. Ostatnią deską ratunku będzie Sąd Apelacyjny, którego decyzja będzie ostateczna. Organizatorzy nie zamierzają się poddać. W przypadku przegranej zapowiadają spacer po mieście. - Nie zgadzamy się z ta decyzja, odwołamy się do sądu. Marsz odbędzie się w sobotę. Droga, którą idzie prezydent Lublina, przypomina sytuację śp. Lecha Kaczyńskiego, jako prezydenta Warszawy, który w 2005 r. zakazał Parady Równości. Zaprowadziło to go przed Trybunał w Strasburgu, w którym przegrał - podkreśla Bartosz Staszewski. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Zwolennicy Marszu Równości w Lublinie,
https://wiadomosci.onet.pl/kraj/lublin-opinia-policji-ws-marszu-rownosci/5gz17ys,Niejednoznaczna opinia policji ws. Marszu Równości. Decyzja prezydenta jutro,"Do jutra zapadnie decyzja Krzysztofa Żuka ws. organizacji Marszu Równości. Policja odpowiedziała prezydentowi Lublina na prośbę o analizę zagrożenia, jednak nie jest to jednoznaczna opinia, której oczekiwał. Komendant Miejski Polski w Lublinie sugeruje powołanie przedstawiciela, który weźmie udział w zgromadzeniu i będzie mógł je rozwiązać.","Udało nam się dotrzeć do pisma Komendanta Miejskiego Policji w Lublinie insp. Dariusza Dudzika, który odpowiedział na prośbę Krzysztofa Żuka. W piątek prezydent Lublina skierował do szefów policji w mieście i w województwie wniosek o przygotowanie dokładnej analizy zagrożenia, jakie może wystąpić podczas Marszu Równości. Przypomniał, że tylko taka opinia może dać mu możliwość do wydania decyzji o zakazie zgromadzenia. ""Jeśli podległa Wojewodzie Policja zajmie jednoznaczne stanowisko na temat tego, że istnieje realne zagrożeni dla życia lub zdrowia ludzi, zapadnie decyzja o zakazie marszu w myśl ustawy Prawo o zgromadzeniach"" – podkreślał Żuk. Na wstępnie policja podnosi, że możliwość organizowania i uczestniczenia w pokojowych zgromadzeniach jest zagwarantowana w Konstytucji RP. Ograniczenie tej wolności reguluje ustawa z 24 lipca 2015 r. Prawo o zgromadzeniach. Co wynika z tego pisma? Odpowiedź nie jest jednoznaczna i tak naprawdę zostawia furtkę prezydentowi do podjęcia każdej decyzji. ""Przepisy w/w ustawy nie nakładają na organy Policji obowiązku opiniowania zawiadomienia organizatora o zamiarze zorganizowania zgromadzenia, tak jak to ma miejsce np. w przypadku organizowania imprez masowych. Niemniej jednak, na podstawie oceny i analizy podobnych wydarzeń, które miały miejsce w innych częściach kraju, należy domniemywać, iż istnieje prawdopodobieństwo udziału w >>Marszu Równości<< planowanym na dzień 13 października br. różnych grup społecznych o przeciwstawnych poglądach, których spotkanie w jednym miejscu może doprowadzić do konfliktu i może być jednocześnie zagrożeniem dla mieszkańców Lublina"" – czytamy w piśmie przesłanym do prezydenta Lublina. Jednocześnie komendant zapewnia, że policja jest w pełnej gotowości do zapewnienia bezpieczeństwa i ochrony porządku publicznego. Sugeruje prezydentowi Lublina rozwiązanie polegające na wyznaczeniu przez urząd swojego przedstawiciela, który weźmie udział w zgromadzeniu. ""(…) w sytuacji gdy przebieg zgromadzenia będzie zagrażał życiu lub zdrowiu ludzi albo mieniu w znacznych rozmiarach lub naruszał przepisy ustawy Prawo o zgromadzeniach albo przepisy karne skorzysta z uprawnienia określonego w art. 20 ust. 1 ustawy, tj. rozwiązania zgromadzenia"" – podkreśla insp. Dudzik. Decyzja ws. marszu zapadnie do jutra do godz. 13. Ewentualny zakaz nie kończy całkowicie tego tematu. Organizatorzy mają 24 godziny na złożenie odwołania do Sądu Okręgowego w Lublinie. Tyle samo czasu będą mieli sędziowie na rozstrzygnięcie. Ostatnią deską ratunku będzie Sąd Apelacyjny, którego decyzja będzie ostateczna. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Zwolennicy Marszu Równości w Lublinie,
https://wiadomosci.onet.pl/kraj/lublin-awantura-o-marsz-rownosci/4gbr208,"Awantura o Marsz Równości. Jedna sesja się nie odbyła, będzie następna",To było rekordowe krótkie posiedzenie Rady Miasta z rekordowo długim czasem otwarcia sesji. Wiceprzewodniczący PiS przez 50 minut apelował do nieobecnych radnych PO i Wspólnego Lublina o przybycie na salę. Przez ten czas atmosfera między zwolennikami i przeciwnikami Marszu Równości była coraz bardziej napięta. PiS zapowiedział zwołanie kolejnej nadzwyczajnej sesji.,"Zaczęło się od oświadczenia organizatorów Marszu Równości, którzy przedstawili swoje stanowisko przed Ratuszem. Nie zgadzają się z twierdzeniami radnych PiS, że ich wydarzenie w jakikolwiek sposób łamie prawo. Nie widzą powodów, by wywierać naciski na prezydenta Lublina ws. wydania zakazu jego organizacji. Odnieśli się również do dzisiejszych słów wojewody lubelskiego. - Czytałam wypowiedź wojewody o rzekomym sprowadzeniu ""lewackich bojówek z Niemiec"". To następne pomówienie. Rozważamy, czy nie zastosować tu środków prawnych - podkreśla Honorata Sadurska, jedna z organizatorek Marszu Równości w Lublinie. Zwolennikom równości i tolerancji próbowała przeszkodzić grupa kilkudziesięciu nacjonalistów i narodowców, którzy krzyczeli ""Lublin miastem bez dewiacji"". Następnie rozwinęli transparent z napisem ""Chłopak dziewczyna, normalna rodzina"". Po chwili obie grupy zostały rozdzielone przez funkcjonariuszy policji. O godz. 17 powinna rozpocząć się nadzwyczajna sesja Rady Miasta, zwołana na wniosek PiS. Zgodnie z wcześniejszymi zapowiedziami nie pojawili się radni PO i Wspólnego Lublina. Obradom próbował przewodniczyć radny PiS Mieczysław Ryba, który został do tego upoważniony przez przewodniczącego Piotra Kowalczyka. Co kilka minut apelował do nieobecnych radnych Platformy Obywatelskiej i Wspólnego Lublina, by stawili się na sesji. W sumie trwało to ponad 50 minut. Czytaj też: Organizator Marszu Równości pozwał wojewodę i radnego PiS. Domaga się przeprosin m.in. za słowa o ""promowaniu pedofilii"" W pewnym momencie Ryba wydał polecenie urzędnikom Biura Obsługi Rady Miasta, by do nieobecnych wysłać wiadomości SMS. Kiedy to nie przyniosło skutku, polecił wykonywanie telefonów. Czy przewodniczący może wydawać takie polecenia urzędnikom? - Oczywiście, że tak. Są to urzędnicy Biura Rady Miasta. Oni służą do naszej wzajemnej komunikacji. Jeżeli jest jakieś wydarzenie w Ratuszu wielokrotnie informują za pomocą wiadomości SMS, maili czy telefonami - mówi Onetowi Mieczysław Ryba. Zdaniem Piotra Kowalczyka radny PiS przekroczył swoje uprawnienia i naruszył prawo. - Zgodnie z ustawą o samorządzie gminnym przełożonym pracowników samorządowych, w tym pracowników Rady Miasta jest prezydent Lublina. Nie miał prawa wydawać żadnych poleceń pracownikom Rady Miasta. Po mojej interwencji zastępca dyrektora Biura Rady Miasta przestał wydawać polecenia urzędnikom, dlatego też nie będzie to miało żadnych konsekwencji - tłumaczy nam przewodniczący Rady Miasta.",Radni PiS posiłkowali się dziś Konstytucją,
https://wiadomosci.onet.pl/kraj/poznan-wyrok-wobec-instruktura-ktory-odmowi-treningu-osobom-lgbtq/sxles87,"Sąd w Poznaniu skazał instruktora krav magi, który odmówił treningu osobom LGBTQ","Poznański sąd prawomocnym wyrokiem zasądził, że instruktor krav magi nie miał prawa odmówić przeprowadzenia treningu z udziałem osób LGBTQ. To drugi wyrok, po głośnej sprawie drukarza z Łodzi, który uznaje, że dyskryminowanie osób z mniejszości seksualnych w dostępnie do usług jest niedopuszczalne i wiąże się z konsekwencjami prawnymi - informuje Kampania Przeciwko Homofobii.","Instruktor odmówił treningu samoobrony osobom LGBTQ. Został za to uznany winnym popełnienia wykroczenia polegającego na odmowie świadczenia bez uzasadnionej przyczyny (art. 138 Kodeksu wykroczeń). Zobacz także: SN oddala kasację Zbigniewa Ziobry ws. drukarza - Sąd w Poznaniu postawił tamę dyskryminacji i jednoznacznie rozstrzygnął, że osoby nieheteroseksualne mają prawo do równego traktowania, a przekroczenie tej zasady stanowi wykroczenie. Dzięki takiemu orzecznictwu osoby LGBT uzyskują realną ochronę, przynajmniej w zakresie dostępu do usług – wyrok komentuje adwokat Karolina Gierdal z Kampanii Przeciw Homofobii. Sąd I Instancji uznał instruktora winnym wykroczenia, ale odstąpił od wymierzenia kary. Do sprawy przyłączył się Prokurator Rejonowy, który złożył apelację ws. wyroku Sądu Rejonowego. Apelację złożył także sam trener. Sąd Okręgowy odrzucił obie i uznał, że mężczyzna słusznie został uznany za winnego popełnienia wykroczenia. Wyrok jest prawomocny.",,
https://wiadomosci.onet.pl/kraj/lublin-organizator-marszu-rownosci-pozwal-wojewode-i-radnego-pis-domaga-sie/3kn2nd8,"Organizator Marszu Równości pozwał wojewodę i radnego PiS. Domaga się przeprosin m.in. za słowa o ""promowaniu pedofilii""","Dziś w w Sądzie Rejonowym Lublin-Zachód zostały złożone prywatne akty oskarżenia przeciwko wojewodzie lubelskiemu i radnemu PiS. Organizator Marszu Równości chce przeprosin za słowa, które - jego zdaniem - obrażają i zniesławiają osoby związane z wydarzeniem. Wojewoda broni się, że nikogo nie atakował personalnie.","- Określenia, które padają w sferze publicznej, zawsze rezonują. Tego typu słowa jak ""zboczenia, dewiacje, wynaturzenia"" czy ""promowanie pedofilii"", która jest przestępstwem w Polsce, są absolutnie niedopuszczalne. Nie możemy się zgodzić na to, aby nas obrażano i zniesławiano. Dlatego postanowiliśmy bronić naszych praw - mówi Bartosz Staszewski, jeden z organizatorów Marszu Równości w Lublinie. Mężczyzna podkreśla, że domaga się przeprosin od wojewody lubelskiego i radnego Tomasza Pituchy. Radny PiS zamieścił wpis na Facebooku, w którym pisze, że Marsz Równości ""promuje pedofilię"". Z kolei wojewoda Przemysław Czarnek zamieścił na YouTubie film, w którym apelował o zaprzestanie ""promowania zboczeń, dewiacji i wynaturzeń"". Uznał, że jest to działanie przeciwko polskiemu społeczeństwu. - Domagamy się, by panowie przeprosili za te słowa. Przeprosiny powinny być umieszczone w mediach społecznościowych, a jeżeli te słowa były powtarzane na konferencjach prasowych, to również powinni przeprosić podczas konferencji – dodaje Staszewski. Organizatorzy Marszu Równości zapowiadają, że przyjdą w piątek na nadzwyczajną sesję Rady Miasta, która została zwołana na wniosek radnych PiS. Opozycja domaga się od prezydenta zablokowania wydarzenia. Tymczasem prezydent nie może tego zrobić dopóki nie zostaną spełnione odpowiednie warunki zapisane w ustawie. Dziś na konferencji prasowej przed sądem byli również członkowie stowarzyszenia ""My, Rodzice"", które na co dzień wspierają rodziny osób LGBT. - Jestem mamą geja, którego wychowałam jako obywatela Polski i mieszkańca Lublina, syna, który był dumą tego miasta i lubelskich szkół. Jako rodzice odbieraliśmy dyplomy za wzorowe zachowanie dziecka, a teraz słucham takich zarzutów – mówi Joanna Marzec. - Domagamy się równouprawnienia, chcemy praw dla naszych dzieci, które żyją w dużej nietolerancji. To osoby wrażliwe, wykształcone. Dużo tych młodzi ludzi niestety wyjeżdża z Polski, szukają możliwości życia za granicą, tam, gdzie społeczeństwo jest bardziej tolerancyjne – dodaje kobieta. Jej syn zaraz po maturze musiał wyjechać do Anglii. Tłumaczy, że w tym kraju nie mógł dłużej żyć, ponieważ nie miał wsparcia nauczycieli i rówieśników. Zdaniem Marzec takich osób w szkołach jest dużo więcej. – Brak szacunku dla drugiego człowieka wynika z braku wiedzy. Jesteśmy społeczeństwem, które nie chce się edukować. Powtarzamy przesądy przekazywane przez nasze mamy i babcie. Do sprawy odniósł się wojewoda lubelski, który za pośrednictwem biura prasowego przesłał nam swoje oświadczenie. ""Informacja o wniesieniu prywatnego aktu oskarżenia przeciwko mnie pokazuje, że środowiska organizujące Marsz Równości wprowadzają cenzurę, nie pozwalają na jakąkolwiek dyskusję. Nikogo personalnie nie obraziłem. Stwierdzam, że promowanie homoseksualizmu, promowanie związków homoseksualnych jest szkodliwe społecznie. To jest moje prawo. Raz jeszcze podkreślam: nikogo personalnie nie atakowałem. Wręcz przeciwnie, powiedziałem, że nie interesuje mnie, kto z kim śpi. Natomiast skrajnie lewicowe nurty pod pozorem tolerancji dziś na świecie próbują wprowadzać cenzurę na zachowania nielewackie"" – czytamy w oświadczeniu Przemysława Czarnka. O skomentowanie sprawy poprosiliśmy również przewodniczącego klubu radnych PiS Tomasza Pituchę. W rozmowie z Onetem stwierdził, że jeszcze dziś wyda własne oświadczenie. Chcesz być na bieżąco z najważniejszymi informacjami dnia? Polub Onet Wiadomości na Facebooku!","Bartosz Staszewski, organizator Marszu Równości",
https://wiadomosci.onet.pl/kraj/lublin-sesja-rady-miasta-ws-marszu-rownosci/h9svq1k,PiS chce zablokować Marsz Równości. Będzie nadzwyczajna sesja Rady Miasta,"Miejscy radni PiS apelują do prezydenta Lublina, by zakazał organizacji Marszu Równości w Lublinie. Złożyli wniosek o zwołanie nadzwyczajnej sesji Rady Miasta, podczas której będą chcieli przyjąć stanowisko. Nieoficjalnie dowiedzieliśmy się, że posiedzenie odbędzie się w piątek.","Na wstępie przewodniczący klubu radny PiS zaznaczył, że konferencja odbywa się w sali posiedzeń im. kardynała Stefana Wyszyńskiego, a za jego plecami wisi portret Jana Pawła II, honorowego patrona Lublina. Następnie radny oznajmił, że jego klub złożył wniosek o zwołanie nadzwyczajnej sesji Rady Miasta ws. zaplanowanego na 13 października br. pierwszego Marszu Równości. Ma to być reakcja na rzekome protesty mieszkańców. - Nie powinno być tak, że Lublin dołącza do miast, w których promuje się kulturę homoseksualną i inne wnioski dotyczące równouprawnienia związków homoseksualnych z prawami rodziny. Słuchamy tego co mówią mieszkańcy – że są obrażani przez próbę zorganizowania tego marszu – podkreśla Tomasz Pitucha. Podczas nadzwyczajnego posiedzenia odbędzie się dyskusja. Radni chcą przyjęcia stanowiska w tej sprawie. Stale apelują do prezydenta Lublina, by zakazał organizacji tego marszu. Politycy PiS nie przyjmują do wiadomości tłumaczeń urzędników, że ustawa pozwala na zakazanie zgromadzenia tylko w trzech przypadkach: naruszenia przepisów karnych, zagrożenia życia lub zdrowia ludzi bądź mienia znacznych rozmiarów oraz jeśli w tym samym czasie i miejscu odbywa się zgłoszone wcześniej zgromadzenie. ""Rada Miasta stoi na stanowisku, że przeprowadzenie Marszu równości spowoduje niepotrzebne podziały społeczne w naszym mieście oraz może stanowić zagrożenie dla ładu i bezpieczeństwa publicznego. Ze względu na domniemanie naruszenia prawa oraz zgorszenie publiczne domaga się od Pana Prezydenta Miasta Lublin Krzysztofa Żuka wydania decyzji o zakazie zgromadzenia nazwanego marszem równości, zaplanowanego na 13 października 2018 roku w Lublinie"" – czytamy w zaproponowanym stanowisku. W zeszłym tygodniu organizatorzy Marsz Równości zapowiedzieli, że w sprawie słów Tomasza Pituchy o ""promowaniu pedofilii"" zostanie złożone zawiadomienie do prokuratury. Prof. Mieczysław Ryba nazwał to próbą zastraszenia radnego PiS. Sam Pitucha zapowiada, że nie odstąpi od swoich własnych przekonań i poglądów. - Kiedy prezydent Krzysztof Żuk naruszył prawo antykorupcyjne i pojawiła się realna groźba utracenia mandatu, wówczas wezwał najlepszych prawników w Polsce. Przez dwa lata próbowali tak zamotać sprawę, żeby nie utracić mandatu – mówi Pitucha. – Wiele środowisk liczy, że prezydent uzyska odpowiednie wykładnie prawny, by ten marsz zablokować – dodaje. Wniosek PiS wpłynął do Ratusza w zeszły piątek około godz. 15.30. Nadzwyczajna sesja powinna odbyć się w terminie siedmiu dni. Według naszych nieoficjalnych informacji przewodniczący Rady Miasta Piotr Kowalczyk zwoła posiedzenie na piątek 5 października na godz. 17.",Rada Miasta Lublin,
https://wiadomosci.onet.pl/kraj/lublin-pis-chce-delegalizacji-marszu-rownosci/nbj539p,Politycy PiS chcą zakazania Marszu Równości: promuje pedofilię. Organizatorzy skierują sprawę do prokuratury,"Politycy PiS domagają się od prezydenta Lublina, by zakazał pierwszego w mieście Marszu Równości. Tomasz Pitucha mówi wprost, że wydarzenie promuje pedofilię. Organizatorzy zapowiadają złożenie zawiadomienia o możliwości popełnienia przestępstwa do prokuratury.","- Nie ma co ukrywać, że jest to prowokacja wymierzona w społeczność wierzącą Lublina. Marsz zaplanowano na 13 października, w rocznicę objawień fatimskich. Jest również homopropagandą, a nie marszem równości. Wzywamy prezydenta, by wydał zakaz tego marszu ze względu na dobro publiczne – apeluje Tomasz Pitucha, przewodniczący klubu radnych Prawa i Sprawiedliwości. Radny wskazuje art. 14 ustawy o zgromadzeniach, który mówi, że władza może zakazać organizacji zgromadzenia, jeżeli jest tam naruszane prawo. Pitucha powołuje się też na art. 18 Konstytucji RP, gdzie jest mowa o małżeństwie jako związku kobiety i mężczyzny. Działacze PiS używali wobec marszu różnych sformułowań: ""antyrodzinny"" i ""homoterror"". - Te marsze równości to sytuacje, w których mamy do czynienia z obscenicznym wyglądem, z prowokacyjnymi zachowaniami. To jest coś, czego jako rodzice chcielibyśmy uniknąć. Nie chcemy tego widzieć na ulicach Lublina w trosce o nasze dzieci – mówi Radosław Brzózka, rzecznik prasowy wojewody lubelskiego, który jest związany z ruchem pro-life. Radni Platformy Obywatelskiej uważają, że PiS nawołuje prezydenta do łamania prawa. Przypominają przepisy, w których jasno jest określone, kiedy prezydent może wydać decyzję o zakazie zgromadzenia publicznego. Organizatorzy nie złamali żadnego zapisu, który mógłby do tego doprowadzić. - Dopóki to się dzieje w granicach prawa, to nie ma podstaw do jakichkolwiek ingerencji. To prawo do manifestowania swoich poglądów i uczestnictwa w przestrzeni publicznej wszystkich organizacji, które tak chcą wyrażać swoje poglądy – podkreśla Krzysztof Żuk. Jednocześnie prezydent Lublina dodaje, że niefortunnie dobrano datę marszu, która przypada dokładnie na tydzień przed wyborami samorządowymi. – Nabrał wymiaru politycznego. Lepiej byłoby, gdyby odbył się po wyborach – twierdzi Żuk. Radny Pitucha nie pierwszy raz wyrażał swoją opinię o Marszu Równości. Kilka dni temu w na Facebooku skrytykował wchodzący do kin film ""Kler"". Przy okazji oberwało się organizatorom marszu: ""Najzagorzalsi fani filmu W. Smarzowskiego chcą zorganizować w Lublinie tzw. Marsz równości, promujący homoseksualizm, pedofilię."" Na reakcję nie trzeba było długo czekać. - Radny PiS z Lublina w sposób haniebny pomówił organizatorów i organizatorki I Marsz Równości w Lublinie o promocję zbrodni pedofilii. W tej sprawie złożymy zawiadomienie o możliwości popełnienia przestępstwa do prokuratury. Nie ma naszej zgody na homofobię – zapowiadają organizatorzy Marszu Równości.",Marsz Równości odbędzie się 13 października,
https://wiadomosci.onet.pl/kraj/poznan-ujecia-z-marszu-rownosci-w-spocie-wyborczym-jaskowiaka/lf1g9k3,Tęczowe flagi w spocie wyborczym Jacka Jaśkowiaka,"""Wiem, że aby miasto się rozwijało musi być otwarte - tolerancyjne i przyjazne. W Poznaniu stawiamy na różnorodność"" - napisał Jaśkowiak, który opublikował w weekend swój spot wyborczy. W nagraniu znalazły się ujęcia z Marszu Równości. - Tęcza w spocie prezydenta Jaśkowiaka bardzo nas cieszy - komentuje Mateusz Sulwiński z Grupy Stonewall.","Jacek Jaśkowiak jako pierwszy urzędujący prezydent polskiego miasta w 2015 roku wziął udział w Marszu Równości. Do tej pory w tęczowym pochodzie przeszedł już cztery razy. W tym roku dodatkowo objął wydarzenie swoim patronatem. Jaśkowiak przed wyborami samorządowymi przypomina o swoim wsparciu dla środowiska LGBT+ i wszystkich osób, którzy z różnych powodów czują się wykluczeni. - W swoim życiu miałem okazję zobaczyć wiele miejsc w Europie na świecie. Wiem, że aby się rozwijać, miasto musi być otwarte - tolerancyjne i przyjazne - mówi kandydat Koalicji Obywatelskiej w opublikowanym spocie, w którym znalazły się ujęcia tęczowej flagi i Marszu Równości. - Stawiamy na różnorodność. Doceniają to inwestorzy, studenci i turyści - dodaje. - Zgadzamy się, że aby miasto mogło się rozwijać, musi równo traktować wszystkich mieszkańców. Poza tym takie wydarzenia jak Marsz Równości to również finansowe korzyści dla miasta - pomagają budować jego pozytywny wizerunek i przyciągają turystów. Wiele miast w Europie Zachodniej w trakcie pride'ów przechodzi prawdziwe oblężenie - komentuje dla Onetu Mateusz Sulwiński, rzecznik Grupy Stonewall, stowarzyszenia organizującego Poznań Pride Week z tęczowym pochodem. Marsz Równości co roku wzbudza spore emocje w Poznaniu, m.in. właśnie przez udział Jacka Jaśkowiaka. Obok głosów pozytywnych, pojawiają się też te negatywne. Nie brakuje osób, którzy uważają, że prezydent miasta nie powinien brać udziału w takich wydarzeniach. Wśród nich jest Tadeusz Zysk, kandydat PiS na prezydenta Poznania. - Jego miejsce jest na państwowych wydarzeniach, jak np. rocznice ważnych wydarzeń, czy obchody poznańskich świąt. Prezydent miasta nie powinien żadnym grupom, czy to z lewa, czy z prawa, zakazywać organizacji własnych wydarzeń. Powinien umożliwić im wyrażanie własnych poglądów, ale tak, aby nie naruszało to ładu i nie wywoływało konfliktów - mówił w wywiadzie dla Onetu Tadeusz Zysk. Innego zdania jest kandydatka społeczników z Prawa do Miasta, Dorota Bonk- Hammermeister. - Chodzę w nich od kilku lat i będąc prezydentką miasta, na pewno nie przestanę - zapewniała w rozmowie z Onetem. ""Gazeta Wyborcza"" o udział w Marszu Równości spytała wszystkich kandydatów. W tęczowym pochodzie na pewno poszedłby Tomasz Lewandowski, kandydat lewicy. Z kolei podobne zdanie co Tadeusz Zysk ma Wojciech Bratkowski, społecznik ze Strzeszyna i Jarosław Pucek, który startuje w wyborach z komitetu Dobro Miasta. Udział prezydenta Poznania w Marszu Równości nie budzi sprzeciwu kandydata Kukiz'15. Ale Przemysław Jakub Hinc zaznacza w komentarzu dla ""Wyborczej"", że nie lubi wszelkich marszów, wieców i procesji i unika ich. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Prezydent Poznania co roku bierze udział w Marszu Równości,
https://wiadomosci.onet.pl/kraj/trojmiasto-tolerado-przepyta-kandydatow-ws-zwiazkow-partnerskich/fx5bqtd,"Tolerado chce przepytać kandydatów na urząd prezydenta Gdańska, Gdyni i Sopotu","Pytań jest sześć, a usłyszeć je mają politycy zarówno z lewej, jak i prawej sceny politycznej. Politycy mają odnieść się m.in. do kwestii związków partnerskich i Modelu na Rzecz Równego Traktowania.","- Pomysł narodził się kilka miesięcy temu. Uznaliśmy, że w tych wyborach warto przepytać polityków i dowiedzieć się, jak patrzą na kwestie, które są ważne dla środowiska LGBTQIA. To pierwsza taka akcja naszego Stowarzyszenia - mówi Onetowi Jacek Jasionek, który z ramienia Tolerado koordynuje całą akcją. Tolerado chce przepytać wszystkich kandydatów na urząd prezydenta Gdańska, Gdyni i Sopotu. Członkowie Stowarzyszenia rozesłali już do polityków zaproszenia do rozmowy i przeprowadzili pierwsze wywiady. - Na ten moment na pytania Tolerado odpowiedzieli już kandydaci z Gdańska (Paweł Adamowicz, Jarosław Wałęsa, Elżbieta Jachlewska), kandydat z Sopotu (Jacek Karnowski), kandydat z Gdyni (Marcin Strzelczyk) - informuje nas Jasionek. Wszyscy politycy mają usłyszeć ten sam zestaw sześciu pytań. ""Pytamy o ich opinie na temat związków partnerskich oraz Modelu na Rzecz Równego Traktowania, o to czy widzą swój udział w Trójmiejskim Marszu Równości i jak ewentualnie chcą go wesprzeć, a także o pomysły na walką z homo/bi/trans-fobią w szkołach oraz o to, jak zwiększyć bezpieczeństwo osób LGBTQIA w naszych miastach"" - czytamy na stronie Tolerado. Warto dodać, że przyjęty kilka miesięcy temu w Gdańsku Model na Rzecz Równego Traktowania wywoływał skrajne opinie, i szczególnie politycy prawej strony sceny politycznej nie szczędzili pod jego adresem krytycznych uwag. Jak mówi Jasionek, w październiku na facebookowym koncie Tolerado zostaną umieszczone zapisy rozmów z wszystkimi kandydatami. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Na pytania Tolerado odpowiedzą politycy z Trójmiasta,
https://wiadomosci.onet.pl/kraj/prokuratura-zbada-czy-zniewazono-godlo-na-marszu-rownosci-w-katowicach/flskvvm,Prokuratura zbada czy znieważono godło na marszu równości,"Prokuratura zbada czy w Katowicach doszło do znieważenia godła podczas marszu równości. Chodzi o uczestników marszu spisanych przez policję, którzy na koszulkach mieli symbol białego orła na tęczowym polu. Wśród legitymowanych była m.in. posłanka Nowoczesnej i szefowa tej partii na Śląsku Monika Rosa.","W sobotnim marszu równości w Katowicach wzięło udział według policji ok. 1,2 tys. osób (według organizatorów ok. 3 tys. osób). Wśród nich kandydaci na urząd prezydenta Katowic Jarosław Makowski (Koalicja Obywatelska), Ilona Kanclerz (Śląska Partia Regionalna) i Jarosław Gwizdak (Prawo do Katowic) oraz m.in. komisarz UE ds. rynku wewnętrznego Elżbieta Bieńkowska i posłanka Nowoczesnej Monika Rosa. Był to drugi taki marsz w Katowicach, a jednocześnie pierwszy zorganizowany w stolicy woj. śląskiego od dekady. Uczestnicy przeszli z Placu Sejmu Śląskiego przez centrum miasta na Plac Grunwaldzki. Obyło się bez niebezpiecznych incydentów. Kilka grup osób niechętnych wobec marszu (w sumie ok. 70 osób, najliczniejsza zgromadziła się na Placu Sejmu Śląskiego) było oddzielonych od pochodu przez policjantów. Jeszcze w trakcie marszu uczestnicy donosili za pośrednictwem mediów społecznościowych, że policja legitymowała i spisywała uczestników wydarzenia mających na koszulkach lub flagach białego orła na tęczowym polu. W rozmowie z Onetem mł. asp. Olaf Burakiewicz z biura prasowego Komendy Wojewódzkiej Policji w Katowicach potwierdził, że w trakcie marszu policja spisywała uczestników z takimi symbolami. Wśród nich była m.in. posłanka Nowoczesnej i szefowa tej partii na Śląsku Monika Rosa. – Funkcjonariusze otrzymali zgłoszenia od osób postronnych, że mogło dość do znieważenia godła. Policjanci zareagowali i wylegitymowali kilka osób. Wśród tych osób była posłanka na Sejm RP, która sama podeszła do policjantów wykonujących czynności; chciała być spisana – mówi Olaf Burakiewicz. – Wszystkie materiały dotyczące tych osób zostaną przekazane do prokuratury, która oceni, czy doszło do znieważanie godła państwowego – dodaje mł. asp. Olaf Burakiewicz, który zaznacza, że w trakcie marszu spisano kilkadziesiąt innych osób, głównie z grupek biorących udział w kontrmanifestacji. Również w ich sprawie zostaną złożone wnioski o ukaranie. Z takim opisem sprawy nie zgadza się szefowa Nowoczesnej na Śląsku. – Sytuacja wyglądała tak, że policja najpierw spisała dwie osoby w takich koszulkach. Podczas takich czynności, w trakcie różnych manifestacji, posłowie podchodzą, żeby wesprzeć, wstawić się, zapytać, na jakiej podstawie dane osoby są legitymowane. Gdy było po wszystkim, policjanci się oddalili, ale po kilkudziesięciu sekundach wrócili i spisali mnie z legitymacji poselskiej – relacjonuje posłanka Monika Rosa. – Jest ironią losu, że spisuje się obywateli za to, że mają na sobie symbol otwartości. Godło z hasłami nienawiści używane przez narodowców na różnych manifestacjach nie obraża, ale pokazanie go jako symbolu Polski otwartej jest nie na miejscu? Na szczęście prokuratura oświadczyła już jasno, co sądzi w tej sprawie, kiedy odmówiła wszczęcia postępowania w sprawie tęczowego orła w Poznaniu. Wychodzę z założenia, że ta wariacja artystyczna absolutnie godła nie obraża – podkreśla. Przypomnijmy, że lipcu prokuratura wszczęła śledztwo w sprawie znieważenia godła podczas marszu równości w Częstochowie. Chodzi o niesioną przez uczestników marszu flagę z białym orłem na tęczowym tle. Wówczas prokurator uznał, że istnieje uzasadnione podejrzenie popełnienia przestępstwa. Natomiast na początku września prokuratura w Poznaniu odmówiła wszczęcia postępowania w sprawie publicznego znieważenia godła w podobnej sprawie. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Monika Rosa,
https://wiadomosci.onet.pl/swiat/madryt-powstaje-pierwszy-dom-spokojnej-starosci-dla-homoseksualistow/v54wrjc,Madryt: powstaje pierwszy dom spokojnej starości dla homoseksualistów,Władze hiszpańskiej stolicy zaakceptowały projekt otwarcia domu spokojnej starości dla osób LGBT. Powstanie jeszcze w tym roku - podaje serwis rp.pl.,"Obiekt ma być finansowany z publicznych pieniędzy, z budżetu regionalnego rządu Madrytu. Nowe centrum będzie domem dla 66 stałych mieszkańców. Będzie też mogło przyjąć w ramach opieki dziennej kolejnych 30 osób. Ojcem projektu jest Federico Armenteros, który już od prawie dziesięciu lat pracuje nad utworzeniem wyspecjalizowanej placówki dla starszych osób orientacji homoseksualnej. Swoje działania realizuje przez Fundację 26 grudnia, która swoją nazwę wzięła od historycznej daty uchylenia prawa, pozwalającego na wsadzanie homoseksualistów do więzienia. Doszło do tego w 1979 roku - czytamy w internetowym serwisie ""Rzeczpospolitej"". - Są ludzie, którzy mają teraz 80 lat i nigdy nie doświadczyli wolności ruchu LGBT - mówi teraz Armenteros. - Coś trzeba było zrobić, aby ci ludzie mogli przeżyć swoje ostatnie chwile z jak największą godnością - dodał.",,
https://wiadomosci.onet.pl/kraj/poznan-teczowe-flagi-usuniete-z-tramwajow/te1r8gx,Pod naciskiem pasażerów usunięto tęczowe flagi z poznańskich tramwajów,"Tęczowe chorągiewki, które pojawiły się dziś na poznańskich tramwajach, zostały zdjęte – poinformowało Miejskie Przedsiębiorstwo Komunikacji Sp. z.o.o. w Poznaniu. Przewoźnik podjął taką decyzję pod wpływem nacisków ze strony zbulwersowanych pasażerów. Organizator jutrzejszego Marszu Równości w Poznaniu, Grupa Stonewall, zapowiedziała podjęcie kroków prawnych w tej sprawie.","""Tęczowe chorągiewki które pojawiły się dzisiaj na poznańskich tramwajach wywołały wiele kontrowersji i burzliwych emocji. Przeważały wśród nich głosy negatywne. Te krytyczne opinie docierały do nas ze strony pasażerów, których zdanie najbardziej dla nas się liczy, bo komunikacja jest dla ludzi i jesteśmy szeroko otwarci na ich potrzeby i oceny.. Szanujemy również opinie naszych motorniczych, którzy wyrazili swoją dezaprobatę wobec takiego przedsięwzięcia biznesowego. Dlatego podjęliśmy decyzję o zdjęciu tęczowych chorągiewek"" – oświadczyło MPK Sp. z.o.o. w Poznaniu. Wcześniej MPK Poznań tłumaczyło w oświadczeniu, że nie ponosi odpowiedzialności za treści reklam, które umieszczane są na zasadach komercyjnych. ""W przypadku tęczowych flag, naszym klientem było stowarzyszenie Stonewall, które zwróciło się do nas z zamówieniem na wynajęcie nośnika reklamowego. Środkami komunikacji miejskiej poruszają się po mieście wszyscy ludzie bez względu na przekonania polityczne, kolor skóry, wyznanie czy orientację seksualną. Osoby ze środowiska LGBT również podróżują tramwajem lub autobusem"" - czytamy w nim. Organizator Marszu Równości, Grupa Stonewall, zapowiada podjęcie kroków prawnych wobec Miejskiego Przedsiębiorstwa Komunikacji. Marsz Równości odbędzie się w Poznaniu po raz piętnasty. Ale pod wieloma względami jest to edycja wyjątkowa - przekonują organizatorzy wydarzenia, Grupa Stonewall. - To będzie największy Marsz Równości w historii Poznania i zadbaliśmy o to, by jego oprawa była odpowiednia. Dziś i jutro wszystkie tramwaje w mieście będą jeździły ozdobione tęczowymi flagami. Wywiesiliśmy je również na al. Niepodległości. Nigdy wcześniej w żadnym mieście tęcza nie była aż tak widoczna - zaznacza Mateusz Sulwiński rzecznik Grupy Stonewall. W tym roku po raz pierwszy swoim patronatem wydarzenie objął prezydent Jacek Jaśkowiak, który od 2015 roku regularnie uczestniczy w tęczowym pochodzie. - Cieszymy się, że postanowił pójść o krok dalej. Wsparcie władz miasta powinno być standardem w przypadku każdego Marszu Równości, nie tylko w Poznaniu. Liczymy na to, że za przykładem Poznania i Gdańska pójdą również inni włodarze miast - komentował dla Onetu rzecznik stowarzyszenia. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Poznańskie tramwaje ozdobione tęczowymi flagami,
https://wiadomosci.onet.pl/kraj/zielona-gora-z-marszem-rownosci-to-bedzie-pierwsze-takie-wydarzenie-w-tym-miescie/c383ntr,Zielona Góra z Marszem Równości. To będzie pierwsze takie wydarzenie w tym mieście,"W październiku po raz pierwszy w historii Zielonej Góry ulicami miasta przejdzie tęczowy pochód. Na pomysł zorganizowania Marszu Równości wpadł Mateusz Krobski, wokół którego szybko zgromadziła się grupa osób, chętnych do pomocy. Jego uczestnicy będą chcieli zwrócić szczególną uwagę na problem wykluczenia - czy to ze względu na orientację seksualną, kolor skóry, czy wyznawaną religię.","Mateusz Krobski jest członkiem poznańskiej Grupy Stonewall, która od kilku lat organizuje Marsz Równości w Poznaniu. Do stolicy Wielkopolski Mateusz przyjechał w lutym. - Szukałem akceptacji i kogoś, z kim mógłbym porozmawiać - opowiada w rozmowie z Onetem. - Tutaj znalazłem swoją przystań, ale wracam do Zielonej Góry. Od pół roku angażuję miejscową społeczność LGBT. Postanowiliśmy się skrzyknąć i zorganizować Marsz Równości - dodaje. Pomysł, aby tęczowy pochód przeszedł ulicami Zielonej Góry, spotkał się z dużym odzewem. - Jest bardzo duże zainteresowanie. Na tę chwilę mamy 450 osób, które zadeklarowały udział w Marszu, jest też ponad tysiąc osób zainteresowanych. Jesteśmy tym mile zaskoczeni - mówi nam Mateusz. Głównym tematem zielonogórskiego Marszu Równości są problemy, z jakimi borykają się tzw. tęczowe rodziny. - Chcemy mówić o braku podstawowych praw społecznych dla dzieci, które wychowują się w takich rodzinach. Razem z Marszem chcemy zorganizować projekcję filmu ""Artykuł osiemnasty"". Zależy nam na wywołaniu debaty społecznej na ten temat braku równości małżeńskiej w Polsce - tłumaczy Mateusz. Ale jak zaznaczają organizatorzy, impreza organizowana jest z myślą o wszystkich osobach, które z różnych powodów czują się wykluczone. Nie tylko ze względu na orientację seksualną, ale także wyznanie, kolor skóry, czy niepełnosprawność. ""Osoby uczestniczące w Marszu Równości będą apelować do władz w sprawach związanych z problemami osób niepełnosprawnych, osób z zaburzeniami psychicznymi, kwestiami związanymi z równouprawnieniem kobiet w życiu społecznym i gospodarczym oraz wsparciem dla osób znajdujących się na uchodźstwie"" - czytamy w zapowiedzi Marszu Równości w Zielonej Górze. Marsz Równości odbędzie się 20 października. Szczegóły wydarzenia są dopracowywane. Organizatorzy szukają cały czas wolontariuszy, którzy zajęliby się m.in. zabezpieczaniem imprezy. Więcej informacji tutaj.","Mateusz należy do Grupy Stonewall, która organizuje Marsz Równości w Poznaniu",
https://wiadomosci.onet.pl/kraj/zawiadomienie-o-zniewazeniu-symboli-narodowych-po-manifestacji-w-czestochowie/ntsnbmt,Zawiadomienie o znieważeniu symboli narodowych po manifestacji w Częstochowie,"Zawiadomienie w sprawie znieważenia polskiego symbolu narodowego otrzymała w dziś częstochowska policja. Złożył je świadek marszu równości, który odbył się w Częstochowie – podała rzeczniczka tamtejszej policji podkom. Marta Ladowska. Joachim Brudziński zapowiada zawiadomienie do prokuratury.","Minister spraw wewnętrznych i administracji Joachim Brudziński poinformował po południu na serwisie społecznościowym, że będzie w tej sprawie zawiadomienie do prokuratury o znieważeniu i profanacji symboli narodowych. Kontrowersje wzbudziła niesiona przez uczestników marszu równości tęczowa flaga z białym orłem. Dziś na Jasnej Górze modlili się uczestnicy 27. Pielgrzymki Rodziny Radia Maryja. To jedno z najliczniejszych w ciągu roku zgromadzeń w najważniejszym polskim sanktuarium. Przebiegła ona bez żadnych incydentów. Na dziś zapowiedziano też w Częstochowie kilkanaście zgromadzeń publicznych, m.in. marsz równości oraz zgromadzenia środowisk konserwatywnych. Jak informowała wcześniej podkom. Ladowska, w marszu równości wzięło udział ok. 600 osób, w kontrmanifestacji – kilkadziesiąt. Uczestnicy marszu równości mieli też m.in. transparent z napisem ""Tęczochowa"", manifestowali ponadto pod hasłami ""Częstochowa kolorowa"", ""Częstochowa jest tęczowa"" i ""Wolność, równość, tolerancja"". Uczestnicy kontrmanifestacji siadali lub kładli się na ziemi, chcąc uniemożliwić przejście. Policjanci musieli użyć siły. Kontrmanifestanci wznosili też okrzyki ""Zakaz pedałowania"", ""Policyjna pała broni dziś pedała"" i ""Bóg honor ojczyzna"". Jak poinformowała wieczorem Marta Ladowska, kilkadziesiąt osób zostało wylegitymowanych, a na uczestników kontrmanifestacji nałożono dwa mandaty za wykroczenia porządkowe – używanie wulgarnych słów. Jedna osoba została pouczona. Dwie osoby zgłosiły, że źle się czują, wezwano do nich pogotowie. - Będziemy teraz skrupulatnie wyjaśniać wszystkie te wątki, analizować zgromadzony materiał dowodowy. Priorytetem dla policji było zapewnienie bezpieczeństwa, niedopuszczenie do konfrontacji obu grup i to się udało – podkreśliła Ladowska. Chcesz być na bieżąco z najważniejszymi informacjami dnia? Polub Onet Wiadomości na Facebooku!","Morawiecki, Błaszczak i Brudziński na Jasnej Górze",
https://wiadomosci.onet.pl/swiat/usa-odnaleziono-cialo-profesora-owiniete-tasma-izolacyjna-zmarl-podczas-seksu/bs20vvt,USA: Odnaleziono ciało profesora owinięte taśmą izolacyjną. Zmarł podczas seksu,"Kilka miesięcy temu 48-letni Doran George, profesor Uniwersytetu Kalifornijskiego w Los Angeles zmarł podczas seksu, po tym, jak jego ciało owinięto w taśmę klejącą. W organizmie zmarłego wykryto substancję pochodzącą z tzw. pigułki gwałtu - informuje Fox News.","Naukowiec zajmował się tematyką LGBT oraz problemami osób niepełnosprawnych. Jego śmierć wywołała szok w środowisku. Choć bezpośrednio po śmierci profesora nie ujawniono powodu, dziś już wiadomo, że mężczyzna brał udział w sesji sadomasochistycznego seksu ze Skipem Chasey'em - popularnym producentem filmowym. Całe ciało było owinięte taśmą izolacyjną. Jedyne otwory były na ustach i nosie. W organizmie mężczyzny znaleziono ślady po pigułce gwałtu, choć Chasey zaprzeczał, by podawał mu narkotyki. Jak sam twierdzi ""nie myślał o tym, że to, co robią, skończy się tragedią"" - informuje Fox News. Chcesz być na bieżąco z najważniejszymi informacjami dnia? Polub Onet Wiadomości na Facebooku!",,
https://wiadomosci.onet.pl/kraj/dwie-manifestacje-pod-gdanskim-ratuszem-punktem-zapalnym-uchwala-ws-rownego/fwkezxr,Dwie manifestacje pod gdańskim Ratuszem. Punktem zapalnym uchwała ws. równego traktowania,"Dzisiejsze obrazki spod gdańskiego Ratusza Głównego Miasta: figura drewnianego konia trojańskiego, publiczne modlitwy, śpiewanie hymnu, hasła o ""homodyktaturze"", tęczowe flagi i okrzyki o tolerancji. Procedowany w Gdańsku Model ds. równego traktowania budzi wiele emocji. Spór ma jednak głównie podłoże ideologiczne, nie merytoryczne.","Zwolennicy nowego prawa mówią o dobrych rozwiązaniach, które pomogą osobom dyskryminowanym w Gdańsku. Przeciwnicy najczęściej zwracają tutaj uwagę na cztery litery: LGBT. Ich zdaniem, procedowany w Gdańsku Model ds. równego traktowania to woda na młyn środowisk homoseksualnych. Model ds. równego traktowania zakłada blisko 170 rekomendacji dla miasta. Jest tam mowa m.in. o stworzeniu punktów w Gdańsku, gdzie osoby dyskryminowane (np. ze względu na płeć, pochodzenie, czy orientację seksualną) mogłyby uzyskać pomoc psychologiczną. Model zakłada też wiele ułatwień dla osób niepełnosprawnych, w dokumencie znalazły się wytyczne dla urzędów i miejskich spółek właśnie w tym zakresie. Punktem zapalnym są m.in. kwestie edukacji seksualnej. Przedstawicielka partii Porozumienie Monika Baran kwituje w rozmowie z nami: - My po prostu stoimy na stanowisku, że od edukacji seksualnej jest rodzina, a nie państwo, czy samorząd. W rozmowie z nami ripostowała Agnieszka Owczarczak, radna PO: - To będzie nadal decyzja rodziców, w jaki sposób będą realizować edukację seksualną swoich dzieci. Nikt nie wprowadza tylnymi drzwiami żadnych zajęć dla dzieci. Rodzice nadal będą musieli podpisać zgodę, jeśli w ogóle jakieś zajęcia się będą odbywały. Takie tłumaczenie nie przekonuje przeciwników Modelu. W Ratuszu, gdzie procedowane jest dzisiaj nowe prawo, pojawił się pomorski poseł Jan Klawiter. - Znam różne praktyki np. z zagranicy. Sprawia się pozory, że rodzice decydują, a w rzeczywistości jest kamuflaż właściwych celów i wpływa się na orientację seksualną i rozwój naszych dzieci. Na to się nie można zgodzić. Wśród argumentów ""na nie"" przewijały się jeszcze inne kwestie. Przeciwnicy Modelu uważają, że nowe prawo nie było odpowiednio konsultowane w Gdańsku. Niektórym nie podoba się również to, że w Modelu zawarto zapisy o przeciwdziałaniu tzw. mowie nienawiści. - To przecież potencjalna cenzura, bo nie wiadomo, co środowiska LGBT uznają niedługo za mowę nienawiści - usłyszeliśmy dzisiaj w Ratuszu. Na temat Modelu dyskutowano na dzisiejszej sesji Rady Miasta, ale gorąco było również i przed Ratuszem. Pojawiły się tam dwie manifestacje - jedni byli ""za"" wprowadzeniem Modelu, inni stanowczo przeciw. Ci ostatni (znacznie bardziej liczna grupa) wspólnie się modlili, mówili o ""homodyktaturze"", łamaniu praw naturalnych i przekonywali, że nie można zgodzić się ""na promocję zboczeń"". Manifestanci z drugiej strony barykady krzyczeli o równości i tolerancji, machali tęczowymi flagami i dawali do zrozumienia, że życzą sobie świeckiego państwa. W drugim obozie pojawił się Radomir Szumełda, pomorski lider Komitetu Obrony Demokracji, który otwarcie mówi o swojej homoseksualnej orientacji. - Ten Model nie jest przeciwko nikomu. Nikt nikomu niczego nie narzuca. Model jest po to, by wspierać ludzi słabszych, np. mniejszości narodowe, czy seksualne, ale też osoby niepełnosprawne. Dajmy sobie rok i zobaczmy, jak nowe prawo będzie działać w praktyce. Jeżeli ono będzie kogoś krzywdzić, obiecuję, że pójdę pierwszy protestować przeciwko Modelowi. Taka deklaracja trafia jednak w próżnie, bo druga strona sporu patrzy na nowe prawo pod względem ideologii. - Tym ludziom chodzi o zniszczenie instytucji małżeństwa. Nie możemy tolerować zboczeń - tłumaczyła w rozmowie z nami Anna Kołakowska, radna PiS, przeciwniczka Modelu ds. równego traktowania. Uczestników obu manifestacji połączyła dzisiaj jedna kwestia. Wspólnie odśpiewali polski hymn. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Jedna z dzisiejszych manifestacji w Gdańsku,
https://wiadomosci.onet.pl/kraj/ksiadz-z-koniakowa-winny-molestowania-ministrantow/h6ed827,Ksiądz z Koniakowa winny molestowania ministrantów,"Były proboszcz parafii w Koniakowie w Beskidzie Śląskim został uznany za winnego molestowania ministrantów przez Kongregację Nauki Wiary. Tym samym Kościół przyznał rację Krystianowi Legierskiemu, byłemu warszawskiemu radnemu i znanemu działaczowi LGBT, który oskarżył księdza o molestowanie seksualne.","– Minęło 30 lat. Trudno mówić o satysfakcji. Pocieszające jest to, że opinia publiczna została powiadomiona, że Jerzy Kiera (były proboszcz parafii w Koniakowie - przyp.red.) zostanie zapamiętany zgodnie z tym, jakim jest człowiekiem w rzeczywistości – komentuje dla Onetu Krystian Legierski, który przypomina, że ksiądz został uznany za winnego molestowania przynajmniej kilku osób. – Żenujące jest to, że nie potrafi wykrztusić ""przepraszam"", a przecież został uznany za winnego wszystkich zarzucanych mu czynów; również tych dotyczących molestowania wielu innych ministrantów. Widać, jaki to jest człowiek, widać, jak nisko można upaść – dodaje. Przypomnijmy, że afera wokół ks. Jerzego Kiery, byłego proboszcz parafii św. Bartłomieja w Koniakowie, wybuchła latem 2016 roku po publikacji Krystiana Legierskiego. Pochodzący ze Śląska Cieszyńskiego były warszawski radny i znany działacz LGBT oświadczył we wpisie na Facebooku, że w dzieciństwie był molestowany przez księdza, który (w chwili publikacji) zarządzał parafią w Koniakowie, wsi w gminie Istebna w Beskidzie Ślaskim. Zdarzenie miało mieć miejsce w latach 80. – Byłem wtedy 10-letnim chłopakiem – mówił wówczas w rozmowie z Onetem Krystian Legierski. – Ksiądz zapraszał chłopców na seanse filmowe, poił wódką i próbował się do nich dobierać – relacjonował. Po doniesieniach medialnych na ten temat wyjaśnieniem sprawą zajęła się Prokuratura w Cieszynie oraz Diecezja Bielsko-Żywiecka. Natomiast ks. Kiera został decyzją swoich zwierzchników odsunięty z parafii do wyjaśnienia sprawy. Pod koniec sierpnia 2016 roku, kiedy o sprawie zaczęło być głośno, podczas rozmowy z Onetem, ks. Kiera stanowczo odcinał się od zarzucanych mu czynów. – Wszystko to kłamstwa wyssane z palca. Nie wiem, kto wpadł na taki pomysł. Nigdy nikomu krzywdy nie zrobiłem. Powiem jedno: to nagonka, która ma mnie zdyskredytować i oczernić – mówił nam w trakcie krótkiej rozmowy. Choć do Diecezji zgłaszały się kolejne osoby, które na potrzeby procesu kanonicznego składały kolejne obciążające księdza świadectwa, ten nie usunął się w cień. Postanowił walczyć na własną rękę w sądzie. Doniósł na Legierskiego do prokuratury, zarzucając mu pomówienie poprzez nazywanie go ""pedofilem"" w mediach społecznościowych. Na początku maja tego roku sąd oczyścił z zarzutów Legierskiego, potwierdzając, że ten miał prawo powiadomić opinię publiczną na temat przeszłości byłego proboszcza w Koniakowie. Natomiast na początku czerwca były radny otrzymał od władz kościelnych oficjalną informację, że Jerzy Kiera został uznany za winnego popełnienia zarzucanych mu czynów dotyczących molestowania nieletnich. Winę uznano na etapie diecezjalnym, a następnie potwierdzono przez watykańską Kongregację Nauki Wiary. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Krystian Legierski,
https://wiadomosci.onet.pl/kraj/radomir-szumelda-gdyby-dzisiaj-zyl-chrystus-maszerowalby-z-nami-w-paradach-rownosci/384jky8,"Radomir Szumełda: gdyby dzisiaj żył Chrystus, maszerowałby z nami w paradach równości","""Mam takie marzenie, żeby wziąć ślub z Arkiem w mojej Ojczyźnie i żeby to nikogo nie niepokoiło i nie dziwiło"" - napisał pomorski lider KOD Radomir Szumełda. Z nim i z jego partnerem rozmawiamy o postulatach środowisk LGBT, o tolerancji w Polsce, dyskryminacji ze strony duchownych i adopcji dzieci przez pary homoseksualne. Obaj panowie opisują nam też swoje osobiste historie, które często wyłamują się ze stereotypowego postrzegania związków partnerskich.","Piotr Olejarczyk, Onet: Napisał pan ostatnio: ""Mam takie marzenie, żeby wziąć ślub z Arkiem w mojej Ojczyźnie i żeby to nikogo nie niepokoiło i nie dziwiło. Boję się, że to marzenie będę musiał zrealizować w innym kraju"". Nie ma szansy na taki ślub w Polsce? Radomir Szumełda: Wydaje mi się, że obecnie te szanse są bardzo małe, natomiast, czy ich nie ma w ogóle, nie można tak powiedzieć. W tym tygodniu Rzeczpospolita opublikowała wyniki sondażu Ibris, z którego wynika, że około 60 procent respondentów w naszym kraju jest za tym, by Polska uhonorowała wyrok Trybunału Sprawiedliwości Unii Europejskiej. Mowa o wyroku, który nakazuje państwom UE honorować prawa małżeństw homoseksualnych, zawartych w innych krajach Unii Europejskiej. To daje panom nadzieję? RS: Przyznam szczerze, że ten sondaż mnie pozytywnie zaskoczył. W społeczeństwie polskim, które uchodzi za społeczeństwo takie bardzo konserwatywne, przywiązane do tradycji katolickiej, ten sondaż jest zaskakujący. To pokazuje, że zmiana w podejściu do związków tej samej płci staje się faktem i to chyba z powodu doświadczenia Polaków, którzy dzisiaj jeżdżą po całym świecie. Mało tego, coraz więcej osób homoseksualnych się otwiera, przechodzą przez ""coming outy"". Nagle się okazuje, że ludzie, których znamy, ujawniają swoją orientację inną niż heteroseksualną. I nie stają się przez to nagle żadnymi demonami, nie sieją zarazy. Z tego powodu nie upadają małżeństwa w najbliższym otoczeniu, nie ma dramatów rodzinnych. Mam taką nadzieję i wiarę, że Polacy patrzą na nas, jak na ludzi, którzy mają prawo do szczęścia. Arkadiusz Wodnicki: Widać, że stosunek ludzi do osób nieheteroseksualnych jest inny niż zazwyczaj media to przedstawiają. Mówi się, że jest ogólnie bardzo źle. To nawet nie media same w sobie stawiają taką tezę, a często przedstawiciele środowisk LGBT. AW: Zgoda. To sprawia, że ludzie boją się mówić o swojej orientacji. Myślę, że przez to, że wszyscy im wmawiają, że będą źle traktowani, oni nie wychodzą ze swojej strefy komfortu. I nie mówią: ""tak, faktycznie jestem gejem lub lesbijką"". Tylko udają kogoś, kim nie są. Jak u pana wyglądał ten ""coming out""? AW: Pochodzę z małego miasteczka. Chyba trzy dni się zbierałem, by powiedzieć oficjalnie swojej mamie. Były konsultacje z Radomirem, jak to zrobić dobrze. A ile pan ma lat? AW: 23. I kiedy pan ogłosił rodzinie, że ma orientację homoseksualną? Ponad pół roku temu. Byłem bardzo spanikowany. Także przez to, co wcześniej czytałem, że rodzice potrafią wywalić z domu, że jest się wykluczonym ze swojego środowiska. Ale ja jak oświadczyłem, że jestem gejem, to reakcja mojej mamy była: ""powiedz mi coś, czego nie wiem"". Nikt tego tematu nie poruszał wcześniej w mojej rodzinie. Mama czekała na mój krok, kiedy to ja wyjdę ze swojej strefy komfortu i będę na tyle dobrze się czuł sam ze sobą, że będę w stanie o tym z nią porozmawiać. A ja byłem gotowy na to, że następnego dnia będę musiał rano wyjeżdżać z domu. A tu był szok. Spadł panu wielki kamień z serca? AW: To była wielka ulga, że wreszcie mogę powiedzieć otwarcie, że mogę przedstawić Radomira. Nie muszę już mówić, że jadę do Trójmiasta, bo jadę i tyle. Tylko, że jadę do Radka. Kiedy panowie się poznali? Blisko półtora roku temu. Spotykali się panowie z jakimiś nieprzyjemnościami, krzywymi spojrzeniami, ostrymi komentarzami, agresją? RS: Jeżeli chodzi np. o moje środowisko, to problem był raczej z różnicą wieku między nami. Mam 46 lat, Arek ma 23. Z tą różnicą zmagałem się przez pierwsze miesiące. Dla mnie to też był problem. Musiałem się przełamać. I rzeczywiście z tego co wiem, komentowana była raczej różnica wieku. I to w taki sposób dość niewybredny. AW: Nam się nie przytrafiło nic złego. Żadna obca osoba na nas krzywo nie popatrzyła, nie powiedziała nam nic. Ale to też nie jest tak, że my idziemy i mamy na czole napisane: ""jesteśmy gejami, jesteśmy parą"". Nie trzymamy się za ręce. Nie obściskujemy się w parkach. Obawiają się panowie reakcji innych ludzi? AW: Myślę, że nie mamy takiej potrzeby. Nie czujemy, by tym emanować, chodzić po galeriach i się całować i trzymać za ręce. To jest intymne. I nie każde miejsce jest odpowiednie na takie zachowanie. Polska jest krajem tolerancyjnym? RS: Może powiem o moim osobistym doświadczeniu. Ja już ponad 20 lat temu miałem swój ""coming out"" w swojej rodzinie, w swoim otoczeniu. I rzeczywiście nigdy w życiu nie spotkałem się z żadną wrogością, czy zachowaniami nieprzyjaznymi. Ale musimy pamiętać, że my żyjemy w dużym mieście. I w dużych miastach jest trochę inaczej. Wystarczy pojechać np. do Kartuz, żeby się przekonać, że młodzież homoseksualna w liceach jest naprawdę źle traktowana. Jest traktowana w sposób dramatyczny. Zna pan takie historie? RS: Uratowałem chłopaka 18-letniego, który chodził do liceum w Kartuzach. Ten chłopak był nieprawdopodobnie niszczony przez swoje środowisko, przez swoich rówieśników, którzy przypadkiem dowiedzieli się, że jest gejem. Trzeba było jego ewakuować z tych Kartuz do Gdańska. Było to m.in. możliwe za sprawą wiceprezydenta Kowalczuka, któremu udało się w trakcie roku szkolnego załatwić szkołę, gdzie ten chłopak mógł zostać przeniesiony. I Dawid odżył w Gdańsku. Jego nowa klasa licealna od samego początku wiedziała, że jest gejem, i nie miała z tym absolutnie żadnego problemu. A z Gdańska do Kartuz to jest raptem kilkanaście kilometrów. To pokazuje, że Polska jest bardzo różna. Czy Polska różni się pod tym względem od krajów zachodnich? Jest według panów mniej, bardziej tolerancyjna? Nie brakuje przecież doniesień z Francji, czy Wielkiej Brytanii, które pokazują, że przypadki rasizmu i homofobii – chociażby w społeczności muzułmańskiej - też tam występują? RS: W Europie Zachodniej jest bez porównania lepiej. Ale ten sondaż, o którym wcześniej mówiliśmy, pokazuje, że się zmieniamy i nabieramy mentalności, pasującej do zachodniego kręgu kulturowego. Europa Zachodnia nie ma problemu z tolerancją? Powiem, dlaczego o to pytam. Zdaniem niektórych, środowiska LGBT bardzo chętnie mówią o dyskryminujących katolikach, ale ""zapominają"" o dyskryminujących muzułmanach. RS: Ja nie przypominam sobie, by duchowni muzułmańscy w Polsce zabierali głos w sprawach ludzi LGBT, co nie zmienia faktu, że islam (podobnie jak inne kościoły monoteistyczne) ma stosunek nieakceptujący do osób homoseksualnych. Kto według panów ma większy problem z zaakceptowaniem osób homoseksualnych? Duchowni katoliccy, czy duchowni muzułmańscy? RS: Z pewnością w krajach muzułmańskich osobom nieheteroseksualnym dzieje się bardzo źle. AW: My nie żyjemy w kraju muzułmańskim i duchowni z tego kręgu w naszym kraju w ogóle się nie wypowiadają. Ale duchowni katoliccy już tak. Bardzo obszernie się wypowiadają na ten temat. Dlatego też uważam, że w Polsce większy problem z osobami LGBT ma Kościół katolicki. A propos środowiska LGBT. Czy państwo zgodzą się, że czasami przedstawiciele tego środowiska zamykają jakiekolwiek pole do dyskusji, oskarżając swoich adwersarzy o ksenofobię, a nawet o faszyzm? I nie chodzi mi tutaj o adwersarzy, którzy używają mowy nienawiści wobec osób homoseksualnych. A np. o ludzi, którzy wyznają pogląd, że rodzina to związek mężczyzny i kobiety, albo że osoby homoseksualne nie powinny brać małżeństw w Kościele katolickim. Czy rzeczywiście nie można mieć takiego zdania? RS: Na pewno nie można mówić tutaj o faszyzmie. Jeżeli ktoś mówi: ""rodzina to związek kobiety i mężczyzny"" i zaraz po przecinku dodaje ""dlatego odbieram wam wasze prawa do tworzenia rodzin"", to mi się to bardzo nie podoba. Absolutnie nie mam problemu z osobą, która uważa, że małżeństwo to tylko związek kobiety i mężczyzny. Jeżeli ta osoba chce tak żyć, a jednocześnie akceptuje prawa innych do innego życia, świetnie. Niestety dzisiaj często słyszymy ten pogląd w zestawieniu raczej z opinią, że osobom homoseksualnym żadne prawa się nie należą. Słyszymy: ""bo wy nie jesteście związkiem kobiety i mężczyzny"". I to jest już wykluczające. Panowie są za adopcją dzieci przez pary homoseksualne? RS: Ja mam z tym problem. Nie dlatego, że uważam, że rodzice homoseksualni byliby złymi rodzicami. Przeciwnie, mam takich znajomych, wiem, że są wspaniałymi, kochającymi rodzicami. Natomiast moja obawa wynika z czegoś innego. Gdyby wprowadzić w Polsce takie prawo, to zastanawiam się, jak takie dzieci byłyby postrzegane w swoim środowisku i jaką cenę musiałyby zapłacić. I wydaje mi się, że to jeszcze nie jest ten czas. AW: Jeżeli moglibyśmy rozmawiać w Polsce na temat adopcji dzieci przez małżeństwa jednopłciowe, to byłoby już bardzo dużo. To by oznaczało, że małżeństwa jednopłciowe mogłyby być już zawierane. Myślę, że ta rozmowa inaczej by wyglądała, bo postrzeganie tych dzieci i odbiór ich przez rówieśników, nie odbiegałaby już od postrzegania dzieci, gdzie w rodzinie jest mama i tata. To byłby inny poziom dyskusji. Teraz jesteśmy na etapie, gdzie to jest taka dyskusja akademicka, bo za taką rozmową nic nie idzie. W Polsce nie ma związków partnerskich, nie ma małżeństw jednopłciowych. To porozmawiajmy chwilę o tych zmianach w prawie, ale na poziomie lokalnym. W Gdańsku przygotowywany jest Model ds. Równego Traktowania. Krytykują go m.in. osoby duchowne, chociażby środowiska protestanckie. Pastor Bartosik, z którym rozmawialiśmy, napisał nawet list do prezydenta Adamowicza w tej sprawie. Pastor pisze tak: ""Istnieje kulturowa misyjność środowisk LGBT, którym nie chodzi o szacunek i tolerancję, a o kształtowanie światopoglądu młodego pokolenia zgodnie z dogmatami tego środowiska. Na przykład dogmatem, że homoseksualny seks jest tak samo dobry, jak współżycie seksualne w obrębie przymierza małżeńskiego"". RS: To jest zbieżne z postawami Kościoła katolickiego. Ja się nawet trochę dziwię, że pod listem pastorów do prezydenta Adamowicza nie podpisał się abp. Głódź. Z jednej strony w wywiadzie dla Onetu czytam, że pastor Bartosik jest za rozdziałem Kościoła od państwa, ale z drugiej, mówi, aby nie rozdzielać państwa od Boga. Czyli tak naprawdę przekonuje nas, że są różne Kościoły i one instytucjonalnie powinny być niezależne, ale państwo powinno być wyznaniowe i podporządkowane ideologii chrześcijańskiej. Ja się z tym głęboko nie zgadzam. Tu pastor mówi też o misyjności środowisk i dogmatach LGBT. Mówi to pastor, który najprawdopodobniej naucza dzieci religii już od przedszkola, i robi to z pewnym przesłaniem ideologicznym i światopoglądowym. A z drugiej strony mamy organizacje LGBT, które nie opierają się na dogmatach i ideologii, a raczej na współczesnej wiedzy o człowieku. I teraz, czy współczesną wiedzę i naukę można zredukować do ideologii i światopoglądu? Ja mam z tym problem. To jeszcze taki komentarz pastora Bartosika: ""Samo istnienie pojęcia »środowiska homoseksualne« jest mocno problematyczne. Tworzy się polaryzację człowieka w oparciu o sposób, w jaki osiąga orgazm. To tak, jakby stworzyć mniejszość ""środowisko zwolenników seksu oralnego"". Nie powinniśmy definiować człowieka przez pryzmat tego, w jaki sposób znajduje seksualne zaspokojenie. Człowiek jest czymś więcej niż materią napędzaną procesami chemicznymi"". AW: Czyli że duchownemu przeszkadza, że środowiska homoseksualne mówią o seksie w przestrzeni publicznej? RS: Ale przecież na lekcjach religii katechetka też mówi o seksie, też przecież dotyka tej kwestii. Pastorowi zaś nie podoba się Model ds. Równego Traktowania, który jest skierowany do licealistów. Czyli do dorosłych ludzi, którzy są w okresie inicjacji seksualnej i całą wiedzę o swojej seksualności czerpią z internetu bądź od swoich rówieśników. Wydaje mi się, że usystematyzowana wiedza o seksualności jest ważna. Jeżeli młody człowiek dowiaduje się od katechety lub katechetki, że masturbacja jest grzechem ciężkim, że pocałunek bardziej erotyczny to też jest grzech, to taki człowiek zmaga się z wielkim poczuciem winy. I to wtłaczanym mu przez lata. Ma poczucie winy w momencie, gdy odkrywa swoją seksualność. Często się to kończy depresjami. Z drugiej strony są organizacje, jest miasto, jest samorząd, które próbują odczarować tę sferę i podejść do niej bardziej naukowo i dydaktycznie. Pastor mówi, że edukacja seksualna to jest zadanie rodziny, nie państwa. AW: Ale wiemy, że w polskich rodzinach o seksie się nie mówi. RS: Przyznam szczerze, że moi rodzice też o tym nie rozmawiali. To był temat tabu. Nikt przecież naszych rodziców nie uczył, jak rozmawiać z dziećmi. Wydaje mi się, że taka edukacja seksualna jest przydatna, zwłaszcza że jest ona dobrowolna. I świetnie, jeśli będzie poruszana kwestia odpowiedzialności za drugiego człowieka i za siebie samego. I jeśli poświęci się też sporo czasu na to, by przekazać tym młodym ludziom, jak szalenie ważna jest więź, miłość między partnerami, to już w ogóle będzie genialnie. Mówimy tutaj sporo o religii. Chciałem zapytać, czy można być katolikiem, wierzyć w Biblię, a jednocześnie popierać postulaty środowisk LGBT? Panowie są wierzący? RS: Ja jestem. AW: Ja jestem trochę mniej. Mam dużo znajomych gejów, którzy są bardzo wierzący, którzy studiują teologię i są nauczycielami religii. Chodzą na każde msze i są gejami. I często z nimi rozmawiam, bo dla mnie to jest abstrakcja. I starali się wytłumaczyć mi, że to można połączyć. Że to może iść ze sobą w parze. Dla mnie to dziwne, bo przecież wiara katolicka to także i księża, którzy wygłaszają tezy, jak to osoby LGBT są złe, straszne, perwersyjne, żyją w grzechu. I teraz mam iść do takiego kościoła, modlić się do Boga, w którego wierzę i słuchać na kazaniu, jak ksiądz mówi, że my jesteśmy tego gorszego sortu? I jaką pan słyszy odpowiedź, gdy zadaje pan to pytanie swoim homoseksualnym znajomym, którzy są bardzo wierzący? AW: Oni cytują Biblię, w której ponoć jest mowa o tym, że nie ma w ogóle problemu z relacjami pomiędzy dwoma mężczyznami, czy dwiema kobietami. RS: Na Zachodzie są Kościoły protestanckie, które są absolutnie otwarte na osoby homoseksualne. Biskupi, księża, pastorzy odwołują się do prawa naturalnego, definiowanego przez pryzmat chrześcijaństwa. I teraz ja się zastanawiam, człowiek rozumny chodzi po świecie – o ile pamiętam – od kilkudziesięciu tysięcy lat. A chrześcijaństwo to są ostatnie dwa tysiące lat. To co było wcześniej? Czym jest prawo naturalne? Idąc takim tokiem rozumowania, to pewnie kilkadziesiąt tysięcy lat temu wszyscy żyli w grzechu. RS: No właśnie. Z drugiej strony, jak poczytamy Ewangelię, jak poczytamy nauki Jezusa, to Chrystus w metaforyczny sposób odnosił się do wszystkich aspektów funkcjonowania człowieka. Proszę zauważyć, że w żadnej Ewangelii nie ma cytatu Chrystusa, który odnosił się do osób nieheteroseksualnych czy homoseksualnych. Można to zinterpretować, że albo w jego czasach nie było osób homoseksualnych, co jest oczywistym absurdem, albo dla Chrystusa to w ogóle nie był żaden problem. I traktował takie osoby w zwyczajny, normalny sposób. Jeżeli człowiek jest bardzo wierzący i słucha Chrystusa, naprawdę nie powinien mieć problemu z tym, że jest homoseksualny. Bóg jest miłością. Powiem bardzo kontrowersyjną tezę: jestem niemal pewny, że gdyby dzisiaj żył Chrystus i mieszkał w Polsce, to maszerowałby z nami w paradach równości, bo Chrystus zawsze stał po stronie wykluczanych, poniżanych, lżonych, pozbawionych praw. A przenosząc się na moment do polityki. Mają panowie żal do Platformy Obywatelskiej, że w czasach swojego rządzenia nie zrobiła za wiele, jeżeli chodzi o postulaty środowisk LGBT? Panie Radomirze, pan sam kiedyś był w PO. RS: Będąc kilka lat temu członkiem Platformy Obywatelskiej, bardzo mocno walczyłem o związki partnerskie. Walczyłem w samej PO i walczyłem publicznie. Spotykał się pan z jakimiś negatywnymi reakcjami ze strony swoich kolegów partyjnych? RS: Wprost nie. Natomiast miałem nawet taką publiczną polemikę na łamach Gazety Wyborczej z ówczesnym ministrem Gowinem, który prezentował pogląd części środowiska Platformowego, która mówiła: ""nie i koniec!"". Ten nurt konserwatywny w Platformie był silny i on wtedy wygrał. Dlatego mnie dzisiaj nie ma już w Platformie Obywatelskiej. To wracając jeszcze do historii obu panów. Kiedy panowie zawrą ślub? RS: Jak będzie taka możliwość w Polsce. Czyli nie wyjeżdżają panowie do innego kraju, by taki ślub zawrzeć? RS: Arek jest młody i oczywiście ma dużo czasu. Ja czuję, że tego czasu nie mam tak wiele. Jeszcze pewnie parę lat będę skłonny poczekać. Dzisiaj mogę to powiedzieć otwarcie: nie wyobrażam sobie życia bez Arka. Mimo że przez pierwsze miesiące naszego związku zmagałem się z różnicą wieku. Natomiast dopada nas proza życia. Arek prowadzi firmę, prowadzi działalność gospodarczą, którą robimy wspólnie od pierwszego dnia. Brak takiej relacji formalnej, brak usankcjonowania związku może wywoływać poważne komplikacje w przyszłości. Jasne, za chwilę ktoś powie, że przecież coś można notarialnie zrobić, przecież spółka cywilna, itd. To są takie truizmy i recepty, które mnie bardzo wkurzają. Bo kobieta i mężczyzna po ślubie nie muszą biegać po zakupie każdego żelazka do notariuszy, by ustalać wspólnotę majątkową. Nie muszą się martwić tym, że jak jeden albo drugi trafi do szpitala, jak się będzie tłumaczył na izbie przyjęć, by odwiedzić swoją żonę czy męża. I to jest oczywiste dla kobiety i mężczyzny. Tym ludziom nie przychodzi do głowy, jak wiele spraw jest trudnych, gdy tych praw nie ma. Co się musi stać, by w Polsce małżeństwa jednopłciowe stały się faktem? RS: Poparcie społeczne. Bardzo cieszy mnie ten sondaż, o którym mówiliśmy. Poparcie społeczeństwa to jest podstawa do wyjścia w debatę o związkach partnerskich, czy o małżeństwach jednopłciowych w Polsce. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Radomir Szumełda i Arkadiusz Wodnicki,
https://wiadomosci.onet.pl/kraj/piotr-glinski-o-wyroku-sn-ws-drukarza-to-kwestia-czysto-polityczna/7jlfgxk,Piotr Gliński o wyroku SN ws. drukarza: to kwestia czysto polityczna,"Wyrok Sądu Najwyższego ws. drukarza, który odmówił wydrukowania plakatów fundacji LGBT to kwestia czysto polityczna - ocenił dziś wicepremier Piotr Gliński w audycji ""Sygnały Dnia"" na antenie Polskiego Radia. Jego zdaniem jest to próba wymuszenia równego traktowania kogoś, kto jest już równo traktowany.","- To nie do końca jest tak, że każdy, kto oferuje jakąś usługę, w każdych warunkach musi ją wykonać, bo przecież są tysiące różnych okoliczności, które mogą zdecydować, że w danej chwili ktoś czegoś nie wykona - stwierdził minister kultury. Wicepremier wskazał, że wielokrotnie spotykała go sytuacja, gdy szewc odmawiał mu usługi twierdząc, że ""coś jest nie do zrobienia"", kiedy on sam sądził, że ""da się to zrobić"". - Sąd uznał, że ważniejsze jest prawo do równego traktowania wszystkich, przy czym wyróżnił specyficzną mniejszość, która się opiera o kryteria współcześnie budzące dużo emocji, ale moim zdaniem nie są pierwszoplanowymi kryteriami różnicującymi ludzi. Tym bardziej w kraju wolnym, demokratycznym - dodał. Sąd Najwyższy oddalił wczoraj kasację prokuratora generalnego w głośnej sprawie drukarza, który odmówił wydrukowania plakatów fundacji LGBT. W mocy pozostaje wyrok, w którym Adama J. uznano za winnego wykroczenia, choć odstąpiono od kary.",Wicepremier Piotr Gliński,
https://wiadomosci.onet.pl/swiat/rosja-zatrzymanie-brytyjskiego-aktywisty-lgbt/t5tqzrp,Rosja: zatrzymanie brytyjskiego aktywisty LGBT,"Peter Tatchell, aktywista ruchu LGBT, został zatrzymany po tym, jak nieopodal Kremla rozpoczął pikietę w proteście przeciw prześladowaniu gejów w Czeczenii. Został już zwolniony.","O zwolnieniu aktywisty powiadomiła ambasada Wielkiej Brytanii w Moskwie. ""Nasi pracownicy pomagają Peterowi Tatchellowi, który został zatrzymany i następnie zwolniony"" - podało przedstawicielstwo. Dziennik ""RBK"" poinformował, że Tchatell został zwolniony po sporządzeniu protokołu o wykroczeniu administracyjnym. Media brytyjskie podały, że Tatchell ma się stawić w sądzie 26 czerwca. Aktywista rozpoczął jednoosobową pikietę na placu Maneżowym, trzymając w rękach plakat z napisem po angielsku: ""Putin nie przeciwdziała torturowaniu w Czeczenii osób homoseksualnych"". Podeszli do niego policjanci, którzy - jak wynika z zarejestrowanego nagrania wideo - powoływali się na obowiązujący w czasie mundialu dekret prezydenta Władimira Putina o wzmocnionych środkach bezpieczeństwa. Tatchell jest znanym brytyjskim działaczem na rzecz praw homoseksualistów. W przeszłości brał udział w demonstracjach mniejszości seksualnych w Moskwie i w trakcie jednej z nich w 2009 roku został zatrzymany. Niezależna ""Nowaja Gazieta"" jako pierwsza powiadomiła w zeszłym roku o masowych zatrzymaniach gejów w Czeczenii, przypadkach tortur, a nawet zabójstw. Przywódca Czeczenii Ramzan Kadyrow oświadczał, że doniesienia te nie są prawdziwe, gdyż w podległej mu republice nie ma homoseksualistów. W Czeczenii i ogółem na Kaukazie Północnym homoseksualizm jest piętnowany i uważany za hańbę, która może być ukarana ""zabójstwem honorowym"".",,
https://wiadomosci.onet.pl/kraj/wyrok-sadu-najwyzszego-ws-drukarza-dla-mnie-to-jest-wzruszajacy-wyrok/28zd59s,"Wyrok Sądu Najwyższego ws. drukarza. ""Dla mnie to jest wzruszający wyrok""","- Dla mnie to jest wzruszający wyrok. Kiedy sędziowie go ogłaszali, to trochę mi się chciało płakać - mówi przedstawiciel Fundacji LGBT Business Forum, posługujący się pseudonimem Jej Perfekcyjność, komentując oddalenie wyroku kasacyjnego Zbigniewa Ziobry przez Sąd Najwyższy. Chodzi o sprawę drukarza, który odmówił usługi organizacji LGBT.","- Wyrok ma ogromne, precedensowe znaczenie dla wprowadzenia ochrony osób LGBT, a więc lesbijek, gejów, osób biseksualnych i transpłciowych przed dyskryminacją - mówi Paweł Knut, prawnik Kampanii przeciw Homofobii. Wyrok SN wywołał pozytywne reakcje w środowisku LGBT, które widzi w decyzji sądu szansę na utrwalenie linii orzecznictwa, a tym samym poprawienie sytuacji mniejszości seksualnych. Z wyrokiem nie zgodził się Zbigniew Ziobro, który uważa, że jest to ""zły znak oraz pogwałcenie wolności"". Prokurator generalny ma nadzieję, że wyrok zmieni Trybunał Konstytucyjny. Chcesz być na bieżąco z najważniejszymi informacjami dnia? Polub Onet Wiadomości na Facebooku!",,
https://wiadomosci.onet.pl/kraj/zbigniew-ziobro-o-decyzji-sn-ws-drukarza/fbq1lk2,Zbigniew Ziobro o decyzji SN ws. drukarza,"Dziś Sąd Najwyższy podjął decyzję ws. drukarza, który odmówił usługi fundacji LGBT. SN oddalił kasację ministra sprawiedliwości Zbigniewa Ziobry. - Sąd Najwyższy wypowiedział się przeciwko wolności - powiedział Zbigniew Ziobro. - Stanął po stronie przemocy państwa w służbie ideologii aktywistów homoseksualnych - dodał. Wyraził tez nadzieję, że Trybunał Konstytucyjny zmieni orzeczenie. - Jeśli się tak nie stanie, będę dążył do wyeliminowania przepisu, który stał się podstawą wydania wyroku - stwierdził.","- Tu mieliśmy do czynienia z odmową, bo treści były sprzeczne z wartościami, które wyznawał drukarz. Mam nadzieję, że TK wypowie się co do wniosku, jaki skierowałem. Mam nadzieję, że wolność w Polsce nie będzie ograniczana - mówił minister sprawiedliwości, wyliczając artykuły, które gwarantują w Polsce wolność wiary i światopoglądu. - Uważam ten wyrok za zły znak i sygnał i mam nadzieję, że zostanie on zniwelowany przez TK. Jeśli to się nie stanie, to będę działał w celu eliminacji tego przepisu z prawa - podkreślił Zbigniew Ziobro. Dziś Sąd Najwyższy - po tygodniu odroczenia - podjął decyzję w sprawie drukarza, który odmówił usługi fundacji LGBT. SN oddalił kasację ministra sprawiedliwości Zbigniewa Ziobry. - To historyczne zwycięstwo równości - tak dzisiejszą decyzję Sądu Najwyższego skomentowała Kampania Przeciw Homofobii. To właśnie prawnicy organizacji od początku tej sprawy walczyli o to, by - jak twierdzili - homofobiczne uprzedzenie, którymi kierował się drukarz, zostały ocenione przez sąd. Dziś kończy się dwuletnia sądowa batalia. - Decyzja Sądu Najwyższego potwierdza, że art. 138 Kodeksu wykroczeń, zakazujący nieuzasadnionej odmowy świadczenia usługi chroni również przed przypadkami dyskryminowania osób z uwagi na orientację seksualną czy tożsamość płciową - podkreślają działacze KPH. O ocenę decyzji SN dziennikarka Onetu Magdalena Gałczyńska poprosiła prof. Mirosława Wyrzykowskiego, sędziego Trybunału Konstytucyjnego w stanie spoczynku i wykładowcę na Uniwersytecie Warszawskim. W jego ocenie, dzisiejsza decyzja SN oznacza, że sfera potencjalnej dyskryminacji ze względu na orientację seksualną została znacząco zawężona. - Decyzja SN skutkuje tym, że wyrok łódzkiego sądu II instancji jest prawomocny i obowiązują reguły, dotyczące zakazu dyskryminacji w zakresie świadczenia usług - wyjaśnia prof. Wyrzykowski. - Zaś zawężenie sfery dyskryminacji oznacza, że znacząco poszerzona została wolna przestrzeń dla osób LGBT oraz organizacji, które takie osoby zrzeszają - mówi prawnik. Jak dodaje prof. Wyrzykowski, decyzja SN ma pełne oparcie w obowiązującym prawie. - Zawsze jest dobrze, gdy prawo jest właściwie stosowane. A tu mamy właśnie przykład właściwego stosowania prawa antydyskryminacyjnego - podkreśla. - Kwestie dyskryminacji to jest bardzo trudna, złożona dziedzina, zwłaszcza gdy ta dyskryminacja oparta jest o czynniki światopoglądowo-religijne - mówi. - Wyrok tego rodzaju ma szczególne znaczenie, dlatego brawo dla Sądu Najwyższego! - kwituje prof. Wyrzykowski. Wyrok w II instancji, uznający drukarza winnym zapadł w maju zeszłego roku w łódzkim Sądzie Okręgowym. Sąd stwierdził, że drukarz - odmawiając wykonania usługi - dopuścił się dyskryminacji na tle orientacji seksualnej. Minister Ziobro uznał ten wyrok za błędny i złożył kasację. Jak argumentował, staje po stronie wolności. Cała sprawa zaczęła się w 2016 roku. Wtedy to sąd wyrokiem nakazowym, czyli bez rozprawy, polecił drukarzowi zapłacić dwieście złotych grzywny na rzecz skarbu państwa za ""umyślną, bez uzasadnionej przyczyny odmowę świadczenia, do którego był zobowiązany"". Tym świadczeniem miało być wydrukowanie bannera reklamowego dla Fundacji LGBT Business Forum. Drukarz odmówił, bo - jak napisał w mailu do Fundacji - ""nie przyczynia się swoją pracą do promocji ruchów LGBT"". Drukarz od wyroku się odwołał, doszło do dwóch rozpraw. W I i II instancji sądy uznawały drukarza winnym, choć odstępowały od wymierzania kary - mężczyzna nie musiał płacić grzywny. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Zbigniew Ziobro,
https://wiadomosci.onet.pl/kraj/duchowni-pisza-do-prezydenta-adamowicza-pastor-przestrzega-przed-obyczajowa-rewolucja/hr5wvk0,Duchowni piszą do prezydenta Adamowicza. Pastor przestrzega przed obyczajową rewolucją i indoktrynacją dzieci,"Wielu duchownym protestanckich kościołów w Trójmieście nie podoba się procedowany właśnie w Gdańsku Model na rzecz Równego Traktowania. W tej sprawie napisali list do prezydenta Pawła Adamowicza. Rozmawiamy z pomysłodawcą całej akcji, pastorem Pawłem Bartosikiem z Ewangelicznego Kościoła Reformowanego w Gdańsku. - Samo istnienie pojęcia ""środowiska homoseksualne"" jest mocno problematyczne. Tworzy się polaryzację człowieka w oparciu o sposób, w jaki osiąga orgazm – mówi.","Piotr Olejarczyk: Co złego jest w Modelu na rzecz Równego Traktowania, który właśnie jest opracowywany w Gdańsku? Co tak państwa zbulwersowało, że aż trzeba było napisać list do prezydenta Adamowicza? Pastor Paweł Bartosik, Ewangeliczny Kościół Reformowany w Gdańsku: Chodzi o zapisy tego modelu. Temat, który my podnieśliśmy, dotyczy obyczajowości i kompetencji władzy. Wiele zapisów jest zasadnych, lecz zdają się jedynie pretekstem, by wprowadzić obyczajową i kulturową rewolucję. I to rewolucję, która ma na celu indoktrynację dzieci, np. w placówkach publicznych. Proszę dać przykład takiej indoktrynacji. Elementem modelu jest np. broszura, która ma być wydana i sfinansowana ze środków miejskich pt. Zdrowe Love. Jest ona firmowana przez prezydenta Adamowicza, który napisał do niej wstęp i w ten sposób niejako ją rekomenduje. Są tam zapisy, które zacytowaliśmy w naszym liście... To może zacytuję jeden z zapisów, który państwu się nie podoba. ""Masz prawo do korzystania ze wszystkich swoich praw seksualnych, niezależnie od Twojej płci, rasy, wieku, orientacji seksualnej itp."". Co w tym zdaniu jest nie do zaakceptowania przez pastora? Nie do zaakceptowania jest kontekst. Jest to skierowane do młodego człowieka, którego informuje się, że ma prawo do ""korzystania ze swoich praw seksualnych"". Czyli jakich? Seksu z koleżanką lub z kolegą z klasy lub dwoma? Co jest jego ""prawem seksualnym"" i kto mu je dał? Nie zapominajmy, że odbiorcami tej broszury są uczniowie liceum. Mówi ona m.in. o zachowaniach heteroseksualnych, homoseksualnych czy biseksualnych. Ale jest jeszcze jeden ważny kontekst całego Modelu na rzecz Równego Traktowania w Gdańsku. Co to za kontekst? Miasto Gdańsk i jego prezydent to nie są podmioty kompetentne do tego, by zajmować się edukacją seksualną moich dzieci, dzieci mieszkańców Gdańska. Jest to sprawa intymna, indywidualna, dotycząca kwestii obyczajowości i światopoglądu, gdzie nie da się do jednego worka wrzucić wszystkie dzieci i wychować je w ten sam sposób. Są zachowania seksualne, które przez Pismo Święte są definiowane jako zachowania nieprzyzwoite, niemoralne i grzeszne. Broszura Zdrowe Love i projekt modelu równościowego nie tylko o tym nie mówią, ale wręcz znoszą takie wyróżnienia, co świadczy o tym, że projekt ma charakter światopoglądowo konfrontacyjny. Autorzy (wspierani przez prezydenta miasta) twierdzą, że jedynym warunkiem zdrowej i normalnej aktywności seksualnej jest wola dwojga osób. Bez względu na to, jakiej są płci, w jakim są wieku czy są małżeństwem itp. Czyli pomija cały kontekst, w którym powinna być opisywana ludzka seksualność. Można zadać sobie pytanie, czy w ogóle dyskusja na ten temat powinna mieć miejsce w przestrzeni ogólnej, w przestrzeni miejskiej, która jest różnorodna pod względem światopoglądowym. Nie powinna? Kwestia wychowania seksualnego, mówienia o tym, co jest zdrową normą w tej kwestii, to nie jest kwestia kompetencji radnych miasta, prezydenta Gdańska czy urzędników. Niektórzy z nich nie mają pojęcia o tym, co jest zdrową, seksualną normą, o czym świadczy publikacja Zdrowe Love. Czyli edukacją seksualną powinno zajmować się państwo? Czy pastor też jest temu przeciwny? To jest przede wszystkim zadanie rodziny. To jest zadanie wspólnot, do których rodziny przynależą. Nie będę pod nieobecność rodzica ateisty lub agnostyka pukał do drzwi jego domu, by jego synowi licealiście mówić, czy masturbacja jest dobra, czy zła. Pastorze, gdańscy urzędnicy podkreślają, że przecież nikt nie będzie zmuszał rodziców w Gdańsku, by np. wysyłali swoje dzieci na dodatkowe lekcje wychowania seksualnego. Zapewnienia magistratu są takie, że tu cały czas będą decydować osoby dorosłe, właśnie rodzice. To mnie nie przekonuje. Istnieje kulturowa misyjność środowisk LGBT, którym nie chodzi o szacunek i tolerancję, a o kształtowanie światopoglądu młodego pokolenia zgodnie z dogmatami tego środowiska. Dogmatami? Tak. Na przykład dogmatem, że homoseksualny seks jest tak samo dobry, jak współżycie seksualne w obrębie przymierza małżeńskiego. W końcu kryterium zgody dwojga osób jest zachowane. Można jednak zapytać: skąd to nietolerancyjne i wykluczające ograniczenie tylko do ""dwojga""? W liście cytowane jest inne zdanie, z którym mają państwo problem. ""W oparciu o współczesną wiedzę, bycie osobą heteroseksualną, homoseksualną czy biseksualną to naturalny, uprawniony i zdrowy sposób wyrażania seksualności"". Dlaczego ten fragment również znalazł się w państwa liście do prezydenta Adamowicza? Dlatego że to jest nieprawda. W oparciu, o jaki standard mamy ocenić, co jest naturalną seksualnością, a co nią nie jest? W modelu nie ma odpowiedzi na to pytanie. Kiedy chrześcijanin mówi o tym, co jest naturalnym, uprawnionym i zdrowym sposobem wyrażania seksualności i wskazuje na uniwersalny, ponadczasowy standard, którym jest Pismo Święte, a więc Boże Słowo. Dlatego współżycie homoseksualne czy biseksualne nie jest naturalną aktywnością seksualną. Pastor nie dopuszcza do głosu środowisk homoseksualnych? Samo istnienie pojęcia ""środowiska homoseksualne"" jest mocno problematyczne. Tworzy się polaryzację człowieka w oparciu o sposób, w jaki osiąga orgazm. To tak, jakby stworzyć mniejszość ""środowisko zwolenników seksu oralnego"". Nie powinniśmy definiować człowieka przez pryzmat tego, w jaki sposób znajduje seksualne zaspokojenie. Człowiek jest czymś więcej niż materią napędzaną procesami chemicznymi. Ale przecież nie o nazewnictwo tu chodzi, a to, że są osoby, które czują pociąg seksualny do tej samej płci. I to nie dlatego, że przeczytały jakąś broszurę czy zostały przez kogoś zindoktrynowane. Czy ja dobrze rozumiem pastora, że takie osoby w ogóle nie powinny mówić o swoich doświadczeniach w przestrzeni publicznej? To jest kwestia obyczajowa czy wręcz duchowa. Oczywiście każdy człowiek, bez względu na to, gdzie i z kim uprawia seks, ma równe prawa obywatelskie, ma prawa do wyrażania swojej opinii. Niekoniecznie jednak chciałbym słuchać o takich doświadczeniach w przestrzeni publicznej. Problem w tym, że środowiska LGBTQ z seksu uczyniły swojego boga, źródło swojej tożsamości i samodefinicji: jestem gejem, jestem lesbijką. Ale ludzie mają prawo uważać, że orientacja homoseksualna jest czymś naturalnym, prawda? I że można o tym opowiadać. Oczywiście pastor może się z tym nie zgadzać i głośno o tym mówić. Gdzie więc tkwi problem? Wiele osób homoseksualnych myśli o sobie w taki sposób i uważa, że ich skłonność jest naturalna. Ale są i tacy, którzy nie chcą, by ich wyzwania reprezentowali homolobbyści z organizacji KPH lub Tolerado. Te środowiska reprezentują mentalność niektórych osób homoseksualnych, które dążą do kulturowej rewolucji. Natomiast jest cała masa osób, które mają homoseksualne wyzwania, ale nie postrzegają ich w kategorii naturalnych. Ale jest i wiele osób homoseksualnych, które czują się z tym dobrze. Dlatego zasadne jest pytanie: w oparciu o jaki standard mamy ocenić, co jest naturalne, a co nie jest? Czy jest nim ""czucie się z czymś dobrze""? Sądzę, że nie. Pastor odwołuje się do Biblii, osoby homoseksualne mogą odwoływać się tutaj np. do badań naukowych. Oczywiście niektórzy takie badania kwestionują. Ale z drugiej strony Biblia też nie jest uznawana przez wszystkich. Nie ma czegoś takiego, jak badania naukowe, które wykazują tzw. naturalność homoseksualnych skłonności. Badania naukowe nie wykazały np. istnienia czegoś takiego, jak homoseksualny gen. To jest bardzo złożony temat. Na homoseksualność składa się bardzo wiele czynników, często zewnętrznych, takie jak sposób i środowisko wychowania, czy schematy w rodzinie, np. wycofany lub nieobecny ojciec i nadopiekuńcza matka. O tym, co jest naturalne, nie decyduje moja biologia, moje skłonności lub moje pragnienia. Gdyby tak było, to równie dobrze za naturalne moglibyśmy uznać np. cudzołóstwo. Pastorze, wracając jeszcze do państwa listu do prezydenta. Kto był jego pomysłodawcą? Skontaktowałem się e-mailowo z trójmiejskimi duchownymi kościołów protestanckich. Zapytałem, czy chcielibyśmy wspólnie zareagować, pisząc otwarty list do prezydenta. Czy ktoś pastorowi odmówił? Nie w sposób werbalny. Ale jak pan zobaczy na listę sygnatariuszy, to widać, że kilka kościołów protestanckich w Trójmieście nie jest tam reprezentowanych. Zwyczajnie nie było z ich strony reakcji. Większość jednak nie miała problemów, by wypowiedzieć się pozytywnie o treści listu. Na co pastor teraz liczy? Można się spodziewać, że miasto raczej nie wycofa się z Modelu ds. Równego Traktowania. To jest boży świat. W momencie, kiedy ludzie ignorują Jego przykazania i budują swoją wieżę Babel, to nie jest tak, że Pan Bóg się wycofuje. Bóg widzi, zstępuje i reaguje. Zamierzamy dalej robić swoje. Naszym głównym powołaniem jest głoszenie Słowa Bożego, również w przestrzeni publicznej bez względu na to, czy czas jest dogodny, czy niedogodny. Modlimy się i Bogu pozostawiamy owoce naszego siania. Niektórzy przeczytają ten wywiad i powiedzą, niech osoby duchowne najpierw zajmą się problemami na swoim własnym podwórku. Ktoś inny powie, wszystko fajnie, ale powinien być rozdział Kościoła od państwa, a duchowni nie powinni pisać takich listów do urzędników. Również jestem za oddzieleniem państwa od Kościoła, lecz nie jestem za oddzieleniem państwa od Boga. Państwo nie jest instytucją neutralną światopoglądowo, co ukazują chociażby władze miasta Gdańska. Pytanie brzmi: jaki standard zakłada podstawy dla takich rzeczy, jak świętość ludzkiego życia, godność kobiety czy prawa człowieka? Koran? Wielki Wybuch? Dogmaty środowisk LGBTQ? Czy Biblia - Boże Słowo? Krótko mówiąc, nie ma czegoś takiego jak neutralność światopoglądowa państwa. Kiedy mówimy o takich rzeczach jak aborcja, małżeństwo, eutanazja to są to jednak kwestie ideowe i nie da się uciec od dyskusji o światopoglądach w przestrzeni publicznej. Aktywiści LGBTQ używając pojęcia ""neutralne państwo"", walczą przeciwko chrześcijaństwu. A jak pastor patrzy na prezydenta Adamowicza, który z jednej strony odwołuje się do swoich chrześcijańskich korzeni, a z drugiej strony idzie na czele Marszu Równości. Prezydent Adamowicz przekonuje, że można wierzyć w Boga, ale również i popierać postulaty środowisk LGBT. Zachęcałbym pana prezydenta czy osoby, które mają podobną postawę, do konsekwencji. Do konsekwencji? Do konsekwentnego postępowania w zgodzie ze swoim wyznaniem. Tak jak słusznie można sprzeciwiać się hipokryzji w Kościele (gdzie mówi się, że homoseksualizm jest grzeszny, a jednocześnie ukrywa się pewne skandale homoseksualne i pedofilskie), tak można sprzeciwiać się hipokryzji u osób, które deklarują wiarę w Boga, a jednocześnie mówią o wspieraniu postulatów LGBT. Zachęcałbym, by iść konsekwentnie za tym wyznaniem: ""Jestem chrześcijaninem"" - co to w praktyce oznacza? Oznacza to, że idę wiernie za tym, co Bóg objawił w Piśmie Świętym. Podążam za Bożym Słowem, nie za moim wyobrażeniem o chrześcijaństwie. Równe traktowanie oznacza, że traktujemy każdego według tej samej miary, którą jest Pismo Święte. Ono mówi, że każdy człowiek jest wyjątkowy, jest Bożym obrazem na ziemi. Nie oznacza to jednak, że mamy równo traktować moralność i niemoralność, dobro i zło, piękno i brzydotę, sprawiedliwość i niesprawiedliwość. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Pastor Paweł Bartosik,
https://wiadomosci.onet.pl/kraj/blisko-50-skarg-do-krrit-ws-programu-studio-polska-tvp-info/kqkml7w,"Blisko 50 skarg do KRRiT ws. programu ""Studio Polska"" TVP Info","Kampania Przeciw Homofobii nie wyklucza podjęcia kroków prawnych przeciwko TVP Info. Poszło o słowa uczestników programu ""Studio Polska"", którzy mówiąc o warszawskiej Paradzie Równości, stwierdzili m.in., że homoseksualizm to ""zboczenie"" a związki osób tej samej płci to ""zezwierzęcenie"" porównywalne do ""ślubu mężczyzny z psem"". Prowadzący program nie zareagowali na żaden z tych komentarzy.","Degeneracja, zboczenie, zezwierzęcenie - to tylko niektóre z określeń, jakie padały pod adresem osób homoseksualnych podczas programu Telewizji Polskiej. Prowadzący ""Studio Polska"" Magdalena Ogórek i Jacek Łęski nie reagowali, gdy obecni w studiu goście z widowni przekonywali, że związek osób tej samej płci można porównać do ""ślubu mężczyzny z psem"". Nie reagowali również, gdy inny gość z widowni przestrzegał przed związkami partnerskimi, bo ""rodzą się z nich dzieci z głowami większymi od tułowia"". Takie rewelacje miał mówiącemu przekazać ""znajomy lekarz"". Inni obecni w studiu komentatorzy przekonywali m.in., że homoseksualizm jest w znacznym stopniu sztucznie zaszczepionym zjawiskiem kulturowym, wynikającym z postawy ""róbta, co chceta"". W programie padły słowa, iż homoseksualiści to ludzie, ""którym nie wyszło z dziewczyną, więc próbują z chłopakiem"", a przyzwolenie na takie praktyki to ""atak na tradycję i europejską kulturę chrześcijańską"" i prowadzić może do ""degrengolady i degeneracji"" społeczeństwa. Ze strony komentatorów pojawiały się także opinie, że na Zachodzie dzieciom narzuca się homoseksualizm, by miały ""różne przywileje"". Siedzący na widowni w studiu goście dorzucali swoje opinie, że homoseksualiści to ""zboczeńcy"", a dzieci wyrastające w takich związkach ""zazwyczaj nie wychodzą normalne iteż wyrastają na zboczeńców"". Na żadną z powyższych wypowiedzi prowadzący nie zareagowali, nie upomnieli wypowiadających się, że właśnie dopuszczają się dyskryminacji, ani że obrażają osoby o innej orientacji seksualnej. Prawnicy KPH - organizacji, która od 17 lat walczy z dyskryminacją osób LGBT - w sprawie ""Studio Polska"" zamierzają interweniować w Krajowej Radzie Radiofonii i Telewizji. Do jej przewodniczącego Witolda Kołodziejskiego trafiło już pismo w którym Kampania domaga się wyjaśnienia sprawy homofobicznych komentarzy i zachowania prowadzących program. ""W razie stwierdzenia naruszenia przepisów ustawy o radiofonii i telewizji wnosimy o wyciągnięcie stosownych konsekwencji prawnych wobec nadawcy programu"" - piszą przedstawiciele KPH do KRRiT. Jak podkreśla w rozmowie z Onetem prawnik Kampanii mec. Paweł Knut, na razie jej przedstawiciele chcą dać Krajowej Radzie czas na reakcję. - KRRiT może wezwać nadawcę do zaniechania takich działań, o jakich wspominamy w naszym piśmie. To byłoby coś w rodzaju pouczenia - mówi prawnik. - Ale może też zadziałać bardziej radykalnie, czyli nałożyć na nadawcę karę finansową - podkreśla. Jak dodaje, jeśli ze strony Krajowej Rady nie będzie jednak adekwatnej reakcji, Kampania rozważy dalsze kroki. - Podjęcie działań prawnych z naszej strony jest kwestią otwartą - mówi mec. Knut. Krótko po emisji ""Studia Polska"", gdy zaczęły pojawiać się głosy oburzenia związane z wypowiedziami gości i brakiem reakcji prowadzących, TVP wydała specjalne oświadczenie. Telewizja publiczna przekonuje w nim, że opinie na temat programu są ""często nieprawdziwe"", zaś sama formuła ""Studia Polska"" zakłada, że każdy może w nim zaprezentować swoje poglądy ""bez cenzury i ideowych ograniczeń"". ""Taka formuła programu powoduje, że zdarzają się w nim wypowiedzi kontrowersyjne, bardzo krytyczne, niekiedy skrajne"" - czytamy w oświadczeniu Telewizji Polskiej. Jej przedstawiciele przekonują, że zadaniem prowadzących jest dbanie o pluralizm wypowiedzi - co czynili, zdaniem stacji, także podczas ostatniego programu. ""W tym konkretnym przypadku prowadzący dbali o to, by wszystkie strony sporu dotyczącego Parady Równości mieli możliwość zabrania głosu, reagowali na opinie skrajne i kilka razy apelowali o kulturę słowa. Natychmiast po wypowiedzi, w której pojawiło się słowo ""zboczeńcy"" przekazali głos gościowi, który krytycznie skomentował takie sformułowanie"" - tłumaczy TVP. I dodaje, że przypisywanie nadawcy złych intencji jest ""w tym kontekście ""nieuprawnione i bezpodstawne"". Tyle, że negatywnych opinii na temat zachowania prowadzących program jest coraz więcej - do chóru krytyków dołączyła także posłanka PiS i członkini Rady Mediów Narodowych Joanna Lichocka. - Bycie dziennikarzem nie oznacza zgody na obrażanie - oceniła w rozmowie z portalem wirtualnemedia.pl, który jako pierwszy opisał kontrowersyjny program. - Obecni w studiu prowadzący program są nie tylko uzupełnieniem dla mikrofonu - stwierdziła posłanka Lichocka, była wieloletnia dziennikarka. Zamieszanie wokół programu skomentowała też sama prowadząca. Magdalena Ogórek na Twitterze napisała: ""Pewne sprawy są sprawami prywatnymi obywateli, gdzie polityka nie powinna się mieszać. Natomiast prowadzę program otwarty ale nie jestem cenzorem, tylko proszę uczestników o nieobrażanie"". Zdaniem blisko 50 organizacji, które zgłosiły skargi do KRRiT związane z ostatnim wydaniem ""Studio Polska"", prowadzący ze swojej roli nie wywiązali się w odpowiedni sposób. - Zarzut główny to brak reakcji prowadzących na wypowiedzi obrażające osoby homoseksualne - tak o treści tych skarg mówi Onetowi Teresa Brykczyńska, rzecznik prasowa KRRiT. - W tej chwili są 44 skargi w tej sprawie. Dwie kolejne, o których wiemy, z Nowoczesnej i od Kampanii Przeciw Homofobii jeszcze nie wpłynęły - wyjaśnia. Jak informuje rzeczniczka KRRiT, jedną ze skarg złożył Ośrodek Monitorowania Zachowań Rasistowskich i Ksenofobicznych, pozostałe to wystąpienia indywidualne, dlatego Rada nie może podać nazwisk ich autorów do publicznej wiadomości. - Na pytanie dotyczące działań KRRiT nie mogę niestety w tym momencie odpowiedzieć - informuje nas rzeczniczka Rady. - Jedyne co mogę, to przekazać informację, że KRRiT wysłała już do nadawcy prośbę o materiał i stanowisko w tej sprawie - kwituje.","Blisko 50 skarg do KRRiT ws. programu ""Studio Polska"" TVP Info",
https://wiadomosci.onet.pl/tylko-w-onecie/parada-rownosci-przeszla-ulicami-warszawy/pghfh84,Parada Równości przeszła ulicami Warszawy,"Ulicami Warszawy przeszła dziś po południu 18. Parada Równości. Według organizatorów w Paradzie uczestniczyło ok. 45 tys. osób; według szacunków policji, liczba podana przez organizatorów była kilkukrotnie przeszacowana. Pochód pod tęczowymi flagami przeszedł m.in. Aleją Jana Pawła II, Alejami Jerozolimskimi, ul. Marszałkowską i Aleją ""Solidarności"".","Ja uważam, że związki partnerskie związane są z prawami obywatelskimi - mówił kandydat PO na prezydenta Warszawy Rafał Trzaskowski, który uczestniczył w Paradzie Równości, która przeszła ulicami stolicy. Dziennikarz Onetu przypomniał mu, że za rządów PO ustawa o związkach partnerskich głosami Platformy trzy razy wylądowała w koszu na śmieci. - Uważam to za wielkie zaniedbanie mojej partii - zaznaczył poseł, dodając, że ma poglądy bardziej liberalne niż większość osób w Platformie Obywatelskiej.",,
https://wiadomosci.onet.pl/tylko-w-onecie/18-parada-rownosci-w-warszawie/m3928bk,18. Parada Równości w Warszawie,"Dziś ulicami Warszawy po raz 18. przechodzi Parada Równości - coroczna manifestacja środowisk LGBT (lesbijek, gejów, osób biseksualnych i transpłciowych). Parada rozpoczęła się o godz. 15, start zaplanowano w okolicach Ronda ONZ na ul. Świętokrzyskiej. Uczestnicy manifestacji przejdą Aleją Jana Pawła II, Alejami Jerozolimskimi, ul. Marszałkowską i Aleją ""Solidarności"". Obecni są politycy z partii Zieloni, SLD, Nowoczesnej i Razem.",,Parada Równości na ulicach Warszawy,
https://wiadomosci.onet.pl/kraj/jakie-prawa-dla-zwiazkow-osob-tej-samej-plci-odpowiedzialo-nam-51-poslow/f1wwq16,Jakie prawa dla związków osób tej samej płci? Odpowiedziało nam 51 posłów,"Możliwość zawarcia małżeństwa, która zrównałaby prawa par homoseksualnych z heteroseksualnymi, poparło tylko ośmioro posłów. Zdecydowanie więcej zgodziłoby się na przyznanie związkom jednopłciowym podstawowych praw, takich jak dostęp do informacji o zdrowiu partnera lub partnerki.","Na świecie sytuację par jednopłciowych reguluje się na różne sposoby. W niektórych państwach można zawrzeć małżeństwa, w innych związki partnerskie (np. w Urzędzie Stanu Cywilnego). Te dwie formy pociągają za sobą zmianę statusu cywilnego partnerów. Innym rozwiązaniem są umowy cywilno-prawne spisywane u notariusza, które regulują przede wszystkim stosunki finansowe i własnościowe między partnerami. Zapytaliśmy o te rozwiązania posłów – mogli wybrać więcej niż jedno lub stwierdzić, że takie regulacje w ogóle nie są potrzebne. Za instytucją związku partnerskiego zawieranego w Urzędzie Stanu Cywilnego opowiedziało się 28 parlamentarzystów. Trójka posłów z Nowoczesnej – Adam Szłapka, Piotr Misiło i Ewa Lieder oraz ich była klubowa koleżanka Joanna Scheuring-Wielgus – zdecydowało się wybrać wyłącznie najmocniejszą formę – małżeństwo. Monika Rosa – posłanka odpowiedzialna w Nowoczesnej za projekt ustawy o związkach partnerskich – oprócz równości małżeńskiej popiera oparte na francuskich rozwiązaniach umowy cywilno-prawne między partnerami. Małżeństwa par jednopłciowych popierają jeszcze szefowa klubu Nowoczesnej Katarzyna Lubnauer i trójka posłów PO – Agnieszka Pomaska, Artur Gierada i Bożena Szydłowska, w sumie ośmioro parlamentarzystów. Spośród posłów PiS i Kukiz’15 nikt nie jest zwolennikiem małżeństw. Związek partnerski w USC też nie cieszy się ich poparciem – tylko Wojciech Bakun (Kukiz’15) zgodziłby się na jego wprowadzenie. Kilku posłów w miejscu na komentarze wspomniało o artykule 18 Konstytucji, który ich zdaniem stanowi przeszkodę dla małżeństw homoseksualnych. Marcin Święcicki (popiera związki partnerskie), oprócz artykułu 18, powołał się na tradycję: ""Małżeństwo ma swą odwieczną definicję jako związek osób różnej płci. Inna nazwa dla związków tej samej płci nie zakłóca tej tradycji, a może zapewnić podobne uprawnienia. (…) Art. 18 jasno stwierdza »Małżeństwo jako związek kobiety i mężczyzny…« Szanujmy i nie kombinujmy z Konstytucją"". Czterech posłów PO jako jedyną formę uregulowania związków jednopłciowych dopuszcza umowy cywilno-prawne – Borys Budka, Wojciech Król, Beata Małecka-Libera i Marian Zembala. Zembala, choć nie godzi się na rozwiązania, które pociągają za sobą zmianę statusu cywilnego partnerów, jest skłonny przyznać parom homoseksualnym wszystkie inne prawa przynależne małżeństwom, o które zapytaliśmy, włącznie z prawem do adopcji dzieci. Niemal połowa (25) godzi się na przysposobienie biologicznych dzieci partnera, ale jednocześnie 12 jest w tej sprawie niezdecydowanych (głównie w PO – 10 posłów). Adopcję dziecka, z którym żadnego z partnerów nie łączy pokrewieństwo, popiera już tylko ósemka posłów: Rosa, Szłapka, Mieszkowski i Lieder z Nowoczesnej, Bożena Szydłowska, Bożena Henczyca i Marian Zembala z PO oraz niezależna Scheuring-Wielgus. Aż 18 posłów odpowiedziało, że nie ma w sprawie tej adopcji zdecydowanej opinii. Wśród nich m.in. Katarzyna Lubnauer, Joanna Kluzik-Rostkowska, Michał Szczerba i Marek Ruciński. Większość posłów, głównie z PO i Nowoczesnej, akceptuje natomiast prawa par homoseksualnych do informacji o stanie zdrowia partnera czy reprezentowania go w urzędzie lub w sądzie. Przeciwko są niemal wszyscy parlamentarzyści PiS z wyjątkiem Anny Siarkowskiej (transfer z Kukiz’15) i Jana Dudy (godzi się tylko na prawo do informacji medycznej). O związki partnerskie oraz o to, czy pary homoseksualne powinny mieć prawo do adopcji dzieci, MamPrawoWiedziec.pl pytało również w 2015 r. Z 51 posłów, którzy odpowiedzieli na naszą ankietę, 26 przedstawiło swoje poglądy również wtedy. W 2015 r. na pytanie o adopcję ""tak"" odpowiedziała wyłącznie Joanna Scheuring-Wielgus (nie wskazaliśmy wówczas na dwa możliwe rodzaje adopcji). Katarzyna Lubnauer w 2015 r. określiła się jako przeciwniczka adopcji w ogóle, obecnie, po uszczegółowieniu pytania, poparła adopcję dzieci biologicznych. Od 2015 r. poglądy zmieniło również troje posłów Nowoczesnej: Rosa, Szłapka i Lieder oraz Bożena Szydłowska (PO). Z kolei Joanna Kluzik-Rostkowska i Marta Golbik (przeniosła się z Nowoczesnej do PO), choć w 2015 r. sprzeciwiały się związkom, dziś je popierają. Posłów, którzy są w ankiecie i wskazali, że w Polsce dochodzi do dyskryminacji ze względu na orientację seksualną (31), poprosiliśmy o wskazanie praw, których osoby nieheteroseksualne są pozbawione lub, z których nie korzystają w pełni. Joanna Scheuring-Wielgus (niezrz.) stwierdziła, że jest to ""większość praw podstawowych"", ale nie sprecyzowała, o jakie konkretnie jej chodzi. Monika Rosa wymieniła prawo do adopcji i ""prawa przysługujące małżeństwom"". O prawie do formalizacji związku wspomniała też Iwona Śledzińska-Katarasińska (PO). Marcin Święcicki (PO) zwrócił uwagę na prawa podatkowe (małżonkowie dziedziczą po sobie bez podatku). Joanna Schmidt (niezrz.) skomponowała całą listę (najdłuższa odpowiedź w ankiecie), na której znalazły się prawa do: dziedziczenia po partnerze, wspólnoty majątkowej, ustanowienia wspólnego nazwiska, korzystania z mieszkania partnera, przysposobienia biologicznych dzieci partnera lub partnerki, otrzymania w szpitalu informacji o stanie zdrowia partnera i zapewnienie prawa do pochówku czy wypłacenia emerytury po zmarłym partnerze. Schmidt jako jedyna zwróciła również uwagę na zjawisko mowy nienawiści i hejtu ""zarówno w życiu codziennym, jak i w internecie"". Trzynastu posłów twierdzi, że osoby nieheteroseksualne nie są dyskryminowane: Szymon Ziółkowski, Janusz Cichoń (obaj z PO), Wojciech Bakun, Paweł Szramka, Elżbieta Zielińska, Józef Brynkus, Andrzej Maciejewski (wszyscy z Kukiz’15), Jan Duda, Przemysław Czarnecki, Anna Siarkowska (PiS), Jan Klawiter, Stanisław Pięta (niezrz.) oraz Jarosław Porwich (koło Wolni i Solidarni). Ich poprosiliśmy o wskazanie grup doświadczających nierównego traktowania – odpowiedziało troje. Jan Klawiter i Anna Siarkowska wymienili osoby niepełnosprawne, ale Siarkowska uściśliła, że chodzi jej o niepełnosprawnych ""w fazie prenatalnej"". Posłanka wspomniała też o ""ludziach, którym polskie prawo odmawia ochrony prawa do życia przed narodzeniem z uwagi na okoliczności, które towarzyszyły ich poczęciu"". Stanisław Pięta (niezrz., do niedawna w PiS) uważa, że w Polsce nie ma grup dyskryminowanych. Razem z Przemysławem Czarneckim (PiS) byli najbardziej konsekwentni w swoich odpowiedziach. Żaden z nich nie poparł przyznania parom homoseksualnym żadnego z praw, o które pytaliśmy w ankiecie. Polska jest jednym z sześciu państw Unii Europejskiej, które w żaden sposób nie reguluje sytuacji par jednopłciowych. Pozostałe pięć państw to Rumunia, Słowacja, Bułgaria, Litwa i Łotwa. Pełną listę posłów wraz z linkami do odpowiedzi znajdziesz na portalu MamPrawoWiedziec.pl. Ankieta na temat związków partnerskich to już piąta taka akcja, w której zapytaliśmy posłów o ich zdanie w wybranej kwestii, druga, którą MamPrawoWiedziec.pl przeprowadziło we współpracy z Onetem. Mimo naszych starań: wysyłania maili i esemesów i telefonowania, na nasze pytania wciąż odpowiada niewiele ponad 10 proc. składu Sejmu. Tym razem odpowiedziało 51 posłów i posłanek, w większości z PO (25 osób) i z Nowoczesnej (10). Ankietę wypełniło pięciu parlamentarzystów PiS, pięciu Kukiz’15 i pięciu niezrzeszonych. Chcesz być na bieżąco z najważniejszymi informacjami dnia? Polub Onet Wiadomości na Facebooku!",,
https://wiadomosci.onet.pl/kraj/do-parlamentu-po-raz-dziesiaty-powraca-temat-zwiazkow-partnerskich/hgm8dx4,Do parlamentu po raz dziesiąty powraca temat związków partnerskich,"Projekt Nowoczesnej zawiera śmiałe jak na Polskę rozwiązania – m.in. dopuszcza adopcję biologicznych dzieci partnera. Sprawdzamy, jak wyglądały wcześniejsze propozycje formalizowania związków partnerskich.","W projekcie Nowoczesnej związki osób tej samej płci po raz pierwszy są nazwane rodziną. Jego głównym celem jest ""zapewnienie opieki i ochrony Rzeczypospolitej Polskiej rodzinom, które do tej pory takiej ochrony były pozbawione"" – czytamy w uzasadnieniu. Ustawa mówi o konieczności wprowadzenia ""równości małżeńskiej"". Dopuszcza także adopcję biologicznego dziecka partnera. Do sprawy partia oddelegowała Pawła Rabieja, który ubiega się o stanowisko wiceprezydenta Warszawy, i Krzysztofa Reka, który bez powodzenia kandydował do Sejmu z Gdyni. Projekt miał powstawać w dialogu ze społecznością LGBT. W styczniu 2016 r. odbyły się pierwsze spotkania, powstały grupy robocze, ale współpraca się urwała. Po roku Nowoczesna ponownie zebrała zespół odpowiedzialny za sprawy prawne i przedstawiła im szkic projektu. Mimo wielu zastrzeżeń społeczników do projektu (np. nie uwzględniał możliwości wewnętrznej adopcji przez pary homoseksualne), Nowoczesna zapowiedziała, że złoży go do Sejmu. Wówczas partię za pozorowanie konsultacji społecznych publicznie skrytykowało Stowarzyszenie Miłość Nie Wyklucza, a pracę nad projektem przejęła Monika Rosa, posłanka Nowoczesnej. – Od tego momentu zaczęła się realna współpraca i szczegółowe konsultacje, co jest ewenementem w przypadku polskich partii politycznych – komentuje Oktawiusz Chrzanowski z Miłość Nie Wyklucza. Nowoczesna zorganizowała spotkania dla lokalnych działaczy partii, które gościnnie prowadzili działacze LGBT,  oraz pokazy filmu ""Artykuł 18"", który opisuje historię prób uchwalenia związków partnerskich w Polsce. – W tych konsultacjach występował bardzo ważny dla nas aspekt edukacyjny. Politycy muszą umieć używać niewykluczającego języka i wiedzieć, co odpowiadać, gdy o związki partnerskie zapytają ich wyborcy – dodaje Chrzanowski. Propozycja Nowoczesnej jest wyraźnym odstępstwem od minimalistyczno-pragmatycznego podejścia, które przeważało w dyskusji o związkach w ostatnich 14 latach. Pionierem i rekordzistą w składaniu projektów o związkach jest Sojusz Lewicy Demokratycznej. Próbował siedem razy, ale gdy był pierwszą siłą w polskiej polityce, zignorował projekt swoich senatorów, który złożyła w 2003 r. senator Maria Szyszkowska. Przepisy dotyczyły wyłącznie par homoseksualnych i dawały im szerokie uprawnienia. – Interesował mnie los środowiska homoseksualnego i chciałam wyraźnie powiedzieć społeczeństwu, że homoseksualizm jest równie normalną formą życia seksualnego, jak heteroseksualizm. Chciałam to wykrzyczeć i wyjaśnić ludziom – tłumaczy Szyszkowska, obecnie profesor filozofii na Uniwersytecie Warszawskim. Pomysł oburzył prawicę i Kościół, zainteresował zagraniczne media oraz zaskoczył klubowych kolegów Szyszkowskiej. W ciągu niespełna roku od przedstawienia projektu do Senatu napłynęło ponad 300 listów domagających się przyspieszenia prac nad ustawą i kilkadziesiąt żądających jej odrzucenia. Oprócz tego pojawiły się pogróżki pod adresem Szyszkowskiej i senator na pół roku otrzymała ochronę oddziału antyterrorystów. Według projektu związek różnił się od małżeństwa przede wszystkim łatwością rozwiązania i brakiem możliwości adopcji. – Osobiście jestem zwolenniczką adopcji przez pary homoseksualne, ale wiedziałam, że tego postulatu nie mogę umieścić, dlatego że wtedy nikt by się na to nie zgodził – wyjaśnia swoją decyzję Szyszkowska. Przez następne 15 lat żadna opcja polityczna nie złożyła równie śmiałej propozycji. Poparcie dla projektu przyszło z nieoczekiwanej strony – Andrzej Lepper w wywiadzie dla ""Trybuny"" stwierdził, że należy zająć się uregulowaniem kwestii praw osób homoseksualnych. Senatorowie Samoobrony wprawdzie nie poparli projektu, ale nie głosowali też przeciw. Poparcie Leppera nie było bez znaczenia, bo choć SLD miało zdecydowaną większość w Senacie (uzyskało 75 mandatów), to w Sejmie potrzebowało sojuszników, a Samoobrona z ponad 50 przedstawicielami była w niższej izbie trzecią siłą. Na poparcie Prawa i Sprawiedliwości, Ligi Polskich Rodzin i Polskiego Stronnictwa Ludowego Szyszkowska nie mogła liczyć. Związkom sprzeciwiała się również część jej własnego klubu. Szyszkowska w pierwszej wersji projektu odwoływała się do poszanowania wolności ludzkiej, pluralizmu światopoglądowego i tolerancji. Dokument zmieniony w komisjach i przyjęty przez wyższą izbę parlamentu stawiał natomiast na pragmatyzm. Jako jego główny cel podano ""ochronę wspólnego dorobku osób żyjących w trwałych związkach homoseksualnych"", a jako ""najważniejsze uprawnienie"" takich par – ""prawo do zawarcia umowy majątkowej"". Zmieniła się nawet nazwa. ""Związek partnerski"" zastąpiono ""związkiem osób tej samej płci"" – termin ""partnerski"" za bardzo kojarzył się ustawodawcom z małżeństwem. Tekst w żaden sposób nie odnosił się też do kwestii zmiany nazwiska. Szyszkowska nie była zachwycona nową wersją, ale robiła, co mogła, by przeprowadzić ją przez Senat. – Po tej obróbce przez rozmaite komisje byłam zadowolona, że przynajmniej będzie jakieś prawo do odbierania korespondencji, możliwość dowiedzenia się o stanie zdrowia partnera oraz regulacja ubezpieczeń społecznych i dziedziczenia majątku – komentuje była senator. Konserwatywna wersja projektu i tak nie zdobyła poparcia prawicy. – Wprowadzenie przepisów o związkach partnerskich z pewnością zamiast pomóc osobom zagubionym w swojej seksualności wygeneruje nowe konflikty i uprzedzenia – przemawiał Krzysztof Jurgiel, wówczas senator PiS, dziś minister rolnictwa. – Prawo i Sprawiedliwość jest partią, która nigdy nie poprze takich rozwiązań – zapowiedział. Jak na razie PiS dotrzymuje tej obietnicy. Mimo sprzeciwu prawicy senatorowie poparli projekt – za głosowało 41, 25 było przeciw, 13 wstrzymało się. Dokument trafił do Sejmu w grudniu 2004 r., gdzie mieli nad nim zagłosować posłowie. Jednak w kwietniu 2005 r. umarł Jan Paweł II i grupa 26 senatorów złożyła wniosek o wycofanie projektu, aby uczcić pamięć po papieżu ""nie nowymi pomnikami i nazwami ulic, ale konkretnymi czynami"". Wniosek upadł, ale przez 10 miesięcy, które pozostały do końca kadencji, Włodzimierz Cimoszewicz, marszałek Sejmu, nie poddał projektu pod głosowanie. W ten sposób nie powiodła się pierwsza próba unormowania sytuacji prawnej par tej samej płci. Przez następne siedem lat w sprawie związków partnerskich nie wydarzyło się nic. Najpierw rządy przez dwa lata sprawowało PiS w koalicji z LPR i Samoobroną. Później do władzy doszła PO. W tym czasie związki partnerskie przyjęły m.in.: Czechy, Urugwaj, Ekwador i Australia, a małżeństwa osób tej samej płci – Południowa Afryka, Norwegia, Szwecja, Portugalia, Nepal oraz niektóre jurysdykcje w Stanach Zjednoczonych i w Meksyku. Kolejny projekt ustawy o związkach partnerskich złożył do Sejmu SLD. Był 2011 r., koniec pierwszej kadencji rządu Donalda Tuska. Treść dokumentu przygotowała grupa działaczy LGBT, m.in. Yga Kostrzewa, Mariusz Kurc, Tomasz Szypuła i Krystian Legierski, a Robert Biedroń opiniował go jako członek zarządu Kampanii przeciwko Homofobii. Projekt, wzorując się na francuskich PACSach, dotyczył głównie sytuacji majątkowej partnerów. Dodatkowe uprawnienia – wpis do rejestru urzędu stanu cywilnego oraz możliwość zmiany nazwiska – otrzymywali dopiero po roku od złożenia podpisów w urzędzie stanu cywilnego. Jako pierwszy odwoływał się do artykułu 32 konstytucji, który stwierdza, że ""Wszyscy są wobec prawa równi. Wszyscy mają prawo do równego traktowania przez władze publiczne"" oraz że ""Nikt nie może być dyskryminowany w życiu politycznym, społecznym lub gospodarczym z jakiejkolwiek przyczyny"". Na posiedzeniu sejmowej Komisji Polityki Społecznej i Rodziny oprócz posłów SLD poparcie dla projektu wyraziła też część PO. Zdecydowany sprzeciw zgłosiło PiS i odmówiło udziału w podkomisji powołanej w celu prowadzenia dalszych prac nad projektem (później posłowie tej partii zdecydowali się jednak uczestniczyć w jej obradach). – W ciągu kilku miesięcy udało się zbudować pewne poparcie dla projektu, ale było już za późno na to, żeby go przegłosować – mówi Agnieszka Kozłowska-Rajewicz, członkini podkomisji, dziś posłanka PO w Parlamencie Europejskim. Dokument wpłynął do Sejmu w maju, pierwsze czytanie w komisji odbyło się w lipcu, a jesienią były już wybory. – To cud, że w ogóle powołano podkomisję – komentuje. Projekt, podobnie jak ten sponsorowany przez Szyszkowską, wygasł wraz z końcem kadencji. Marszałkiem Sejmu był wtedy Grzegorz Schetyna. Chcesz być na bieżąco z najważniejszymi informacjami dnia? Polub Onet Wiadomości na Facebooku! Ożywienie w kwestii związków partnerskich przyniosła kolejna kadencja koalicji PO-PSL. Twój Ruch i SLD wspólnie złożyły dwa projekty. Pierwszy zbliżał związek partnerski do małżeństwa, ale nie pozwalał na adopcję dzieci i przyjęcie wspólnego nazwiska. Drugi pozostawiał partnerom wiele swobody w ustaleniu wzajemnych zobowiązań – teoretycznie możliwa była sytuacja, w której nie mieliby wobec siebie żadnych powinności (np. finansowych). Pozwalał natomiast na przyjęcie wspólnego nazwiska. Projekt złożyła też Platforma Obywatelska. Sam poseł sprawozdawca, Artur Dunin, określał go jako ""mocno konserwatywny"" i podkreślał, że nie kreuje on ""nowego stanu cywilnego"", a jest jedynie umową zawartą między dwójką dorosłych ludzi. Plan minimum Dunina brał pod uwagę poglądy platformianych konserwatystów, którym nie paliło się do regulowania związków partnerskich. Przedstawiając projekt w Sejmie, poseł PO nie zasugerował ani jednym słowem, że projekt dotyczy również osób tej samej płci. – Konsultowałem projekt ze środowiskami LGBT i moi rozmówcy sami doradzali mi, żebym nie koncentrował się wyłącznie na problemach par jednopłciowych. Poza tym uważam, że taka ustawa powinna dotyczyć wszystkich obywateli, a nie tylko części z nich – wyjaśnia Dunin. – Wiele dobrej pracy wykonał premier Donald Tusk – opisuje kulisy pracy nad projektem Dunin. – Przyszedłem do niego z propozycją przygotowania ustawy formalizującej związki partnerskie jeszcze w poprzedniej kadencji (2007-2011 – przyp. W.G.) i wyraził swoje poparcie dla projektu – opowiada poseł. Tusk wspierał projekt także na zebraniach klubu PO, ale rząd nigdy nie sformułował oficjalnego stanowiska w tej sprawie. Dlaczego? – Byliśmy w koalicji z PSL – krótko komentuje Dunin. Wszystkie trzy projekty były głosowane tego samego dnia – 25 stycznia 2013 r. Niemal dokładnie dziewięć lat od opublikowania pierwszego projektu ustawy o związkach partnerskich, Sejm po raz pierwszy miał okazję wyrazić w głosowaniu swoje zdanie na ten temat. PO stała się tym samym jedyną partią władzy, która odważyła się sprawę związków partnerskich poddać pod głosowanie w Sejmie. Jeszcze dwa lata wcześniej nie dopuściła do głosowania projektu opozycyjnego SLD. Dunin spodziewał się, że głosy rozłożą się mniej więcej po równo, ale liczył na to, że pragmatyczna retoryka przekona konserwatystów i przeważy szalę na jego korzyść. Mimo lobbingu Dunina i apeli Tuska wszystkie trzy projekty zostały odrzucone. Propozycja Dunina upadła 228 głosami do 211 przy 10 wstrzymujących się. Przeciw zagłosowało całe PSL, PiS, Solidarna Polska i 46 posłów PO. Zdaniem Dunina o klęsce wszystkich trzech aktów zadecydowała przede wszystkim postawa Gowina, który na sprzeciwie wobec związków budował pozycję lidera tzw. frakcji reformatorów w PO. Gowin – wówczas minister sprawiedliwości – oznajmił w Sejmie, że jego zdaniem wszystkie propozycje są sprzeczne z konstytucją. SLD i TR złożyły ponownie swoje projekty kilka dni po głosowaniu, ale Sejm już powtórnie się nimi nie zajął. W 2017 r. o związkach partnerskich przypomniał sobie SLD. Sojusz nie zdobył w wyborach ani jednego mandatu, więc do Sejmu jego politycy przyszli z petycją. Licząc złożone powtórnie projekty z 2013 r., było to siódme podejście SLD do tematu związków partnerskich. Petycja zawierała ten sam projekt (pozwalający na zmianę nazwiska), który w maju 2013 r. SLD złożył do Sejmu razem z TR, a potem – już samodzielnie – jeszcze raz w grudniu. Inaczej brzmiał jedynie ostatni punkt. W wersji z 2013 r. odwoływał się do ustawy zawierającej przepisy wprowadzające; w tej z 2017 r. stwierdzał jedynie, że ""ustawa wchodzi w życie w terminie miesiąca od dnia ogłoszenia"". Przepisów wprowadzających Sojusz tym razem nie przygotował. Propozycja od samego początku nie miała szans na powodzenie i to nie tylko ze względu na to, że w izbie większość ma Prawo i Sprawiedliwość, ale też dlatego, że petycja jest nieskutecznym narzędziem do wprowadzania dużych zmian w prawie. Jednocześnie projekt SLD i jego uzasadnienie nie wnosiły niczego nowego do dyskusji o związkach partnerskich. Autorzy projektów z ostatnich 15 lat w swoich politycznych kalkulacjach uwzględniali przede wszystkim względnie konserwatywnych w kwestiach obyczajowych posłów SLD i najbardziej konserwatywne segmenty PO. Mimo prób szukania kompromisu prawica nigdy nie poparła żadnego projektu związków partnerskich. – Niezależnie od tego, co jest w ustawie, prawa strona sali sejmowej i tak zawsze powie, że to są homomałżeństwa – podsumowuje Chrzanowski. – Wyciągnęliśmy z tego wnioski i zrozumieliśmy, że musimy mierzyć wysoko. To podejście jest zbudowane na wieloletnich próbach zmiany prawa i kolejnych klęskach. Skoro większości Polaków związki partnerskie i tak kojarzą się z małżeństwami, to rozmawiajmy właśnie o małżeństwach – mówi. Podobnie pedagogiczne założenia swojego projektu określała Szyszkowska, choć zamiast pracy u podstaw z tzw. dołami partyjnymi, senator woli terapię szokową. – Co zrobić, żeby zwiększyć zakres wolności człowieka? Sprawą nadrzędną jest wstrząsnąć sposobem myślenia – zacząć od czegoś, co wzburzy, ale może naprowadzi na tory tolerancji – mówi profesor. Badania polskiej opinii publicznej pokazują w ostatnich 15 latach systematyczny, choć powolny wzrost przyzwolenia na związki partnerskie. Tymczasem język politycznego dyskursu zaostrzył się. W 2003 r. nawet najbardziej niechętni zmianom senatorowie nie nazywali homoseksualizmu chorobą; dziesięć lat później Krystyna Pawłowicz wykrzyczała w Sejmie, że projekty ""naruszają poczucie estetyki i moralności"" i proponowała osobom LGBT leczenie. W ostatnich dwóch latach dogmatyzm polityków w sferze obyczajowej i seksualnej już parokrotnie wyprowadził na ulice setki tysięcy osób. Politycy, którzy przeszli drogę od niechęci do akceptacji związków partnerskich, nieoficjalnie wspominają o roli, jaką odegrało oburzenie ostrym językiem skraju prawej strony politycznej. Być może wstrząs, na który czeka Szyszkowska, przyjdzie właśnie stamtąd. W tekście wykorzystano informacje z książki Jakuba Pawliczaka ""Zarejestrowany związek partnerski a małżeństwo"".",,
https://wiadomosci.onet.pl/tylko-w-onecie/raport-polska-drugim-najbardziej-homofobicznym-krajem-unii-europejskiej/vcdm5be,Raport: Polska drugim najbardziej homofobicznym krajem Unii Europejskiej,"Polska drugim najbardziej homofobicznym krajem Unii Europejskiej - wynika z tęczowego rankingu ILGA Europe, który mierzy równouprawnienie.","Na potrzeby raportu badanych jest sześć obszarów: równość i zakaz dyskryminacji, rodzina, przestępstwa z nienawiści, wolność zgromadzeń, zrzeszenia i ekspresji, uzgodnienie płci i integralność cielesna oraz prawo do azylu. Zero punktów uzyskaliśmy w kategorii przestępstwa z nienawiści.",,
https://wiadomosci.onet.pl/kraj/zakaz-pedalowania-na-pokazie-filmow-o-tematyce-lgbt/r746m53,"""Zakaz pedałowania"" na pokazie filmów o tematyce LGBT","Do zdarzenia doszło w ostatni piątek w Akademickim Centrum Kultury UMCS ""Chatka Żaka"". Właśnie odbywał się przedostatni pokaz w ramach LGBT Film Festival. Kilka osób z Młodzieży Wszechpolskiej wdarło się na salę i zakłóciło seans.","- Przyszło dwóch niezorientowanych widzów, choć przed podjęciem decyzji o nabyciu biletu mogli zapoznać się z licznymi materiałami informacyjnymi o poszczególnych filmach – mówi w rozmowie z Onetem Piotr Kotowski, jeden z organizatorów festiwalu. – Wyszli po trzydziestu minutach, a po dłużej chwili wrócili z kolegami. Na sali zaczęli wznosić okrzyki typu ""zakaz pedałowania"". Powrzeszczeli i sobie poszli – dodaje Kotowski. Na ekranie wyświetlany był wielokrotnie nagradzany na międzynarodowych festiwalach dokument ""Sidney i przyjaciele"", który zwraca uwagę na prześladowania innych mniejszości seksualnych w Afryce. – Gdyby obejrzeli film do końca, to może by do nich dotarło, że tu chodziło o sprawy związane z tolerancją i akceptacją dla inności. Widocznie obraz okazał się dla nich za trudny – uważa organizator. Całe zdarzenie trwało około minuty. Nikomu nic się nie stało, poza dyskomfortem, że ktoś przeszkodził w oglądaniu filmu. O sprawie została poinformowana lubelska policja, która analizuje, czy rzeczywiście doszło do takiego zdarzenia. Okazuje się, że sprawcy zamieszania zdążyli pochwalić się o tym w sieci. Jak informuje Kurier Lubelski, ""wyrażeniem protestu przeciwko promocji LGBT w Chatce Żaka, należącej do UMCS"" mieli zająć się działacze lubelskiej Młodzieży Wszechpolskiej. Na jednym z portali społecznościowych znalazł się wpis odnoszący się do całej sytuacji. Kiedy media zajęły się tematem, post został usunięty z profilu Młodzież Wszechpolska Lublin. ""Od 25 kwietnia do 14 maja odbywa się tam festiwal dewiacji w postaci LGBT Film Festiwalu. Mimo bardzo małego zainteresowania (na widowni było 9 osób), wykorzystuje się uczelnię wyższą do promowania ideologii godzącej w swoich założeniach w podstawową komórkę społeczną, jaką jest rodzina. Dlaczego w Chatce Żaka, która ma na celu krzewienie kultury wśród studentów, organizuje się tego typu pokazy?"" - napisali działacze MW, po czym usunęli wpis. LGBT Film Festival to jedno z ważniejszych wydarzeń na kulturalnej mapie Polski. Pokazy odbyły się w wielu miastach, m.in. w Warszawie, Gdańsku, Poznaniu i Wrocławiu. Tylko w Lublinie doszło do podobnego incydentu. - To może świadczyć o pewnej zaściankowości tego miejsca, które co jakiś czas odwiedzamy - uważa Kotowski. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Plakat festiwalu,
https://wiadomosci.onet.pl/kraj/jaroslaw-kaczynski-zapewnial-tutaj-ze-zadnych-malzenstw-homoseksualnych-nie-bedzie/491krwl,"Jarosław Kaczyński zapewniał tutaj, że żadnych małżeństw homoseksualnych nie będzie. Stowarzyszenie LGBT+ z wizytą w Trzciance","Grupa Stonewall z Poznania nieprzypadkowo wybrała się wczoraj właśnie do tego wielkopolskiego miasta. To w Trzciance PiS rozpoczął cykl spotkań, których łącznie zaplanowano ok. 700 w całej Polsce. I to tutaj Jarosław Kaczyński zapewniał mieszkańców na otwartym spotkaniu, że dopóki rządzi jego partia, w Polsce nie będzie małżeństw homoseksualnych. Członkowie poznańskiego stowarzyszenia postanowili stanąć do walki ze społecznymi uprzedzeniami. Jako broń wybrali szczerą rozmowę.","Politycy PiS-u tuż po swojej sobotniej konwencji wyruszyli w podróż po Polsce. W ciągu kilku miesięcy chcą zorganizować 700 spotkań. Pierwsze z nich odbyło się w Trzciance w woj. wielkopolskim, gdzie pojawił się w niedzielę, 15 kwietnia, sam Jarosław Kaczyński. Podczas spotkania z wyborcami prezes PiS zapewnił, że póki rządzi jego partia, nie ma mowy o małżeństwach homoseksualnych w Polsce. - Będziemy sobie spokojnie czekać, aż kraje Unii Europejskiej otrzeźwieją. I będziemy w Polsce wyspą wolności - zapowiedział. Na słowa prezesa PiS zareagowały organizacje działające na rzecz osób LGBT+, m.in. Miłość Nie Wyklucza. W opublikowanym stanowisku jej członkowie podkreślili, że słowa Kaczyńskiego to ""cyniczna próba wykorzystania osób LGBT+ jako straszaka mobilizującego wyborców"". Podpisało się pod nim również poznańskie stowarzyszenie Grupa Stonewall. Wczoraj jego działacze udali się do Trzcianki, aby ""posprzątać po Kaczyńskim"". - PiS jako partia nie istnieje bez wroga. Geje i lesbijki to idealny straszak, wokół którego można mobilizować wyborców przed wyborami samorządowymi. Kaczyński cynicznie manipuluje faktami, aby odwrócić uwagę od spadającego poparcia własnej partii. W sytuacji, w której cały aparat państwowy jest uzależniony od jego woli, takie działanie może mieć dla osób LGBT+ poważne konsekwencje - komentował dla Onetu wypowiedź Kaczyńskiego Mateusz Sulwiński, rzecznik Grupy Stonewall. Dlatego Grupa Stonewall chciała osobiście porozmawiać z mieszkańcami Trzcianki. Zdaniem członków poznańskiego stowarzyszenia nic tak nie niszczy uprzedzeń, jak szczera i otwarta rozmowa. Jak zaznacza Arek Kluk z Grupy Stonewall, odbiór akcji był bardzo dobry. - Zdarzyło się oczywiście kilka przykrych słów, ale w zdecydowanej większości przypadków było bardzo miło. Jestem przekonany, że będziemy powtarzać takie działania w przyszłości - zapowiada. Chcesz być na bieżąco z najważniejszymi informacjami dnia? Polub Onet Wiadomości na Facebooku!",W Trzciance pojawił się charakterystyczny bus Grupy Stonewall,
https://wiadomosci.onet.pl/kraj/organizacje-lgbt-krytycznie-o-slowach-kaczynskiego-nie-zgadzamy-sie-na-straszenie/50tnvy3,Organizacje LGBT+ krytycznie o słowach Kaczyńskiego: nie zgadzamy się na straszenie nami wyborców,"Jarosław Kaczyński w ubiegłą niedzielę odwiedził Trzciankę, gdzie odbyło się otwarte spotkanie z mieszkańcami. - Zapewniam, że póki my rządzimy, żadnych małżeństw homoseksualnych nie będzie - zapewnił na nim Kaczyński. Przeciwko jego słowom protestują organizacje pozarządowe m.in. Miłość Nie Wyklucza. - To niemoralne, nieodpowiedzialne i haniebne zachowanie - komentuje jej prezes Hubert Sobecki.","Politycy PiS-u tuż po swojej sobotniej konwencji wyruszyli w podróż po Polsce. W ciągu kilku miesięcy chcą zorganizować 700 spotkań. Pierwsze z nich odbyło się w Trzciance w woj. wielkopolskim, gdzie pojawił się w niedzielę Jarosław Kaczyński. Podczas spotkania z wyborcami prezes PiS zapewnił, że póki rządzi jego partia, nie ma mowy o małżeństwach homoseksualnych w Polsce. - Będziemy sobie spokojnie czekać, aż kraje Unii Europejskiej otrzeźwieją. I będziemy w Polsce wyspą wolności - dodawał. Kaczyński zaznaczył, że obecnie wolności nie ma. - Jest mowa nienawiści. Za powiedzenie kilku prawdziwych słów, np. że ze związków homoseksualnych nie ma dzieci, można iść do więzienia, mieć policję w domu - tłumaczył. Jego słowa nie spodobały się osobom, które na co dzień walczą o równe prawa dla osób LGBT+. Organizacja Miłość Nie Wyklucza wydała w tej sprawie oświadczenie, w którym zaznaczono, że słowa Kaczyńskiego to ""cyniczna próba wykorzystania osób LGBT+ jako straszaka mobilizującego wyborców"". - Lider ugrupowania, które z taką łatwością używa wielkich słów o godności i wartościach rodzinnych, nie tylko odmawia przyznania elementarnych praw wszystkim rodzinom w Polsce, lecz cynicznie manipuluje fobiami i uprzedzeniami. To niemoralne, nieodpowiedzialne i haniebne zachowanie. Co więcej, słowa Kaczyńskiego to publiczna zachęta i przyzwolenie do okazywania pogardy wobec osób nieheteroseksualnych – zaznacza Hubert Sobecki, prezes Miłość Nie Wyklucza. Pod stanowiskiem Miłość Nie Wyklucza podpisały się także inne organizacje, działające na rzecz tej społeczności, między innymi poznańskie stowarzyszenie Grupa Stonewall. - PiS jako partia nie istnieje bez wroga. Geje i lesbijki to idealny straszak, wokół którego można mobilizować wyborców przed wyborami samorządowymi. Kaczyński cynicznie manipuluje faktami, aby odwrócić uwagę od spadającego poparcia własnej partii. W sytuacji, w której cały aparat państwowy jest uzależniony od jego woli, takie działanie może mieć dla osób LGBT+ poważne konsekwencje - komentuje dla Onetu Mateusz Sulwiński, rzecznik stowarzyszenia. - Politycy prawicy, nie tylko PiS-u, od lat są zaskakująco odporni na twarde fakty i dane dotyczące sytuacji osób LGBT+ w naszym kraju. W ich narracji związki jednopłciowe to jakaś obca naleciałość, dziwactwo, które przybyło do nas z zachodu i chce zniszczyć ""tradycyjną polską rodzinę"" - dodaje i przypomina, że w Polsce milion osób pozostaje w stałych związkach jednopłciowych, a pięćdziesiąt tysięcy dzieci wychowuje się właśnie w takich rodzinach. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Jarosław Kaczyński,
https://wiadomosci.onet.pl/swiat/usa-trump-rezygnuje-z-pelnego-zakazu-przyjmowania-osob-transplciowych-do-armii/l8j8t8p,USA: Trump rezygnuje z pełnego zakazu przyjmowania osób transpłciowych do armii,Prezydent USA Donald Trump zrezygnował z wprowadzenia całkowitego zakazu przyjmowania osób transpłciowych do wojska. Pozostawił ministrowi obrony Jamesowi Mattisowi możliwość rozpatrzenia każdego przypadku z osobna.,"W krótkim oświadczeniu, opublikowanym wczoraj późnym wieczorem przez Biały Dom, Trump podkreślił, że osoby transpłciowe, ""które mogą potrzebować intensywnego leczenia, w tym leków lub operacji, są zdyskwalifikowane ze służby w wojsku, z wyjątkiem nadzwyczajnych okoliczności"". ""Uchylam moje memorandum z 25 sierpnia"" 2017 roku, dotyczące osób transpłciowych w armii - dodał prezydent, nawiązując do dokumentu, w którym nakazał Pentagonowi, by zaprzestał przyjmowania do wojska osób transpłciowych. Minister obrony i minister bezpieczeństwa narodowego ""będą mogli wykorzystywać swe uprawnienia w zakresie wdrażania wszelkich decyzji dotyczących służby osób transpłciowych w siłach zbrojnych"" - dodał Trump. W 2016 roku ówczesny minister obrony Ash Carter ogłosił, że osoby transpłciowe, które znajdują się już w wojsku, nie muszą dłużej tego ukrywać, oraz nakazał swoim podwładnym opracowanie przepisów, które pozwolą na rekrutację osób transpłciowych od 1 lipca 2017 roku. Mattis 30 czerwca ub.r. ogłosił jednak odroczenie wdrożenia tych regulacji o sześć miesięcy. Pod koniec lipca 2017 roku Trump ogłosił na Twitterze, że zamierza zakazać osobom transpłciowym służby w armii Stanów Zjednoczonych ""w jakimkolwiek charakterze"". Tweety Trumpa zostały jednak umieszczone bez wcześniejszych konsultacji z Pentagonem i w czasie, gdy Mattis przebywał na urlopie. Wczoraj wieczorem Pentagon opublikował dokument skierowany przez ministra obrony do szefa państwa. Mattis dokonał w nim rozróżnienia między osobami transpłciowymi, które chcą zmienić płeć lub już to zrobiły, a tymi, które identyfikują się jako osoby innej płci niż ta, z którą się urodziły, ale które nie korzystały z zabiegów mających na celu zmianę płci. Te pierwsze osoby nie będą miały możliwości służenia w armii - wyjaśnia agencja AFP.",Donald Trump,
https://wiadomosci.onet.pl/kraj/mon-transseksualizm-nie-bedzie-przeszkoda-by-sluzyc-w-wojsku/6g3d8xc,"MON: transseksualizm nie będzie przeszkodą, by służyć w wojsku",Transseksualizm nie będzie już powodem do stwierdzenia niezdolności do służby wojskowej – przewiduje projekt rozporządzenia ministra obrony opublikowany przez Rządowe Centrum Legislacji.,"Poprzednie rozporządzenie z 2004 r. utraciło moc z początkiem bieżącego roku w związku z nowelizacją ustawy o powszechnym obowiązku obrony. Projekt – dzięki zmianom w orzecznictwie o zdolności do służby – ma także zapewnić ""płynne formowanie brygad Wojsk Obrony Terytorialnej"", której żołnierze pełnią służbę czynną. Projektowane rozporządzenie ma ponadto dostosować przepisy do wytycznych raportu Europejskiej Komisji przeciwko Rasizmowi i Nietolerancji (ECRI) na temat Polski. Raport – jak przypomniano w uzasadnieniu – ""zawierał szereg szczegółowych zaleceń wobec władz Polski, które powinny zostać zrealizowane przed kolejną procedurą monitoringową ECRI"". – Komisja poleciła przygotowanie i przedłożenie parlamentowi projektów przepisów lub nowelizacji istniejących regulacji w celu zagwarantowania w polskim prawie równości i godności osób LGBT we wszystkich sferach życia. Analiza aktualnego stanu prawnego wskazała, iż dla realizacji wskazanych przez Komisję celów niezbędna jest zmiana zapisów dotyczących orzekania o zdolności do czynnej służby wojskowej, które w dotychczasowym brzmieniu wymieniają jako schorzenie/ułomność powodującą niezdolność do czynnej służby wojskowej transseksualizm – podkreślono w uzasadnieniu. W załączniku do poprzedniego rozporządzenia transseksualizm występował w tej samej rubryce co obojnactwo. W projekcie transseksualizmu już nie ma. – Jestem bardzo pozytywnie zdziwiona, że PiS w tej kwestii stara się postępować zgodnie z trendami, jakie obowiązują w UE – powiedziała Anna Grodzka, współfundatorka fundacji Trans-Fuzja, która przed kilku laty występowała w tej sprawie do MON. – To jest dopiero projekt, nie wiadomo, jaki będzie efekt końcowy. Mam nadzieję, że to prawo, które przeciwdziała dyskryminacji grupy osób, zostanie uchwalone – dodała Grodzka. Projekt zawiera również zapis umożliwiający wykonywanie przez wojskowe pracownie psychologiczne badań psychologicznych na rzecz wojskowych komisji lekarskich. Ma to pozwolić na oszczędności, ponieważ za badania zlecone wojskowym pracowniom wojskowe komisje lekarskie nie będą musiały płacić komercyjnym podmiotom zewnętrznym. Autorzy argumentują też, że wojskowe pracownie psychologiczne jako jednostki organizacyjne MON zapewniają właściwą ochronę informacji wrażliwych dla resortu oraz osób badanych. O projekcie jako pierwszy napisał portal defence24.pl, który przypomniał także, że transseksualiści służą już w Bundeswehrze.","MON: transseksualizm nie będzie przeszkodą, by służyć w wojsku",
https://wiadomosci.onet.pl/swiat/europejski-trybunal-w-strasburgu-wydal-wyrok-ws-par-homoseksualnych-zdanie-odrebne/p37hr6t,Europejski Trybunał w Strasburgu wydał wyrok ws. par homoseksualnych. Zdanie odrębne zgłosił sędzia z Polski,"Odmowa zarejestrowania par jednopłciowych we Włoszech została uznana za naruszenie Europejskiej Konwencji Praw Człowieka - taki wyrok wydał Europejski Trybunał Praw Człowieka. W składzie orzekającym zasiadał sędzia Krzysztof Wojtyczek, który wraz z czeskim kolegą, Alesem Pejchalem, złożył zdanie odrębne.","Sprawa dotyczyła sześciu par, które związki małżeńskie zawarły w Kanadzie, Stanach Zjednoczonych i w Holandii. Trybunał ponownie za obowiązek państw uznał zapewnienie ram prawnych dla funkcjonowania związków osób tej samej płci. Pejchal i Wojtyczek nie zgadzają się z wyrokiem. Pejchal i Wojtyczek argumentują, że w Powszechnej Deklaracji Praw Człowieka oraz Międzynarodowym Pakcie Praw Gospodarczych, Społecznych i Kulturalnych małżeństwo definiowane jest jako związek dwojga osób przeciwnej płci. Rodzina - definiowana właśnie jako związek kobiety i mężczyzny - jest w dokumentach traktowana jako podstawowa i naturalna jednostka społeczna. I jako taka podlega specjalnej ochronie państwa, jak uważają sędziowie. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Po Gdańsku jeździł samochodu z hasłami uderzającymi w osoby LGBT,
https://wiadomosci.onet.pl/kraj/prezydent-nowego-sacza-probowal-zablokowac-pokaz-filmu-o-rownosci-malzenskiej/5c9rq9j,Prezydent Nowego Sącza próbował zablokować pokaz filmu o równości małżeńskiej,"W Nowym Sączu miał się odbyć pokaz filmu ""Artykuł Osiemnasty"" o równości małżeńskiej. Organizatorów poinformowano jednak, że w wynajętej na to wydarzenie Małej Galerii pękła rura. Niebawem jednak na jaw wyszło, że film zablokował prezydent miasta - z zupełnie innego powodu. Organizatorzy postanowili zorganizować jednak pokaz; w innym miejscu.","Film i dyskusję o związkach partnerskich i równości małżeńskiej organizowała w Nowym Sączu fundacja Równość.org.pl - pisze Gazeta.pl. Lokalny portal Sądeczanin.info o tej sprawie rozmawiał z urzędem miasta. - Jeżeli ktoś ma ochotę na organizacje takich spotkań, może je robić w innych miejscach. Miasto Nowy Sącz, właśnie przyjęło oficjalnie patronat świętej Małgorzaty, nie wyobrażam sobie, aby w miejskich instytucjach odbywały się tego typu eventy. Prezydent jednoznacznie nie wyraził zgody na organizacje tego spotkania - przyznaje Tomasz Michałowski, zastępca dyrektora Wydziału Kultury, Sportu, Promocji i Komunikacji Społecznej. Fundacja Równość.org.pl poinformowała, że podjęła kroki w sprawie ""nieuzasadnionej odmowy wykonania usługi przez miasto"". Została wysłana skarga do Rzecznika Praw Obywatelskich. - Pomimo niesprzyjających okoliczności pokaz i tak się odbył - w innym miejscu, w restauracji w centrum miasta. Przyszło sporo osób, dyskusja była owocna i widać, że ludzie chcą o tym temacie - czyli związkach partnerskich i równości małżeńskiej - rozmawiać. Jako organizacja otrzymaliśmy dużo słów poparcia od mieszkańców i mieszkanek - powiedziała Onetowi Magdalena Dropek z Fundacji Równość.org.pl. ""Artykuł osiemnasty"" to film dokumentalny poświęcony staraniom o wprowadzenie równouprawnienia osób LGBT w Polsce. Chcesz być na bieżąco z najważniejszymi informacjami dnia? Polub Onet Wiadomości na Facebooku!",,
https://wiadomosci.onet.pl/kraj/grzegorz-schetyna-chce-sie-spotkac-z-wiceprezeska-kph-makuchowska-moze-go-ruszylo/xd15dt6,"Grzegorz Schetyna chce się spotkać z wiceprezeską KPH. Makuchowska: może go ""ruszyło""","W przyszłą środę lider PO spotka się z wiceprezeską Kampanii Przeciw Homofobii oraz jej partnerką. Jak pisaliśmy, kobiety były oburzone wypowiedzią Schetyny o ""papierowych emocjach"" wokół związków partnerskich. By mu unaocznić, że ich emocje nie są ""papierowe"" zaprosiły szefa PO na swój przyszłoroczny ślub - a po naszej publikacji Schetyna zaprosił partnerki na rozmowę.","To będzie pierwsze spotkanie lidera PO z parą homoseksualną. Spotkanie o tyle konieczne, że zarówno Makuchowska, jak jej partnerka poczuły się bardzo dotknięte tym, co Grzegorz Schetyna zadeklarował tydzień temu w TVN24. Jak mówił lider PO, ponieważ niemożliwe jest przyjęcie w tej kadencji ustawy o związkach partnerskich, więc emocje wokół tego tematu są ""papierowe"". Po tym Makuchowska napisała do Schetyny ostry list otwarty, w którym przekonywała, jak bolesne były dla niej takie słowa. Sam Schetyna nie chciał wtedy sprawy komentować, jego wypowiedź tłumaczyli bliscy współpracownicy. - Słowa przewodniczącego zostały źle zrozumiane i być może źle wypowiedziane - mówił Onetowi Andrzej Halicki. - Pewne jest, że przewodniczący nie miał nic złego na myśli i nie chciał nikogo lekceważyć. Nie chodziło o to, że związki partnerskie to nie jest sprawa ważna, bo jest. Dla osób zmagających się z takim problemem to kwestia kluczowa. Tyle że, po pierwsze, na dziś jest to sprawa z gatunku ""niezrealizowanych"", niemożliwych do przeprowadzenia. I to miał na myśli przewodniczący, mówiąc o papierowych emocjach - przekonywał Halicki. Krótko po naszej publikacji, Schetyna zadzwonił do Mirki Makuchowskiej i umówił się z nią, by wyjaśnić swoje słowa i porozmawiać o sytuacji osób LGBT. - Spotkanie odbędzie się w przyszłym tygodniu, w siedzibie partii - poinformowało Onet biuro Schetyny. Informację o spotkaniu potwierdza także wiceprezeska KPH Mirka Makuchowska. - Po raz pierwszy Grzegorz Schetyna spotka się z parą LGBT. Mam nadzieję, że pójdą za tym konkretne działania - mówi nam Makuchowska. - Kto wie, może go w końcu ""ruszyło"" i uznał, że też jesteśmy społecznością, z którą należy rozmawiać - dodaje. - To pozytywny sygnał, bo wcześniej Schetyna wyraźnie skręcał w stronę konserwatyzmu. Makuchowska na spotkanie do Schetyny wybiera się ze swoją partnerką, z którą w maju w Danii zamierza wziąć ślub. W Polsce to niemożliwe. - Podtrzymujemy nasze zaproszenie na tę uroczystość dla Grzegorza Schetyny, tym razem już bez goryczy. Czekamy też, aż Platforma podejmie konkretne działania w sprawie osób LGBT. Czyli, oczekiwalibyśmy, że jeszcze w tej kadencji posłowie PO złożą w Sejmie projekt ustawy o związkach partnerskich, który dla nas jest po prostu niezbędny do godnego życia - mówi wiceprezeska KPH. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Grzegorz Schetyna,
https://wiadomosci.onet.pl/kraj/schetyna-zaproszony-na-slub-pary-homoseksualnej-by-zobaczyl-ze-to-nie-sa-papierowe/jptenem,"Schetyna zaproszony na ślub pary homoseksualnej. By zobaczył, że to nie są ""papierowe emocje""","Wiceprezeska Kampanii Przeciw Homofobii ostro reaguje na słowa lidera PO, który określił emocje wokół związków partnerskich jako ""papierowe"". By unaocznić politykowi, że jej problem nie jest problemem ""papierowym"", zaprasza go na swój przyszłoroczny ślub z partnerką w Danii. Co na to Schetyna?","Mirka Makuchowska z Kampanii Przeciw Homofobii od lat czekała na to, by móc w Polsce zawrzeć legalny związek ze swoją partnerką. Przyjęcie ustawy o związkach partnerskich obiecywał jako premier Donald Tusk, jednak podczas głosowania w Sejmie okazało się, że w partii wybuchł bunt, którego nieformalnym przywódcą był ówczesny minister sprawiedliwości Jarosław Gowin. I tak, w styczniu 2013 roku posłowie projekt ustawy o związkach partnerskich odrzucili, przeciw było 46 osób z PO. Później Platforma do tego problemu nie wracała, a po wyborach, gdy władzę objęło PiS, szansa na równe prawa dla osób żyjących bez małżeństw drastycznie spadła. Jak pisze do lidera PO wiceprezeska KPH, wkrótce razem z partnerką planuje ślub. - Niestety nie odbędzie się on w Polsce, tylko w Danii, bo tutaj nie mamy takiej możliwości. Zabolały mnie wypowiedziane przez Pana ostatnio słowa, że ustawa o związkach partnerskich wywołuje emocje, ale są to ""emocje papierowe"", bo wiadomo, że w tej kadencji Sejmu ustawa o związkach nie zostanie uchwalona. Zarówno moje, jak i mojej partnerki emocje nie są papierowe! - przekonuje. - Dla Pana, Panie Grzegorzu, związki partnerskie to pewnie jeden z tysięcy polityczny tematów. Dla mnie? Moje życie. Jak dodaje Makuchowska, od lat czekała na ustawę o związkach partnerskich w Polsce. Nie doczekała się. - Wkrótce skończę jednak 40 lat i nie chcę, żeby życie minęło mi na czekaniu. Zdecydowałyśmy razem z moją partnerką, że wyjedziemy poza granice Polski i tam zawrzemy związek, bo życie mamy tylko jedno. (...) Cieszy nas planowanie ceremonii, jednocześnie czuję ogromny zawód, jaki sprawiła mi Polska, a dokładniej polscy politycy - pisze Makuchowska. Jak dodaje, od lat właśnie politycy wypominali jej i osobom, które podobnie jak ona żyją w związkach z osobami tej samej płci, że jej życie i miłość nie są wystarczająco ważne, żeby zająć się tą kwestią. Co słyszała? - Jak to jestem tematem zastępczym, jak trudno było się dogadać wewnątrz partii, żeby przegłosować jedną ustawę. Bo taki właśnie przekaz wysyła Pan, mówiąc o ""papierowych emocjach"": wy się nie liczycie, nie zasługujecie na to, żeby podjąć wysiłek i przedyskutować wewnątrz partii tę kwestię, tak aby przy głosowaniu własnej ustawy nie okazało się, że nie ma większości"" - pisze do Schetyny Makuchowska. I podkreśla, że gdy rządziła Platforma, w poprzedniej kadencji, ustawę o związkach partnerskich można było przegłosować, wystarczyło chcieć. - PO, SLD i Twojego Ruchu by wystarczyły, aby ustawa uzyskała większość w Sejmie. Wiem, bo je liczyłam - przekonuje wiceprezeska KPH. Kończąc swój list do lidera PO pisze, że nie chce już dłużej czekać, aż politycy uznają, że problemy par jednopłciowych także są istotne. - Tak więc, jedziemy do Danii. Data ślubu jest wyznaczona na 24 maja 2018 roku. Zapraszam Pana, Panie Grzegorzu na nasz ślub. Będzie Pan musiał, tak jak my, nasze rodziny i przyjaciele, wykupić bilety lotnicze i zarezerwować nocleg. Ale myślę, że warto. Zobaczy Pan na własne oczy emocje, które na pewno nie są papierowe! - kwituje wiceprezeska KPH. Próbowaliśmy skontaktować się dziś z Grzegorzem Schetyną, jednak lider PO jak dotąd sprawy listu wiceprezeski KPH i jej zaproszenia na ślub nie skomentował. Słowa przewodniczącego na temat ""papierowych emocji"" próbują tłumaczyć jego bliscy współpracownicy. Jak mówi Onetowi Andrzej Halicki, pewne jest, że Schetyna nie miał nic złego na myśli i nie chciał nikogo lekceważyć. - Jego słowa zostały źle zrozumiane i, być może, źle wypowiedziane - mówi. - Nie chodzi o to, że związki partnerskie to nie jest sprawa ważna, bo jest. Dla osób zmagających się z takim problemem to kwestia kluczowa. Tyle, że, po pierwsze, na dziś jest to sprawa z gatunku ""nierealizowalnych"", niemożliwych do przeprowadzenia. I to miał na myśli przewodniczący, mówiąc o papierowych emocjach - przekonuje Halicki. Jak wyjaśnia Halicki, to właśnie Schetyna był jednym z tych, którzy w zeszłej kadencji wspierali posła PO Artura Dunina, gdy ten pisał ustawę o związkach partnerskich, której przeciwstawiał się ówczesny minister sprawiedliwości Jarosław Gowin. - I poseł Dunin do dziś jest w Platformie, a Gowin jest, gdzie jest - kwituje Halicki. - Faktem jest jednak, że w hierarchii zagadnień ogólnopaństwowych kwestia związków partnerskich nie jest na pierwszym miejscu. Ważne jest wszystko, tak jak ujęliśmy to w naszym ""dekalogu wolności"". Zarówno wolności obywatelskie, także osób LGBT, jak wolność mediów, NGO-sów a przede wszystkim, wolność sądów i trybunałów - mówi poseł PO. Jak dodaje, jego partia zawsze stała na stanowisku, że zakres przysługujących jednostce wolności należy poszerzać, a nie cofać się i ograniczać prawa obywatelskie. Dlatego, zdaniem Halickiego, Schetyna powinien spotkać się z wiceprezeską KPH, Mirką Makuchowską, by wyjaśnić jej swoje intencje i przekonać, że nie lekceważy problemów osób będących w jednopłciowych związkach. - Taka rozmowa jest konieczna. A jeśli chodzi o zaproszenie na ślub, to uważam, że jeśli Grzegorz Schetyna miałby czas, to mógłby z takiego zaproszenia skorzystać - mówi Halicki. Poseł PO Artur Dunin, który był autorem projektu ustawy o związkach partnerskich, komentując słowa lidera swojej partii, mówi wprost: związki partnerskie to nie jest ""papierowy"" problem. - Owszem, dziś nie ma szans, by Sejm przyjął nawet na tę moją, w jakimś stopniu konserwatywną ustawę o związkach. Ale godność i wolność życia Polaków, także osób LGBT jest dla mnie najważniejsza i będę tego w Platformie pilnował - deklaruje w rozmowie z Onetem Dunin. Jak dodaje, wszystkim, którzy z wyboru lub z przymusu żyją w nieformalnych związkach, należy się ustawa, która pozwoli im na bezpieczne, godne i normalne życie. - Ich problemy, dotyczące choćby spraw finansowych czy uzyskania informacji o stanie zdrowia partnera nie są wydumane, to są problemy realne. Dlatego jestem przygotowany na to, by po raz kolejny przedstawić w Sejmie, jeszcze w tej kadencji mój projekt ustawy o związkach partnerskich - zapowiada Dunin. Bardzo ostro słowa swojego szefa ocenia posłanka PO Joanna Mucha. Jak mówi Onetowi, podstawowym obowiązkiem każdego polityka jest właśnie odczytywanie ludzkich potrzeb i emocji i wychodzenie im naprzeciw. - Nie można traktować emocji ludzi jako papierowe! - mówi posłanka. - Jeśli politykę rozumiemy tak, że człowiek jest najważniejszy i podchodzimy do naszych obowiązków tak, że mamy odpowiedź na zapotrzebowanie ludzi, to tego typu lekceważenie nie może mieć miejsca. Jest absolutnie nie do zaakceptowania! - kwituje Mucha. Jak wyjaśnia, kwestia tego, czy realne jest przeprowadzenie przez Sejm ustawy o związkach partnerskich, jest absolutnie wtórna wobec kluczowego problemu, jakim jest sytuacja par hetero i homoseksualnych, żyjących bez ślubu w Polsce. - Generalnie, mam wrażenie, że politycy przestali widzieć prawdziwe emocje społeczne, przestali widzieć podmiot tego, czym się zajmujemy, czyli człowieka - mówi Mucha. - PiS próbuje nam wmówić, że to naród jest najważniejszy, a jednostka musi się dopasować. Nie wolno takiego myślenia zaakceptować, bo to prowadzić może do rzeczy strasznych - przestrzega posłanka PO. - Dlatego my, Platforma, w odróżnieniu od PiS-u jesteśmy po to, by odpowiedzieć na oczekiwania prawdziwego człowieka - mówi. Dodajmy, że do czasu publikacji tego materiału Grzegorz Schetyna nie odpowiedział na naszą prośbę o komentarz do listu wiceprezeski KPH, dotyczącego jego słów o ""papierowych emocjach"" wokół ustawy o związkach partnerskich. Jak poinformowała nas rzecznika KPH, Cecylia Jakubczak, Schetyna nie próbował również skontaktować się z Kampanią, by umówić się na spotkanie i wyjaśnić swoje słowa osobom, których bezpośrednio dotyczyły. Chcesz być na bieżąco z najważniejszymi informacjami dnia? Polub Onet Wiadomości na Facebooku!",JW_20171009_109,
https://wiadomosci.onet.pl/kraj/wroclaw-dzis-marsz-rownosci-demonstrujacy-zablokuja-centrum/k10qhff,Wrocław: Dziś Marsz Równości. Demonstrujący zablokują centrum,"W godzinach popołudniowych przez centrum Wrocławia przejdzie Marsz Wolności. Demonstracja środowisk LGBT została zaplanowana na godz. 15 i ma potrwać do ok. godz. 18. Organizatorzy spodziewają się udziału ok. 3 tys. demonstrantów - podaje ""Gazeta Wrocławska"".",Organizatorem wydarzenia jest stowarzyszenie Kultura Równości. Uczestnicy marszu będą postulować m.in. o zalegalizowanie związków partnerskich i wprowadzenie małżeńst homoseksualnych. W związku z organizacją marszu przewiduje się spore utrudnienia drogowe.,Wrocław: dziś Marsz Równości,
http://wiadomosci.onet.pl/opinie/jacek-dehnel-krystyna-pawlowicz-zasluzyla-sobie-na-ostracyzm/s11el6p,Jacek Dehnel: Krystyna Pawłowicz zasłużyła sobie na ostracyzm,"Po śmierci 14-letniego Kacpra Krystyna Pawłowicz skrytykowała ""liberalno-lewackie środowiska"" za ""propagowanie niestandardowych zachowań"", które ""w skrajnych sytuacjach kończą się tragicznie"". - Są progi, poza którymi nie ma możliwości komunikacji. Na taki ostracyzm medialny posłanka Pawłowicz zasłużyła sobie wieloletnim zachowaniem - skomentował pisarz Jacek Dehnel. - Pani Pawłowicz dba o pamięć o Holokauście Romów. Być może warto jej przypomnieć, że osoby homoseksualne też ginęły w obozach koncentracyjnych ze względu na to, kim są - zaproponował z kolei RPO Adam Bodnar.",,,
http://wiadomosci.onet.pl/opinie/jacek-dehnel-o-smierci-14-letniego-kacpra-to-strasznie-bolesne/xclbphk,Jacek Dehnel o śmierci 14-letniego Kacpra: to strasznie bolesne,"Po śmierci 14-letniego Kacpra w mediach rozpoczęła się dyskusja o sytuacji młodych przedstawicieli mniejszości seksualnych w Polsce. - To rozpaczliwa sytuacja. Nie tylko dlatego, że ktoś traci życie, ale też wiadomo o tym, że został doprowadzony na skraj - mówił w programie ""Newsweek Opinie"" Jacek Dehnel. Pisarz podkreślił, że samobójstwo to finał ""bolesnych, ciągnących się latami sprawy"". - To świadectwo tego, co ten chłopiec wycierpiał - dodał gość Renaty Kim.",,,
https://wiadomosci.onet.pl/kraj/organizacje-spoleczne-o-smierci-14-letniego-kacpra-zostal-zaszczuty/7fcs9vs,Organizacje społeczne o śmierci 14-letniego Kacpra: został zaszczuty,"- Brak reakcji na przemoc to przyzwolenie na nią, brak sprzeciwu wobec nienawiści to udział w jej rozprzestrzenianiu, brak wyraźnej niezgody na krzywdę słabszych to aprobata dla niesprawiedliwości - głoszą w oświadczeniu organizacje społeczne w związku z samobójczą śmiercią 14-letniego Kacpra. - Został zaszczuty lub, mówiąc językiem młodszej części z nas, ""dojechany"", ""sprowadzony do parteru"", ""zgaszony"", ""zniszczony"", ""nie dano mu szansy"" - piszą sygnatariusze oświadczenia.","14-letni Kacper mieszkał w niewielkim Gorczynie pod Łodzią. Wcześniej chodził do jednego z gimnazjów w Łasku, a od tego roku szkolnego przeniósł się do szkoły w Zduńskiej Woli. 7 września, trzy dni po rozpoczęciu nowego roku szkolnego, chłopiec powiesił się we własnym pokoju. Według relacji matki Kacpra, z którą rozmawiały dziennikarki telewizji Nova, syn był prześladowany w szkole z powodu swojej ""inności"". Rówieśnicy mieli go dręczyć, bo chłopiec inaczej się ubierał i był bardzo wrażliwy. Prześladowanie miało charakter homofobiczny. ""Jesteśmy dogłębnie poruszeni tragiczną śmiercią 14-letniego Kacpra z Gorczyna. Składamy najszczersze kondolencje jego mamie i najbliższym. Odejście Kacpra odbieramy jako dotkliwą i bardzo bolesną stratę"" - czytamy w oświadczeniu podpisanym przez ponad 60 organizacji społecznych przekazanych. Jak podkreślono z powodu nienawiści wobec osób homoseksualnych 14-latek ""doświadczał szykan, wyzwisk, gróźb i przemocy ze strony swoich rówieśników"". Oceniono też, że dramatyczna sytuacja, w której się znalazł ""to także wynik wielu zaniedbań ze strony dorosłych"". ""Nauczyciele i dyrekcja, którzy mieli prawny i moralny obowiązek zapewnić swojemu wychowankowi bezpieczeństwo, nie zrobili wystarczająco wiele, aby powstrzymać tragedię"" - głosi oświadczenie. - Brak reakcji na przemoc to przyzwolenie na nią. Brak zdecydowanego sprzeciwu wobec nienawiści to udział w jej rozprzestrzenianiu. Brak wyraźnej niezgody na krzywdę słabszych to aprobata dla niesprawiedliwości - podkreślono. Autorzy oświadczenia zauważyli, że dyskryminacja i przemoc, której doświadczają dzieci i młodzież w szkołach ze względu na m.in. płeć, wygląd, ubiór, tożsamość lub orientacja seksualna, jest w Polsce problemem powszechnym. Oceniono, że ""klasa polityczna, w tym zarządzający oświatą ze wszystkich dotychczasowych partii rządzących, nie zrobili nic, aby chronić uczniów i uczennice przed przemocą, której przyczyną są nienawiść i uprzedzenia"". Część polityków - zdaniem autorów oświadczenia - ""aktywnie bierze udział w napędzaniu homofobicznej nagonki"". Pod oświadczeniem podpisały się m.in. Helsińska Fundacja Praw Człowieka, Kampania Przeciw Homofobii, Związek Nauczycielstwa Polskiego, Akcja Demokracja, Komitet Obrony Demokracji, Fundacja Feminoteka, HejtStop, Stowarzyszenie ""NIGDY WIĘCEJ"" i Amnesty International.",Organizacje społeczne o śmierci 14-letniego Kacpra: został zaszczuty,
https://wiadomosci.onet.pl/swiat/rzeczpospolita-kreml-karci-czeczenskiego-watazke/q5sbtc3,"""Rzeczpospolita"": Kreml karci czeczeńskiego watażkę","Powracające oskarżenia o masowe mordy dokonywane w Czeczenii zaczynają być niewygodne dla Kremla. Urzędnicy z Moskwy szukają zaginionych gejów, ale tak, by nie obrazić ich morderców - czytamy w dzisiejszej ""Rzeczpospolitej"".","Ramzana Kadyrowa, szefa Republiki Czeczeńskiej, wiąże się z falą aresztowań i porwań w regionie północnokaukaskim - jego podkomendni mieli także zabijać osoby związane z miejscowym środowiskiem LGBT oraz podejrzanych o sympatyzowanie z radykalnym ruchem islamskim. Kadyrow jest obecnie jedynym przywódcą regionu podległego Rosji, któremu pozwala się na utrzymywanie rozległych kontaktów zagranicznych. Z perspektywy Moskwy Kadyrow jest istotnym politykiem, często wykorzystywanym w kontaktach z państwami arabskimi. Kreml zdecydował się jednak skierować do Czeczenii wysłanniczkę, aby przypomniała Kadyrowi, że jest tylko podwładnym, a nie prezydentem samodzielnego państwa. Jak podkreśla ekspert wypowiadający się dla ""Rzeczpospolitej"", działania te mają na celu udowodnić, że Rosja jest normalnym krajem, w którym nie toleruje się ekstremistów. Więcej w dzisiejszej ""Rzeczpospolitej"".","Ramzan Kadyrow, szef Republiki Czeczeńskiej",
https://wiadomosci.onet.pl/kraj/gazeta-polska-codziennie-o-prawdziwym-wychowaniu-do-zycia-w-rodzinie/r86xzh3,"""Gazeta Polska Codziennie"" o prawdziwym wychowaniu do życia w rodzinie","Dzięki interwencji rodziców i organizacji prorodzinnych resort edukacji usunął z nowej podstawy programowej ""Wychowania do życia w rodzinie"" postulaty środowisk LGBT - pisze dziś ""Gazeta Polska Codziennie"".","Według gazety w podstawie programowej ""wciąż za mało uwagi poświęca się (...) jednak instytucji małżeństwa - jej roli i znaczeniu"". Wkrótce do ministerstwa trafi petycja w tej sprawie. Zgodnie z informacjami ""GPC"" niebawem zakończą się prace nad nową podstawą programową ""Wychowanie do życia w rodzinie"" dla szkół ponadpodstawowych. Gazeta podkreśla, że to ""ostatnia szansa"" na zwrócenie się do Ministerstwa Edukacji z apelem o zmiany w programie. Do tej pory pod petycją opublikowaną na stronie www.maszwplyw.pl podpisało się kilka tysięcy osób. ""Stanowczo wnoszę o modyfikację treści podstawy programowej »Wychowanie do życie w rodzinie«, które w zaproponowanym kształcie marginalizuje instytucję małżeństwa. W świetle art. 18 Konstytucji RP małżeństwo jako związek kobiety i mężczyzny wymaga szczególnej ochrony i nie może być ignorowane w podstawie programowej »Wychowania do życia w rodzinie«"" - cytuje autorów petycji dziennik. Jak przypomina ""GPC"", ""Wychowanie do życia w rodzinie"" to nieobowiązkowe zajęcia dla uczniów szkół podstawowych, branżowych, liceów i techników. Ponieważ są to zajęcia nadprogramowe, rodzice muszą wyrazić pisemną zgodę na udział w nich ich dzieci.",,
http://wiadomosci.onet.pl/swiat/justin-trudeau-swietowal-koniec-ramadanu-na-paradzie-rownosci/ssjt3f9,Justin Trudeau świętował koniec ramadanu na paradzie równości,"Premier Kanady aktywnie uczestniczy w paradach równości. Na ostatniej, w Toronto, miał na sobie skarpetki z napisem ""Eid Mubarak"". To świąteczne pozdrowienie muzułmanów. Trudeau otwarcie wyraża swoje równościowe poglądy. Kanada zalegalizowała małżeństwa jednopłciowe i adopcje już w 2005 roku.",,,
https://wiadomosci.onet.pl/kraj/polscy-lekarze-dyskryminuja-pacjentow-lgbti/854fnlb,"""Gazeta Wyborcza"": polscy lekarze dyskryminują pacjentów LGBTI","Geje, lesbijski i transseksualiści podczas wizyt u lekarza nie przyznają się do orientacji seksualnej albo w ogóle unikają leczenia - czytamy w dzisiejszym numerze ""Gazety Wyborczej"". Z raportu biura Rzecznika Praw Obywatelskich wynika, że w kontaktach z lekarzami nietolerancji doświadcza co czwarty pacjent LGBTI (dane z 2014 roku).","- Ginekolog w publicznej przychodni na wstępie zapytał, czy przyjmuję tabletki antykoncepcyjne. Odparłam, że ich nie potrzebuję, bo jestem z dziewczyną. Powiedział: «Proszę wrócić, jak pani znormalnieje» - opowiada w rozmowie z ""Wyborczą"" 29-letnia Ewa. Najczęstszą metodą radzenia sobie z dyskryminacją jest ukrywanie orientacji i unikanie gabinetów lekarskich. - Pacjenci LGBTI mają w Polsce problem ze znalezieniem kompetentnego, życzliwego, współczującego lekarza oraz z dostępem do nowoczesnego leczenia i opieki - podkreśla prof. Zbigniew Szawarski, przewodniczący Komitetu Bioetyki PAN. Jak podkreśla Anna Mazurczak z biura Rzecznika Praw Obywatelskich, dyskryminowani do tej pory niechętnie skarżyli się na łamanie swoich praw, gdyż ""są przekonani, że ich zgłoszenie niczego nie zmieni"". M.in. dlatego Kampania przeciw Homofobii od kwietnia tego roku prowadzi kampanię ""Poznaj swoje prawa"" dla osób LGBTI. - Zgłosiło się do nas blisko 30 osób, które doświadczyły dyskryminacji w gabinetach lekarskich. Nie chcą zostawiać sprawy - mówi w rozmowie z ""Gazetą Wyborczą"" Marcin Rodzinka z KPH.","""Gazeta Wyborcza"": polscy lekarze dyskryminują pacjentów LGBTI",
http://wiadomosci.onet.pl/swiat/tak-dla-malzenstw-homoseksualnych-w-niemczech/t9rscvs,"""Tak"" dla małżeństw homoseksualnych w Niemczech?","Małżeństwo homoseksualne jest legalne jedynie w ok. 20 państwach świata. 13 z nich to państwa europejskie. Do tego grona, jak dotąd, nie należą Niemcy. Prawo pozwala tam parom tej samej płci jedynie na związek partnerski. Wkrótce może się to zmienić... Kanclerz Merkel zwolniła parlamentarzystów frakcji CDU/CSU z dyscypliny partyjnej przy głosowaniu ws. małżeństw osób tej samej płci. - To jest raczej sprawa sumienia niż sprawa zarządzenia dyscypliny głosowania - powiedziała Merkel.",,,
https://wiadomosci.onet.pl/kraj/schetyna-powazna-rozmowa-o-zwiazkach-partnerskich-po-nastepnych-wyborach/m308jw2,Schetyna: poważna rozmowa o związkach partnerskich - po następnych wyborach parlamentarnych,"Szef PO Grzegorz Schetyna zadeklarował dziś, że po następnych wyborach parlamentarnych przyjdzie czas na poważną rozmowę na temat legalizacji związków partnerskich. PO jest ostatnią partią, z którą środowiska LGBT powinny się konfliktować - podkreślił. Lider PO wyraził też gotowość przeprosin, jeśli podczas sobotniego ""Marszu Wolności"" doszło do scysji między strażą porządkową manifestacji a działaczami LGBT.","O legalizację związków partnerskich Schetyna był pytany w programie ""Gość Wydarzeń"" w Polsat News. - To jest oczywiście kwestia większości parlamentarnej i debaty, która musi być w Polsce. Uważam, że taka debata powinna się odbyć - powiedział lider PO. Polityk został też zapytany o incydent, do którego doszło podczas sobotniego ""Marszu Wolności"" organizowanego przez PO. Wczoraj w sieci pojawił się film, w którym widać grupę młodych ludzi, działaczy Stowarzyszenia ""Miłość Nie Wyklucza"", którzy na trasie sobotniej demonstracji rozpostarli tęczowy transparent z hasłem ""nie ma wolności bez równości"". Na happening ten zareagowała m.in. ochrona marszu, spychając jego organizatorów na bok. - Gdzie są związki Schetyna? Nie jesteśmy ślepą uliczką! - krzyczy jeden z uczestników akcji. Sytuacja pokazana na filmie oburzyła dziś lidera Partii Razem Adriana Zandberga, który zwrócił uwagę, że nikt z organizatorów marszu nie przeprosił za takie zachowanie ochrony marszu. Schetyna uznał, że to nie grupa zorganizowała ""sobotni event"", tylko dwie osoby. - Z całym szacunkiem, wszyscy demonstrowaliśmy. To był ""Marsz Wolności"" i oni także szli w tym marszu. Jeżeli doszło do jakiejś scysji ze strażą porządkową, to mogę tylko przerosić, jeżeli był jakiś kłopot, ale ja uważam, że albo rozmawiamy poważnie o przyszłości związków partnerskich, albo chcemy prowadzić do jakiś konfliktów - zaznaczył szef PO. Powiedział też, że Platforma ""jest ostatnią partią, z którą środowiska LGBT powinny się konfliktować"". - Uważam, że po następnych wyborach przyjdzie rozmowa także w taki otwarty sposób na temat przyszłości i problemów - powiedział Schetyna.",Schetyna: poważna rozmowa o związkach partnerskich - po następnych wyborach parlamentarnych,
http://wiadomosci.onet.pl/kraj/polskie-pary-jednoplciowe-skarza-sie-do-strasburga-prawa-czlowieka-w-polsce-sa-lamane/wn5btvl,"Polskie pary jednopłciowe skarżą się do Strasburga. ""Prawa człowieka w Polsce są łamane""","Cztery jednopłciowe pary skierowały do Europejskiego Trybunału Praw Człowieka w Strasburgu skargi na to, że nie mogą w Polsce zawrzeć związku partnerskiego. Jak podkreślono, wcześniej o swe prawa walczyli przed polskimi sądami. To finał projektu Koalicji na Rzecz Związków Partnerskich. - O ile poprzednia władza przynajmniej nam nie przeszkadzała, to ta robi to w sposób widoczny - mówi dla Onetu Michał Niepielski. - Czuję, że moja godność jest deptana. Prawa człowieka w Polsce są łamane - uważa Krzysztof Łoś. - Jeżeli Europejski Trybunał Praw Człowieka uwzględni nasze skargi, to państwo polskie będzie musiało dostosować swoje prawo - stwierdza adw. Mikołaj Pietrzak.","Koalicję na Rzecz Związków Partnerskich tworzy pięć par gejów i lesbijek wspieranych przez organizacje pozarządowe i kancelarie prawne. Cztery z par przeszły już w Polsce całą dostępną drogę prawną walcząc o możliwość zalegalizowania związku - począwszy od złożenia dokumentów w urzędach stanu cywilnego, poprzez sądy rejonowe (które rozpatrywały ich zażalenie na odmowę przyjęcia dokumentów), po apelacje (sądy orzekały, że przyczyny odmowy podane przez kierowników USC były uzasadnione). W przypadku piątej pary sąd odrzucił wniosek, uznając, że droga sądowa w tej kategorii spraw jest niedopuszczalna.",,
https://wiadomosci.onet.pl/kraj/robert-biedron-w-newsweeku-musimy-pokazac-pis-srodkowy-palec/17l084t,"Robert Biedroń w ""Newsweeku"": musimy pokazać PiS środkowy palec","– Musimy mieć odwagę pokazywać, że nie boimy się PiS. Jeżeli damy się zastraszyć, to oni nas z powrotem zamkną w szafie – mówi w wywiadzie dla ""Newsweeka"" Robert Biedroń. Polityk uważa, że Jarosław Kaczyński i Zbigniew Ziobro chcą ""straszyć gejami"". Prezydent Słupska we wspólnym wywiadzie ze swoim partnerem Krzysztofem Śmiszkiem komentował obecną sytuację osób homoseksualnych w Polsce.","W opinii Biedronia, to właśnie teraz jest najlepszy czas, aby starać się wywrzeć presję na władzy. – Geje i lesbijki muszą robić swoje. Teraz jeszcze mocniej trzeba domagać się od państwa rejestracji związków jednopłciowych – mówił. Ze słowami polityka zgadza się jego partner, Krzysztof Śmiszek. Komentując niedawne doniesienia, jakoby Zbigniew Ziobro wysłał do krajowych prokuratur jasne wytyczne, że ""niedopuszczalne jest zarejestrowanie małżeństwa osób tej samej płci"", podkreślił, że podobnych ataków na osoby homoseksualne dokonywano w czasach PRL. – Podczas akcji ""Hiacynt"" na polecenie gen. Kiszczaka tysiące gejów zostało spisanych. Teraz mamy wykorzystywanie aparatu państwowego przeciwko osobom homoseksualnym – mówił w wywiadzie. Śmieszek dodał, że organizacje pozarządowe będą walczyć z niesprawiedliwym traktowaniem przez państwo. Prezydent Słupska uważa, że PO nie zrobiło nic dla środowiska LGBT. Jego zdaniem osiem lat ich rządów nie przyniosło poprawy jakości życia osób homoseksualnych: szczególnie nie poprawiło prawnego statusu związków jednopłciowych. Zmiana partii rządzącej, wbrew oczekiwaniom części środowiska, nie utrzymała równowagi, a wręcz przeciwnie. Krzysztof Śmiszek – życiowy partner Biedronia – uważa, że PiS ""nie tylko nie pomaga, ale próbuje nas zastraszyć"". – Tylko czekać, jak pójdzie śladem Rosji i wprowadzi ustawę o zakazie propagandy homoseksualnej – mówił. Jak podkreśla Śmiszek, takie działania doprowadzą do tego, że za pisanie i mówienie o gejach posypią się kary, nie mówiąc już o reperkusjach za bycie osobą homoseksualną. – Nasza sytuacja jest coraz gorsza, a na horyzoncie nie widać żadnych sił, które mogłyby położyć temu kres – dodał Śmiszek. Więcej w najnowszym wydaniu ""Newsweeka"".","Robert Biedroń, prezydent Słupska",
http://wiadomosci.onet.pl/kraj/pawel-rabiej-krytykuje-slowa-beaty-mazurek/bbfpnb,Paweł Rabiej: Beata Mazurek zrównuje gejów z pedofilami. To nieprzyzwoite,"– Zrównywanie gejów z pedofilami jest nieprzyzwoite, to nadużycie i kłamstwo. Wypowiedź posłanki Beaty Mazurek dotknęła mnie i wiele osób o mojej orientacji w całym kraju – powiedział podczas briefingu prasowego poseł Nowoczesnej Paweł Rabiej. Dodał, że domaga się przeprosin od rzeczniczki klubu PiS.","Paweł Rabiej przypomniał, że w niedzielnym programie ""Kawa na ławę"" w TVN24 goście rozmawiali o reformie systemu edukacji. Podczas dyskusji krytycznie ocenił plany minister Anny Zalewskiej, które określił jako ""eksperyment na dzieciach"" i ""zły dotyk w polskiej szkole"". – Niech pan nie mówi o złym dotyku, to jest nieprzyzwoite, szczególnie pan nie powinien o tym mówić – odpowiedziała mu Beata Mazurek. – Wiem, że pani poseł Mazurek miała na myśli to, że jestem gejem, ale ta wypowiedź miała głębszą, nieprzyzwoitą sugestię. Zrównywała gejów z pedofilami. Domagam się przeprosin od rzeczniczki PiS – zaznaczył dziś Rabiej.",,
http://wiadomosci.onet.pl/kraj/robert-winnicki-o-teczowym-piatku-w-szkolach-to-promocja-dewiacji/nlree9,"Robert Winnicki o ""tęczowym piątku"" w szkołach: to promocja dewiacji","- ""Tęczowy piątek"" to jakiś chory wymysł, który ma na celu promować nietradycyjne dewiacje - uważa Robert Winnicki. - Moim zdaniem w polskiej szkole nie ma miejsca na takie dewiacje - dodaje. - Jeśli jesteśmy zwolennikami obyczajowego zdziczenia, to popieramy ""tęczowy piątek"" - reasumuje.",,,
http://wiadomosci.onet.pl/kraj/katarzyna-lubnauer-o-teczowym-piatku-tolerancja-i-empatia-to-podstawowe-wartosci/qlhm3h,"Katarzyna Lubnauer o ""tęczowym piątku"": tolerancja i empatia to podstawowe wartości","""Tęczowe piątki"" w szkołach mają pokazać, że osoby nieheteroseksulane zasługują na szacunek - ocenia Katarzyna Lubnauer. Jej zdaniem pomysł ""tęczowych piątków"" powinien zostać rozszerzony tak, aby pokazywać ludzką różnorodność. - Tolerancja i empatia to podstawowe wartości, które powinna promować polska szkoła - mówi. I podkreśla: podoba mi się ta inicjatywa.",,,
http://wiadomosci.onet.pl/tylko-w-onecie/konferencja-dra-paula-camerona-w-sejmie-sprzeciw-opozycji-i-srodowisk-lgbt/16q6cj,Konferencja dra Paula Camerona w Sejmie. Sprzeciw opozycji i środowisk LGBT,"W Sejmie na zaproszenie posła Roberta Winnickiego wystąpił znany z kontrowersyjnych poglądów dr Paul Cameron. Jak mówi Paweł Rabiej z Nowoczesnej, jego badaniom nt. homoseksualizmu zarzuca się ideologizację i fałszerstwo. Przed budynkiem od rana manifestowało kilkadziesiąt osób, które sprzeciwiały się mowie nienawiści. - Jest to szerzenie stereotypów na temat homoseksualizmu i szerzenie homofobii w społeczeństwie - mówi jeden z demonstrantów. Opozycja dziwi się marszałkowi Kuchcińskiemu, który wyraził zgodę na organizację konferencji w Sejmie.",,,
https://wiadomosci.onet.pl/kraj/episkopat-kampania-przekazmy-sobie-znak-pokoju-rozmywa-wymagania-ewangelii/gwy7dp,"Episkopat: kampania ""Przekażmy sobie znak pokoju"" rozmywa wymagania Ewangelii","– Wyrażamy przekonanie, że katolicy nie powinni brać udziału w kampanii ""Przekażmy sobie znak pokoju"", gdyż rozmywa ona jednoznaczne wymagania Ewangelii – głosi komunikacie Prezydium Komisji Episkopatu Polski przekazany KAI.","- Kościół nigdy nie dzieli ludzi według orientacji seksualnej, ale uświadamia wszystkim, że jako stworzeni ""na obraz i podobieństwo Boga"", są ukochanymi dziećmi Bożymi – siostrami i braćmi w Chrystusie – i stąd cieszą się równą godnością - podkreślają biskupi. - Szacunek dla godności każdej osoby jest jednak nie do pogodzenia z szacunkiem dla samych czynów homoseksualnych - wyjaśniają. Prezydium KEP wskazuje, że ""zło jest złem nie dlatego, że zostało przez kogoś zabronione, ale dlatego, że – jako niezgodne z planem Bożym – szkodzi człowiekowi. Stąd Kościół – jak dobra matka – musi jasno nazywać je po imieniu"".","Prezydium KEP: kampania ""Przekażmy sobie znak pokoju"" rozmywa jednoznaczne wymagania Ewangelii",
https://wiadomosci.onet.pl/tylko-w-onecie/lgbt-i-katolicy-przekazuja-sobie-znak-pokoju-szacunek-tak-aprobata-grzechu-nie/khl8jc,"LGBT i katolicy przekazują sobie znak pokoju. ""Szacunek tak, aprobata grzechu nie""","- Jeżeli na znak pokoju podajemy sobie rękę, a później po wyjściu z kościoła zaczynamy mówić językiem nienawiści wobec osób homoseksualnych, to dowód na to, że z naszą katolicką wspólnotą coś jest nie tak - mówią nam inicjatorzy ogólnopolskiej i wspólnej akcji środowisk katolickich oraz środowisk LGBT. - Jezus Chrystus nie potępia człowieka, ale jednocześnie nie przyzwala na grzech, który człowieka wewnętrznie niszczy - w rozmowie z Onetem ripostują przedstawiciele polskiego episkopatu.","- ""Przekażmy sobie znak pokoju"" to nazwa pierwszej w Polsce kampanii społecznej, gdzie ramię w ramię stoją środowiska katolickie, a także osoby homoseksualne, biseksualne i transgenderyczne. Publicyści katoliccy i wierzące osoby LGBT mówią o tym, że z wartości chrześcijańskich wypływa konieczność postawy szacunku, otwarcia i życzliwego dialogu wobec wszystkich ludzi – tłumaczy Katarzyna Remin, członkini zarządu Kampanii Przeciw Homofobii, jednego z organizatorów akcji. Członkowie akcji ""Przekażmy sobie znak pokoju"" powołują się też na słowa papieża Franciszka, który stwierdził: ""Każda osoba, niezależnie od swojej orientacji seksualnej, musi być szanowana w swej godności i przyjęta z szacunkiem, z troską, by uniknąć jakichkolwiek oznak niesłusznej dyskryminacji"". W 10 największych miastach Polski można zobaczyć teraz billboardy i plakaty z hasłem ""Przekażmy sobie znak pokoju"". Są zawieszone na budynkach, znaleźć je można także na przystankach miejskiej komunikacji. - W sumie billboardów i plakatów jest 400 w całej Polsce. Z tego 70 w samym Trójmieście – mówi nam Remin. Na stronie Znakpokoju.com są też spoty, gdzie wypowiadają się publicyści katoliccy i osoby ze środowisk LGBT. Akcję organizuje Kampania Przeciw Homofobii, a także Grupa Polskich Chrześcijan LGBTQ ""Wiara i Tęcza"" i Stowarzyszenie na rzecz Osób LGBT Tolerado. Patronatu medialnego kampanii udzieliły redakcje katolickich pism: ""Tygodnika Powszechnego"", ""Znaku"", ""Więzi""oraz ""Kontaktu"". Kampania wywołała sporą dyskusję. Akcja ma swoich zwolenników, ale też i gorących przeciwników. Ci ostatni argumentują między innymi, że kampania ""Przekażmy sobie znak pokoju"" to nic więcej jak próba nacisku środowisk LGBT na Kościół katolicki w takich sprawach jak na przykład uznanie małżeństw homoseksualnych. Organizatorzy akcji mówią jednak, że chodzi przede wszystkim o dialog, którego po obu stronach ""barykady"" po prostu brakuje. - W kościele znak pokoju przekazują sobie wszyscy, a więc zdarza się, że rodziny z dziećmi przekazują go parze gejów lub lesbijek – mówi w rozmowie z Onetem Anna Strzałkowska, trójmiejska socjolog i członkini Stowarzyszenia na Rzecz Osób LGBT Tolerado, które jest współorganizatorem całej akcji. - Jeżeli na znak pokoju podajemy sobie rękę, a później po wyjściu z kościoła zaczynamy mówić językiem nienawiści wobec osób homoseksualnych, to dowód na to, że z naszą katolicką wspólnotą coś jest nie tak – dodaje. Strzałkowska wzięła ślub w Wielkiej Brytanii pięć lat temu. Ze swoją partnerką mieszka w Gdańsku. - Niektórzy udają, że osób homoseksualnych nie ma w Kościele. Jeszcze inni mówią o tak zwanym homolobby, ale naprawdę nie wiem, jak takie lobby miałoby wyglądać i gdzie ono jest. Członkini Tolerado zdaje sobie sprawę, że Kościół jest w kwestii osób homoseksualnych podzielony. Jak mówi, są duchowni, którzy akceptują swoich parafian takimi, jakimi są, są i inni, którzy publicznie piętnują osoby homoseksualne. - Badania socjologiczne prof. Baniaka z UAM wskazują, że wśród księży nawet jedna trzecia może mieć orientację homoseksualną. Ukrywają ją, bo Watykan nie dopuszcza mężczyzn homoseksualnych do święceń kapłańskich, nawet jeśli zachowują celibat – uważa Strzałkowska. W Polsce wierzące osoby homoseksualne są zrzeszone w działającej od kilku lat grupie ""Wiara i Tęcza"", która zasłynęła ostatnio Przystanią Pielgrzyma LGBT podczas Światowych Dni Młodzieży. Rozmówczyni Onetu przyznaje, że są też osoby z kręgów LGBT, które wypowiadają się bardzo negatywnie o Kościele katolickim. - Robią to, bo w Kościele najgłośniejszy głos - głos potępienia - zdaje się należeć do księdza Oko i księdza Międlara, a nie do papieża Franciszka, który o osobach homoseksualnych mówi z szacunkiem. Trójmiejska socjolog mówi też o badaniach CBOS z 2015 roku, które wykazały, że 46 procent katolików z dużych miast uważa, że osoby homoseksualne powinny mieć możliwość przyjmowania komunii świętej. Jakie postulaty w stosunku do Kościoła katolickiego niesie za sobą akcja ""Przekażmy sobie znak pokoju""? - Dla mnie osobiście najważniejsze jest, żeby Kościół zauważył potrzeby tej grupy wiernych, jaką są osoby homoseksualne, tak jak zrobił to w stosunku do osób, które żyją w niesakramentalnych związkach. - odpowiada Strzałkowska. Jakie jest oficjalne stanowisko Kościoła do akcji ""Przekażcie sobie znak pokoju""? - Jezus Chrystus nie potępia człowieka, ale jednocześnie nie przyzwala na grzech, który człowieka wewnętrznie niszczy – dla Onetu komentuje ksiądz Paweł Rytel-Andrianik, rzecznik Konferencji Episkopatu Polski. - Wyrazem miłości bliźniego jest zatem oferowanie osobom żyjącym w grzechu powrotu do łaski uświęcającej poprzez korzystanie z sakramentu pokuty i życie w czystości według tego, do czego zachęca Jezus Chrystus – dodaje duchowny i przypomina o dokumencie Kongregacji Nauki Wiary. Powstały w 2003 roku, z inicjatywy Jana Pawła II, dokument został też podpisany przez kardynała Josepha Ratzingera, późniejszego Benedykta XVI. - Kongregacja Nauka Wiary mówi wyraźnie: Kościół katolicki naucza, że szacunek dla osób homoseksualnych nie może prowadzić do aprobowania grzesznych zachowań albo do zalegalizowania związków homoseksualnych – mówi ks. Rytel-Andrianik. Dla Onetu wypowiada się także Jan Pospieszalski, autor popularnego programu telewizyjnego ""Warto rozmawiać"" i dziennikarz, który nie ukrywa swych katolickich przekonań. - Akcja ""Przekażmy sobie znak pokoju"" rodzi nadzieję na dialog. Odbieram ją jako chęć symbolicznego zakopania topora między środowiskami LGBT a środowiskami katolickimi – mówi. Zdaniem publicysty, to jednak nie Kościół katolicki musi zmienić tutaj swoje nastawienie. Powinny to zrobić środowiska homoseksualne. - Teraz jest często tak, że środowiska LGBT stygmatyzują katolików jako homofobów, jako ludzi nietolerancyjnych. A skąd czerpią taką wiedzę? Z badań, które jak się później okazuje, są mało wiarygodne i nie wytrzymują naukowej krytyki. Pospieszalski przypomina niedawną Konkluzję Rady Europy w sprawie niedyskryminacji osób LGBT. - Wszystkie kraje europejskie podpisały ten dokument. Ale co się okazało? Urzędnicy Rady Europy, przygotowujący cały materiał, opierali się na badaniach, które są funta kłaków warte, bo były robione tylko przez jedną stronę i to metodą jakichś ankiet. To tylko jeden z przykładów. - Jesteśmy świadkami wielu nadużyć, gdzie na przykład Kampania Przeciw Homofobii posługuje się zupełnie nienaukowymi opracowaniami, które mają wykazać rzekomą nietolerancję Polaków wobec środowisk LGBT. Na takiej podstawie tworzy się groźne raporty o homofobii w Polsce. Odbieram to jako narzędzie pewnego rodzaju symbolicznej przemocy wobec społeczeństwa. Dziennikarz wylicza kolejne ""grzechy"" środowisk LGBT. Jego zdaniem, reprezentanci takiej formacji często szermują słowem ""nietolerancja"" i w dyskusjach zbyt łatwo przyklejają łatki, które mają zdyskredytować i ośmieszyć oponentów. Niekiedy, jak przekonuje rozmówca Onetu, robi się naprawdę groźnie. - Chrześcijanie na Zachodzie boją się mówić publicznie, co Biblia sądzi o związkach homoseksualnych. Znana jest sprawa pastora Ake Greena ze Szwecji, który coś takiego właśnie powiedział, a później miał kłopoty z prawem. Czy tak ma wyglądać dyskusja? Pospieszalski podaje też przykłady z polskiego podwórka. - Inicjatorów akcji ""Przekażmy sobie znak pokoju"" zapytałbym, czy stanęliby w obronie drukarza z Łodzi, który odmówił wydrukowania reklam dla środowisk LGBT? Czy rzeczywiście potrzebny jest taki przymus? Organizatorzy kampanii cytują z kolei słowa Katarzyny Jabłońskiej, sekretarz redakcji ""Więzi"", która przyznaje, że gdy pisała pierwsze artykuły o osobach homoseksualnych, towarzyszyły jej stereotypy.","""Przekażmy sobie znak pokoju"" - pierwsza taka kampania społeczna w Polsce",
https://wiadomosci.onet.pl/tylko-w-onecie/pis-przeciwko-dyskryminacji-lgbti/es176w,PiS przeciwko dyskryminacji LGBTI,"Po raz pierwszy wszystkie 28 państw członkowskich UE jednomyślnie opowiedziały się za przyspieszeniem działań na rzecz równości środowisk LGBTI. Pod dokumentem, zobowiązującym kraje do podjęcia działań w celu zwalczania dyskryminacji ze względu na orientację seksualną i tożsamość płciową podpisał się także rząd Prawa i Sprawiedliwości.","Rada UE ds. zatrudnienia, polityki społecznej, zdrowia i ochrony konsumentów (EPSCO) przyjęła 17 czerwca Konkluzję w sprawie ""Listy działań Komisji Europejskiej na rzecz poprawy równego traktowania osób LGBTI"". Po kilkumiesięcznych pracach nad projektem tego dokumentu pełnomocnik rządu ds. równego traktowania minister Wojciech Kaczmarczyk opowiedział się – podobnie jak przedstawiciele pozostałych państw unijnych – za przyjęciem konkluzji. Rada w dokumencie zwraca się do państw członkowskich m.in. o wzmocnienie krajowych organów do spraw równego traktowania osób LGBTI. Ponadto w konkluzjach dotyczących równości płci rada wzywa państwa członkowskie m.in. do podjęcia kroków w celu ułatwienia godzenia życia zawodowego z życiem rodzinnym i prywatnym, równego podziału obowiązków opiekuńczych oraz promowania pełnego uczestnictwa kobiet w rynku pracy. Oficjalnie Kancelaria Premiera przyznaje, że głosowanie za konkluzją wynikało z przyjęcia strategii mniejszego zła, choć – w myśl prawa unijnego – zgłoszenie zastrzeżeń przez jedno państwo oznacza de facto odrzucenie całego dokumentu. Wówczas co prawda Rada UE może przedstawić własne konkluzje – co zresztą zapowiedziała prezydencja holenderska – lecz wymowa polityczna takiego dokumentu, który by nie uzyskał zgody państw UE, byłaby znaczniej niższa. Rząd zapewnia, że przyjęcie konkluzji nie wprowadza żadnych nowych prawnych czy politycznych zobowiązań, a wiele poprawek zgłoszonych przez polską stronę do dokumentu złagodziło znacznie jego ostateczną wymowę. Jednak taka argumentacja nie przekonuje środowisk prawicowych i konserwatywnej grupy wyborców PiS. Wręcz przeciwnie, decyzja o podpisaniu przez polski rząd konkluzji Rady UE wywołał burzę i pytania o to, dlaczego polski rząd zobowiązuje się do prohomoseksualnej propagandy i przyspieszonego działania na rzecz praw osób LGBTI. W ocenie byłego marszałka Sejmu i lidera Prawicy Rzeczypospolitej Marka Jurka poparcie przez polski rząd tej konkluzji pokazuje wprost, jak realny wpływ na politykę państw unijnych wywiera homoseksualna ideologia forsowana przez UE. – Jedyną odpowiedzią na tę unijną presję powinno być przeciwstawienie się ideologii homoseksualnej. Polski rząd od samego początku powinien oświadczyć, że stoi na gruncie zasad cywilizacji chrześcijańskiej i etyki monogamicznej rodziny. Niestety tutaj rząd PiS chce prowadzić grę, konkurując z partiami liberalnymi o względy politycznego ruchu homoseksualnego – mówi Onetowi Jurek. Jak dodaje, polski rząd składając podpis pod tym dokumentem, ulega presji ze strony innych państw europejskich, które przekreślają prawa rodziny jako najważniejszy wyraz wolności człowieka. - Mam nadzieję, że rząd zawróci z tej polityki, a aktywne środowiska chrześcijańskie, które współdecydowały o zwycięstwie obecnej większości rządowej powinny w sposób zdecydowany, jasny i bardziej krytyczny śledzić poczynania rządu i bardziej zdecydowanie domagać się działań na rzecz dobra publicznego. A usunięcie z rządu w ostatnich dniach wiceministra spraw zagranicznych Aleksandra Stępkowskiego za to, że nie chciał być narzędziem nacisku na środowiska występujące w obronie życia, to kolejny bardzo zły znak – podkreśla Jurek. Z decyzji rządu Beaty Szydło zadowolone są z kolei środowiska związane z LGBTI. – Trudno oceniać, co się stało, że rząd PiS podjął taką decyzję, ale trzeba się z niej cieszyć – mówi Onetowi Krystian Legierski. Choć przyznaje, że w zmianę nastawienia obecnego obozu rządzącego raczej nie wierzy, to – jak podkreśla – trudno będzie wycofać się teraz polskim władzom ze złożonej forum międzynarodowym deklaracji. – Poparcie przez polski rząd tego dokumentu ma więc duże znaczenie, gdyż może być on podstawą do konkretnych działań, by kwestię równego statusu osób LGBTI uregulować – dodaje Legierski.",Marsz Równości w Poznaniu,
https://wiadomosci.onet.pl/swiat/papiez-nie-stawiac-na-rowni-malzenstwa-i-innych-form-zwiazkow/e35gqh,Papież: nie stawiać na równi małżeństwa i innych form związków,"Papież Franciszek powiedział dziś, że Kościół nie zgadza się na stawianie na równi i mylenie małżeństwa z innymi formami związków. Dodał zarazem, że osoby żyjące w takich związkach są objęte miłosierdziem Chrystusa i Kościoła.","Słowa skierowane do sędziów Roty Rzymskiej podczas inauguracji roku sądowego zabrzmiały szczególnie mocno we Włoszech, gdzie parlament ma przystąpić do decydującego etapu pracy nad ustawą o związkach partnerskich, przygotowaną przez rząd premiera Matteo Renziego i określaną przez niego jako jeden z priorytetów. W przemówieniu do Roty Rzymskiej papież przypomniał, że rodzina była tematem dwóch synodów biskupów, które odbyły się w 2014 i 2015 roku. W ich trakcie ""Kościół wskazał światu, że nie można mylić rodziny, jakiej chciał Bóg, z żadnym innym rodzajem związku"" - dodał Franciszek. Jak zaznaczył papież, Kościół głosząc prawdę na temat małżeństwa ""pamięta zawsze, że ci, którzy z własnego wyboru lub nieszczęśliwych okoliczności życiowych żyją w obiektywnym błędzie, są nadal obiektem miłosierdzia Chrystusa i zatem samego Kościoła"". We Włoszech zarysowały się głębokie podziały w dniach poprzedzających prace w parlamencie nad ustawą uznającą związki partnerskie, również osób tej samej płci. Wielkie emocje budzi nazywana z angielska sprawa ""stepchild adoption"", czyli możliwości adoptowania dziecka partnera lub partnerki. Zwolennicy ustawy o związkach argumentują, że Włochy są ostatnim krajem zachodniej Europy, który nie ma takiego prawodawstwa. Przeciwko projektowi ustawy mobilizuje się włoski Kościół. Wraz ze środowiskami osób świeckich organizuje 30 stycznia wiec protestacyjny w Rzymie, nazwany Family Day. Papież Franciszek nie wypowiedział się na temat tej inicjatywy.",Papież: nie stawiać na równi małżeństwa i innych form związków,
https://wiadomosci.onet.pl/kraj/koalicja-na-rzecz-zwiazkow-partnerskich-chce-o-nie-walczyc-na-drodze-sadowej/2rq0kc,Koalicja na Rzecz Związków Partnerskich chce o nie walczyć na drodze sądowej,"Pięć par jednopłciowych zamierza przed polskimi sądami dochodzić praw do zawarcia związku; jeśli się to nie uda, wystąpią do Europejskiego Trybunał Praw Człowieka w Strasburgu. W ten sposób Koalicja na Rzecz Związków Partnerskich chce doprowadzić do zalegalizowania ich w Polsce.","W skład Koalicji na Rzecz Związków Partnerskich wchodzą prawnicy i prawniczki - przed wszystkim związani z organizacjami pozarządowymi, takimi jak Helsińska Fundacja Praw Człowieka, Kampania Przeciw Homofobii, Polskie Towarzystwo Prawa Antydyskryminacyjnego, ale także z prywatnych kancelarii - oraz jednopłciowe pary. Członkowie koalicji uważają, że przy obecnym układzie sił politycznych wprowadzenie związków partnerskich w Polsce wydaje się niemożliwe, dlatego zamiast składać kolejne projekty ustaw, które nie mają szans na uchwalenie, zdecydowali się na zmianę dotychczasowej strategii. Korzystając z dostępnych rozwiązań prawnych, zamierzają doprowadzić do wydania przez Europejski Trybunał Praw Człowieka w Strasburgu wyroku zobowiązującego Polskę do zalegalizowania związków jednopłciowych. Jak tłumaczył podczas konferencji prasowej adwokat Paweł Osik, każda z pięciu par zaangażowanych w projekt zgłosi się do urzędu stanu cywilnego po zaświadczenie niezbędne do zawarcia związku małżeńskiego. W razie odmowy - a praktyka pokazuje, że takie odmowy zdarzają się dość często - zamierzają się odwołać do sądu, od ewentualnego niekorzystnego wyroku odwołać się do sądu wyższej instancji i tak aż do wyczerpania drogi krajowej i skargi do Trybunału w Strasburgu. Krzysztof Śmiszek z Polskiego Towarzystwa Prawa Antydyskryminacyjnego zwrócił uwagę, że podobną drogę przeszły pary włoskie. Efektem było orzeczenie ws. Oliari i inni przeciwko Włochom, stwierdzające, że brak możliwości zalegalizowania związku jednopłciowego narusza prawo człowieka do poszanowania życia rodzinnego, gwarantowane w Europejskiej Konwencji Praw Człowieka. - Wiele z najwspanialszych praw i wolności w ciągu ostatnich 25 lat zostało wywalczonych dzięki skargom jednostek - mówił adwokat Mikołaj Pietrzak. Jak dodał, jednostki, korzystając z takich instrumentów jak skarga do Trybunału Konstytucyjnego, skarga do Trybunału w Strasburgu, wywalczyły zmiany w praktyce władz polskich i w kształcie prawa polskiego. Podkreślił, że mamy wiele takich przykładów. Wyraził nadzieję, że akcja Koalicji również doprowadzi do zmian, na które - jak mówił - jest już najwyższy czas. - Myślę, że szanse na wygraną, zważywszy na ostatnie orzecznictwo tego trybunału, są ogromne i Polska będzie zmuszona do wprowadzenia regulacji, które przywrócą godność par nieheteroseksualnych. Im szybciej, tym lepiej i o to się będziemy starać - zapowiedział Pietrzak. Do koalicji przyłączyły się m.in. Barbara Starska i Cecylia Przybyszewska. Kilka tygodni temu sąd odmówił Starskiej zgody na zmianę nazwiska na nazwisko partnerki, podtrzymując odmowę urzędnika USC. - Jesteśmy rodziną, ale prawo za rodzinę nas nie uważa. Zależy nam, żebyśmy, wypleniając nasze obowiązki obywatelskie, miały również prawa, takie same jak mają pary różnopłciowe. Uważamy, ze takie prawa nam się należą - tłumaczyły swoje zaangażowanie w koalicję. - Nie chcemy tych praw uzyskiwać poza granicami naszego kraju. Chcemy tutaj zmienić prawo, żeby nasza ojczyzna, w której mieszkamy i którą kochamy, sprzyjała naszemu związkowi, naszej rodzinie - dodały. W działania Koalicji zaangażowali się również Krzysztof Łoś i Grzegorz Lepianka. Jak tłumaczyli, frustruje ich fakt, że choć w domu są najbliższymi sobie osobami, wychodząc z domu, stają się sobie obcy. Z uwagi na konieczność wykorzystania wszystkich dostępnych środków odwoławczych akcja Koalicji na Rzecz Związków Partnerskich będzie miała charakter długoterminowy - organizatorzy szacują, że około pięciu lat w przypadku konieczności złożenia skargi do Trybunału w Strasburgu.",Koalicja na Rzecz Związków Partnerskich chce o nie walczyć na drodze sądowej,
https://wiadomosci.onet.pl/swiat/portugalia-ograniczone-prawo-adopcji-dzieci-dla-homoseksualistow/ndw2r2,Portugalia: ograniczone prawo adopcji dzieci dla homoseksualistów,"W Portugalii weszła w życie ustawa dopuszczająca osoby homoseksualne do udziału w wychowaniu dzieci swoich małżonków. Ponieważ nowy przepis przyznaje dość ograniczone prawa rodzicielskie, określany jest jako tzw. ko-adopcja.","Zgodnie z nowymi przepisami udział w podejmowaniu decyzji dotyczących wychowania dziecka przysługuje jedynie gejom i lesbijkom żyjącym w związku małżeńskim z osobą, która stała się rodzicem w efekcie adopcji indywidualnej. Podobne uprawnienia zyskali też homoseksualiści, których partner został rodzicem dzięki zapłodnieniu in vitro lub dzięki matce surogatce spoza Portugalii. Wprawdzie w kraju tym obowiązuje zakaz tzw. wynajmu brzucha, ale większość par homoseksualnych korzysta z usług surogatek poza granicami Portugalii. - Nowe prawo pozwala homoseksualistom na opiekę nad potomstwem partnerów, ale nie daje im wielkich uprawnień, np. prawa do dziedziczenia. Stanowi ono jednak precedens, który w przyszłości może otworzyć parom homoseksualnym drogę do pełnej adopcji dzieci - powiedział Rui Alves Pereira, specjalista ds. prawa rodzinnego w lizbońskiej kancelarii adwokackiej PLMJ. Zgodnie z nowymi przepisami osoby homoseksualne dopuszczone do tej ograniczonej ko-adopcji mogą na równych prawach z rodzicem biologicznym decydować o wychowaniu dziecka do czasu osiągnięcia przez nie pełnoletności. Nowe prawo umożliwia też osobie, która nie jest rodzicem biologicznym, pozostanie opiekunem dziecka do osiągnięcia przez nie pełnoletności w przypadku separacji bądź rozwodu. - Nowe przepisy mogą okazać się niekorzystne dla dobra dziecka, gdyż w tej tzw. lekkiej ko-adopcji brak obowiązku sprawdzania predyspozycji małżonka osoby homoseksualnej do wychowywania dzieci najmłodszych. Procedura jest tu więc zupełnie odmienna od tej, z jaką mamy do czynienia podczas adopcji dzieci przez małżeństwa heteroseksualne - dodał Pereira. Zgodnie z nową ustawą prawa osoby homoseksualnej do opieki nad potomstwem partnera kończą się po osiągnięciu przez dziecko 18. roku życia. - Te przepisy nie są idealne, gdyż nie ma rodziców ""na pół gwizdka"", których prawa są tylko częściowe. Jednak ten mały krok może ostatecznie mieć ważne konsekwencje dla kwestii adopcji dzieci przez osoby tej samej płci w Portugalii. Wszystkie drogi prowadzące do osiągnięcia takiej równości są pożądane - powiedział szef stowarzyszenia na rzecz osób homoseksualnych Opus Gay, Antonio Serzedelo. Ustawa o ko-adopcji powstała na podstawie projektów socjalistów oraz rządzącej od 2011 roku centroprawicowej koalicji socjaldemokratów i ludowców. W ocenie komentatorów nowe prawo jest niejako substytutem przepisu, którego domagają się ugrupowania lewicowe, zezwalającego na pełną adopcję przez pary homoseksualne. Projekt ten został odrzucony przez większość parlamentarną w 2012 roku. - Wprawdzie w 2013 roku większość deputowanych zgodziła się na inny projekt dopuszczenia homoseksualistów do adopcji biologicznych i adopcyjnych dzieci swoich partnerów, ale podczas głosowania nad stosowną ustawą został on odrzucony - przypomniał Pereira. W marcu 2014 roku Trybunał Konstytucyjny w Lizbonie negatywnie ustosunkował się do zaproponowanego przez parlament referendum w sprawie zezwolenia małżeństwom homoseksualnym na adopcję dzieci. Sędziowie stwierdzili, że zaproponowane w ramach planowanego referendum pytania są dwuznaczne i mogą wypaczyć jego wynik. Śluby pomiędzy osobami homoseksualnymi zalegalizowano w Portugalii w lipcu 2010 roku. Według statystyk urzędów stanu cywilnego średnio co roku związki takie zawiera 318 par.",Portugalia: ograniczone prawo adopcji dzieci dla homoseksualistów,
https://wiadomosci.onet.pl/swiat/argentyna-zamordowano-znana-dzialaczke-srodowisk-lgbt/kywz99,Argentyna: zamordowano znaną działaczkę środowisk LGBT,W Argentynie zamordowano znaną działaczkę środowisk LGBT Dianę Sacayan. To trzecia zamordowana w tym kraju transseksualistka w ciągu ostatniego miesiąca - poinformowała dziś agencja EFE.,"Ciało ofiary zostało znalezione we wtorek w argentyńskiej stolicy Buenos Aires przez osobę sprzątającą budynek, w którym mieszkała Sacayan. Na przywiązanych do łóżka zwłokach wykryto rany cięte, najprawdopodobniej zadane nożem, który znaleziono na miejscu zbrodni. Prokuratura poinformowała, że ślady na ciele ofiary wskazują, iż próbowała się bronić. Świadkowie zeznali, że kobietę widziano, gdy wchodziła do budynku w towarzystwie. Prezydent Argentyny Cristina Fernandez-Kirchner potępiła zabójstwo i poprosiła lokalne służby bezpieczeństwa o współpracę w celu szybkiego wyjaśnienia okoliczności tej - jak to ujęła - ""straszliwej zbrodni"". W 2012 roku w Argentynie przyjęto ustawę pozwalającą na przeprowadzenie prawnej zmiany płci. Sacayan była pierwszą transseksualistką, która otrzymała z rąk prezydent Kirchner swój nowy dowód osobisty po przeprowadzeniu zmiany płci. Członkowie społeczności LGBT nadal padają ofiarą ""wszechobecnego, brutalnego traktowania, nękania i dyskryminacji"" we wszystkich regionach świata - alarmuje ONZ. Broniąca praw człowieka organizacja Amnesty International potępiła zabójstwo Sacayan i zwróciła uwagę na konieczność osądzenia winnych. W przeciwnym razie - jak ostrzega AI - społeczeństwo otrzyma komunikat, że ataki wobec osób transseksualnych nie są niczym złym. Od stycznia 2008 r. do końca 2014 r. na świecie doszło do 1 731 morderstw osób transseksualnych i o nieokreślonej płci; w samej Ameryce Południowej popełniono aż 78 proc. z nich - wynika z danych organizacji Transgender Europe zrzeszającej podmioty walczące o godne traktowanie osób o orientacji homoseksualnej, biseksualnej i transseksualnej (LGBT) na całym świecie.",Diana Sacayan,
https://wiadomosci.onet.pl/kraj/grodzka-weto-prezydenta-decyzja-motywowana-politycznie-albo-niekompetencja/lkz2h5,Grodzka: weto prezydenta - decyzja motywowana politycznie albo niekompetencja,"- Uzasadnienie prezydenta do odmowy podpisania ustawy o uzgodnieniu płci wskazuje albo na decyzję motywowaną politycznie, albo na niekompetencję i niezrozumienie spraw związanych z przedmiotem ustawy - uważa posłanka Anna Grodzka.","Prezydent Andrzej Duda zawetował ustawę o uzgodnieniu płci. Ma ona uprościć procedurę zmiany płci wpisanej m.in. w akt urodzenia, jeśli nie odpowiada ona płci odczuwanej przez daną osobę. Ustawa dotyczy procedur prawnych, nie dotyczy kwestii medycznych. Posłanka Anna Grodzka, z inicjatywy której projekt tej ustawy trafił do Sejmu, przedstawiła swoje stanowisko do przygotowanego przez Kancelarię Prezydenta uzasadnienia wniosku o ponowne rozpatrzenie przez Sejm ustawy. Zdaniem Grodzkiej uzasadnienie to ""wskazuje albo na decyzję motywowaną politycznie, albo na niekompetencję i niezrozumienie spraw związanych z przedmiotem ustawy"". Posłanka dodaje, że wszelkie merytoryczne wątpliwości prezydenta mogły zostać rozwiane, gdyby odpowiedział na jej prośbę o spotkanie i rozmowę w obecności ekspertów. Zdaniem posłanki prezydent ""posługuje się bez zrozumienia pojęciem płci biologicznej"", a ""wiele kuriozalnych wniosków"" wynika właśnie z niezrozumienia pojęcia płci i przedmiotu ustawy: transseksualności. Jej zdaniem prezydent w wielu miejscach nie odróżnia medycznego procesu diagnostyczno-terapeutycznego, ""od domeny prawa, zawartego w regulacjach ustawowych"". - Ktoś, kto na kolanie przygotowywał Prezydentowi do podpisu uzasadnienie do weta, wikła się w wewnętrznych sprzecznościach"" - ocenia posłanka. W uzasadnieniu wskazano w nim m.in., że ustawa nie wymaga wykazania ""trwałości bądź nieodwracalności poczucia przynależności do odmiennej płci”. Grodzka zwraca uwagę, że ""wymienione w ustawie, trwałe i intensywnie odczuwane przeżywanie własnej tożsamości płciowej, odmiennej od zapisu w akcie urodzenia, jest definicją transseksualności"". Przypomina też, że taka trwałość w myśl ustawy ma być potwierdzona diagnozą dwóch niezależnych lekarzy specjalistów. Posłanka nie zgadza się również z tezą, że płeć będzie można zmieniać wielokrotnie. Kolejny raz przypomina, że ustawa przewiduje wystawienie dla sądu dwóch opinii lekarskich, a - jak wskazuje - długotrwałe procedury przewidują w okresie terapeutyczno-diagnostycznym ""terapię zmieniającą"", m.in. terapię hormonalną i test realnego życia w roli płci odczuwanej. Dodaje, że w przypadku ewentualnej procedury powrotu do poprzedniej płci lekarze weryfikowaliby wcześniejszą diagnozę, a sąd musiałby wziąć pod uwagę wszystkie te okoliczności. - Poza absolutnie wyjątkowymi uzasadnionymi medycznie sytuacjami ""wielokrotna"" zmiana płci nie jest możliwa - zaznacza posłanka i dodaje, że kwestii tych nie można regulować ustawowo. Zdaniem prezydenckiej kancelarii reguły proceduralne zawarte w ustawie ""wzbudzają wątpliwości co do realnej roli sądu w podejmowaniu decyzji w sprawach o uzgodnienie płci, oraz obawę, iż sąd może zostać sprowadzony do »roli notarialnej«"". Grodzka nie podziela również tej opinii i zaznacza, że ustawa nie odbiera sądowi działającemu w trybie nieprocesowym przeprowadzenia każdego dowodu, jaki uzna za stosowne. W uzasadnieniu do decyzji prezydenta napisano, że zgodnie z ustawą po zmianie płci prawnej „możliwe stanie się zawarcie związku małżeńskiego z osoba? metrykalnie płci odmiennej, lecz biologicznie tożsamej”. KPRP argumentowała też, że ""formalnie dopuszczalne staną się starania takiego związku o adopcję dziecka"". - Nie istnieje prawo, ani jakakolwiek inna przyczyna, aby badać poziom i stan kobiecości lub męskości osób wchodzących w związek małżeński i na tej podstawie dopuszczać do małżeństwa. Jeśli Prezydent chce taką zasadę wprowadzić, to rozumiem, że przedstawi niebawem odpowiednią inicjatywę legislacyjną - komentuje Grodzka. Podkreśla też, że żadna ustawa nie może wymagać od lekarzy i pacjentów podejmowania określonych działań medycznych; naruszałoby to prawa człowieka i byłoby sprzeczne ze standardami medycznymi w zakresie terapii transseksualności. - Jakie cielesne cechy płciowe uważa Pan Prezydent za warunek konieczny aby dopuścić do zmiany płci prawnej? - pyta posłanka. Odnosząc się do kwestii adopcji, Grodzka podkreśla, że ustawa nie zajmuje się tą problematyką, jest ona regulowana na gruncie innych przepisów. Zauważa też, że działają instytucje, których zadaniem jest działać na rzecz dobra dziecka. - Nie wątpię, że to prawo i praktyka w tym zakresie działa odpowiednio do oczekiwań Pana Prezydenta - dodaje Grodzka. Posłanka zwraca też uwagę, że w uzasadnieniu skrytykowano brak ustawowego obowiązku powiadomienia sądu przez powoda o posiadanych dzieciach biologicznych i fakt nieobecności dzieci w procedurze prawnej korekty zmiany płci. Zdaniem Grodzkiej, ustawa w ten sposób chroni dzieci powoda i zaznacza, że ""nieprawdą jest, że ustawa ogranicza w tym sąd, by z własnej inicjatywy zbadał fakty w tej sprawie"". Przypomniała, że postępowanie sądowe poprzedza procedura diagnostyczno-terapeutyczna zakończona orzeczeniem stwierdzającym (lub nie) transseksualność. Z kolei wydanie przez lekarza takiego dokumentu ""poprzedzone jest całym procesem zmian cielesnych związanych z terapią hormonalną i zmianą publicznego wizerunku płciowego"", a sądowa procedura zmiany płci prawnej jest ""uwieńczeniem procesu realnych zmian roli płciowej w społeczeństwie i zmian cielesnych, jakie przechodzi powód"". - W tej sytuacji wyrok sądu uniemożliwiający zmianę płci prawnej spowoduje utrwalenie sytuacji, w której powód, realnie funkcjonując w społeczeństwie w roli płci odczuwanej, będzie musiał posługiwać się dokumentami, opisującymi płeć niezgodnie z wizerunkiem publicznym - zauważa Grodzka i wyjaśnia, że sytuacja taka będzie ujawniała transseksualność takiej osoby. - Bez wątpienia sytuacja ta jest dramatem dla osoby transseksualnej, ale ewidentnie narusza także dobro jej dzieci - ocenia Grodzka. Zwraca też uwagę, że sąd, który miałby rozpatrywać sytuację dzieci osoby transseksualnej, będzie powoływał biegłych w celu ""zbadania psychologicznej sytuacji dzieci, których stosunek do sprawy rodzica dawno już został przeżyty"". - W ten sposób ustawa, która ze względów powszechnie akceptowanych, bo oczywistych, likwiduje konieczność pozywania rodziców osoby transseksualnej jako strony w sprawie, stawiałaby w tej sytuacji jej małoletnie dzieci - ocenia Grodzka. Posłanka przypomina, że ustawa umożliwia dokonanie prawnej zmiany płci wyłącznie osobom w stanie wolnym, a więc po ewentualnym rozwodzie, z kolei sąd rodzinny - prowadząc sprawę rozwodową - ma w szczególnej pieczy sytuację i prawa dzieci. - Wprowadzenie obligatoryjnego badania dzieci w sprawie o uzgodnienie płci rodzica, jak proponuje Prezydent, byłoby naruszenia dobra dzieci - dodaje Grodzka. Głosowanie nad wetem prezydenta odbędzie się najprawdopodobniej w piątek, podczas ostatniego posiedzenia Sejmu VII kadencji. Sejm może odrzucić weto prezydenta większością kwalifikowaną trzech piątych głosów w obecności połowy ustawowej liczby posłów.",,
https://wiadomosci.onet.pl/swiat/liberalne-srodowiska-zawiedzione-wypowiedziami-papieza/j4wxpf,Liberalne środowiska zawiedzione wypowiedziami papieża,"Środowiska, początkowo zadowolone z rzekomo liberalnych poglądów nowego papieża, są wielce zawiedzione - pisze David Levesley. Na łamach ""The Independent"" wskazuje na niekonsekwencję w wypowiedziach i poczynaniach papieża Franciszka.","Franciszek szybko stał się jednym z najpopularniejszych przywódców Watykanu. Pontyfikat pełen troski o środowisko czy walki z biedą zjednały mu rzesze fanów wśród lewicowych środowisk. Z drugiej strony coraz częściej wypowiedzi głowy kościoła katolickiego są jednoznacznie przeciwne aborcji lub związkom homoseksualnym. W swoim przemówieniu podczas Zgromadzenia Ogólnego ONZ, papież mówił o: ""wykluczeniu ekonomicznym i społecznym człowieka jako odrzuceniu zasad braterstwa"". Ma to być sprzeczne z później wygłoszonymi zdaniami na temat zbyt dużej liczby modeli rodziny czy aborcji. Wypowiedzi te miały nie spodobać się środowiskom liberalnym, powiązanym z LGBT. Autor zwraca uwagę, że takie postulaty, nie dają nadziei na zmiany, a synod dotyczący rodziny będzie kolejną okazją do odrzucenia i potępienia osób LGBT. ""Spotkanie papieża zarówno z Kim Davis jak i gejowską parą może wprowadzać pewną konsternację (...). Jeśli papież rzeczywiście pragnie świata pozbawionego biedy, to musi również modlić się o świat równych szans dla każdego"" - zauważa David Levesley. ""Nie możemy oczekiwać, że kościół katolicki zmieni się w jeden dzień. To za dużo dla jednego człowieka, by tego dokonać. Musi jednak nadejść moment (...), w którym Watykan zauważy, że problem nierówności dotyczy nie tylko tych, których akceptuje - podkreśla autor na łamach ""The Independent"".",Papież Franciszek,
https://wiadomosci.onet.pl/tylko-w-onecie/deprawacja-mlodych-pozwac-mame-do-sadu-ustawa-o-korekcie-plci-w-senacie/e6bs0p,"""Deprawacja młodych', ""pozwać mamę do sądu"" - ustawa o korekcie płci w Senacie",Środowiska konserwatywne i LGBT ścigają się w próbach przekonania senatorów do odrzucenia bądź przyjęcia ustawy o korekcie płci. Założona przez Annę Grodzką Fundacja Trans-Fuzja przesyła politykom osobiste historie osób trans. Na stronach Radia Maryja można z kolei znaleźć apel o składanie podpisów w kontrze do projektu.,"W petycji wysyłanej do szefów klubów zrzeszających senatorów czytamy, że to ""ultralewicowa grupka lobbystów"" próbuje zajmować polski parlament ""ideologicznym projektem ustawy"" ws. korekty płci. - Jest zupełnie niezrozumiałą sytuacja, w której posłowie reprezentujący wielomilionowe grupy wyborców, ulegli tej propagandzie - stanowi petycja. Wedle autora listu - a podpisało go ponad 25 tys. osób - ustawa ta daje każdemu możliwość, po uzyskaniu dwóch pozytywnych opinii lekarskich, ""określenia swojej płci jako odmiennej od stanu faktycznego"". - (Projekt ustawy) rażąco narusza publiczną moralność: deprawuje niepełnoletnich, destabilizuje normy społeczne. Zupełnie inne stanowisko prezentują środowiska LGBT, które wspierały ten projekt. Szefowa Kampanii Przeciw Homofobii Agata Chaber w liście do senatorów - rozsyłanym do wszystkich osób zasiadających w izbie wyższej - podkreśla, że dzisiejsza praktyka sądowa wobec osób trans jest upokarzająca. Aktualnie osoby te muszą pozywać własnych rodziców, by zmienić płeć, a - pisze Chaber - ""proces ten, jest niezwykle trudny i poniżający"". - Wreszcie ma szanse zostać zastąpiony przejrzystą procedurą, która dotyczyć będzie jedynie osób zainteresowanych uzgodnieniem płci - pisze. Apeluje przy tym o szybkie prace nad projektem. Fundacja Trans-Fuzja, założona przez Annę Grodzką, ruszyła z kolei z akcją zbierania i przekazywania parlamentarzystom opisów osobistych historii mężczyzn i kobiet trans. - Wasze opowieści i doświadczenie mogą przekonać senatorów o tym, jak bardzo potrzebna jest ta ustawa - apeluje więc fundacja. To fragment jednej z takich historii: - Mam 17 lat. We wrześniu będę zaczynał drugą klasę liceum. Zakładając, że chciałbym wymienić dokumenty niedługo po 18. urodzinach, musiałbym zrobić to jeszcze w liceum. Będąc na utrzymaniu mamy, pozwałbym ją do sądu. Nie brzmi to jak dobry pomysł. W minionym tygodniu Sejm przyjął ustawę o uzgodnieniu płci. Jej promotorką była posłanka Anna Grodzka (niezrzeszona), pierwsza w Polsce osoba transpłciowa zasiadająca w Sejmie. To z jej inicjatywy powstał projekt, nad którym Sejm pracował od 2013 r. Ustawę w Sejmie poparło 252 posłów, 158 było przeciwko, a 11 się wstrzymało. Projekt trafił zatem do Senatu, a następnie wróci do Sejmu. Ustawa określa procedury związane z uzgodnieniem płci. Odnosi się do osób, których tożsamość płciowa różni się od ich płci wpisanej do aktu urodzenia. Dotyczy procedur prawnych, nie dotyka kwestii medycznych. Jej celem jest ich uproszczenie i zlikwidowanie obowiązującego obecnie w tego typu sprawach trybu procesowego, z powództwa przeciwko własnym rodzicom. W myśl projektu wniosek o uzgodnienie płci może złożyć osoba, która ma pełną zdolność do czynności prawnych (dorosła) i nie pozostaje w związku małżeńskim. Dołącza się do niego m.in. orzeczenie wydane przez dwóch lekarzy ze specjalizacją w psychiatrii lub seksuologii stwierdzające utrwalone występowanie tożsamości płciowej, odmiennej od płci metrykalnej. Sprawy dotyczące uzgodnienia płci będą rozpatrywane w trybie sądowym nieprocesowym. Decyzję sąd będzie podejmował na podstawie orzeczeń lekarskich. Rocznie w Polsce sądy rozpatrują ok. 40 spraw o zmianę płci. Wedle ustawy postanowienie sądu o uzgodnieniu płci stanowić będzie podstawę do wydania nowego aktu urodzenia oraz zmiany imion i nazwiska, wydania nowego aktu urodzenia, nowego numeru PESEL, dowodu osobistego oraz do zmiany imienia i nazwiska.","""Wasze historie i doświadczenie mogą przekonać senatorów, że ta ustawa jest potrzebna""",
https://wiadomosci.onet.pl/swiat/usa-homoseksualisci-moga-byc-liderami-skautow/l3rlxz,USA: homoseksualiści mogą być liderami skautów,"Męska organizacja skautowa USA zniosła zakaz pełnienia w niej funkcji liderów, instruktorów i płatnych ekspertów przez osoby dorosłe o jawnej orientacji homoseksualnej.","Decyzję tę poparła zdecydowana większość rady kierowniczej założonej 105 lat temu organizacji Boy Scouts of America. Zastrzeżono jednak, że drużyny skautowskie powiązane statutowo z kongregacjami religijnymi mogą nadal nie dopuszczać gejów w szeregi swej kadry. Boy Scouts of America mają około 2,5 mln członków w wieku od 7 do 21 lat skupionych w ponad 100 tys. drużyn, do tego dochodzi 960 tys. dorosłych wolontariuszy. Patronat nad 70 proc. drużyn sprawują kościoły i organizacje religijne, a nad pozostałymi stowarzyszenia społeczne i oświatowe. Jak zaznaczono w komunikacie rady kierowniczej, poniedziałkowa decyzja ""szanuje prawo organizacji o patronacie religijnym do wybierania takich wolontariuszy, których poglądy są zgodne z ich własnymi"". Zakaz przyjmowania do drużyn skautowskich chłopców o jawnej orientacji homoseksualnej zniesiono w 2013 roku, utrzymując go jednak w odniesieniu do dorosłej kadry. W maju prezes Boy Scouts of America, były minister obrony USA Rober Gates zadeklarował, że zakazu ""nie da się utrzymać"" i wezwał do jego anulowania. Pod koniec czerwca Sąd Najwyższy USA orzekł, że obowiązujący w niektórych stanach zakaz zawierania małżeństw przez osoby tej samej płci jest sprzeczny z konstytucją.",,
https://wiadomosci.onet.pl/swiat/litwa-dochodzenie-w-sprawie-homofobicznych-t-shirtow-na-polskim-zlocie/gk31t3,Litwa: dochodzenie w sprawie homofobicznych T-shirtów na polskim zlocie,"Litewski urząd ds. równych możliwości powiadomił, że bada doniesienia o T-shirtach z homofobicznymi napisami; koszulki miały na sobie osoby uczestniczące w niedawnym zlocie turystycznym polskich organizacji na Litwie - podała agencja BNS.","Rzeczniczka ds. równych możliwości Agneta Lobaczevskite powiedziała, że jej urząd ma prawo do wszczęcia dochodzenia w tej sprawie, która została upubliczniona. Zapowiedziała, że wyniki dochodzenia zostaną przedstawione najszybciej, jak to będzie możliwe. Na koszulkach widniało hasło ""Wilno Na Rowerach Bez Pedałów"". - Ubolewamy, że takie słownictwo jest używane na imprezach publicznych współorganizowanych przez partie polityczne finansowane z litewskiego budżetu - powiedział agencji BNS szef Litewskiej Ligi Gejowskiej Vladimir Simonko. Agencja pisze, że zdjęcia uczestników zlotu w T-shirtach z napisem, który oburzył środowiska LGBT, zamieszczono na stronie internetowej AWPL. Według BNS szef Akcji Wyborczej Polaków na Litwie Waldemar Tomaszewski zapewnił, że hasło nie miało być obrazą dla środowisk LGBT, a cała sprawa została ""wyolbrzymiona"". Rodzinny Zlot Turystyczny Akcji Wyborczej Polaków na Litwie (AWPL) i Związku Polaków na Litwie (ZPL) odbywał się w dniach 11-12 lipca.",Dochodzenie w sprawie homofobicznych T-shirtów na polskim zlocie,
https://wiadomosci.onet.pl/berlin-w-sobote-pochod-milosci-zamiast-love-parade/pypdfj,Berlin: w sobotę Pochód Miłości zamiast Love Parade,"Pięć lat po tragicznym wypadku podczas festiwalu techno Love Parade w Dortmundzie, w którym zginęło 21 osób, przez Berlin w sobotę przejdzie Pochód Miłości. Organizatorzy zapewniają, że zbieżność terminów jest przypadkowa, a ich przesłanie bardziej polityczne.","Organizatorzy Pochodu miłości (Zug der Liebe) zapewniają, że nie chcą kontynuować tradycji Love Parade - święta muzyki techno, w którym w okresie świetności uczestniczyło 1,5 mln osób. - Nasz pochód to wydarzenie polityczne - powiedział rzecznik organizatorów Jens Schwan. Jego zdaniem organizowana od 1989 roku Love Parade stała się już po kilku latach ""imprezą komercyjną, opanowaną przez sponsorów i reklamodawców"". Na spotkaniu z dziennikarzami Schwan podkreślił, że Pochód miłości ma zwrócić uwagę opinii publicznej na problemy polityczne i socjalne, z jakimi borykają się Niemcy. Platformy tworzące kolumnę pochodu będą wyrażać protest przeciwko umowie o wolnym handlu z USA, przeciwko homofobii i odgradzaniu się Europy od uchodźców. W pochodzie będą uczestniczyć organizacje pracujące z trudną młodzieżą i wspomagające ludzi biednych i bezdomnych. Organizatorzy spodziewają się 15 tys. uczestników. Licząca 10 km trasa przebiega przez południowo-wschodnią cześć stolicy Niemiec. - Zarzuty, że podłączamy się do tradycji Love Parade, są absurdalne - podkreślił Schwan. - Po tragedii w Dortmundzie nie ma powrotu do Love Parade, a w dodatku nie ma już muzyki techno - dodał. Podczas paniki, która 24 lipca 2010 roku wybuchła wśród uczestników Love Parade w Dortmundzie, zginęło 21 osób, a ponad 500 odniosło obrażenia. Odpowiedzialni za zaniedbania do dziś nie zostali ukarani. Prokuratura zarzuca pracownikom władz miasta oraz organizatorom błędy w procesie planowania, wydawania zezwoleń oraz nadzoru nad imprezą masową. Znane na całym świecie festiwale muzyki techno Love Parade odbywały się od 1989 r., początkowo w Berlinie, a od 2007 r. w Zagłębiu Ruhry. Za każdym razem uczestniczyło w nich ponad milion osób. Po tragedii w 2010 roku zaprzestano organizacji festiwali.",Pomnik upamiętniający ofiary paniki podczas Love Parade w Dortmundzie,
https://wiadomosci.onet.pl/swiat/etpcz-skazal-wlochy-za-brak-przepisow-o-uznaniu-zwiazkow-tej-samej-plci/cqlxy4,ETPCz skazał Włochy za brak przepisów o uznaniu związków tej samej płci,"Europejski Trybunał Praw Człowieka w Strasburgu nakazał Włochom prawne uznanie związków osób tej samej płci i ukarał kraj za to, że w różnych gminach odmówiono rejestracji trzem takim parom. Każda ma otrzymać od państwa odszkodowanie w wysokości 5 tys. euro.","Trybunał w Strasburgu nakazał władzom Włoch wypłatę zadośćuczynienia za straty moralne z powodu naruszenia ""prawa do poszanowania życia prywatnego i rodzinnego"" trzech stabilnych od lat związków homoseksualnych. Pary te, mieszkające w Trydencie, Mediolanie i koło tego miasta, zwróciły się do swych gmin z wnioskiem o możliwość zawarcia formalnego związku. Spotkały się z odmową z powodu braku przepisów w tej sprawie. W orzeczeniu ETPCz podkreślił, że Włochy muszą wprowadzić takie przepisy, ponieważ ""obecnie istniejąca prawna ochrona związków osób tej samej płci nie tylko nie gwarantuje podstawowych potrzeb pary żyjącej w stabilnej relacji, ale nie daje także wystarczającej pewności"". Wyrok uprawomocni się za trzy miesiące, jeśli w tym czasie nie odwoła się od niego rząd ani strony skarżące. Adwokat reprezentujący trzy pary wyraził satysfakcję z wyroku. Rząd go nie skomentował. W szeregach polityków rządzącej Partii Demokratycznej pojawiły się opinie, że stanowisko Trybunału przypomina o tym, że Włochy ""pozostają kolebką negowanych praw"". Choć we Włoszech nie ma przepisów uznających formalnie związki osób tej samej płci, w niektórych miastach, między innymi w Rzymie, utworzono ich rejestry. Także one wywołały falę polemik i protestów ze strony ugrupowań prawicy i Kościoła. Niedawno premier Matteo Renzi zapowiedział przygotowanie projektu ustawy w sprawie prawnego uznania takich związków do końca tego roku. Episkopat w reakcji na tę deklarację wyraził opinię, że we Włoszech są większe problemy do rozwiązania.",Manifestacja włoskich środowisk LGBT w Turynie,
https://wiadomosci.onet.pl/kraj/krystian-legierski-w-andrzeju-dudzie-utrwalil-sie-falszywy-obraz-geja/d0fqq0m,Krystian Legierski: w Andrzeju Dudzie utrwalił się fałszywy obraz geja,"- Przez lata media pokazywały zdjęcia z parad, a na nich półnadzy mężczyźni. Ale trzeba pamiętać, że te obrazki pochodziły z państw Ameryki Południowej albo z Francji czy Hiszpanii, gdzie wydarzenia pełne nagości nikogo nie dziwią. (…) Polakom jednak niestety przez lata prezentowano taki właśnie obraz geja i w Andrzeju Dudzie on też się utrwalił - mówi Krystian Legierski, warszawski działacz środowisk homoseksualnych.","Jacek Gądek: - Paraduje Pan półnago w pracy? Krystian Legierski: - Tak. Codziennie. Jasne. Wypowiedź prezydenta elekta Andrzeja Dudy, że nikogo nie będzie oceniał przez pryzmat tego, z kim żyją, jest OK. Ale już kolejne jego słowa - że nie wyobraża sobie, aby ktoś półnagi paradował po biurze - pokazują, z jakim poziomem niezrozumienia i stereotypowego postrzegania homoseksualizmu nadal mamy do czynienia wśród znacznej części polskiego społeczeństwa i to bez względu na wykształcenie. A to dlaczego? Bo dowodzi, że nawet przyszły prezydent RP, osoba wykształcona i obyta nie jest wolna od karykaturalnego postrzegania homoseksualistów jako osób ogarniętych seksualną żądzą, które nie panują nad instynktami i nie są w stanie funkcjonować w kulturowych kodach. Czyli ubawił się Pan przy okazji słów Dudy o gejach? Tak. Ale też po raz kolejny uświadomiłem sobie bezmiar niewiedzy Polaków o tym, czym jest homoseksualizm. Polskie państwo od lat zaniedbuje edukację obywateli w tej kwestii. Na żywym przykładzie Andrzeja Dudy, prezydenta elekta przecież to widzimy. Bo jak on sobie wyobraża przeciętnego geja? Jako osobę z piórkami w tyłku, jak to niektórzy są łaskawi mówić przy rozmaitych okazjach? - Prezydent nie robi mi łaski, siadając ze mną do stołu – mówił w ""Kropce nad i"" na antenie TVN24 Robert Biedroń, komentując słowa Andrzeja Dudy na temat homoseksualistów i ""paradowania półnago po kancelarii"" - Dla mnie uwłaczające jest, gdy ktoś operuje takimi stereotypami. Nie odbiera Pan słów Dudy jako zwyczajnego żartu? To żaden żart. Duda użył skrótu myślowego, który pokazuje, że w stosunku do gejów i lesbijek przyszły prezydent wykazuje się nieufnością tak dużą, że dopuszcza myśl, że jakaś osoba homoseksualna zatrudniona w jego kancelarii mogłaby chcieć paradować półnago. Pan może zapewnić prezydenta elekta, że jeśli zaprosi Pana na spotkanie do swojej kancelarii, to przyjdzie Pan kompletnie ubrany? Już samo to pytanie wydaje mi się niestosowne i poniżej akceptowalnego dla mnie poziomu dyskusji. A byłoby o czym rozmawiać z Andrzejem Dudą, jeśli chodzi o prawa osób homoseksualnych? Oczywiście, że tak. Jeśli prezydent wyrazi wolę rozmowy, to nie tylko ja na takie spotkanie przyjdę. A jeśli Andrzej Duda sam takiego zaproszenia nie wystosuje, to środowiska LGBT zwrócą się do niego z prośbą o spotkanie. I wcześniejsze słowa prezydenta elekta o homoseksualistach nie będą mieć znaczenia? Ta wypowiedź Dudy pokazuje wyłącznie, że jest jeszcze bardzo wiele do zrobienia, jeśli chodzi o świadomość Polaków ws. mniejszości seksualnych. Naprawdę szczytem marzeń gejów nie jest półnagie paradowanie po Pałacu Prezydenckim. Mimo oczywistych różnic oczekuje Pan od nowego prezydenta otwartości ws. praw osób homoseksualnych? Andrzej Duda sam ją deklarował. Poza tym nie wygląda na osobę, która byłaby zacietrzewiona. Nie liczę oczywiście na żaden piorunujący efekt rozmów, ale zakładam, że na rozmowę można liczyć. To załóżmy: przy jednym stole spotyka się Pan z prezydentem Dudą, prosząc, by zastanowił się nad legalizacją związków partnerskich. Prezydent odpowiada, że jest przeciwko… … Duda mówi ""nie"" związkom partnerskim, ale dodaje, że widzi możliwość uregulowania pewnych kwestii poprzez zmiany istniejących już przepisów - na przykład ws. osób najbliższych. I to już jest coś. Prezydent Bronisław Komorowski w trakcie 5 lat nigdy się z nami nawet nie spotkał. Zobaczymy, czy Andrzej Duda też poprzestanie na deklaracjach, że jest w stanie rozmawiać z każdym. Póki co nie mam powodów sądzić, że Duda nas oszuka. Pan głosował właśnie na Andrzeja Dudę. Tak. Ale nie dlatego, że wierzyłbym, że cokolwiek dla nas zrobi. Zagłosowałem wyłącznie po to, aby odsunąć od władzy PO, która przez 8 lat nas oszukiwała i mamiła. Jakiś limit naiwności został osiągnięty, więc dalsze podtrzymywanie wiary w Platformę byłoby moim zdaniem wyłącznie przejawem głupoty! A Duda? On mówi o homoseksualistach to, co myśli, a nie żeby się nam przypodobać. Biorę szczerość - nawet tę nieprzyjemną - zawsze za dobrą monetę. W Irlandii dopiero co zgodzono się w referendum na małżeństwa homoseksualne. W Polsce też warto by rozpisać referendum w sprawach światopoglądowych? To nie byłby dobry pomysł. Bo? Z prostego powodu: jeśli polskie społeczeństwo miałoby podjąć jakąś mądrą decyzję, to musiałoby mieć wiedzę. Słowa Dudy pokazuję natomiast, że nawet ludzie dobrze wykształceni i politycznie zorientowani mają o homoseksualistach fałszywe wyobrażenie. Dziś takie głosowanie nie miałoby zatem sensu. Byłoby ono jak referendum przeprowadzane w Rosji na temat tego, czy Putin jest dobrym czy złym prezydentem. Wynik przecież będzie oczywisty. Najpierw trzeba zyskać pewną świadomość, aby postrzegać sytuację racjonalnie, a w Polsce większość ludzi nadal nie ma rzetelnej wiedzy o homoseksualizmie. Z prezydentem na czele? Według Pana Andrzej Duda jest wykształconym prezydentem, a nie wie, o czym mówi? Jeśli ktoś sądzi, że homoseksualiści byliby gotowi półnago paradować po jego kancelarii, to dowodzi to jego wybitnie stereotypowych poglądów. A Pan sądzi, że skąd się one biorą? Przez lata media pokazywały zdjęcia z parad, a na nich półnadzy mężczyźni. Ale trzeba pamiętać, że te obrazki pochodziły z państw Ameryki Południowej albo z Francji czy Hiszpanii gdzie społeczeństwo ma zupełnie inny stosunek do cielesności, a heteroseksualiści też organizują imprezy, karnawały i inne wydarzenia pełne nagości i nikogo to nie dziwi! Chociażby karnawał w Rio, gdzie półnagie kobiety i mężczyźni tańczą na platformach - ale to nie ma nic wspólnego z homoseksualnością. To kwestia kultury, w której nagość nikogo nie szokuje. Pokazywanie takich zdjęć w kontekście naszych, polskich parad, na których nigdy nikogo półnagiego nie widziałem, jest szaleństwem. Polakom jednak niestety przez lata prezentowano taki właśnie obraz geja i w Andrzeju Dudzie on też się utrwalił. Parada równości ma przejść ulicami Warszawy za tydzień - prezydenta elekta Pan sobie na niej nie wyobraża? Nie, bo i po co? Duda i PiS są przynajmniej uczciwi - są przeciw i to mówią. Ja tę ich szczerość cenię, choć jest ona dla nas niekorzystna. Wolę się mierzyć z prawdziwym wrogiem niż z pozornym przyjacielem, bo Platforma i Komorowski też są przeciw, ale od lat nas oszukują, że jest inaczej. Przez 8 lat rządów PO nie podjęto ani jednego naszego postulatu. Nic. I to, mimo że z ust Donalda Tuska i Ewy Kopacz padały zapowiedzi. Parada równości ma szansę przełamywać jakieś stereotypu? Każdy, kto choć raz w życiu widział w Warszawie tę paradę, to wie, że klimatu karnawału z Rio na darmo tu szukać. Nagich mężczyzn ani kobiet nie ma. Zaprosiłby Pan Andrzeja Dudę? Sądzę, że najpierw wypadałoby, aby prezydent Warszawy Hanna Gronkiewicz-Waltz w końcu objęła paradę swoim patronatem. Nigdy tego nie zrobiła, czym pokazuje, że dla niej gej i lesbijka to podejrzane osoby. Dała swój patronat paradzie labradorów, a nam konsekwentnie odmawia.","Krystian Legierski uważa, że Andrzej Duda ma utrwalony fałszywy obraz gejów",
https://wiadomosci.onet.pl/swiat/onz-nie-maleje-przemoc-wobec-lgbt-notuje-sie-setki-zabojstw/d92tt4,ONZ: nie maleje przemoc wobec LGBT; notuje się setki zabójstw,"Członkowie społeczności LGBT nadal padają ofiarą ""wszechobecnego, brutalnego traktowania, nękania i dyskryminacji"" we wszystkich regionach świata - alarmuje ONZ. W nowym raporcie przywołano setki morderstw, których motywem była orientacja seksualna ofiar.","Ogłoszony w Genewie raport zwraca uwagę, że zebrane dane są niepełne, ale wyraźnie wskazują na niepokojąco wysokie wskaźniki przemocy wobec gejów, lesbijek, osób biseksualnych i transpłciowych. Wysoki komisarz ONZ ds. praw człowieka Zeid Ra'ad Al-Husajn zaznaczył, że od ostatniego raportu w 2011 roku wysiłki niektórych krajów, zmierzające do ograniczenia przemocy i dyskryminacji ze względu na orientację seksualną, zostały usunięte w cień przez nadal utrzymującą się na wysokim poziomie agresję wobec LGBT; ich sprawcy zbyt często pozostają bezkarni. Jako przykłady brutalnych morderstw autorzy raportu ONZ przywołują zabójstwa transseksualnych kobiet w Urugwaju oraz czarnoskórych lesbijek w RPA. Przywołany został również przypadek homoseksualnego mężczyzny w Chile, zamordowanego przez neonazistów, którzy wycięli mu na ciele swastyki. Według autorów raportu w samej Brazylii w 2012 roku udokumentowano 310 morderstw, ""w których motywem była homofobia lub transfobia"". Inny projekt Trans Murder Monitoring, który gromadzi przypadki zabójstw osób transpłciowych, wyszczególnia aż ok. 1600 takich przypadków w 62 krajach między 2008 a 2014 rokiem. Z kolei Międzyamerykańska Komisja Praw Człowieka odnotowała prawie 600 morderstw z nienawiści do ludzi LGBT w 25 krajach Organizacji Państw Amerykańskich między styczniem 2013 roku a marcem 2014 roku. Autorzy opisują także wiele przypadków aktów przemocy, niezakończonych śmiercią. Wśród nich wymieniają aresztowanie, bicie i złe traktowanie przez policję w Zimbabwe 44 członków organizacji LGBT czy aresztowanie w Bangladeszu kobiety za to, że jest lesbijką; w czasie pobytu w areszcie została ona najprawdopodobniej zgwałcona przez policjanta. W raporcie przytoczono także przykład czterech ludzi aresztowanych w Egipcie ze względu na ich domniemaną orientację seksualną; mieli być oni wykorzystywani seksualnie przez współwięźniów. Ponadto w co najmniej 76 krajach świata utrzymywane jest prawo, które służy do karania i prześladowania ludzi ze względu na orientację seksualną lub tożsamość płciową. Uwzględniono tutaj również prawodawstwo pozwalające uznać za przestępstwo oparte na obopólnej zgodzie związki homoseksualne między dorosłymi osobami. W takich krajach jak Iran, Mauretania, Arabia Saudyjska, Sudan, Jemen, Somalia i część Nigerii takie relacje mogą zostać nawet ukarane śmiercią, ""co stanowi ciężkie naruszenie praw człowieka"" - podkreślono w raporcie ONZ. Komisarz ds. praw człowieka wyraził również zaniepokojenie prawodawstwem, uchwalonym lub zaproponowanym w ciągu dwóch minionych lat w celu ograniczenia debaty publicznej pod pretekstem ""ochrony nieletnich"" przed informacjami na temat nietradycyjnych związków seksualnych. W tym kontekście wskazano na Kirgistan, Nigerię, Mołdawię, Rosję, Ugandę i Ukrainę. W raporcie zawarto ponad 20 rekomendacji, m.in. w sprawie zakazania przez kraje tzw. terapii konwersyjnych, a także praktyk przymusowej sterylizacji czy badań lekarskich.",ONZ,
https://wiadomosci.onet.pl/swiat/wasze-dzieci-cierpia-list-otwarty-do-spolecznosci-lgbt/hwlyw1,Wasze dzieci cierpią - list otwarty do społeczności LGBT,"Heather Barwick, wychowująca się w homoseksualnym związku – apeluje do społeczności gejowskiej, z troską o najmłodszych. - Wasze dzieci cierpią – napisała w cytowanym przez ChNNews.pl liście otwartym.","Heather Barwick od drugiego roku życia była wychowywana przez swoja matkę oraz jej partnerkę, po tym jak jej ojciec zostawił rodzinę. Partnerkę swojej matki wspomina bardzo dobrze, a sama w wieku 20-lat była aktywistką ruchów LGBT. Opowiadała się także za legalizacją związków jednopłciowych. Jak mówi, zmieniła swój punkt widzenia, gdy sama wyszła za mąż i została matką czwórki dzieci. Dlatego właśnie postanowiła napisać list otwarty do społeczności homoseksualnej o wymownym tytule – ""Wasze dzieci cierpią"". Barwick nie odmawia osobom homoseksualnym zdolności opiekuńczych, natomiast zaznacza, że najkorzystniejszym, dla dzieci układem jest heteroseksualna para dwóch rodziców. Sama będąc mała dziewczynką, potrzebowała ojca. Dopiero z perspektywy czasu potrafi ocenić, jaki wpływ miało na niej wychowanie przez lesbijki. Podkreśla, że choć sama nie została lesbijką, to miała trudności w określeniu kształtu swojej relacji z mężem. Barwick podkreśla, że osoby takie jak ona powinny mieć prawo, do opowiadania o swoich cierpieniach bez stygmatyzowania jako ""hejterzy"". Jak dodaje, przez lata borykała się z bólem wywołanym brakiem ojca. – Dopiero gdy przyszłam do Chrystusa, poczułam, że ciężar został ze mnie zdjęty – podkreśla.",Manifestacja LGBT,
https://wiadomosci.onet.pl/tylko-w-onecie/zbigniew-wodecki-w-obronie-osob-homoseksualnych/rjk4v,Zbigniew Wodecki w obronie osób homoseksualnych,"Znany muzyk Zbigniew Wodecki zaangażował się w kampanię na rzecz osób homoseksualnych. - Ja nikomu do łóżka nie zaglądam i nie chcę, aby ktoś zaglądał do mojego - mówi Onetowi.","Zbigniew Wodecki to najnowszy sojusznik osób LGBT, który bierze udział w kampanii ""Ramię w ramię po równość"", organizowanej przez Kampanię przeciw Homofobii. W jej ramach opublikowano teraz fotografię, na której Wodecki występuje z tabliczką. A na niej napis: ""Jestem sojusznikiem osób LGBT, bo chcę żyć w kraju, w którym moi homoseksualni przyjaciele nie są dyskryminowani. Bo niby dlaczego!"". Obok Wodeckiego wystąpili już Dariusz Michalczewski, Ilona Felicjańska i Maja Ostaszewska. Co miesiąc przedstawiany jest kolejny uczestnik kampanii. Muzyk - na pytanie, dlaczego wziął udział w akcji, odpowiada: - Bo jestem normalny. I dodaje, że jako 16-latek jeździł za granicę. - Chciałbym, żeby w naszym kraju było tak jak wtedy w tej Belgii, Szwajcarii czy Francji - podkreśla. Jak deklaruje, jest za wprowadzeniem w Polsce związków partnerskich. W rozmowie z Onetem dodaje: - To jest mój akt sprzeciwu. Potępiam tych, którzy czepiają się osób homoseksualnych, do których ja nic nie mam. Sam na głowie mam ważniejsze sprawy niż to, z kim kto śpi w łóżku. Nie jestem sędzią - to Bóg stworzył ludzi. Znam wielu homoseksualistów, którzy są inteligentni, zdolni, dowcipni i osiągają sukcesy - pracuję z takimi ludźmi. I znam też wiele osób hetero, które są chamami. Orientacja nie ma nic wspólnego z tym, jakim jest się człowiekiem - mówi Onetowi Zbigniew Wodecki. W jego ocenie w Polsce w zasadzie nie ma homofobii. - Nie mówię tu o jakichś ekstremalnych przykładach i głupcach, którzy chodzą i coś krzyczą - zastrzega. Jednocześnie zwraca uwagę, że sam wychowywał się w środowisku opery, operetki, artystów. - I wiem, że czyjaś seksualność to nie jest moja sprawa. Ja nikomu do łóżka nie zaglądam i nie chcę, aby ktoś zaglądał do mojego.",Zbigniew Wodecki,
http://wiadomosci.onet.pl/swiat/koncert-conchity-wurst-przed-parlamentem-europejskim-lunacek-walczymy-o-prawa/1m0kf,Koncert Conchity Wurst przed Parlamentem Europejskim. Lunacek: walczymy o prawa społeczności LGBT,"Jutro przed budynkiem Parlamentu Europejskiego wystąpi Conchita Wurst, triumfatorka tegorocznej edycji Eurowizji oraz ikona społeczności LGBT. Organizatorką występu jest Ulrike Lunacek, austriacka eurodeputowana z frakcji Zieloni - Wolny Sojusz Europejski. - To doskonały sygnał, wzywamy Komisję Europejską do opracowania ""mapy drogowej"" na rzecz walki z homofobią, dyskryminacją i prześladowaniem - podkreśliła posłanka. - To nie ""tolerancja"", lecz afirmacja. Według wielu sił politycznych, ""postęp"" polega właśnie na takim odwróceniu znaczeń - komentuje eurodeputowany PiS Kosma Złotowski.","Zaproszenie do Wurst wystosowali europosłowie z pięciu grup politycznych w Europarlamencie; oprócz Lunacek, byli to Dennis de Jong ze Zjednoczonej Lewicy Europejskiej - Nordyckiej Zielonej Lewicy (GUE/NGL), Sophie in't Veld z Porozumienia Liberałów i Demokratów na rzecz Europy (ALDE), Sirpa Pietikainen z Europejskiej Partii Ludowej (EPP) oraz Daniele Viotti z Postępowego Sojusz Socjalistów i Demokratów (S&D). Conchita Wurst to pseudonim artystyczny urodzonego w Austrii Thomasa Neuwirtha. 26-letni wokalista, występujący jako drag queen, wygrał w 59. Konkursie Piosenki Eurowizji, po czym został okrzyknięty ikoną środowisk LGBT. Zwycięstwo ""damy z brodą"" wywołało jednak od razu liczne kontrowersje w Europie; pojawiły się komentarze, według których triumf Wurst w popularnym konkursie był wynikiem ofensywy poprawności politycznej, a nawet elementem walki przeciwko tradycyjnym wartościom, a zwłaszcza tradycyjnej wizji rodziny. Ulrike Lunacek, współprzewodnicząca grupy LGBT w PE, podkreśliła, że ogólnoeuropejskie poparcie dla Conchity oraz jej przesłanie podczas koncertu Eurowizji są “znakiem na rzecz otwartości i poszanowania odmienności”. - To są wartości, na których opiera się Unia Europejska; będziemy tych wartości bronić - dodała w rozmowie z serwisem internetowym Grupy ds. Społeczności LGBT. Daniele Viotti uściśliła, że PE, podczas kadencji w latach 2014 -2019, będzie walczył ""o szacunek i tolerancję (wobec społeczności LGBT) w Europie, a także poza nią"". Na plakacie zapowiadającym koncert Wurst można przeczytać m. in., że jest to ""europejski głos"", a gospodarzami wydarzenia będą eurodeputowani, którzy zajęli się organizacją koncertu. - Poznałam Conchitę, zanim jeszcze stała się sławna. Jako współprzewodnicząca grupy LGBT uznałam, że jest dobra okazja, by zaprosić ją do Parlamentu Europejskiego. Koncert Conchity oceniam jako doskonały sygnał dla wszystkich eurodeputowanych w PE - skomentowała dla Onetu Ulrike Lunacek. Jak dodała, muzyczny sukces Wurst musi teraz zostać przełożony na ""konkretne środki służące walce z walce z dyskryminacją i homofobią oraz budowaniem różnorodnej Europy"". Austriacka polityk, odnosząc się do kontrowersji wobec Wurst, które pojawiły się zaraz po ogłoszeniu wyników Eurowizji, podkreśliła, że nie jest to kwestia politycznej poprawności lecz ""codziennego życia społeczności LGBTI oraz tych osób, które nie reprezentują rodzin tradycyjnych, takich jak np. rodziny z tylko jednym rodzicem"". - Fundamentami Unii Europejskiej są równość i szacunek. Ostatnio przeprowadzone badania wskazują jednak, że wiele osób ze społeczności LGBT nadal ukrywa swoją tożsamość, żyjąc w izolacji, a nawet w strachu. W ciągu ostatniego roku aż 47 procent takich osób odczuło przejawy dyskryminacji lub prześladowania - stwierdziła Lunacek. Jak zaznaczyła, powoduje to konieczność wspierania praw podstawowych, tak by również te osoby mogły cieszyć się ""życiem w godności, bez upokorzeń"". - Dlatego też wzywamy Komisję Europejską do opracowania całościowej ""mapy drogowej"" na rzecz walki z homofobią, dyskryminacją i prześladowaniem. Nie spoczniemy, dopóki osoby ze społeczności LGBT nie będą mogły żyć w Europie bez strachu - zapowiedziała posłanka. Lunacek zadeklarowała również, że nie obawia się sprzeciwu ze strony środowisk konserwatywnych wobec jutrzejszego koncertu Wurst, choć przyznała, że ""pewnego rodzaju sprzeciw będzie występował zawsze"". - To część demokracji, ale szerokie poparcie ze strony różnych grup politycznych w PE dla rezolucji z 2012 roku przeciwko dyskryminacji oraz tzw. ""raport Lunacek"" to dowód, że środowiska homofobiczne tracą poparcie w Europie. A przykład Conchity Wurst pokazuje jak można przezwyciężać nietolerancję i dyskryminację ze względu na orientację seksualną i identyfikację płciową - zaznaczyła. - Jestem pewna, że piosenka ""Rise of a Phoenix"" będzie wielkim sukcesem także w czasie występu przed budynkiem Parlamentu Europejskiego; mam także nadzieję, że przekona to część krytyków, że nie ma żadnego powodu, by obawiać się społeczność LGBT - powiedziała Lunacek. - A poza tym Conchita (podczas Eurowizji - Red.) otrzymała przecież także wiele głosów z Polski! - dodała. Z takim stanowiskiem europejskiej lewicy nie zgadza się eurodeputowany Kosma Złotowski z PiS . - Ludzie zawsze lubili oglądać dziwadła. Dziś też lubią. Baba z brodą od zawsze była taką atrakcją i pod tym względem nic się zmieniło.  Zmieniło się jednak to, że dziś dziwadło chce się nazwać normalnością, i żąda się dla niej „tolerancji”, która w istocie jest afirmacją - ocenił polityk. - Według wielu sił politycznych, także reprezentowanych w Parlamencie Europejskim, ""postęp"" polega właśnie na takim odwróceniu znaczeń. Dla mnie to odwracanie kota ogonem, które może mieć niebezpieczne konsekwencje kulturowe. Ja jednak, po staremu, wolę kobiety bez brody i mężczyzn bez piersi - podkreślił Złotowski w komentarzu dla Onetu.",Conchita Wurst,
https://wiadomosci.onet.pl/swiat/kanada-w-toronto-swiatowa-parada-srodowisk-lgbt/x6l64,Kanada: w Toronto światowa parada środowisk LGBT,"Ulicami centrum Toronto przeszła wczoraj WorldPride Parade, zorganizowana w tym roku w największym kanadyjskim mieście światowa parada środowisk LGBT.","WorldPride po raz pierwszy zostało zorganizowane w mieście północnoamerykańskim. W trwającej ponad pięć godzin paradzie uczestniczyła premier prowincji Ontario Kathleen Wynne, pierwsza premier w krajach Commonwealth otwarcie mówiąca o swojej homoseksualnej orientacji. Partia Liberalna, której w Ontario szefuje właśnie Wynne, wygrała dwa tygodnie temu wybory do parlamentu prowincji, tworząc rząd większościowy. Wśród maszerujących przez centrum Toronto setek rozmaitych organizacji i grup było też wielu polityków, w tym federalny lider Liberałów Justin Trudeau i federalny lider Nowych Demokratów Thomas Mulcair. W Kanadzie wiele uroczystości rozpoczyna się od obrzędów indiańskich, przypominających o historii terenów dzisiejszego państwa. Także Festiwal WorldPride, który rozpoczął się oficjalnie 20 czerwca, w obecności premier Wynne i radnych Toronto, został poprzedzony tradycyjną modlitwą indiańską; Toronto znajduje się na terenach zamieszkiwanych przed przybyciem białych osadników przez Indian Mississauga. W niedzielnej głównej paradzie uczestniczyła także duża grupa Indian w tradycyjnych strojach. Przez dni poprzedzające niedzielną paradę w Toronto odbywały się konferencje dotyczące praw człowieka, wystawy, w tym w tak prestiżowych miejscach jak Royal Ontario Museum (ROM), pokazy filmów, spektakle teatralne, a także koncerty, również koncerty gwiazd takich jak Melissa Etheridge, k.d. lang czy zespołu Tegan and Sara. Jedną z ciekawostek tegorocznego Pride był ślub 110 par (małżeństwa osób tej samej płci są w Kanadzie legalne zgodnie z prawem federalnym od 2005 roku), który odbył się w jednym z najciekawszych turystycznie miejsc Toronto, w stuletnim pałacu Casa Loma. Przed główną niedzielną paradą odbyły się dwie inne, również tradycyjne dla Pride w Toronto. W piątek przez centrum miasta przeszedł Trans March, organizowany przez osoby transgender i wspierające je środowiska. W sobotę odbył się Dyke March, manifestacja kobiet o orientacji homoseksualnej. Obie te parady mają charakter przede wszystkim polityczny. Choć oczywiście pojawiają się atrakcje ciekawe dla turystów, jak powtarzane co roku otwarcie Dyke March przez barwną grupę pań na motocyklach. Podczas WorldPride przed ratuszem Toronto powiewała na maszcie tęczowa flaga, a w centrum miasta, gdzie mieści się gejowska dzielnica, trudno było znaleźć sklep czy restaurację, które nie wywiesiły tęczowej flagi. Pośród stoisk rozmaitych firm, partii politycznych i związków zawodowych, towarzyszących Pride jak co roku były stanowiska rekrutacyjne m.in. policji federalnej i CSIS – kanadyjskiego wywiadu. Doroczne Pride, jak i tegoroczne WorldPride, są nie tylko ważnym wydarzeniem polityczno-kulturalnym, także istotnym wydarzeniem ekonomicznym. Jak podawały media, organizatorzy szacowali w tym roku, że goście przyjeżdżający na festiwal przyczynią się do stworzenia ok. 3 tys. miejsc pracy, zaś gospodarka miasta zarobi na nich 286 mln dolarów kanadyjskich. Od lat szacowano, że na corocznych wydarzeniach Pride w Toronto obsługiwanych jest ponad milion gości. W tym roku, w związku z wyborem Toronto na organizatora WorldPride, liczbę klientów hoteli, restauracji, sklepów i instytucji kulturalnych organizatorzy szacowali na ok. 2 mln. Jednym z najczęściej robionych zdjęć podczas niedzielnych obchodów ostatniego dnia tegorocznego WorldPride w Toronto była podwójna tęcza. Tuż po ostatnich uroczystościach nad ozdobionym tęczowymi flagami Toronto przeszła krótka ulewa, która zakończyła się właśnie naturalną podwójną tęczą.",,
https://wiadomosci.onet.pl/kraj/mowa-nienawisci-najczesciej-akceptowana-wobec-osob-lgbt/qjwl3,Mowa nienawiści najczęściej akceptowana wobec osób LGBT,Polacy najczęściej dopuszczają mowę nienawiści wobec osób nieheteroseksualnych; 77 proc. młodzieży spotkała się z jej przykładami w internecie - wynika z badania przeprowadzonego przez Centrum Badań nad Uprzedzeniami UW i Fundację Batorego.,"Podczas badania z bazy mowy nienawiści opracowanej przez Fundację ""Wiedza Lokalna"" wybrano 30 stwierdzeń wrogich wobec sześciu mniejszości (żydowskiej, romskiej, ukraińskiej, afrykańskiej, muzułmańskiej i LGBT). Komentarze uznane za wrogie przez przedstawicieli mniejszości zostały przedstawione dwóm grupom - młodzieży w wieku 16-18 lat oraz dorosłym. Pytani byli m.in., czy wybrane sformułowania są obraźliwe i czy akceptują je w przestrzeni publicznej. - Osoby nieheteroseksualne są mniejszością, do której najczęściej kierowane są treści nienawistne. Aż 40 proc. młodych ludzi uważa treści ewidentnie obrażające te osoby za dozwolone w dyskursie publicznym - mówiła dzisiaj podczas prezentacji raportu w Warszawie dyrektor Fundacji im. Stefana Batorego Ewa Kulik-Bielińska. Zdaniem posła Twojego Ruchu Roberta Biedronia prawo powinno lepiej chronić mniejszości seksualne. - W kodeksie karnym chroniona jest przynależność ze względu na narodowość czy przynależność etniczną, ale nie są chronione najbardziej narażone grupy m.in. osoby LGBT i tej ochrony brakuje. Musimy zmienić prawo, żeby równo chronić wszystkie grupy narażone na przemoc. Takie projekty zmian są w Sejmie, ale nie ma woli politycznej, żeby nad nimi procedować i to jest wielki błąd - powiedział PAP Biedroń. Dyrektor Fundacji Batorego podkreśliła, że mowa nienawiści dotyczy również innych mniejszości, takich jak Romowie, z którymi związany jest stereotyp złodzieja. - W tym przypadku nie jesteśmy w stanie wyjść z pewnych stereotypów myślenia i powiedzonko »Rom to złodziej i zawsze nim zostanie« nie spotyka się ze zdecydowaną reakcją - powiedziała Kulik-Bielińska. Według badania ponad 15 proc. Polaków (zarówno młodych, jak i dorosłych) nie uważa powyższego zdania za obraźliwe. Kulik-Bielińska zaznaczyła, że według raportu młodzi Polacy są bardziej tolerancyjni niż dorośli wobec niektórych grup, np. mieszkańców Afryki, natomiast bardziej radykalni np. w stosunku do osób LGBT. Wyniki badania wskazują, że głównym miejscem styczności młodych Polaków z mową nienawiści kierowaną do wszystkich mniejszości jest internet. Z wrogością wobec mniejszości seksualnych zetknęło się 77 proc. młodzieży, z antysemityzmem - 59 proc., a z wrogością wobec Romów - 66 proc. Dorośli spotykają się z wrogością w wielu źródłach, z których żadne nie dominuje. Np. w przypadku mowy nienawiści wobec Żydów pełnoletni Polacy słyszą taki język wśród znajomych - 29 proc., a także w internecie - 29 proc. i telewizji - 26 proc. Dyrektor Fundacji Batorego podsumowała, że życie publiczne i prywatne Polaków jest nasycone mową nienawiści. - Wrogie treści zaczynają wchodzić do języka potocznego, patologia staje się powszednia. Czas postawić temu tamę i tutaj rolę do spełnienia ma administracja publiczna, organizacje pozarządowe oraz media i ich odbiorcy - powiedziała Kulik-Bielińska.",Para homoseksualna,
https://wiadomosci.onet.pl/swiat/cypr-pierwszy-marsz-dumy-gejowskiej/msekr,Cypr: pierwszy marsz dumy gejowskiej,"Około 3,5 tys. ludzi w różnym wieku przeszło ulicami Nikozji w pierwszym na Cyprze marszu dumy gejowskiej, domagając się poprawy sytuacji prawnej osób o orientacji homoseksualnej.","Imprezie nie towarzyszyły żadne akty przemocy, natomiast wcześniej tego samego dnia doszło do utarczek między policją i uczestnikami około 200-osobowego zgromadzenia, które przed budynkiem cypryjskiego parlamentu protestowało przeciwko marszowi. Cypr przestał uznawać homoseksualizm za przestępstwo w 1998 roku, w pięć lat po potępieniu jego karalności w tym kraju przez Europejski Trybunał Praw Człowieka. Jednak zdaniem miejscowych aktywistów w 16 lat później prawa osób o orientacji homoseksualnej na Cyprze są w porównaniu z innymi państwami UE znacznie ograniczone, a wprowadzanie ustawodawstwa w sprawie związków partnerskich przeciąga się. Wskazuje się m.in., że cypryjskie pary homoseksualne nie mają takiego samego dostępu do mieszkań socjalnych i innych świadczeń jak pary heteroseksualne. Cypryjski Kościół prawosławny potępił marsz, nazywając homoseksualizm ""chorobą"", a jego duchowni byli wśród uczestników demonstracji przed parlamentem. Jeden z trzymanych przez protestujących transparentów głosił, że akceptacja homoseksualizmu zamieni Cypr w ""wyspę dzikusów"". W marszu uczestniczyło kilku akredytowanych na Cyprze ambasadorów innych państw. Ambasador Austrii Karl Mueller wystąpił z domalowanymi bokobrodami, by upodobnić się do zwyciężczyni tegorocznego konkursu Eurowizji Conchity Wurst. - To część osobistych praw do swobodnego wyrażania się i sądzę, że jest najwyższy czas, by podkreślić znaczenie praw dla tych grup - powiedział Mueller agencji Reutera.",,
https://wiadomosci.onet.pl/swiat/rosja-policja-rozpedzila-w-moskwie-akcje-mniejszosci-seksualnych/j57cb,Rosja: policja rozpędziła w Moskwie akcję mniejszości seksualnych,"Siły specjalne rosyjskiej policji OMON nie dopuściły do zorganizowania w Moskwie manifestacji w obronie praw osób homoseksualnych, biseksualnych i transseksualnych (LGBT). Dwie aktywistki LGBT zostały zatrzymane.","W akcji na placu Twerskim, przed siedzibą mera Moskwy - według różnych źródeł - uczestniczyło zaledwie od 6 do 9 osób. Manifestację obserwowało kilkudziesięcioro dziennikarzy. Było też kilku prawosławnych aktywistów, uważających gejów za ""sodomitów"". Demonstracja zaczęła się od przejazdu ul. Twerską samochodu osobowego w tęczowych barwach ruchu LGBT. Przez otwarte okna auta słychać było piosenkę ""Rise Like A Phoenix"", którą 25-letnia Conchita Wurst z Austrii wygrała niedawny 59. Konkurs Piosenki Eurowizji w Kopenhadze. Wurst naprawdę jest mężczyzną i nazywa się Thomas Neuwirth, ale mówi o sobie w formie żeńskiej. W stolicy Danii Conchita Wurst wystąpiła w długiej sukni i z brodą. Podczas sobotniej próby manifestacji w Moskwie aktywistki LGBT Jelena Kostjuczenko i Anna Annienkowa rozwinęły tęczową flagę z napisem ""Małżeństwo, dzieci, bezpieczeństwo"". W tym momencie interweniowali policjanci, zatrzymując obie kobiety. Kostjuczenko jest dziennikarką niezależnej ""Nowej Gaziety"". Przedstawiciele mniejszości seksualnych próbują zorganizować swoją manifestację od 2006 roku, lecz ich prośby są przez władze rosyjskiej stolicy systematycznie odrzucane. Co roku byli też brutalnie rozpędzani przez OMON. Poprzedni mer Moskwy Jurij Łużkow określał parady homoseksualistów jako ""dzieło szatana"". Obecny włodarz stolicy Siergiej Sobianin nie pochwala zgromadzeń gejów, ponieważ - jak twierdzi - mogą one obrazić uczucia religijne wielu Rosjan. W Rosji utrzymują się silne nastroje antygejowskie. Do 1993 roku homoseksualizm był uznawany w tym kraju za przestępstwo, a do 1999 roku - za chorobę. Z sondażu Centrum Jurija Lewady, niezależnej pracowni badania opinii publicznej, wynika, że tolerancję wobec osób o nietradycyjnej orientacji seksualnej i zrozumienie dla ich problemów deklaruje tylko 23 proc. Rosjan. Radzą oni, aby osoby takie pozostawić w spokoju. Z kolei 27 proc. obywateli FR uważa, że ludziom takim należy zapewnić pomoc psychologiczną. Druga połowa społeczeństwa rosyjskiego nastawiona jest radykalnie: 16 proc. proponuje izolowanie homoseksualistów, 22 proc. chce ich przymusowego leczenia, a 5 proc. wręcz ich fizycznej likwidacji. Od lipca 2013 roku w Rosji obowiązuje prawo zakazujące propagowania homoseksualizmu wśród nieletnich. Zdaniem obrońców praw człowieka ustawa ta jest tak restrykcyjna i niejasna, że skutecznie zniechęca do wszelkiego wyrażania publicznie poparcia dla praw mniejszości seksualnych. Rosyjskie prawo zakazuje również organizowania protestów bez pozwolenia władz; uczestnikom takich zgromadzeń grozi kara grzywny lub więzienia. W październiku 2010 roku Europejski Trybunał Praw Człowieka w Strasburgu ukarał Rosję finansowo za łamanie praw gejów i lesbijek przez zakazywanie ich parad w Moskwie.",,
https://wiadomosci.onet.pl/kraj/organizacje-lgbt-apeluja-o-powrot-do-debaty-o-zwiazkach-partnerskich/qx3g5,Organizacje LGBT apelują o powrót do debaty o związkach partnerskich,"W dzień zakochanych organizacje LGBT zaapelowały do premiera o powrót do debaty o projekcie ustawy o związkach partnerskich. Aktywiści zarzucili marszałek Sejmu opóźnianie prac nad uregulowaniem tych kwestii, a szefa rządu wezwali do spotkania z nimi.","Konferencję prasową pod hasłem ""Miłosny apel gejów do Tuska"" zorganizowała w piątek koalicja Partnerstwo dla Związków. To zrzeszenie 41 organizacji i grup nieformalnych, które postulują umożliwienie zawierania w Polsce związków partnerskich dla par jednopłciowych i różnopłciowych. ""W dzień zakochanych chcemy przypomnieć, że nie tylko pary heteroseksualne obchodzą to święto. Geje, lesbijki, osoby biseksualne również chcą świętować swoje związki, swoją miłość, oddanie. Niestety, nie jesteśmy w stanie świętować w taki sposób, jak byśmy chcieli, czyli z pełnym równouprawnieniem"" - powiedziała wiceprezes Kampanii Przeciw Homofobii Mirosława Makuchowska. Aktywiści odnieśli się też do wypowiedzi premiera Donalda Tuska z 1 lutego. Szef rządu powiedział wówczas: ""Jeśli będę miał choćby cień przekonania, że w Sejmie możliwa jest dyskusja, która doprowadzi do cywilizowanej regulacji w tej kwestii, to będę gotowy, tak jak wtedy włożyć jak najlepszą energię w to. (...) Jeśli będzie możliwy konsens, jestem pierwszy, który się w to zaangażuje"" - powiedział Tusk. ""Dla nas są to słowa bardzo rozczarowujące. Premier obiecywał, że zajmie się kwestią związków partnerskich przed pierwszą kadencją, później - przed drugą kadencją - składał te same obietnice, a tak naprawdę nie wydarzyło się nic oprócz wymuszonej dyskusji w parlamencie w styczniu 2013 r., kiedy m.in. głosami PO został odrzucony projekt ustawy o związkach partnerskich” - przekonywała Makuchowska. W styczniu ub. roku Sejm odrzucił trzy projekty ustaw ws. związków partnerskich: autorstwa PO, Ruchu Palikota oraz SLD. Przed głosowaniem ówczesny minister sprawiedliwości Jarosław Gowin mówił, że projekty są sprzeczne z konstytucją, zaś premier namawiał do ich poparcia. Przedstawiciele koalicji Partnerstwo dla Związków zarzucili marszałek Sejmu Ewie Kopacz, że opóźnia procedowanie złożonych już po styczniowej debacie w Sejmie projektów. Chodzi o dwie propozycje ustaw: jedną autorstwa posłów SLD, drugą - TR. ""Apelujemy do pani marszałkini, żeby rozmroziła tę zamrażarkę, żeby pozwoliła tym projektom przebiegać naturalnym procesem legislacyjnym, a do pana premiera apelujemy o odwagę - o to, żeby rozmawiał o tematach, które niekoniecznie są dla niego wygodne"" - powiedziała Makuchowska. ""Prawa naszych dzieci nie mogą leżeć w zamrażarkach, to jest dla nas sprawa ważna, pilna, nagląca, my chcemy, żeby nasze dzieci miały równe prawa, żeby nasze dzieci mogły zawierać związki partnerskie i czuć się wolne i swobodne w tym kraju, gdzie mają takie same obowiązki, jak pozostali obywatele"" - dodała Aneta Ostrowska ze stowarzyszenia Akceptacja, skupiającego bliskich osób homoseksualnych, biseksualnych i transpłciowych.",,
https://wiadomosci.onet.pl/tylko-w-onecie/poradnik-polak-za-granica-wzbudzil-krytyke/5lwd8,"Poradnik ""Polak za granicą"" wzbudził krytykę","MSZ prowadzi internetowy poradnik ""Polak za granicą"". Stowarzyszenie gejów i lesbijek ""Pracownia Różnorodności"" (SPR) ma pretensje, że nie ma w nim ostrzeżeń, iż w danym kraju gejom grozi śmierć, a są za to informacje, iż np. w Afganistanie za jedzenie wieprzowiny można trafić do więzienia.","SPR napisało w sprawie poradnika pismo do Ministerstwa Spraw Zagranicznych oraz m.in. minister ds. równego traktowania Agnieszki Kozłowskiej-Rajewicz (PO). Wedle analizy SPR w poradniku autorstwa MSZ ostrzeżenia dla osób homoseksualnych zamieszczono w opisach raptem 14 państw (m.in. Bangladesz, Libia, Malediwy, Pakistan, Papua-Nowa Gwinea, Tunezja i Wyspy Salomona). - Problem w tym, że na świecie takich państw jest prawie 80 - twierdzi SPR, powołując się na opracowanie ""State Sponsored Homophobia"" autorstwa Daniela Ottossona. Oto przykłady notek z poradnika MSZ. O Gambii napisano, że ""homoseksualizm jest traktowany jak przestępstwo i karany więzieniem. Zdarzają się przypadki aresztowania zagranicznych turystów podejrzewanych o utrzymywanie stosunków homoseksualnych"". O Malediwach: ""Związki i stosunki seksualne osób tej samej płci są nielegalne i mogą spowodować nałożenie kary grzywny lub więzienia"". O Tunezji: ""Konkubinat i związki homoseksualne są oficjalnie zabronione"". - Niezrozumiałe jest, że w poradniku pominięto kraje, (…) których prawo przewiduje karę śmierci za współżycie z osobą tej samej płci - tłumaczą działacze SPR. Wymieniają tutaj np. Afganistan, Arabię Saudyjską i Iran. Zdaniem SPR ""kuriozalna i całkowicie niezrozumiała"" jest - a właściwie była - notka o prawie zakazującym promocji ""nietradycyjnych wartości rodzinnych"" w Rosji. Obecnie jednak tej notatki - jak i jakiejkolwiek innej dot. wspomnianego prawa - w poradniku już nie ma. A była. W minionym roku MSZ pisało nawet, że ""stosowna informacja na temat nowego prawa oraz sankcji grożących za jego naruszenie została opublikowana przez Ministerstwo Spraw Zagranicznych w internetowym poradniku dla podróżujących pt. »Polak za Granicą«"". Fragment notatki z poradnika brzmiał: ""11 czerwca 2013 roku Duma Państwowa FR w celu »ochrony dzieci od informacji propagującej zaprzeczanie tradycyjnych wartości rodzinnych« przyjęła w redakcji końcowej ustawę uzupełniającą artykuł 6.21 KPA FR, ustalając odpowiedzialność za „propagandę nietradycyjnych stosunków seksualnych"" wśród nieletnich. Wymieniano też wysokość kar (grzywna, areszt, deportacja). W związku z usunięciem z poradnika informacji o Rosji SPR planuje kolejną interwencję w ministerstwie. Dodatkowo, wedle stowarzyszenia, poradnik wymaga wielu innych korekt. - Poradnik ""Polak za granicą"" nie ostrzega osób LGBTQ wyjeżdżających do większości z (prawie 80) państw przed tym, że mogą tam zostać ukarane wyłącznie ze względu na swoją orientację seksualną, (...) tożsamość płciową i zachowanie zgodne z nimi - podsumowuje SPR.","MSZ prowadzi poradnik ""Polak za granicą""",
https://wiadomosci.onet.pl/swiat/senat-usa-przyjal-ustawe-o-zakazie-dyskryminacji-gejow-w-pracy/4fhgp,Senat USA przyjął ustawę o zakazie dyskryminacji gejów w pracy,"Senat przyjął wczoraj ustawę zakazującą dyskryminacji w pracy ze względu na orientację seksualną. Jeśli poprze ją Izba Reprezentantów, będzie to znaczny postęp w kwestii praw gejów w USA. Ustawa od dwóch dekad była bez powodzenia zgłaszana w Kongresie.","Za ustawą głosowało 61 senatorów, w tym poza Demokratami siedmiu Republikanów; przeciw było 30 senatorów. Ustawa zyskała o jeden głos więcej, niż było konieczne do jej przyjęcia. Głosowanie było śledzone w USA z dużym zainteresowaniem. Przyjęcie ustawy w Senacie ocenia się jako znak rosnącej akceptacji społeczeństwa amerykańskiego dla homoseksualizmu. By zachęcić deputowanych do przyjęcia ustawy, prezydent Barack Obama opublikował w poniedziałek na portalu Huffingtonpost.com specjalne oświadczenie. - Amerykanie powinni być oceniani w miejscu pracy tylko pod jednym względem - umiejętności wykonywania pracy.(...) Jaką to robi różnicę, jeśli gejem jest strażak, który was ratuje, księgowy, który rozlicza wasze podatki lub mechanik, który naprawia wasz samochód - napisał Obama. Tuż po głosowaniu Biały Dom wydał komunikat, w którym z zadowoleniem przyjął jego rezultat i wezwał, by także Izba zagłosowała za ustawą. Obecnie w USA obowiązuje federalny zakaz dyskryminacji w miejscu pracy ze względu na religię, rasę, płeć, narodowość, wiek i niepełnosprawność. Przyjęta w Senacie ustawa rozszerza prawo do ochrony także w przypadku dyskryminacji ze względu na orientację seksualną i tożsamość płciową. Jeśli wejdzie w życie, zakazana będzie więc np. odmowa zatrudnienia lub zwolnienie z pracy pracowników ze względu na to, że są gejami, lesbijkami, bi- czy transseksualistami. Projekt ustawy był bez powodzenia zgłaszany w każdym Kongresie od 1994 roku. Choć wciąż niepewne są jego losy w Izbie Reprezentantów, gdzie większość mają Republikanie, to komentatorzy wskazują, że głosowanie w Senacie może być pewnym impulsem. Znakiem zmian zachodzących w postawach także wśród Republikanów, było przyznanie się do homoseksualizmu ubiegającego się o stanowisko gubernatora w Maine, pełniącego już trzeci mandat kongresmena republikańskiego Mike'a Michauda. Niemniej przeciw ustawie głosowało w Senacie trzech potencjalnych kandydatów Partii Republikańskiej w wyborach prezydenckich w 2016 roku: senatorowie Rand Paul, Ted Cruz i Marco Rubio.",fot. PAP,
https://wiadomosci.onet.pl/3-lgbt-film-festival-znamy-szczegoly/xn4l0,3. LGBT Film Festival: znamy szczegóły,"Trzecia edycja święta kina LGBT (lesbian, gay, bisexual, transgender) odbędzie się w Warszawie, Gdańsku, Poznaniu, Katowicach i Łodzi w dniach 13-19 kwietnia. Zaprezentowanych zostanie kilkanaście tytułów, w tym seanse przedpremierowych i nieco starszych filmów.","Podczas tegorocznego tygodnia festiwalowego zaprezentowane zostaną filmy, które zdobyły uznanie na największych, międzynarodowych festiwalach. Organizatorzy przypomną także tytuły produkcji z poprzednich lat, które wpisały się w kanon najlepszych filmów LGBT, m.in. ""Modlitwy za Bobby'ego"" (Prayers for Bobby), ""Dzikie noce"" (Les nuits fauves). 3. LGBT Film Festival to nie tylko filmy, ale również liczne wydarzenia towarzyszące. W ramach festiwalu odbędą się sztuki teatralne: dwa gościnne spektakle Teatru Nowego z Krakowa. ""Lubiewo"" wg słynnej powieści Michała Witkowskiego, w Teatrze Dramatycznym oraz próby czytane ""Zranionej młodości"", w reż. Tomasza Gawrona, obsada: Matylda Damięcka, Mateusz Damięcki, Bartosz Gelner (""Sala Samobójców"") w Kinotece. W trakcie trwania festiwalu odbędzie się plebiscyt na  ""Najlepszy Film"". Tytuł wyłoniony zostanie przez głosowanie publiczności. Miasta festiwalowe: Warszawa - Kinoteka, Gdańsk - Klub Żak, Poznań - Kino Malta, Katowice - Kinoteatr Rialto, Łódź - Kino Cytryna","""Mężczyzna w kąpieli"" - kadr z filmu",
