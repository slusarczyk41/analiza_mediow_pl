https://wiadomosci.onet.pl/kraj/fitch-wyniki-testow-pokazuja-odpornosc-polskiego-sektora-bankowego/ssjz9,Fitch: wyniki testów pokazują odporność polskiego sektora bankowego,"Fitch ocenia, że wyniki tzw. stress testów i przegląd jakości aktywów (Asset Quality Review - AQR) pokazują ogólną odporność polskiego sektora bankowego - podała agencja w raporcie.","Fitch ocenił, że wyniki tego przeglądu są zgodne z tzw. ratingami viability dla polskich banków, które odzwierciedlają siłę autonomiczną banków; według agencji niedobór funduszy polskich banków jest bardzo mały, stanowi 0,35 proc. funduszy CET1 sektora. Fitch zauważa, że niedobór ten został w pełni pokryty poprzez zaliczenie przez Getin Noble Bank do kapitału podstawowego Tier 1 całego zysku netto banku za I półrocze 2014 roku oraz poprzez podwyższenie kapitału w trakcie I połowy 2014 roku przez BNP Paribas Bank Polska. W niedzielę Komisja Nadzoru Finansowego przedstawiła przegląd jakości aktywów, przeprowadzony zgodnie z metodyką Europejskiego Banku Centralnego oraz wyniki stress testów 15 banków z Polski, reprezentujących około 79 proc. aktywów polskiego sektora banków komercyjnych oraz około 72 proc. aktywów polskiego sektora bankowego. Komisja oceniła, że niedobór funduszy Core Tier 1 sektora jest marginalny, wynosi 379,9 mln zł, w tym - uwzględniając podwyższenie kapitałów w 2014 r. - niedobór wynosi 262,5 mln zł.",fot. Shutterstock,
https://wiadomosci.onet.pl/kraj/cyber-atak-na-konta-mbanku/4w2q9m,Cyber-atak na konta mBanku,"Dostajesz wiadomość z mBanku o treści: dostęp do serwisu został zablokowany, aby przywrócić kliknij w link? Nie wierz w to. Nie klikaj. Takie wiadomości to zmasowany atak oszustów na konta klientów tego banku. Przestępcy mogą w ten sposób ukraść nasze dane i pieniądze.","Maile takie mogło otrzymać nawet 48 tys. klientów mBanku. Cyber-atak na konta tego banku trwa już od kilku tygodni. Przestępcy najprawdopodobniej wykradli adresy poczty elektronicznej z forum internetowego mBanku. Oszuści atakują E-maile przychodzą m.in. z adresów no-reply@eurometrex.org i no-reply@ecoreagent.com. Jako nadawca pojawia się mBank. Wiadomość może zawierać treść lub zbliżoną treść (pisownia oryginalna): „Zablokowany dostęp do serwisu w Internecie. Dostęp do serwisu został zablokowany. Aby przywrócić kliknij w link: https://online.mbank.pl/pl/Login. Jeśli nie odblokowania teraz, konto zostanie trwale zablokowane i trzeba będzie odwiedzić oddział”. Fałszywa strona logowania wygląda niemal identycznie jak oryginalna. Tylko wprawne oko zauważy, że nie ma na niej certyfikatu bezpieczeństwa. Po wpisaniu loginu i hasła, system może poprosić o podanie różnych danych, takich jak PESEL czy nazwisko panieńskie matki. Może także pojawić się informacja z prośbą o przekazanie kodu SMS do konta. Oszust, korzystając z wpisanych przez klienta danych, będzie chciał zalogować się w jego imieniu na prawdziwym koncie. A jak wykona przelew? Ma przecież kod, ten sam właśnie, o którego wpisanie klient został kilka chwil wcześniej poproszony. Oszust może także zadzwonić do banku i wykonać przelew na wskazane przez niego konto. Takie działania to nic innego jak przestępstwo o nazwie phishing. To w branży komputerowej metoda oszustwa, w której przestępca podszywa się pod inną osobę lub instytucję, w celu wyłudzenia określonych informacji. Bank ostrzega Co na to mBank? Jak przypomina rzecznik prasowy mBanku Krzysztof Olszewski, klienci zostali ostrzeżeni przez bank, a luka w bezpieczeństwie systemu forum została naprawiona. - mBank regularnie informuje klientów o wszelkich potencjalnych zagrożeniach czających się w sieci oraz przypomina zasady bezpieczeństwa, m.in. konieczność używania oryginalnego, aktualizowanego oprogramowania oraz aplikacji antywirusowych – informuje. W przypadku, gdy klient wypełni swoimi danymi pola „identyfikator” i „hasło”, trafią one w niepowołane ręce. Dalej pojawia się prośba o sparowanie urządzenia mobilnego - telefonu lub tabletu - z aplikacją mobilną mBanku oraz uruchomienie usługi BLIK. Dla większości z opisanych czynności, wymagane jest potwierdzenie ich jednorazowym hasłem SMS – czytamy w oficjalnym komunikacie mBanku. mBank przypomina, że nie realizuje wspomnianej wysyłki mailowej na temat blokady rachunku oraz przypomina, że korzystanie z aplikacji mobilnej mBanku, jak również uruchamianie usługi BLIK, jest wyłącznie decyzją klienta. Prosi także o to, by zwrócić uwagę na adres strony w polu „adres” przeglądarki internetowej. - Odnotowaliśmy, że link zamieszczony w mailach phishingowych prowadził do stron z różnymi adresami, nie odpowiadającymi prawdziwej stronie mBanku. W przypadku zalogowania się na stronie pochodzącej z linku, oraz po wykonaniu dalszych instrukcji podanych w komunikatach na fałszywej stronie, klient proszony jest o kontakt z mLinią pod numerem 801 300 800 lub 42 6 300 800. Policja radzi Sygnały o tych oszustwach pojawiły się w wielu miejscach w kraju. Co radzą policyjni informatycy? By przede wszystkim korzystać z programu antywirusowego, który na bieżąco jest aktualizowany i nie dopuści do podmiany rachunku. Funkcjonariusze zalecają także, by nie klikać w żaden podesłany link, zamiast tego samodzielnie otwierać swoją stronę logowania. I zawsze sprawdzać, czy zgadza się adres wyświetlonej strony z prawidłowym adresem banku. Poza tym zawsze należy sprawdzać treść wiadomości SMS, jakie przychodzą na nasz telefon. Jeśli coś się nie zgadza, nie należy wpisywać jednorazowego kodu i powiadomić o tym fakcie bank.",,
https://wiadomosci.onet.pl/swiat/belgia-kolejna-osoba-oskarzona-ws-upadku-fortisa/zp0wz,Belgia: kolejna osoba oskarżona ws. upadku Fortisa,"Dyrektor finansowy francuskiego banku BNP Paribas, Lars Machenil, został oskarżony w belgijskim śledztwie ws. upadku belgijsko-holenderskiej grupy bankowo-ubezpieczeniowej Fortis - podały w środę belgijskie dzienniki gospodarcze ""L'Echo"" i ""De Tijd"".","Machenil, który w marcu 2012 roku został dyrektorem finansowym w BNP Paribas, w roku 2008 zajmował to samo stanowisko w Fortis. Jest on szóstym pracownikiem Fortisa, oskarżonym w trwającej od czterech lat sprawie, która ma ustalić osoby odpowiedzialne za upadek grupy. Według ""L'Echo"" oskarżona jest również siódma osoba, jednak prokuratura w Brukseli nie chce komentować tej sprawy. Wśród pozostałych oskarżonych znajduje się m.in. przewodniczący zarządu Fortisa Maurice Lippens i były dyrektor generalny Herman Verwilst. Oskarżonym zarzuca się manipulację kursem akcji, oszustwo i fałszowanie dokumentów. Nie wiadomo, które z zarzutów przedstawiono Machenilowi. Uderzony z pełną siłą przez kryzys finansowy Fortis został w 2008 roku częściowo znacjonalizowany przez Holandię za 16,8 mld euro, reszta grupy została przejęta przez francuski BNP Paribas.","Belgia, fot. Reuters",
https://wiadomosci.onet.pl/kraj/narodowy-bank-polski-wycofal-plakat-zarzuty-o-plagiat/bzy4w8d,NBP wycofał plakat po zarzutach o plagiat,"Narodowy Bank Polski zaprzestał korzystania z grafiki zapowiadającej widowisko ""Wolność we krwi"", bo francuska ilustratorka zarzuciła instytucji plagiat - informuje portal branżowy Press.pl.","Malika Favre, francuska ilustratorka współpracująca m.in. z ""New Yorkerem"", opublikowała na Twitterze post, w którym zamieściła swoją pracę oraz przypominający ją plakat NBP. ""Narodowy Bank Polski wykorzystuje rażącą kopię mojej ilustracji z 2015 roku na BAFTA w swojej kampanii online i na plakatach w całej Warszawie. Bezczelne"" - napisała Favre. BAFTA to Brytyjska Akademia Sztuk Filmowych i Telewizyjnych organizująca coroczne gale filmowe z nagrodami (zawsze przed Oscarami). Na stronie internetowej NBP wspomniany przez ilustratorkę plakat został zastąpiony inną grafiką, ale jeszcze wczoraj w kilku serwisach zapowiadających zaplanowane na 15 sierpnia widowisko ""Wolność we krwi"" ciągle była dostępna poprzednia grafika. ""Narodowy Bank Polski z zaskoczeniem przyjął informację dotyczącą jednej z grafik zapowiadających widowisko »Wolność we krwi« i wyraża w tej sprawie ubolewanie. W zaistniałej sytuacji NBP zaprzestał korzystania ze wspomnianej grafiki. Jeżeli okaże się to zasadne, zostaną podjęte inne działania, w tym także stosowne kroki prawne"" - napisano w komunikacie opublikowanym na stronie NBP. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Narodowy Bank Polski,
https://wiadomosci.onet.pl/swiat/brytyjczycy-nie-ufaja-bankom/ln1xfqn,Brytyjczycy nie ufają bankom,"W dziesięć lat po upadku banku inwestycyjnego Lehman Brothers większość Brytyjczyków nie ufa bankom i uważa, że nie zostały dość surowo ukarane za udział w kryzysie finansowym z 2008 roku - wynika z sondażu przeprowadzonego przez YouGov - czytamy na stronie Londynek.net.","Upadek banku inwestycyjnego Lehman Brothers 15 września 2008 roku uważa się za kulminację kryzysu finansowego, który trwał od połowy 2007 roku. Zagrożone były amerykańskie i europejskie systemy bankowe, większość krajów przeżyła recesję. Opinia publiczna uznała, że po kryzysie 2008 roku w bankowości nic już nie będzie takie jak wcześniej. Ta opinia trwa do dzisiaj. Sondaż YouGov na zlecenie grupy Positive Money pokazał, że 66% dorosłych w Wielkiej Brytanii nie wierzy bankom. Ankietowani uważają, że instytucje finansowe nie działają w interesie społecznym. 72 proc. badanych sądzi, że na banki powinny być nakładane bardziej surowe kary za ich rolę w katastrofie finansowej z 2008 roku. 17% stwierdziło, że obawia się, iż banki mogą spowodować kolejny kryzys finansowy, 46% jest w tej sprawie dość zaniepokojonych, 24 proc. niezbyt zmartwionych, a tylko 3% w ogóle się tym nie martwi. Banki światowe za kryzys zapłaciły wysoką cenę finansową (ponad 320 mld dolarów grzywien od 2008 r.) i nadwątliły swoją reputację. Ankieta przeprowadzona została wśród 2 250 dorosłych obywateli Zjednoczonego Królestwa. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Brytyjczycy nie ufają bankom,
https://wiadomosci.onet.pl/kraj/walka-o-kredytobiorcow-citi-handlowy-obniza-marze-kredytow-hipotecznych/5q66zs,Walka o kredytobiorców? Citi Handlowy obniża marże kredytów hipotecznych,"Niespodziewana decyzja banku Citi Handlowy. Jak ustalił Onet Biznes bank obniżył marże kredytów hipotecznych o 0,15 punktu procentowego. Jest to o tyle zaskakujące, że w styczniu razem z innymi bankami, także Citi Handlowy je znacznie podniósł. Wzrost wynosił aż 0,6 pp. Dlaczego bank zdecydował się na taki krok? Znamy odpowiedź.","Od 1 lutego obowiązuje tzw. podatek bankowy w wysokości 0,44 proc. rocznie. Płacą go m.in. banki, firmy ubezpieczeniowe i część SKOK-ów od wartości swoich aktywów. Zapowiedzi jego wprowadzenia pojawiły się jeszcze w trakcie kampanii wyborczej. Ostatecznie, po wygranych wyborach parlamentarnych, PiS zrealizował jeden ze swoich sztandarowych pomysłów. Od początku wiele wskazywało na to, że banki sobie „odbiją” na klientach wprowadzenie podatku. – W 2016 r. największy wpływ na rynek kredytowy będzie miało wprowadzenie podatku bankowego. Dodatkowa danina, jaką zostaną obłożone banki, zmusi je do poszukiwania dodatkowych przychodów – mówił Onet Biznes na początku stycznia Michał Krajkowski z Notus Doradcy Finansowi. Tak się też stało i zdecydowana większość banków podniosła m.in. marże kredytów hipotecznych. Jednym z tych banków był właśnie Citi Handlowy. Wzrost był spory – aż o 0,6 pp. Dlaczego poziom marży kredytu hipotecznego jest taki istotny? Jest jedną z dwóch głównych składowych raty kredytu hipotecznego. Na ich oprocentowanie składają się: najczęściej WIBOR 3-miesięczny i marża kredytu. WIBOR to stopa procentowa, po której banki udzielają pożyczek w złotych innym bankom. Jest on obecnie rekorodowo niski. 22 lutego poziom WIBOR 3M wynosił 1,69 proc. (wyjaśnić należy, że banki wciąż często uwzględniają wcześniejszy, nieco wyższy jego poziom). Do tego należy doliczyć marżę. I tu właśnie dotykamy sedna sprawy. Od grudnia ubiegłego roku rosną marże kredytów hipotecznych dla nowych umów. Jako pierwszy podniósł je Bank Pekao – o 0,35 pp. Kolejne były Deutsche Bank (wzrost o 0,65 pp.) i mBank (wzrost o 0,4 pp.). Jeszcze w grudniu o 0,4 proc. marże podniosły także Eurobank i Raiffeisen Polbank. W styczniu 2016 r. dołączyły kolejne banki. Bank BPH podniósł marże kredytów hipotecznych średnio o 0,5 pp., BGŻ BNP Paribas średnio o 0,3 pp., Citi Handlowy o 0,6 pp., a Getin Bank o 0,45 pp. Podwyżka miała miejsce także w Alior Banku, Credit Agricole, BZ WBK i ING Banku Śląskim. Jeszcze na jesieni 2015 r. podstawowa marża kredytu hipotecznego w Citi Handlowy wynosiła 1,6 proc. Nie licząc indywidualnych negocjacji, można ją było obniżyć nawet do poziomu 1,04 proc. I tak osoby posiadające w Citi Handlowym saldo na wszystkich rachunkach w wysokości co najmniej 30 tys. zł – miały obniżaną marżę do 1,4 proc.  Oszczędności powyżej 200 tys. zł dawały obniżenie marży do 1,09 proc. Oszczędności w wysokości 1,5 mln zł mogły ją nawet obniżyć do przywołanych 1,04 proc. Prowizja za udzielenie kredytu wynosiła 1 proc. Możliwe było także obniżenie jej nawet do zera. Biorąc pod uwagę dwa pierwsze przypadki – w zasięgu wielu klientów była stosunkowo korzystna oferta kredytowa. Citi Handlowy oczywiście wymagał wpływów na konto osobiste w odpowiedniej wysokości i minimalnego poziomu dochodu, ale nie zmuszał klientów do brania produktów dodatkowych, co jest częste u konkurencji.  Sam poziom marży także należał do jednego z niższych na rynku. Wszystko zmieniło się w styczniu 2016 r. Podstawowa marża dla nowych kredytobiorców w Citi Handlowym skoczyła do poziomu 2,2 proc. Osoba z oszczędnościami co najmniej 30 tys. złotych mogła liczyć na marżę 2,0 proc. Parametry oferty przesunęły się w stronę tych droższych. Nadal nie trzeba było posiadać dodatkowych produktów, ale na rynku można było znaleźć oferty z marżą poniżej 2 proc. Poza tym bankom podwyższającym prowizje na początku lutego wyzwanie rzucił państwowy PKO BP. Obniżka marży w PKO BP średnio wynosiła 0,1 pp. Konieczne jest jednak wzięcie dodatkowych produktów. W podstawowej ofercie PKO BP proponuje teraz marżę 1,88 proc., natomiast prowizja za udzielenie kredytu wynosi 1,6 proc. Jeżeli chcemy mieć marżę 1,45 proc., bo taka wciąż w banku jest oferowana,  musimy jednak zdecydować się na wzięcie ubezpieczenia na życie. Dodać należy, że nie jest to tani produkt. Pomimo wzrostu poziomu marży, swoją promocję zachował także ING Bank Śląski. Proponuje marżę 1,9 proc. i zerową prowizję. Konieczne jest jednak wzięcie ubezpieczenia na 36 miesięcy. Dla porównania, w Banku BPH podstawowa marża wnosi teraz 2,05 proc. (prowizja 1,6 proc.), w Pekao marża to 2,19 proc. (prowizja 1,99 proc.), a w BZ WBK negocjacje zaczyna się od poziomu 2,99 proc. Citi Handlowy postanowił zaoferować  teraz stałą obniżkę dla nowych kredytobiorców. Podstawowa marża w Citi Handlowym spadła od 19 lutego do 2,05 proc. Jeżeli na rachunkach w banku zgromadzimy co najmniej 30 tys. zł – marża spada do poziomu 1,85 proc. Pieniądze mogą leżeć np. na oprocentowanych rachunkach i nadal pracować. Minusem jest jednak to, że de facto należy je zamrozić na czas trwania kredytu. Bank nadal nie zmusza do brania dodatkowych produktów – w postaci ubezpieczeń na życie lub nawet karty kredytowej. Prowizję za wzięcie kredytu nadal można też obniżyć do zera. Biuro Prasowe Citi Handlowego zapytane o powody obniżki marży, odpowiedziało redakcji Onet Biznes, że decyzja jest podyktowana chęcią utrzymania pozycji lidera w ofercie kredytów hipotecznych dla priorytetowych dla banku klientów. Skierowana jest do osób posiadających konta Citigold Private Client, Citi Gold oraz Citi Priority. To ostatnie jest traktowane jako standardowe w Citi Handlowym, więc nie jest to oferta jedynie dla zamożnych klientów. „Od dwóch lat konsekwentnie realizujemy strategię rozwoju oferty hipotecznej dla priorytetowych dla nas segmentów klientów, nie oferując przy tym produktów skierowanych do tak tzw. rynku masowego. I w ofercie dla tych segmentów chcemy utrzymywać pozycję lidera, pozycjonując się w pierwszej trójce rynkowej” – napisało w oświadczeniu dla Onet Biznes Biuro Prasowe Citi Handlowego w komentarzu. W styczniu Marcin Krasoń z Home Broker na prośbę redakcji Onet Biznes przeprowadził specjalne wyliczenia. – Wzrost marży kredytu hipotecznego o 0,4 pkt proc., bo właśnie o tyle banki średnio podnoszą marże, oznacza wzrost raty kredytu hipotecznego na 30 lat o 5 proc. – mówił analityk. W konkretnym przypadku liczby mogły przyprawić o ból głowy. – W przypadku kredytu na 320 tys. zł (zakup mieszkania za 400 tys. z 20-procentowym wkładem własnym) jest to zmiana z 1441 do 1513 zł. To wzrost o 72 zł. Oznacza to, że rocznie klient zapłaci odsetki wyższe o 864 zł – wyliczał Marcin Krasoń. Tak więc, jeżeli kredyt w wysokości 320 tys. zł na mieszkanie warte 400 tys. zł bierzemy w 2016 roku, to w całym 30-letnim okresie kredytowania za zakupione mieszkanie zapłacimy de facto więcej o 26 tys. zł, niż gdybyśmy kredyt wzięli jeszcze w 2015 r.",,
https://wiadomosci.onet.pl/kraj/szef-nbp-marek-belka-ponownie-w-komitecie-sterujacym-esrb/md9mf,Szef NBP Marek Belka ponownie w Komitecie Sterującym ESRB,Prezes Narodowego Banku Polskiego prof. Marek Belka ponownie został wybrany na trzyletnią kadencję do Komitetu Sterującego Europejskiej Rady ds. Ryzyka Systemowego (ESRB) - podał we wtorek polski bank centralny.,"W komunikacie podano, że Komitet Sterujący pełni istotną rolę w pracach ESRB, przede wszystkim poprzez wspieranie procesu decyzyjnego Rady Generalnej. ""Przedstawicielami banków centralnych strefy euro w Komitecie Sterującym są: prezes EBC Mario Draghi i wiceprezes EBC Vitor Constancio, prezes Banku Austrii Ewald Nowotny, prezes Banku Włoch Ignazio Visco oraz prezes Bundesbanku Jens Weidmann"" - wskazał NBP. Z kolei z banków centralnych z krajów spoza strefy euro w skład Komitetu wchodzą: prezes NBP, prezes Banku Anglii Mark Carney i prezes Banku Szwecji Stefan Ingves.",fot. Iza Procyk-Lewandowska,
http://wiadomosci.onet.pl/co-najmniej-trzy-polskie-banki-wystawione-na-sprzedaz/0s5s30,Co najmniej trzy polskie banki wystawione na sprzedaż,"Oficjalnie dwa banki w Polsce wystawione są obecnie na sprzedaż: GE BPH i Raiffeisen. Nieoficjalnie jednak wiadomo, że jest ich więcej. - W ciągu najbliższych 2-3 lat proces konsolidacji polskiego sektora bankowego będzie postępował, bo obniża się jego rentowność - uważa Iwona Kozera, partner EY, szef Grupy Rynków Finansowych.",,,
https://wiadomosci.onet.pl/zwolnienia-grupowe-w-alior-banku-i-meritum-banku-obejma-do-1-tys-osob/7mtg6w,Zwolnienia grupowe w Alior Banku i Meritum Banku obejmą do 1 tys. osób,"Alior Bank w związku z planowanym połączeniem z Meritum Bankiem planuje przeprowadzenie zwolnień grupowych, które potrwają od początku kwietnia do końca grudnia 2015 roku i obejmą do 1000 etatów w obu bankach - poinformował bank w komunikacie.","Bank podał, że w ramach nowego modelu dystrybucji m.in. wyodrębni kilkadziesiąt dużych, flagowych oddziałów, dla klientów indywidualnych i biznesowych. Bank podał, że działania te mają na celu realizację efektów synergii związanych z planowanym połączeniem obu banków. ""Nowy model uwzględni zarówno osiągnięcie synergii kosztowych związanych z pokrywającą się siecią placówek obu banków, jak również zmieniające się potrzeby klientów banków wynikające z dynamicznego wzrostu popularności bankowości internetowej i mobilnej"" - napisano w raporcie. Bank szacował wcześniej, że w 2015 roku łączne synergie wynikające z integracji z Meritum Bankiem wyniosą 36 mln zł, w 2016 roku 77 mln zł, a w 2017 roku 85 mln zł. Same synergie po stronie kosztowej mają wynieść w 2015 roku 25 mln zł, a w 2016 i 2017 roku po 49 mln zł. Koszty integracji wyniosą około 50 mln zł. W lutym Komisja Nadzoru Finansowego zgodziła się na przejęcie przez Alior Bank akcji Meritum Banku. W październiku 2014 r. Alior Bank podpisał z Innova Financial Holdings, WCP Coöperatief oraz EBOIR przedwstępną umowę kupna 97,9 proc. akcji Meritum Banku, stanowiących 95 proc. głosów na WZ, za 352,5 mln zł.",,
https://wiadomosci.onet.pl/swiat/niemcy-schaeuble-wyklucza-ratowanie-bankow-z-pieniedzy-podatnikow/18219,Niemcy: Schaeuble wyklucza ratowanie banków z pieniędzy podatników,Niemiecki minister finansów Wolfgang Schaeuble wykluczył możliwość wykorzystania do ratowania zagrożonych bankructwem banków środków pochodzących z Europejskiego Funduszu Stabilizacyjnego (EMS).,"- Nie będzie pieniędzy podatników na ratowanie banków, szczególnie (środków) z funduszu ratunkowego EMS - powiedział Schaeuble w wywiadzie dla niedzielnego wydania dziennika ""Der Tagesspiegel"". O wypowiedzi ministra poinformowała w sobotę agencja dpa. Schaeuble wyjaśnił, że stanowisko, które będzie przedstawiał podczas przyszłych spotkań ministrów finansów krajów UE, zostało uzgodnione przez partie chadeckie CDU i CSU oraz SPD podczas negocjacji koalicyjnych. Jak powiedział, socjaldemokraci w pełni popierają to stanowisko. - Nikt nie sprzeciwił się. Wręcz przeciwnie, SPD powiedziała: tak właśnie zrobimy - powiedział Schaeuble. Polityk CDU ma duże szanse na pozostanie na stanowisku szefa resortu finansów, chociaż decyzje o podziale stanowisk w koalicyjnym rządzie kanclerz Angeli Merkel jeszcze nie zapadły. W UE trwają prace nad powstaniem proponowanego przez Komisję Europejską wspólnego mechanizmu restrukturyzacji i uporządkowanej likwidacji banków (SRM). Ustanowienie SRM ma być drugim etapem unii bankowej, po wspólnym nadzorze nad bankami, który ma rozpocząć działalność w przyszłym roku. SRM ma dysponować wspólnym funduszem, na który składać się będą same banki. Jednak ma się on ""napełniać"" przez 10 lat i w tym czasie nie będzie wystarczającym zabezpieczeniem w razie konieczności ratowania czy likwidacji jakiegoś banku. Dlatego Francja i kraje południa chcą, by w takim przypadku do akcji wkraczał fundusz ratunkowy strefy euro, czyli Europejski Mechanizm Stabilizacyjny (EMS). Niemcy są temu przeciwne, obawiając się, że będzie to oznaczało dodatkowe obciążenia dla niemieckich podatników.",Wolfgang Schaeuble,
https://wiadomosci.onet.pl/kraj/nbp-w-i-kw-br-wzrosly-dochody-gospodarstw-domowych/cpvgf,NBP: w I kw. br. wzrosły dochody gospodarstw domowych,"W pierwszym kwartale tego roku realne dochody do dyspozycji brutto gospodarstw domowych wzrosły w ujęciu rocznym o 3,6 proc., wobec spadku o 2 proc. w poprzednim kwartale - wynika opublikowanej w poniedziałek kwartalnej analizy NBP.","Zdaniem analityków banku centralnego, wzrost ten należy traktować jako pozytywny sygnał, jednak inne dane z gospodarki wskazują na słabszą aktywność gospodarczą w Polsce. ""Dodając do tego niekorzystne uwarunkowania zewnętrzne (przede wszystkim tendencje recesyjne w strefie euro), wydaje się, że dalsze podwyższenie się tempa wzrostu dochodów do dyspozycji brutto w najbliższym czasie jest mało prawdopodobne"" - oceniono w analizie sytuacji finansowej sektora gospodarstw domowych. Stwierdzono też, że spożycie prywatne w pierwszych trzech miesiącach br. spadło realnie o 0,5 proc. w ujęciu rok do roku, tym samym pozostając w stagnacji już od trzech kwartałów. ""Analitycy NBP przewidują, że utrzymanie się relatywnie niskiego tempa wzrostu spożycia prywatnego, na co wskazują m.in. dane o sprzedaży detalicznej za drugi kwartał, bez większych zmian ze strony dochodów, może skutkować nieznacznym zwiększeniem się oszczędności dobrowolnych gospodarstw domowych"" - czytamy. W omawianym okresie stopa oszczędzania, po korekcie sezonowej, wyniosła 1,6 proc. ""Obniżenie się tego wskaźnika w porównaniu z poprzednimi kwartałami wynikało wyłącznie z różnic w wycenie wartości aktywów trzymanych w rezerwach ubezpieczeniowych. Z drugiej strony, w pierwszym kwartale 2013 r. podwyższyła się dobrowolna stopa oszczędzania, osiągając najwyższy poziom od początku 2012 r. (po wyeliminowaniu wahań sezonowych)"" - wskazano. NBP podał też, że gospodarstwa domowe w pierwszym kwartale zwiększyły swoje aktywa finansowe łącznie o 31,7 mld zł. Z danych banku centralnego wynika, że najwięcej z tych środków gospodarstwa domowe zdeponowały w bankach oraz przeznaczyły na zakup akcji i innych udziałów kapitałowych. W ciągu pierwszego kwartału na lokatach bankowych przybyło 15,9 mld zł, zakupiono akcje spółek notowanych i nienotowanych na giełdzie na łączną kwotę 6,8 mld zł oraz jednostki funduszy inwestycyjnych o wartości 5,1 mld zł. Część pieniędzy pozostała w gospodarstwach domowych, zwiększając o 4,3 mld zł ich zasoby gotówkowe. ""Natomiast zaciągnięte w analizowanym okresie przez gospodarstwa domowe nowe zobowiązania finansowe wyniosły 7,7 mld zł, stanowiąc niespełna 3/4 wartości zobowiązań sprzed roku"" - dodano.",,
https://wiadomosci.onet.pl/kraj/uknf-o-bezpieczenstwie-korzystania-z-kart-zblizeniowych/zecgl,UKNF o bezpieczeństwie korzystania z kart zbliżeniowych,Ryzyko związane z korzystaniem z kart zbliżeniowych jest zbliżone do ryzyka przy korzystaniu z tradycyjnych kart płatniczych - wynika z analizy UKNF dotyczącej poziomu bezpieczeństwa kart zbliżeniowych z punktu widzenia ich posiadaczy.,"W opublikowanej we wtorek analizie wskazano, że w ostatnich latach obserwowany jest dynamiczny rozwój rynku kart płatniczych, w tym coraz częściej wyposażonych w moduł umożliwiający dokonywanie płatności zbliżeniowych. W przypadku transakcji zbliżeniowych - do 50 zł - autoryzacja następuje poprzez zbliżenie karty do czytnika. W przypadku transakcji powyżej tej kwoty wymagany jest PIN lub podpis. ""Dodatkowo po przekroczeniu określonego limitu liczby transakcji lub łącznej sumy kwot również wymagany jest PIN lub podpis"" - wskazano. W analizie podkreślono, że przyjęty sposób potwierdzania transakcji zbliżeniowych powoduje, że w wielu przypadkach nie ma żadnych zabezpieczeń uniemożliwiających postronnej osobie, która weszła w posiadanie karty zbliżeniowej, dokonanie niskokwotowej płatności. Mimo to, z danych UKNF wynika, że skala zjawiska nieautoryzowanych transakcji dokonywanych w trybie zbliżeniowym jest znikoma (liczona w promilach) i nie odbiega od skali nieautoryzowanych transakcji dokonywanych w tzw. trybie tradycyjnym. ""Większość banków poinformowała, iż odnotowała nie więcej, niż 100 reklamacji dotyczących tego typu transakcji od momentu wprowadzenia kart zbliżeniowych do oferty"" - podkreślono. Jak powiedział PAP rzecznik KNF Łukasz Dajnowicz, z analizy płynie wniosek, że banki powinny optymalnie wykorzystywać mechanizmy zabezpieczające wbudowane w technologię zbliżeniową. ""Pożądanym kierunkiem rozwoju rynku byłoby umożliwienie przez banki klientom bardziej swobodnego wyboru w zakresie korzystania z funkcji zbliżeniowej karty, np. ustalania dodatkowych zabezpieczeń, bardziej rygorystycznych limitów, czy dezaktywacji tej funkcjonalności karty"" - wskazał. Tymczasem, jak wynika z danych UKNF, większość banków nie umożliwia posiadaczom kart całkowitej dezaktywacji funkcjonalności płatności zbliżeniowych lub wprowadzenia dodatkowych limitów (ilościowych i kwotowych) na realizację tego typu płatności. UKNF podał, że 14 z 15 ankietowanych banków komercyjnych oferuje karty wyposażone w funkcję płatności zbliżeniowych, a ich liczba wynosi łącznie ok. 13 mln sztuk.",fot. Shutterstock,
https://wiadomosci.onet.pl/swiat/klienci-wplacaja-pieniadze-do-greckich-bankow/y261b,Klienci wpłacają pieniądze do greckich banków,"Po niedzielnych wyborach, wygranych przez konserwatywną Nową Demokrację, Grecy, którzy przedtem wycofywali pieniądze z banków, bojąc się, że ich kraj wyjdzie ze strefy euro, zaczęli je z powrotem wpłacać na konta - ujawniło we wtorek kilku bankierów.","Do niedzieli z dużych greckich banków klienci wycofywali do 800 milionów euro dziennie. Powszechnie przewidywano, że jeśli wybory wygra lewica, nieunikniony będzie powrót do drachmy. Teraz zgromadzone w domach pieniądze zaczynają wracać do banków. ""Krwotok ustał"" - określił tę sytuację jeden z bankierów. Inny bankier powiedział, że w dniach poprzedzających wybory z jego banku wycofywano ok. 30 milionów euro dziennie, z czego ponad połowę klienci zabierali do domów lub deponowali w skrytkach bankowych. W poniedziałek odwróciła się ta tendencja. - Przyniesiono nam z powrotem ok. 15 milionów euro w gotówce - ujawnił. Bankierzy zwracają jednak uwagę, że środki, które klienci banków prywatnych przetransferowali za granicę, dotychczas do Grecji nie wróciły. Jeden z bankierów powiedział, że powracają drobni ciułacze, z oszczędnościami do 10 tys. euro. Natomiast posiadacze większych oszczędności, przekraczających 50 tys. euro, na razie nie przynoszą pieniędzy z powrotem. Przedstawiciele banków są jednak zgodni co do tego, że zatrzymał się odpływ pieniędzy i że z pewnością wiąże się to z wynikiem wyborów. Najnowsze doniesienia z Aten mówią o szansach na rząd koalicyjny już w środę. Chcą go utworzyć trzy partie - Nowa Demokracja, socjalistyczny PASOK i Demokratyczna Lewica - opowiadające się za pozostaniem Grecji w strefie euro, choć pragnące wynegocjować z kredytodawcami złagodzenie rygorystycznego programu oszczędności i reform, który był warunkiem udzielenia Grecji pomocy ratującej ją przed bankructwem.",,
https://wiadomosci.onet.pl/top5-bankomat-wyplacal-podwojnie-kolejka-rosla/hsxfj,"TOP5: bankomat wypłacał podwójnie, kolejka rosła","W jednym z bankomatów w Gdańsku Wrzeszczu doszło do awarii. Maszyna wypłacała dwa razy więcej pieniędzy niż powinna. Nie umknęło to uwadze klientów i w nocy z soboty na niedzielę pod bankomatem ustawiła się potężna kolejka. Tymczasem, nasi południowi sąsiedzi wybrali nową miss, została nią 19-letnia Karolina Chomistekowa. Zobacz wtorkowy TOP5!","Na początek jednak smutne wiadomości. Wczoraj późnym wieczorem doszło do dwóch eksplozji podczas maratonu w Bostonie. Śmierć poniosły trzy osoby, a rannych zostało ponad 170. Barack Obama oświadczył, że wybuchy należy traktować jako ""akt terroru"". Czytaj więcej! Bankomat wypłaca dwa razy więcej pieniędzy, a z konta ubywała właściwa suma - to marzenie każdego. Spełniło się ono w Gdańsku, gdzie jedna z maszyn PKO BP uległa awarii i wypłacała podwójnie. Pod bankomatem od razu urosła kolejka chętnych na ""bonus"" od banku. Dowiedz się więcej! Słowacy wybrali nową miss. Jest nią 19-letnia Karolina Chomistekowa. Nowa miss będzie reprezentowała swój kraj w konkursie Miss Świata, który odbędzie się we wrześniu w Dżakarcie. Zobacz piękność ze Słowacji! Najlepsza praca świata! Chętnych na wymarzony wakat znalazło się 40 tysięcy, a miejsc niestety tylko sześć. Za półroczną pracę na takim stanowisku każdy z pracowników otrzyma 100 tys. dolarów australijskich wynagrodzenia. Zobacz materiał wideo! Najpopularniejszy obecnie polski skoczek narciarski zaczyna zarabiać na swoim sukcesie. Piotr Żyła został twarzą marki Beskidzkie, której właścicielem jest firma Aksam. To pierwsza kampania reklamowa Żyły i pierwsze spoty reklamowe pokazały się już dzisiaj. Dowiedz się więcej!",Fot. Mateusz Skwarczek / Agencja Gazeta,
https://wiadomosci.onet.pl/kraj/zadluzeni-na-swieta/45km4,Zadłużeni na święta,"Gwiazdka to dla banków czas żniw, bo Polacy biorą więcej pożyczek gotówkowych i ratalnych. W tym roku zbiory będą wyjątkowo obfite, a ich wartość może pobić rekord z 2008 roku – czytamy w ""Rzeczpospolitej"".","W całym 2013 r. banki udzieliły łącznie 70,2 mld zł kredytów konsumpcyjnych, a w 2014 r. tylko do października 64,8 mld zł. Wszystko wskazuje na to, że pobity zostanie rekordowy wynik z 2008 r. 72 mld zł nowych kredytów. Łączne zadłużenie posiadaczy kredytów konsumpcyjnych w bankach przekroczyło już 144 mld zł.",,
https://wiadomosci.onet.pl/kraj/knf-wyrazila-zgode-na-objecie-przez-michala-krupinskiego-funkcji-prezesa-pekao-sa/k567ynt,KNF wyraziła zgodę na objęcie przez Michała Krupińskiego funkcji prezesa Pekao SA,"Michał Krupiński może zostać szefem Banku Pekao SA - poinformowała Komisja Nadzoru Finansowego. O tym, czy Krupiński ma wystarczające kwalifikacje do objęcia tej funkcji pisaliśmy w zeszłym tygodniu. Andrzej Stankiewicz informował o bliskiej przyjaźni bankowca z ministrem sprawiedliwości Zbigniewem Ziobrą.","""Krupiński nie jest z PiS, Krupiński jest cały z Ziobry. A właściwie z Ziobrów - od lat przyjaźni się z Witoldem Ziobrą, młodszym bratem ministra i jednym z jego najbliższych doradców. Młody Ziobro i Krupiński nawzajem pomagają sobie w karierach"" - czytamy w tekście ""Bankier od Ziobry. Czy ma wystarczające kwalifikacje, by zostać prezesem państwowego banku?"", w którym Stankiewicz pyta o doświadczenie zawodowe Krupińskiego. Krupiński od czerwca br., decyzją rady nadzorczej Pekao SA, pełnił funkcję wiceprezesa Pekao SA, kierującego pracami zarządu. Fotel prezesa miał objąć dopiero po uzyskaniu zgody KNF. Zastąpił odwołanego przez radę nadzorczą Pekao SA z funkcji prezesa Luigiego Lovaglio. Michał Krupiński w styczniu 2016 r. został wybrany przez radę nadzorczą PZU na prezesa spółki. Piastował tę funkcję do marca br., kiedy to został odwołany przez radę nadzorczą. Wcześniej, w latach 2006-08, był m.in. wiceministrem skarbu. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Michał Krupiński,
https://wiadomosci.onet.pl/swiat/parlament-europejski-podzielony-w-kwestii-planu-ratunkowego-dla-cypru/enceh,Parlament Europejski podzielony w kwestii planu ratunkowego dla Cypru,"Środowa debata w PE nt. planu ratunkowego do Cypru uwidoczniła podziały wśród europosłów ws. polityki ratowania wyspy. Jedni wskazywali na konieczność powołania unii bankowej oraz wzmocnienia nadzoru nad bankami, inni krytykowali działania trojki.","Na początku debaty w Strasburgu komisarz ds. gospodarczych i walutowych Olli Rehn podkreślił, że program ratowania cypryjskiej gospodarki jest na dobrej drodze. - To początek wspólnych wysiłków, aby Cypr mógł powrócić na drogę wzrostu. (...) Wydarzenia w tym kraju pokazują, dlaczego potrzebna jest unia bankowa jako konieczny element unii gospodarczo-walutowej - powiedział. Wskazał też, że kryzys w śródziemnomorskim kraju unaocznił potrzebę budowy mechanizmu nadzoru, który w przyszłości pozwoli uniknąć takich sytuacji. Dodał przy tym, że ""nawet jeśli wzmocniony nadzór zawiedzie, musimy mieć wspólny mechanizm naprawczy, który pozwoli na ratowanie banków"". Poparcie dla programu ratunkowego dla Cypru wyraził chadecki europoseł Jean-Paul Gauzes. - Dziś naszym obowiązkiem jest przywrócenie zaufania narodowi cypryjskiemu dzięki solidarności europejskiej. Wierzymy, że rząd Cypru podejmie działania, które pozwolą na uzdrowienie sektora finansowego i zrównoważony wzrost w tym kraju - mówił. Nie pozostał jednak bezkrytyczny. - W kwestii Cypru zabrakło odpowiedniego nadzoru. Nie było nikogo, kto mógłby zablokować nadmierny rozrost sektora finansowego - podkreślił. Skrytykował też propozycję, aby w ratowaniu Cypru wzięli udział obywatele tego kraju, poprzez opodatkowanie ich depozytów bankowych. To - jego zdaniem - nadszarpnęło zaufanie obywateli dla polityki europejskiej. Lider frakcji socjalistów i demokratów Hannes Swoboda uważa, że Europa nigdy nie powinna pozwolić, aby wykorzystać ubezpieczone depozyty obywateli dla ratowania banków. To - jego zdaniem - niszczy zaufanie ludzi do systemu. - Musimy zakończyć neokolonialne zachowanie Rady i trojki (przedstawiciele KE, MFW i EBC) w sprawie Cypru. (...) Musimy zmienić politykę Europy, a Komisja musi wziąć za to odpowiedzialność (...), zwłaszcza komisarz Rehn - powiedział podczas debaty. Swoboda wezwał też do większego zaangażowania ze strony instytucji UE w ratowanie Cypru i utworzenie parlamentarnego podkomitetu ds. strefy euro. - Nie potrzebujemy już Międzynarodowego Funduszu Walutowego. Potrzebujemy silnego zaangażowania demokratycznie wybranych instytucji w przyszłości strefy euro. (...) Nadszedł czas na prawdziwy dialog między Radą, Komisją i Parlamentem - powiedział. Zdaniem szefa grupy liberałów i demokratów ALDE Guya Verhofstadta sprawa Cypru pokazuje konieczność utworzenia europejskiego funduszu bankowego, który mógłby ratować banki w potrzebie. Zasilany byłby przez składki wpłacane przez same banki. - Powinniśmy jak najszybciej zacząć pracować nad tym pomysłem - powiedział. To - jego zdaniem - zakończyłoby ""grę"" o to, z czyich pieniędzy mają być ratowanie banki. Podkreślił też, że chciałby się dowiedzieć, kto stał za pomysłem opodatkowania depozytów poniżej 100 tys. euro na Cyprze po to, by ratować upadające banki i jaka była rola trojki w sprzedaży banków cypryjskich. Zapowiedział, że jeśli nie dostanie odpowiedzi na te pytania, jego grupa zwróci się o utworzenie komisji śledczej PE. Nigel Farage z eurosceptycznej frakcji Europa Wolności i Demokracji zaznaczył, że nawet w najbardziej pesymistycznych prognozach nie sądził, że trojka stanie się grupą ""przestępców"" i wskazał na ""odbieranie"" pieniędzy inwestorom. - To jasne przesłanie dla inwestorów - bierzcie swoje pieniądze i uciekajcie stąd - wzywał. Tymczasem jeden z liderów Zielonych Daniel Cohn-Bendit przedstawił rozwiązanie dla cypryjskiej gospodarki. Jego zdaniem jest nim zjednoczenie wsypy. W tej sytuacji szansą dla cypryjskiej gospodarki byłyby inwestycje tureckie i rozwój takich gałęzi, jak turystyka i wydobycie ropy i gazy. - Nie możemy omawiać tylko nowego modelu zarządzania bankami. (...) Temu krajowi może pomóc Turcja. Musimy przemyśleć nasze stosunki z Turcją - mówił. Cypryjska europosłanka Eleni Teocharus z Europejskiej Partii Ludowej powiedziała jednak, że jej kraj nie chce być ratowany przez Turcję. - Ekonomiczna sytuacja na Cyprze jest tragiczna, a społeczeństwo jest rozczarowane UE. W 1974 r. Cypr stracił znaczną część terytorium, znaczną część wybrzeża i ludności. (...) Od tego czasu Cypr ponosi tego koszty. Najlepszą inwestycją dla Turcji byłoby zlikwidowanie okupacji Cypru. Wiemy, czym jest Turcja i nie chcemy, żeby nas ratowała - powiedziała. Irlandzka minister ds. europejskich Lucinda Creighton powiedziała podczas debaty, że do końca kwietnia zapadnie decyzja w sprawie wypłaty pomocy finansowej dla Cypru w ramach Europejskiego Mechanizmu Stabilizacyjnego (EMS), a pierwsza wypłata powinna nastąpić do połowy maja. Tymczasem Rehn, podsumowując debatę, zapewnił, że KE poważnie podejdzie do jej wyników. - Musimy razem kontynuować reformy strefy euro, by odbudować naszą gospodarczą i unię walutową, by sprostała swoim zadaniom - podkreślił.",,
https://wiadomosci.onet.pl/kraj/sdm-swiatowe-dni-mlodziezy-banki-i-bankomaty-w-krakowie/e7h6m8,Banki i bankomaty w czasie Światowych Dni Młodzieży,"ŚDM bez banków? Niektóre instytycje finansowe faktycznie planują zawiesić swoją działalność w Krakowie na czas Światowych Dni Młodzieży. Pozostałe banki, w praktyce większość, będą jednak działać bez zmian. W związku z możliwym wzrostem zainteresowania wypłatami gotówki, w Krakowie pojawią się dodatkowe - mobilne bankomaty. W przypadku utraty karty można ją zastrzec dzwoniąc pod nr 828828828.","Na czas ŚDM krakowskie banki nie planują znacznych zmian w funkcjonowaniu. Zdecydowana większość oddziałów będzie działać tak, jak zwykle. Jednak w miejscach, w których mogą wystąpić utrudnienia w komunikacji, placówki zawieszą działalność. Np. Eurobank zamknie cztery spośród swoich 11 placówek w Krakowie. W poszczególnych dniach nieczynne będą oddziały przy ul. Starowiślnej, Zwierzynieckiej, Kalwaryjskiej i Karmelickiej. Bank Millenium zamyka oddziały w samym centrum miasta. W tych placówkach nieczynne mają być także bankomaty. ""Jest to podyktowane wymogami bezpieczeństwa – w tak dużej grupie turystów może zaistnieć niebezpieczeństwo skimmingu, a bezpieczeństwo naszych klientów jest dla nas najważniejsze"" – podkreśla Małgorzata Nasiłowska z działu komunikacji marketingowej tego banku. O zamykanych oddziałach placówki informowały klientów m.in. za pomocą SMS-ów. Banki i operatorzy bankomatów nie przewidują trudności transakcyjnych, ale liczą się ze wzmożonym popytem na wypłatę gotówki. Niektóre instytucje na czas ŚDM postawią w mieście dodatkowe urządzenia wypłacające banknoty. Zrobił tak już np. PKO Bank Polski – dostarczył mobilne bankomaty w cztery lokalizacje w Krakowie, a także do Wieliczki, Brzegów, Wadowic, Kokotowa, Kalwarii Zebrzydowskiej. Euronet, jedna z najpopularniejszych sieci bankomatów w Polsce, zapowiada, że poczyni wszelkie starania, aby klienci nie mieli problemów w wypłatą środków. Firma ma 220 bankomatów i wpłatobankomatów (tzw. recyklerów) w okolicach i w miejscach, gdzie będą uroczystości ŚDM. Dodatkowo, w ramach współpracy z organizatorami ŚDM, w pobliżu miejsc wydarzeń Euronet usytuuje cztery tymczasowe bankomaty - informuje dyrektor marketingu i wsparcia sprzedaży Euronet Polska Ewa Miziołek. ""Jesteśmy przygotowani na wzmożone zainteresowanie usługami oferowanymi w urządzeniach należących do sieci. Pojawienie się ewentualnych niesprawności podczas Światowych Dni Młodzieży może być spowodowane czynnikami zewnętrznymi"" – zaznacza Miziołek. Związek Banków Polskich przypomina o ostrożności w trakcie ŚDM. Przede wszystkim nie należy przechowywać kodu PIN razem z kartą płatniczą. Kartę najlepiej trzymać w miejscu innym niż gotówka i dokumenty. W przypadku utraty karty można ją zastrzec dzwoniąc pod nr 828828828. ""Imprezy masowe, takie jak ŚDM niestety przyciągają także kieszonkowców i innych przestępców, dlatego warto pamiętać o zasadach bezpieczeństwa przy posługiwaniu się kartami płatniczymi, w szczególności przy dokonywaniu płatności, wypłacie pieniędzy z bankomatu, przechowywaniu czy transporcie"" - mówi Jacek Gieorgica z zespołu PR ZBP. Jeśli doszło do utraty karty, należy niezwłocznie skontaktować się z bankiem lub organizacją, która ją wydała. Prostym sposobem jest skorzystanie z infolinii 828828828 - sekretarka zapyta dzwoniącego o bank, w którym ma kartę, a następnie połączy klienta z właściwym bankiem. Informacje o Systemie Zastrzegania Kart, ich bezpieczeństwie oraz lista banków, które w nim uczestniczą, są dostępne na stronie internetowej zastrzegam.pl. Innym sposobem na blokadę kart jest skontaktowanie się z dostępnym przez całą dobę centrum autoryzacji kart. Numer centrum widnieje na odwrocie karty. ""Warto ten numer wpisać do swojego telefonu komórkowego oraz przechowywać w znanym innym domownikom miejscu w domu"" - radzi ZBP. ZBP radzi także, aby zachować szczególną ostrożność przy przekazywaniu informacji poufnych, np. o numerze karty, przez internet, telefon lub inne media. ""Powinniśmy mieć na względzie otoczenie, w którym aktualnie się znajdujemy, aby zminimalizować ryzyko, że te dane wpadną w niepowołane ręce"" - podał ZBP. Bankowcy zwracają też uwagę na zjawisko phishingu i apelują, by nigdy nie odpowiadać na maile lub SMS-y, których nadawca prosi o podanie informacji o karcie. Nie należy też odpowiadać na wiadomości, które zapraszają do odwiedzenia strony internetowej w celu weryfikacji danych, w tym o kartach.",,
https://wiadomosci.onet.pl/kraj/kredyt-na-innowacje-jest-rozchwytywany/74eh4,Kredyt na innowacje jest rozchwytywany,"Miało być 400 mln zł na kredyty technologiczne, ale firmy złożyły wnioski na 1,5 mld zł, więc urzędnicy szukają pieniędzy – informuje ""Puls Biznesu"".","531 wniosków z prośbą o dofinansowanie wysokości 1,55 mld zł wpłynęło do Banku Gospodarstwa Krajowego w ostatnim naborze kredytu technologicznego na lata 2007-13. Kredyt może sięgnąć 4 mln zł, a 70 proc. tej kwoty może zostać umorzone. ""Zwykle połowa wniosków jest pozytywnie opiniowana. Jeśli tak się stanie, może zabraknąć pieniędzy na dofinansowanie wszystkich wnioskodawców. Gdy tylko zostanie uchwalona ustawą budżetowa, wystąpimy o zmianę planu funduszu, by na wypłatę premii było 676 mln zł"" - zapowiada Agnieszka Buła-Kopańska, dyrektor departamentu instrumentów wsparcia w Ministerstwie Gospodarki.",fot. Shutterstock,
https://wiadomosci.onet.pl/kraj/sposoby-na-pusta-lodowke-czyli-awaria-w-banku/w9gwp,"Sposoby na pustą lodówkę, czyli awaria w banku","Masz konto, masz na nim pieniądze. Czy to możliwe, że nie będziesz miał za co kupić chleba? Tak. Na przykład wtedy, gdy bank dokona blokady egzekucyjnej, albo ma miejsce awaria, która uniemożliwia dysponowanie własnymi pieniędzmi. Co robić, by nie dopuścić do sytuacji, w której zostaniesz z paczką ryżu i kartonem mleka i to na cały weekend?","Awaria. To słowo, które szczególnie w ostatnim czasie, wywołuje ogromne emocje. Negatywne. Co to bowiem oznacza dla klientów banku? Że będą mieli kłopoty z przelewem, płatnością kartą w sklepie czy wybraniem gotówki z bankomatu. Wierzyciel. To słowo także przyprawia o dreszcze. A w momencie, gdy wchodzi do banku, można  spodziewać się blokady wszystkich rachunków, problemów z wypłatą pieniędzy i długim wyjaśnianiem sprawy. Spokojnie, to tylko awaria? W ostatnim czasie o prawdziwie złej passie może mówić bank PKO BP. Najpierw miała miejsce duża, wrześniowa awaria w Inteligo, kolejna - tydzień temu. Wówczas były problemy z bankomatami oraz płatnościami kartą. To nie koniec. Zaledwie kilkadziesiąt godzin temu bank znów miał kłopoty. Tym razem z kontami elektronicznymi. Ale takie awarie to nie tylko problem PKO BP. Większości banków też przydarzyły się tego typu sytuacje, zarówno w tym, jak też w poprzednich trzech latach. Ot chociażby, w ING Banku Śląskim, mBanku, Lucas Banku (obecnie Credit Agricole), Alior Banku, Nordea Banku, BZ WBK, Geting Banku czy Kredyt Banku. W ostatnim czasie spore kłopoty zaliczyła także sieć Euronet. Klienci narzekali na bardzo duże problemy z wypłaceniem gotówki. Choć awarię usunięto, część osób mająca problemy z odzyskaniem pieniędzy przygotowuje pozew zbiorowy przeciwko właścicielowi sieci. Choć banki przepraszają, proponują rekompensaty, wyciągają wnioski, to nie mogą zapewnić, że nigdy już nie dojdzie do awarii. Aneta Styrnik-Chaber, rzeczniczka PKO BP tłumaczy, że ze względu na rosnącą liczbę klientów korzystających z usług bankowych, jak i zwiększające się wymogi bezpieczeństwa, awarie systemów bankowych zdarzają się wielu instytucjom finansowym.  - Kluczowe w takich sytuacjach jest jak najszybsze przywrócenie pełnej funkcjonalności, sprawne procedowanie reklamacji, zadośćuczynienie, a także wyciągniecie wniosków po analizie przyczyn - wyjaśnia. Dodaje, że problemy z płatnościami niekoniecznie muszą być zawsze związane z awarią bankową. Kłopot z zapłaceniem kartą może wynikać np. z braku łączności z terminalem sklepowym i wówczas dokonanie transakcji kartą może również okazać się niemożliwe. - Mając to na uwadze, jak również możliwość wystąpienia awarii, jak miało to miejsce w ostatni długi weekend, warto mieć zawsze przy sobie gotówkę - radzi. Sumienni czy obojętni Druga sytuacja, kiedy klient ma utrudniony dostęp do swoich pieniędzy na rachunku to egzekucyjna blokada konta. Bank dokonuje tego na wniosek wierzyciela. A co gorsza, często nie zapewnia dłużnikowi środków na minimum egzystencji. - Często się zdarza, że banki blokują wszystkie rachunki należące do klienta, choć nie ma takiej potrzeby. Mało tego, zdarza się, że nie zostawiają również kwot wolnych od potrąceń, a na dodatek pobierają horrendalne opłaty za realizację tytułów wykonawczych - wylicza Tomasz Skokowski, prawnik. - Nierzadko dochodzi do absurdalnych sytuacji, gdy bank blokuje konto, komornik nie ściąga pieniędzy, bo na rachunek wpływa minimalne wynagrodzenia, a klient nie ma środków do życia. Dochodzi także do różnego rodzaju pomyłek, zwykle na niekorzyść klienta - dodaje. Niestety, z roku na rok rośnie liczba bankowych zajęć. W 2007 r. tego typu spraw było niecałe 1,3 mln, w 2010 r. przekroczyły 2,7 mln, a już w 2011 roku było ich aż 3,7 mln. Kwestią nieprawidłowości wykonywania obowiązków egzekucyjnych przez banki zajął się ostatnio Rzecznik Praw Obywatelskich, który wystosował w tej sprawie pismo do Ministra Finansów. Wskazuje, że takie działania banków pozbawiają właścicieli kont środków do życia. Banki pomijają także ograniczenia mające na celu zapewnienie dłużnikowi minimum egzystencji. Co na to samo ministerstwo? - W Ministerstwie Finansów trwają prace legislacyjne nad kompleksową reformą administracyjnego postępowania egzekucyjnego. W ramach planowanych zmian legislacyjnych w ustawie o postępowaniu egzekucyjnym w administracji rozważana jest zmiana przepisów regulujących egzekucję z rachunku bankowego oraz przepisów umożliwiających przeprowadzenie przez administracyjne organy egzekucyjne kontroli prawidłowości realizacji zajęcia egzekucyjnego przez banki - wyjaśnia Wiesława Dróżdż, rzecznik prasowy Ministra Finansów. - Niezależnie od tego, w związku ze zgłaszanymi przypadkami nieprawidłowego działania banków realizujących zajęcia egzekucyjne rachunków bankowych, Ministerstwo Finansów we wrześniu tego roku wystąpiło do Komisji Nadzoru Finansowego o podjęcie działań nadzorczych w tym zakresie - informuje. Wyjście awaryjne W obu przypadkach - zarówno awarii, jak też zajęcia rachunku przez komornika, do czasu rozwiązania sprawy, klient musi radzić sobie sam. - Już nigdy nie chcę znaleźć się w sytuacji, gdy zostanę na weekend z paczką ryżu i kartonem mleka, tak jak to miało miejsce tydzień temu - mówi Dorota. - Awaria bankowa uwięziła mnie w domu. Nie mogłam wyjechać do rodziców, bo nie miałam benzyny, nie mogłam iść na zakupy, bo kartą nie dało się zapłacić. Wypłacić z bankomatu też nie było można. Koszmar - przyznaje.  Gdy system ruszył ponownie, od razu odłożyła w domu kilkaset złotych. - Będzie na czarną godzinę. To tragikomiczne, że w czasach technologii, muszę chować pieniądze do skarpety - dodaje. Jak wyjaśnia doradca finansowy Jerzy Kuszyński, na takie sytuacje musimy być zawsze przygotowani. - Za bardzo chyba zawierzyliśmy maszynom, systemom, komputerom. Jak widać, ich awaria całkowicie może zdezorganizować nasze życie, wręcz uniemożliwić normalne funkcjonowanie, dlatego zawsze trzeba przygotować sobie wyjście awaryjne - wyjaśnia. - Warto więc zastanowić się na rozwiązaniami, które w razie problemów mogą nas uratować - radzi. Według niego jedno konto to za mało. Drugi, awaryjny rachunek, na którym warto trzymać drobną kwotę, można założyć w internecie w ciągu kilkunastu minut. Wśród oferowanych przez banki są takie, za prowadzenie których klient nie zapłaci, tak samo jak za przelewy czy karty. Są też i takie konta, na których wręcz zyskuje - bo wraca do niego część pieniędzy, jakie wyda na zakupy. - Znam osoby, które mają po 20 różnych kont - mówi doradca. Podobnie jest z kartami. Warto mieć więcej niż jedną. Do wyboru - Visa, MasterCard i Maestro. Ważne, by były z różnych systemów płatniczych. Alternatywą dla kont są płatności mobilne za pomocą smartfona. Zaletą jest to, że nie trzeba do tego zakładać nowego konta. Wystarczy specjalna elektroniczna portmonetka, czyli tzw. rachunek przedpłacony. Wystarczy zasilić go wcześniej niewielką kwotą i trzymać tam pieniądze na czarną godzinę. Wadą takiego rozwiązania jest na razie ograniczona sieć akceptacji. W taki sposób, póki co, można płacić w Biedronce, Realu oraz zatankować na stacjach Shell. Najprostszym wyjściem, choć nie najtańszym, jest trzymanie pieniędzy w domu. Jeśli nie ufamy do końca bankom, mamy problemy z wierzycielami, zawsze warto trochę pieniędzy odłożyć w domu. Co prawda leżące pod materacem środki nie zarabiają, ale mamy pewność, że pomogą przetrwać w najtrudniejszym momencie. Lokata - to kolejne rozwiązanie. Gromadzone na niej kwoty nie muszą być duże. Jest to zdecydowanie korzystniejsze rozwiązanie niż chomikowanie pieniędzy w domu. Na dodatek można na tym zarobić kilka procent, no i w każdej chwili wypłacić zgromadzone środki. Pod warunkiem, że nie będzie to długi, świąteczny weekend.",,
https://wiadomosci.onet.pl/swiat/rosja-bank-blokuje-zagraniczne-karty-platnicze-swoim-klientom-maja-korzystac-z/zypnexp,Rosja: Bank blokuje zagraniczne karty płatnicze swoim klientom. Mają korzystać z narodowej karty Mir,"Jeden z rosyjskich banków zablokował części swoich klientów karty Visa i Mastercard. To efekt ustawy o karcie narodowej, która wczoraj weszła w życie w Rosji. Ma ona zapobiec wypływaniu pieniędzy do zagranicznych systemów płatniczych poprzez promowanie rodzinnej karty Mir - pisze ""Rzeczpospolita"".","Od wczoraj w Rosji obowiązuje nowa Ustawa o narodowym systemie płatniczym. Pracownicy całego sektora budżetowego, państwowych urzędów, agencji itp., a także wszyscy, którzy otrzymują pomoc państwa, w tym stypendialną, dostaną ją tylko na konta, do których jest przywiązana narodowa karta płatnicza Mir, albo na rachunki bez żadnych kart - informuje ""Rzeczpospolita"". Bank prywatny Uralsib poinformował, że zablokował karty Visa i Mastercard swoich budżetowych klientów. - Otrzymaliśmy rozporządzenia o przejściu pracowników budżetówki na karty Mir. Rekomendowano nam, by otwierać nowe rachunki powiązane z kartą Mir i tam pracodawca będzie przelewał pieniądze - powiedział jeden z bankowców gazecie Wiedomosti. Chodzi o to, by pieniądze z rosyjskiego budżetu nie trafiały od zachodnich systemów płatniczych. Dlatego karty Visa i Mastercard zostaną na terenie Rosji zablokowane. Ich posiadacze będą się mogli nimi wciąż posługiwać podczas podróży zagranicznych. - Banki same tworzą relacje ze swoimi klientami i mamy nadzieję, że w pierwszej kolejności myślą o ich komforcie i wygodzie, by nie ograniczać możliwości, ale je poszerzać - skomentował sytuację w Rosji przedstawiciel Mastercard. Visa nie odpowiedziała na pytania gazety. W środę przedstawiciel Banku Rosji poinformował, że na kartę Mir zostało już przestawione 95 proc. pracowników sfery budżetowej. Zarobki na konta karty Mir będzie otrzymywać około 17 mln Rosjan. Przypomnijmy, że w maju 2017 r. Władimir Putin podpisał ustawę o przejściu pracowników sfery budżetowej i emerytów na rosyjskie karty płatnicze Mir. Banki zostały zobowiązane do 1 lipca tego roku zapewnić we wszystkich swoich oddziałach potrzebną liczbę kart Mir. Musiały też przygotować wszystkie swoje urządzenia, w tym bankomaty, do obsługi nowych kart. Wszyscy pracownicy sfery budżetowej, w tym urzędnicy wszystkich szczebli, dostali czas do 1 lipca 2018 r., by posiadane karty płatnicze zastąpić rosyjską kartą. Emerycie dostali czas na wymianę do końca ważności swoich dotychczasowych kart, ale nie później niż 1 lipca 2020 r. Wszystkie firmy, których roczne obroty przekraczają 40 mln rubli, muszą zaopatrzyć się w terminale obsługujące kartę Mir do 1 października 2017 r. Zgodnie z ustawą o karcie narodowej, jest ona obligatoryjna dla 51 największych banków. Mir będzie dostępny w dwóch wersjach - tańszej, z ograniczonymi funkcjami (np. bez możliwości płacenia zbliżeniowego) oraz droższej powiązanej z systemem międzynarodowym Visa, MasterCard, JCB i American Express. Masowej klienteli banki będą oferować kartę tańszą. Eksperci podnoszą, że plusem karty Mir jest „szeroka sieć ich przyjmowania w Rosji, w tym także na Krymie”. A także „możliwość opłat niezależnie od sytuacji politycznej”. Chodzi o odmowę obsługi Visy i MasterCard na Krymie po zajęciu przez Rosję w 2014 r. Minusami są wysokie koszty karty; brak możliwości korzystania za granicą - żaden bank zagraniczny jej nie obsługuje; brak technologii zbliżeniowej karty Mir. Chcesz być na bieżąco z najważniejszymi informacjami dnia? Polub Onet Wiadomości na Facebooku!",,
https://wiadomosci.onet.pl/kraj/platforma-obywatelska-przeciwna-podatkowi-bankowemu/epe0c4,Platforma Obywatelska przeciwna podatkowi bankowemu,"Platforma Obywatelska nie planuje wprowadzić podatku bankowego, a jego wprowadzenie wywołałoby wzrost cen usług bankowych - poinformowała w czwartek premier Ewa Kopacz.","""Podatek bankowy (...) będzie się wiązał niewątpliwie z jednym - że kredytobiorca dostanie usługę zdecydowanie droższą. Nie tylko kredyt, który będzie wyżej oprocentowany, ale im więcej będzie tych wydatków, tym więcej będziemy mieli kosztów przełożonych na tych, którzy do tego banku przyjdą"" - powiedziała Kopacz w Programie III Polskiego Radia. ""Nie chcę żadnego podatku bankowego dzisiaj, bo banki nie mając podatku i tak wspierają w tych wyjątkowych sytuacjach poprzez Bankowy Fundusz Gwarancyjny, chociażby ludzi, którzy zaufali SKOK-om"" - dodała. Podatek taki planuje wprowadzić PiS. Kandydatka tej partii na premiera Beata Szydło powiedziała we wtorek, że szacowane wpływy z podatku od instytucji finansowych, który byłby nałożony przede wszystkim na banki, wyniosą około 5 mld zł.",,
https://wiadomosci.onet.pl/swiat/bank-anglii-zarejestrowal-polska-unie-kredytowa/hjq9r,Bank Anglii zarejestrował polską unię kredytową,Bank Anglii i brytyjski regulator rynku usług finansowych wydali licencję pierwszej w W. Brytanii polskiej unii kredytowej kierującej usługi do całej kilkusettysięcznej społeczności polskiej – poinformowano oficjalnie na konferencji prasowej w Londynie.,"PCU-UK (Polish Credit Union in United Kingdom) to pierwsza polska instytucja finansowa, która w W., Brytanii uzyskała taką licencję, spełniając wszystkie, uciążliwe warunki, co zajęło trzy lata. Założycielami jest 21 członków Stowarzyszenia Techników Polskich (STP), którzy przyciągnęli do współpracy fachowców i nowych imigrantów. Unia działa na prawie brytyjskim. Depozyty objęte są systemem gwarancyjnym. Unie kredytowe nie są bankami, lecz instytucjami społecznymi, które w realizacji swych celów posługują się instrumentami finansowymi. Ich celem nie jest zysk, lecz świadczenie usług członkom, z których każdy ma 1 głos. Celami społecznymi, które chce rozwijać PCU-UK z wygospodarowanych nadwyżek to wspieranie polskiego życia społecznego i kulturalnego w W. Brytanii. Warunkiem wstąpienia do PCU-UK jest członkostwo w STP – brytyjskie prawo wymaga, by za unią kredytową stała co najmniej jedna organizacja sponsorująca. Stowarzyszenie zapowiada, że będzie prowadziło ""politykę otwartych drzwi"" i w tym celu wprowadziło w statucie nową kategorię członka wspierającego. Organizatorzy liczą, że 80-90 proc. operacji będzie dokonywanych elektronicznie i że działalność rozpocznie się za trzy miesiące, po przetestowaniu systemów komputerowych i otwarciu biura. Pierwsze wybory do władz odbędą się na WZA za 12 miesięcy. PCU-UK będzie prowadzić rachunki bieżące, depozytowe oraz kredytowe, udzielając niskooprocentowanych, zwykle krótkookresowych pożyczek polskim konsumentom i przedsiębiorcom np. na kupno samochodu czy nagłe, nieprzewidziane zdarzenia. Członkowie lokujący swoje oszczędności otrzymają dywidendę raz w roku. W tworzeniu PCU-UK kluczową rolę odegrał SKOK w Polsce, wspierając inicjatywę doradztwem i kapitałem założycielskim będącym pożyczką. ""Wychodzimy naprzeciw potrzebom polskiej społeczności, by mogła korzystać z profesjonalnej obsługi finansowej w przystępny sposób"" – powiedział generalny menedżer PCU-UK Krzysztof Ruszczyński. Według niego, unia zaoferuje Polakom lepszy, bardziej skrojony do ich potrzeb produkt finansowy niż mogą to zrobić banki angielskie, dla których drobna pożyczka jest nieatrakcyjna, bądź też odmawiają kredytu, dlatego że nie mogą ocenić wiarygodności kredytobiorcy. ""To bardzo ważne, by Polacy, którzy w W. Brytanii starają się o kredyt, nie byli białą kartką"" – stwierdził w rozmowie z PAP senator Grzegorz Bierecki – współtwórca spółdzielczych kas oszczędnościowo-kredytowych (SKOK) w Polsce i przewodniczący Światowej Rady Związków Kredytowych. ""Udzielając pożyczki i dokonując oceny ryzyka PCU-UK będzie mogła posłużyć się wiarygodnością kredytową kredytobiorcy w Polsce"" – tłumaczy. ""Jestem przekonany, że dzisiejszy dzień zapoczątkował w życiu Polaków w W. Brytanii coś wielkiego – nowy etap życia polonijnego. Chciałbym, byśmy o status największej finansowej instytucji poza Polską rywalizowali w duchu wzajemnego wsparcia i współpracy"" – zaznaczył prezes Polsko-Słowiańskiej Federalnej Unii Kredytowej Bogdan Chmielewski. Unia, której przewodniczy Chmielewski działa w USA od 1976 r. Ma 110 tys. członków, 15 oddziałów i 1,5 mld dol. w aktywach. Nadwyżki inwestuje m.in. w stypendia dla Polaków i polskie szkoły. Jego zdaniem wymiana doświadczeń będzie tym łatwiejsza, że brytyjskie prawo o uniach kredytowych oparte jest na wzorach z USA.",fot. Shutterstock,
https://wiadomosci.onet.pl/kraj/giodo-ma-watpliwosci-co-do-bezpieczenstwa-kart-zblizeniowych/648vd,GIODO ma wątpliwości co do bezpieczeństwa kart zbliżeniowych,"Wydaje je już niemal każdy bank, są wygodne i coraz bardziej popularne, ale czy bezpieczne? Bankowe karty zbliżeniowe znalazły się pod lupą Generalnego Inspektora Ochrony Danych Osobowych.","Doktor Wojciech Wiewiórowski ma sporo wątpliwości co do nowych kart. Jego zdaniem używanie ich niesie ze sobą sporo zagrożeń. Dane z takiej karty są możliwe do odczytania na odległość na przykład przez osobę, która przechodzi obok nas, czy stoi w tramwaju. Generalny Inspektor Ochrony Danych Osobowych mówi, że informacje o atakach na właścicieli takich kart docierają z różnych krajów. - Te ataki zdarzają się nie tylko w Polsce, ale coraz częściej w innych krajach Unii Europejskiej. Zwraca się uwagę na to, że mogą one doprowadzić do nieuprawnionego skorzystania z naszej karty przez inną osobę - mówi Wojciech Wiewiórowski.",fot. Shutterstock,
https://wiadomosci.onet.pl/kraj/rosnie-sojusz-na-rzecz-standardu-mobilnych-platnosci/91s5e,Rośnie sojusz na rzecz standardu mobilnych płatności,"System płatności może wystartować. W układance brakuje już tylko jednego elementu – donosi ""Puls Biznesu"".","Polski Standard Płatności (PSP) ma coraz większe szanse, żeby rzeczywiście stać się rynkowym standardem. Spółka zawiązana przez sześć banków podpisała umowę z Krajową Izbą Rozliczeniową (KIR); która zajmie się obsługą transakcji mobilnych. To pozwoliło wystąpić o zgodę NBP na prowadzenie krajowego systemu płatniczego. Do PSP chcą dołączyć: Eurobank, BNP Paribas, Credit Ągricole oraz Idea Bank, a także Dotpay, PayTel i Comp Centrum Innowacji. Wszystko wskazuje na to, że do koalicji tworzącej standard płatniczy dołączy też First Data - agent dysponujący największą liczbą terminali płatniczych oraz obsługujący karty kilku banków (m.in. Raiffeisen, Deutsche Bank, Toyota Bank) - to łącznie 5 mln z 35 mln wydanych kart .",fot. Shutterstock,
https://wiadomosci.onet.pl/swiat/hollande-ratowanie-cypru-jest-rozwiazaniem-wyjatkowym/sgdk1,Hollande: ratowanie Cypru jest rozwiązaniem wyjątkowym,"Prezydent Francji Francois Hollande powiedział we wtorek, że sposób ratowania sektora bankowego Cypru jest wyjątkowy, a gwarancje dla depozytów bankowych muszą być ""nieodwołalne"". Hollande dodał, że Cypr jest ""specyficznym, wyjątkowym i jedynym przypadkiem"".","W poniedziałek w wypowiedzi dla dziennika ""Financial Times"" i agencji Reuters szef eurogrupy Jeroen Dijsselbloem zasugerował, że uzgodniona w weekend pomoc dla Cypru, która przewiduje straty niektórych inwestorów i właścicieli depozytów bankowych, może na trwałe zmienić podejście eurolandu do radzenia sobie z upadającymi bankami. Dijsselbloem wyjaśnił, że podejście to miałoby polegać na ""zepchnięciu ryzyka"" płacenia za ratowanie banków z podatników na prywatnych inwestorów. Rynki i kurs euro zareagowały spadkami na wypowiedź szefa eurogrupy, która stawiała pod znakiem zapytania bezpieczeństwo depozytów bankowych w przypadku zastosowania w strefie euro kolejnych programów pomocowych. Dijsselbloem wycofał się więc ze stwierdzenia, że pakiet pomocowy dla Cypru i warunki, na jakich go udzielono, mogą być nowym modelem rozwiązań dla banków. Hollande podkreślił, że zasada gwarancji bankowych dla depozytów musi być honorowana w każdych warunkach. Ministrowie finansów strefy euro uzgodnili w nocy z niedzieli na poniedziałek w Brukseli warunki programu pomocy dla Cypru. Kraj ten otrzyma pomoc finansową od strefy euro i Międzynarodowego Funduszu Walutowego w wysokości 10 mld euro na ratowanie swojego sektora bankowego, a w zamian ma przeprowadzić jego restrukturyzację, a także konsolidację finansów, reformy strukturalne i prywatyzację. Nowy program zakłada jednak natychmiastową likwidację banku Laiki, której pełne koszty poniosą udziałowcy, posiadacze akcji i właściciele nieubezpieczonych depozytów powyżej 100 tys. euro. Likwidacja Laiki pozwoli rządowi pozyskać 4,2 mld euro. Ponadto największy bank cypryjski, Bank of Cyprus, przejdzie restrukturyzację i wchłonie dobre aktywa banku Laiki, w tym depozyty poniżej 100 tys. euro, gwarantowane przez prawo UE. Również udziałowcy i właściciele nieubezpieczonych depozytów w Bank of Cyprus muszą liczyć się ze stratami, ale ich skala zostanie jeszcze sprecyzowana przez cypryjski rząd i trojkę (KE, EBC i MFW).",fot. PAP/EPA,
https://wiadomosci.onet.pl/swiat/irlandia-policja-aresztowala-bylego-szefa-banku-anglo-irish/pftgm,Irlandia: Policja aresztowała byłego szefa banku Anglo Irish,"Irlandzka policja aresztowała we wtorek byłego dyrektora wykonawczego Anglo Irish Bank Seana FitzPatricka. Zostaną mu postawione zarzuty w związku ze śledztwem w sprawie nieprawidłowości w operacjach banku, co przyczyniło się do kryzysu finansowego w Irlandii.","FitzPatrick, którego agencja Reuters nazywa ""twarzą irlandzkiego kryzysu bankowego"", był przez dwie dekady szefem Anglo Irish Bank i został aresztowany po raz drugi w związku z ciągnącym się od trzech lat śledztwem. Nie postawiono mu jednak jeszcze formalnych zarzutów; ma to nastąpić jeszcze we wtorek, gdy bankowiec stanie przed sądem. W poniedziałek w ramach tego samego dochodzenia postawiono w stan oskarżenia dwóch innych wysokiej rangi menadżerów Anglo Irish Bank. Irlandzki regulator rynku korporacyjnego i tamtejsza policja wspólnie badają historię banku, który podejrzewany jest o udzielanie hojnych pożyczek grupie inwestorów nazywanej ""złotym kręgiem"", a także o to, że maskował za pomocą depozytów wycofywanie znacznych funduszy z kont. Anglo Irish Bank został ostatnio przemianowany na Irish Banking Resolution Corporation (IBRC); by zapobiec jego upadkowi rząd Irlandii znacjonalizował Anglo w 2009 roku. ""Ryzykanckie udzielanie pożyczek"" przez Anglo Irish Bank - jak to określa Reuters - obciążyło państwo rachunkami na 30 mld euro, co stanowi prawie połowę sumy potrzebnej na uratowanie całego sektora bankowego Irlandii. Reuters przypomina, że Irlandczycy są mocno zirytowani, iż żadna z osób winnych złego zarządzania bankami, co przyczyniło się do zapaści gospodarki kraju, nie trafiła do więzienia.",,
https://wiadomosci.onet.pl/swiat/sarris-zniesienie-na-cyprze-limitu-przeplywu-kapitalow-za-kilka-tygodni/2py46,Sarris: Zniesienie na Cyprze limitu przepływu kapitałów za kilka tygodni,"Zniesienie ograniczeń w przepływach kapitałowych jest kwestią tygodni - powiedział minister finansów Cypru Michalis Sarris. Limity dotyczące przesyłania pieniędzy wprowadzono na Cyprze, by zapobiec odpływowi kapitału po planowanym na czwartek otwarciu banków.","""Myślę, że mówimy tu o kwestii tygodni. Tak to rozumiem"" - oświadczył Sarris we wtorek radiu BBC. Minister jest przekonany, że odpływy kapitału będą bardziej kontrolowane w miarę wprowadzania w życie programu pomocowego dla wyspy. W poniedziałek prezydent Cypru Nikos Anastasiadis poinformował, że nałożenie przez bank centralny ograniczeń dotyczących przepływów kapitałowych ""to tylko tymczasowe rozwiązanie, które będzie stopniowo rozluźniane"". W miniony weekend parlament cypryjski przegłosował ustawę o kontroli kapitałowej, która umożliwia rządowi zablokowanie wypływu kapitału z banków. Zgodnie z prawem unijnym może to nastąpić tylko w wyjątkowych sytuacjach, np. w przypadku zagrożenia finansowej stabilności państwa. Będzie to precedens w strefie euro. Wszystkie banki na Cyprze mają zostać otwarte w czwartek. Zamknięto je 16 marca, aby uniemożliwić ich klientom masowe opróżnianie kont w reakcji na zapowiedzi obłożenia części depozytów jednorazowym podatkiem. Od wprowadzenia takiej opłaty przez pewien czas strefa euro i Międzynarodowy Fundusz Walutowy uzależniały przyznanie Cyprowi 10 mld euro pomocy finansowej. Ostatecznie zrezygnowano z planów opodatkowania depozytów.",,
https://wiadomosci.onet.pl/swiat/naprawic-euroland-ale-jak/znqss,Naprawić euroland. Ale jak?,"Szczyt UE zajmie się naprawą eurolandu na podstawie rewolucyjnych pomysłów Van Rompuya. Różnice zdań, zwłaszcza między Paryżem a Berlinem, są jednak ogromne. Największe szanse na postęp ma reforma systemu bankowego, gdzie są pytania o udział państw spoza euro.","Czwartkowo-piątkowy szczyt przywódców 27 państw UE to kolejne już, 19. spotkanie poświęcone kryzysowi eurolandu. Jednak w przeciwieństwie do poprzednich szczytów, przywódcy nie będą decydować tylko o pilnych krokach, by uspokoić rynki finansowe w Hiszpanii czy we Włoszech (zajmie się tym osobny szczyt strefy euro w piątek), ale mają debatować nad głęboką naprawą unii monetarnej. Kryzys ujawnił bowiem, że przy jej tworzeniu kilkanaście lat temu zabrakło decyzji o zacieśnianiu polityk budżetowych. Już nie tylko federaliści europejscy, ale większość obserwatorów mówi, że bez postępu w integracji gospodarczej eurolandu, wspólna moneta nie przetrwa. - Ten kryzys jest największym zagrożeniem, z jakim musimy się zmierzyć od początku budowy europejskiego projektu 60 lat temu. Wobec tego faktu nie możemy pozostać bierni, trzeba zrobić wielki krok naprzód- powiedział we wtorek przewodniczący Komisji Europejskiej Jose Barroso. Podstawą ma być raport tzw. czwórki, czyli przewodniczącego Rady Europejskiej Hermana Van Rompuya, napisany we współpracy z szefem KE, szefem eurogrupy i prezesem Europejskiego Banku Centralnego. Ich ""wizja przyszłej Unii walutowej i gospodarczej"" zawiera zmiany, które jeden z dyplomatów określił jako ""więcej niż rewolucyjne"". Te pomysły były już wskazywane przez różne think tanki, ekspertów i pojedynczych polityków. - Ale po raz pierwszy znalazły się zebrane razem w jednym, oficjalnym dokumencie sygnowanym przez przewodniczącego Rady Europejskiej - zauważył. Propozycje to: najpilniejsza (i niewymagająca zmiany traktatu) unia bankowa, czyli reforma europejskiego systemu bankowego otwarta dla 27 państw; zdecydowane wzmocnienie kontroli nad budżetami narodowymi państw euro (jak chcą Niemcy), z czym wiązałoby się przekazanie narodowych kompetencji na poziom eurolandu a nawet utworzenie europejskiego ""resortu finansowego"" który decydowałby, czy kraj może się zadłużyć ponad uzgodniony limit; wzmocnienie koordynacji polityk budżetowych, np. w takich dziedzinach jak podatki. Raport mówi też o ograniczonym uwspólnotowieniu długu w średniej perspektywie (jak chce Francja) np. w formie funduszu oddłużeniowego obejmującego długi powyżej 60 proc. PKB. Van Rompuy zastrzega jednak, że powinien to być etap na drodze do unii fiskalnej, poprzedzony zapewnieniem ścisłej koordynacji budżetowej w strefie euro. W liście do przywódców Van Rompuy zastrzegł, że nie oczekuje zakończenia prac nad wzmocnienia eurolandu podczas szczytu. Chce za to, by podjęto decyzję w sprawie ich kontynuowania. Uprzedził, że realizacja niektórych elementów może wymagać zmian w traktatach UE. Pierwsze reakcje dyplomatów i ministrów wskazują, że przywódcy nie zdecydują się na radykalne zacieśnienie i pogłębienie integracji. Dla wielu państw propozycje idą za daleko. - Kto zrezygnuje z kompetencji parlamentów do ostatniego słowa w sprawie budżetu? - pytał jeden dyplomatów. Podziały są przede wszystkim na linii Paryż-Berlin. Bez czegoś, co nazywa ""solidarnością finansową"", Paryż nie zgadza się na unię polityczną, czyli oddanie kompetencji budżetowych Brukseli, czego jako warunek wstępny rozpoczęcia dyskusji o wspólnym długu domaga się Berlin. Kanclerz Angela Merkel miała oświadczyć we wtorek, że ""póki żyje"" nie będzie pełnego uwspólnotowienia długów. Dlatego przed szczytem dyplomaci studzili oczekiwania. - Żaden pomysł, który jest w raporcie, nie zostanie w piątek na Radzie Europejskiej zaakceptowany - mówił we wtorek minister ds. europejskich Piotr Serafin. Przyznał, że postępu można oczekiwać w pierwszym rzędzie w sprawie unii bankowej. Barroso zapowiedział, że KE przedstawi jesienią formalną propozycję w tej sprawie. Naprawa systemu bankowego - zgadzają się eksperci - jest najpilniejszą sprawą, bo wciąż nie naprawiono błędów, jakie obnażył kryzys finansowy z 2008 r., który potem przyspieszył kryzys zadłużenia państw. Celem tzw. unii bankowej jest uchronienie w przyszłości podatników przed kosztami działań nieodpowiedzialnych bankierów poprzez m.in. stworzenie funduszu ratunkowego, na który składałyby się same banki. Ale budowa unii bankowej, jak zaproponował Van Rompuy i jak chcą Niemcy, ma zacząć się od silnego wspólnego nadzoru bankowego przynajmniej nad największymi bankami (tę rolę miałby pełnić EBC). Kolejny element to wspólny system gwarancji depozytów dla obywateli - tu jednak nie ma na razie zgody Berlina. Główny problem do rozstrzygnięcia to udział państw spoza euro. Van Rompuy i Barroso chcą, by unia bankowa obejmowała wszystkich 27 członków UE, zważywszy na potrzebę zachowania jedności wewnętrznego rynku usług finansowych. Kraje spoza euro mają mieć prawo do odstępstw w niektórych obszarach. Polska - zapowiadał minister Jacek Rostowski - nie będzie się sprzeciwiać tworzeniu unii bankowej eurolandu, ale o ewentualnym przystąpieniu zdecyduje później. - Decyzję podejmiemy, gdy będziemy wiedzieli, jak to będzie wyglądało i czy jest to korzystne z punktu widzenia Polski i polskiego systemu bankowego, który przecież jest jednym z najsilniejszych w Europie - powiedział w poniedziałek. Wielka Brytania, jak pisała prasa brytyjska, wyklucza na razie udział w jakimkolwiek elemencie unii bankowej. Węgry zastrzegają, że ""musi to być tak zrobione, by nie podważać integralności rynku wewnętrznego"". Oficjalnym tematem szczytu jest też wieloletni budżet UE na lata 2014-20. Ale nie należy spodziewać się pogłębionej dyskusji, a już na pewno uzgodnień co do liczb. Projekt wniosków końcowych ze szczytu jest w tej sprawie bardzo oszczędny. Wzywa kolejna prezydencję, Cypr, oraz Van Rompuya do współpracy ""w celu osiągnięcia porozumienia wśród krajów członkowskich przed końcem 2012 roku"". Na szczycie w ramach wniosków zostanie przyjęty też - jak chciał nowy prezydent Francji Francois Hollande - aneks pt. ""Pakt na rzecz wzrostu i zatrudnienia"", w którym jest mowa z jednej strony o inwestycjach prowzrostowych, a z drugiej - o reformach strukturalnych. Po szczycie Rzymie w ubiegłym tygodniu liderów czterech największych państw euro: Niemiec, Francji, Hiszpanii i Włoch, gdzie ogłoszono, że na wzrost przeznaczonych zostanie ok. 120 mld euro (głównie wliczono w to stare ale wciąż niewydane środki z obecnego budżetu UE), sprawa nie budzi już wielu kontrowersji. W piątek szczyt będzie kontynuowany w formule obiadu już tylko w gronie 17 liderów państw eurolandu. Spodziewane są dyskusje na temat państw, które dotknął kryzys zadłużenia. Cypr jest już piątym, po Grecji, Irlandii, Portugalii i Hiszpanii krajem, który musiał prosić euroland o pomoc finansową. Następne mogą być Włochy. Dlatego premier Mario Monti dramatycznie apelował o takie działania, jak wykup włoskich obligacji przez fundusz ratunkowy eurolandu EFSF, by obniżyć koszty obsługi włoskiego długu. Jeśli będzie to konieczne, mówił we wtorek we włoskim parlamencie - gotów jest przedłużać szczyt do niedzielnego wieczoru, by przed poniedziałkowym otwarciem rynków doszło do porozumienia.",,
https://wiadomosci.onet.pl/swiat/sledztwo-przeciwko-hakerom-operujacym-min-z-polski/zqp89,Śledztwo przeciwko hakerom operującym m.in. z Polski,"Belgijska policja przeprowadziła falę rewizji i zatrzymała cztery osoby w wyniku operacji przeciw hakerom, którzy okradali internetowe konta bankowe. Szajka operowała z Polski, Rosji i Ukrainy - poinformował dziennik ""La Libre Belgique"". Bezprecedensowe rewizje, przeprowadzone w poniedziałek, mają doprowadzić do szefów hakerskiej grupy.","Trzy z pięciu dużych banków belgijskich zgłosiły w pierwszych miesiącach tego roku ataki na konta internetowe swoich klientów. Dwa z tych banków ogłosiły, że chodzi o ponad 12 tysięcy ataków na konta i o kradzieże na łączną sumę ponad 3 mln euro. Trzeci bank nie ujawnił skali ataków. Prokuratura belgijska podkreśla jednak, że proceder jest naprawdę niebezpieczny i ""banki wpadły w panikę"". Hakerzy zarażali komputery klientów banków wirusem, który uśpiony aktywizował się, gdy wykrył operacje bankowe. Następnie wykorzystywał on zebrane dane, by połączyć się z bankiem. Pieniądze z konta nieświadomych właścicieli były przelewane na konta należące do innych klientów banku, którzy zwabieni chęcią zarobku, bez pracy czy pracujący na czarno, zgodzili się przyjąć przelew w zamian za drobną prowizję. Następnie właściciele takich kont - a były wśród nich, jak podaje ""La Libre Belgique"", osoby z Europy Wschodniej - przekazywali pieniądze przestępcom. Poniedziałkowe przeszukania i zatrzymania objęły właśnie takich pomocników. Celem śledztwa jest teraz dotarcie do szefów hakerskiej siatki. Można też spodziewać się dalszych zatrzymań ich wspólników. Klientami bankowości internetowej jest 8 mln Belgów.",,
https://wiadomosci.onet.pl/swiat/wbrytania-handlowiec-banku-jp-morgan-spowodowal-2-mld-dolarow-strat/mltel,W.Brytania: handlowiec banku JP Morgan spowodował 2 mld dolarów strat,"Handlowiec londyńskiej filii banku JPMorgan Chase, Bruno Iksil, swymi działaniami naraził tę największą amerykańską instytucję finansową na straty w wysokości 2 mld dolarów - poinformował w sobotę dziennik ""Guardian"".","Iksil, zwany ""londyńskim wielorybem"" lub ""Voldemortem"" przez analogię z czarnym charakterem z cyklu o Harrym Potterze, pracował w Głównym Biurze Inwestycyjnym (CIO), którego zadaniem było zabezpieczanie banku przed ryzykiem niewypłacalności kredytobiorców. Iksil ukończył w 1991 roku inżynierię na paryskiej uczelni Ecole Centrale. Od poniedziałku do czwartku pracuje w londyńskim City, a piątki i weekendy spędza z żoną i czworgiem dzieci w Paryżu. Pytany przez ""Guardiana"" Iksil odmówił komentarza na temat strat banku, odsyłając reporterów do jego szefów. Wiadomo o nim, że należy do najlepiej opłacanych bankierów w londyńskim City. Jego szefowa, pracująca w centrali banku w Nowym Jorku Ina Drew, której zarobki są jawne, zarobiła w ubiegłym roku 14 mln USD. Według gazety Iksil jest osobą bardzo dobrze znaną na mało przejrzystym, szacowanym na 10 bilionów dolarów rynku CDS (credit default swaps) - czyli instrumentów pochodnych służących przenoszeniu ryzyka kredytowego. Twierdzi się, że ze względu na rozległość swych kontaktów miał wpływ na ruchy cen. Iksil oferował ubezpieczenie na wypadek niewypłacalności firm figurujących na mało znanym indeksie CDX IG 9. Chętnie obstawiał spadki i szczególnie dobrze radził sobie przy trendach zniżkowych. Doniesienia o kłopotach z transakcjami Iksila wyszły na jaw przed miesiącem, ale Jamie Dimon, prezes JPMorgan Chase, nazwał je ""burzą w szklance wody"". W czwartek po zamknięciu giełdy Dimon przyznał się do niekompetencji i wyraził ubolewanie z powodu rażących zaniedbań. Przyznanie to było szokiem, ponieważ JPMorgan Chase uchodzi za jeden z najlepiej zarządzanych banków, który wyszedł cało z kryzysu finansowego z lat 2008-09. Efektem nieoczekiwanego ujawnienia straty jest spadek jego rynkowej wyceny o 13 mld USD, wszczęcie dochodzenia przez regulatora nowojorskiej giełdy i obniżenie ratingu przez agencję Fitch do AA- z A+. ""Guardian"" przypomina, że Dimon przekonywał rząd USA do rozluźnienia nowych regulacji w sferze bankowości inwestycyjnej, w szczególności tzw. reguły Volckera, której celem było powstrzymywanie dużych banków przed spekulowaniem własnym kapitałem w celu osiągania szybkiego zysku.",,
https://wiadomosci.onet.pl/swiat/watykan-siedem-podejrzanych-transakcji-w-tym-roku/tjnh2,Watykan: siedem podejrzanych transakcji w tym roku,"W tym roku w watykańskim banku IOR stwierdzono dotychczas siedem podejrzanych transakcji - ujawnił jego prezes Ernst von Freyberg na łamach dziennika ""L’Osservatore Romano"". Zapewnił, że to normalna sytuacja.","W wywiadzie dla watykańskiej gazety (wydanie sobotnie) prezes Instytutu Dzieł Religijnych (IOR) przypomniał wcześniejsze informacje o tym, że w roku 2012 stwierdzono w tym banku sześć budzących wątpliwości operacji finansowych. Von Freyberg ocenił, że wykrycie nieprawidłowości to ""dobra wiadomość"", bo świadczy o tym, że niedawno wprowadzony system nadzoru nad bankiem działa skutecznie. Zaznaczył jednocześnie, że stwierdzono jedynie podejrzane transakcje. A to może znaczyć - jak dodał - że ""nic może się za tym nie kryć"". Nie wyjaśnił natomiast, jakie podejrzenia te transakcje budzą. Położył natomiast nacisk na to, że sytuacja ta nie wyróżnia w żadnym razie Watykanu, gdyż stosowane są w jego banku standardowe procedury dotyczące walki z praniem brudnych pieniędzy. - Rzeczą dla nas ważną jest to, że działa u nas ten system i że jest uznawany - oświadczył niemiecki bankowiec, powołany na stanowisko prezesa IOR przez Benedykta XVI tuż przed jego abdykacją. Z kolei w wywiadzie dla piątkowego dziennika ""Corriere della Sera"" prezes banku Watykanu jako priorytet wskazał przywrócenie mu ""reputacji"". W ten sposób odniósł się do serii problemów, jakie miała ta instytucja w ostatnich latach, wstrząsana skandalami i zamieszana w prokuratorskie dochodzenia w związku z wykrytymi nieprawidłowościami oraz blokady kont z tego tytułu. Von Freyberg powiedział największej włoskiej gazecie, że rozpoczęły się kontrole wszystkich 19 tysięcy klientów banku. Wcześnie nie były one możliwe, gdyż zasłaniano się tajemnicą. Potwierdził też doniesienia o tym, że jeszcze w tym roku w ramach wprowadzania zasad przejrzystości w internecie będą publikowane sprawozdania finansowe Instytutu Dzieł Religijnych. - Będziemy utrzymywali normalne kontakty z mediami - zapewnił. Ogłosił również, że zysk IOR w zeszłym roku wyniósł 86,6 mln euro.",,
https://wiadomosci.onet.pl/kraj/pko-bp-czasowo-zamknelo-biura-kredobanku-w-kijowie-i-lwowie-a-xtb-w-kijowie/gpyx1,"PKO BP czasowo zamknęło biura Kredobanku w Kijowie i Lwowie, a XTB w Kijowie","Należący do grupy PKO BP ukraiński Kredobank zamknął swoje placówki w Kijowie i Lwowie, a dom maklerski XTB zamknął przedstawicielstwo w Kijowie - poinformowano w środę PAP.","""Ze względu na bezpieczeństwo klientów i pracowników Kredobank (ukraińska spółka w grupie PKO Banku Polskiego) czasowo zamknął dwie ze 130 placówek: jedną w Kijowie (na Majdanie) i jedną we Lwowie (w rejonie pikiet). Klienci kierowani są do najbliższych placówek w bezpiecznych rejonach. Przywrócenie pracy zamkniętych placówek uzależnione jest od rozwoju sytuacji w rejonach konfliktu"" - wyjaśniło PKO BP w komunikacie. Kredobank działa na rynku ukraińskim od 1990 r. Do PKO BP należy ponad 99,57 proc. akcji banku. Bartosz Białkowski, dyrektor spółki xDirect, ukraińskiego przedstawicielstwa Domu Maklerskiego XTB poinformował PAP, że biuro w Kijowie w środę jest nieczynne z powodu niebezpieczeństwa wynikającego z zaostrzającego się konfliktu i komunikacyjnego paraliżu miasta. ""Większość instytucji zdecydowało się na ten krok i ich pracownicy pozostają w domach. Obserwujemy dalszy rozwój sytuacji"" - powiedział Białkowski.",fot. Reuters,
https://wiadomosci.onet.pl/swiat/rzady-luksemburga-malty-i-slowenii-nie-jestesmy-podobni-do-cypru/skhks,"Rządy Luksemburga, Malty i Słowenii: nie jesteśmy podobni do Cypru","Luksemburg i Malta broniły w środę swoich sektorów bankowych przed zarzutami, że są znacznie przerośnięte. Podkreślały, że ich sytuacji nie da się porównać do problemów Cypru. Również Słowenia stara się zapewnić, że jest w lepszej kondycji niż Cypr.","Na Cyprze sektor bankowy był ośmiokrotnie większy niż PKB kraju; w liczącym 500 tys. mieszańców Luksemburgu jest on 20 razy większy niż PKB. Starając się zdystansować od kłopotów Cypru, rząd Luksemburga ogłosił, że ""jest zaniepokojony niedawnymi uwagami i deklaracjami"" na temat ryzyka finansowego, jakim stały się przerośnięte sektory bankowe. O ile ta gałąź gospodarki była na Cyprze ""strukturalnie niezrównoważona"", o tyle sektor finansowy Luksemburga ""działa na rzecz strefy euro, przyciągając inwestycje i przyczyniając się w ten sposób do ogólnego wzrostu konkurencyjności"" krajów unii walutowej - głosi komunikat rządu. W poniedziałek szef eurogrupy Jeroen Dijsselbloem powiedział, że kraje, w których rozrosły się nadmiernie sektory finansowe - jak Luksemburg i Malta - muszą je uzdrowić już teraz, bo nie będą mogły liczyć na pakiet pomocowy od strefy euro. Również minister finansów Niemiec Wolfgang Schaeuble wyraził niepokój o niezrównoważony model gospodarczy niektórych krajów UE - pisze AP, wyjaśniając, że źródłem takich obaw jest fakt, że w małych krajach o bardzo dużych sektorach bankowych rząd nie byłby w stanie przyjść z pomocą instytucjom finansowym, gdyby dotknął je kryzys. Oznacza to, że jeśli doszłoby do niewypłacalności banków na dużą skalę, finanse publiczne tych państw załamałyby się szybko pod ciężarem akcji ratunkowych. Na uwagi Dijsselbloema i Schaeublego zareagowała również Malta i Słowenia. Gubernator banku centralnego Malty Josef Bonnici powiedział w środę w wywiadzie dla dziennika ""The Times"": ""Wszelkie porównania między sytuacją Cypru a sytuacją Malty są mylne. Problemy banków cypryjskich wynikły w dużej mierze ze strat, jakie poniosły one w związku z inwestycjami w greckie obligacje, a ekspozycja banków maltańskich (na ten typ ryzyka) jest bardzo ograniczona"". Ponadto według Bonniciego, który jest również członkiem rady dyrektorów Europejskiego Banku Centralnego, banki cypryjskie były bardzo aktywne na arenie międzynarodowej i silnie uzależnione od zagranicznych źródeł finansowania, podczas gdy maltańskie instytucje finansowe nie są narażone na ryzyka związane z obcym kapitałem. Nowa premier Słowenii Alenka Bratuszek zapewniła w środę, że jej kraj nie będzie następnym po Cyprze krajem, który zwróci się o zagraniczne pakiety pomocowe. ""Słowenia jest w stanie poradzić sobie sama"" - powiedziała premier w słoweńskim parlamencie. ""Uzdrowienie naszego systemu bankowego jest naszym głównym priorytetem, a minister finansów pracuje nad tym dniami i nocami"" - dodała Bratuszek. Słowenia, która przystąpiwszy w 2007 roku do unii walutowej cieszyła się opinią ""najlepszego ucznia strefy euro"" - jak pisze AFP - wpadła w roku 2012 w recesję, z której zapewne nie wyjdzie w 2013 roku. Jej system bankowy ugina się pod ciężarem złych długów, które warte są, w ocenie Międzynarodowego Funduszu Walutowego, 7 mld euro. 18 marca MFW uznał, że w 2013 roku trzy największe banki Słowenii będą potrzebowały miliard euro na rekapitalizację, a suma ta może wzrosnąć, jeśli pogorszy się kondycja gospodarcza kraju.",,
https://wiadomosci.onet.pl/swiat/wegry-nowy-szef-banku-centralnego-ograniczyl-wladze-swoich-zastepcow/gbkec,Węgry: nowy szef banku centralnego ograniczył władzę swoich zastępców,Nowy prezes węgierskiego banku centralnego Gyoergy Matolcsy rozpoczął urzędowanie w poniedziałek od ograniczenia kompetencji swoich zastępców. Zgodnie z nowymi wytycznymi zastępcy Matolcsy'ego nie mogą samodzielnie reprezentować banku.,"Do tej pory mogli oni reprezentować bank centralny w obszarach, które leżały w ich kompetencjach. Nowe wytyczne Matolcsy podpisał 28 lutego, jeszcze jako minister gospodarki. Nowy prezes będzie miał bezpośredni wpływ na zatrudnianie, zwalnianie i płace wszystkich pracowników banku - pisze agencja Reutera. Inwestorzy obawiają się, że nowy prezes może dążyć do podejmowania ryzykownych decyzji w sprawie polityki monetarnej, aby pobudzić pogrążoną w recesji gospodarkę Węgier, co może jeszcze bardziej zdestabilizować forinta - komentuje Reuters. W poniedziałek węgierska waluta straciła na wartości 0,5 proc. Za jedno euro płacono 296 forintów, najwięcej od prawie pięciu tygodni. 57-letni Matolcsy, ekonomista uważany za człowieka prawicowego premiera Viktora Orbana, uchodzi za osobę kontrowersyjną. Jest twórcą, jak to sam nazywa, ""nieortodoksyjnej"" polityki gospodarczej polegającej na wysokim opodatkowaniu zagranicznych koncernów, by uniknąć reform strukturalnych. Dotychczasowy szef banku centralnego Andras Simor, wybrany sześć lat temu przez poprzedni lewicowo-liberalny rząd, bronił niezależności instytucji. Z tego powodu od przejęcia władzy przez Orbana w 2010 roku był bezustannie atakowany przez obóz rządowy.","Gyoergy Matolcsy, fot. PAP/EPA",
https://wiadomosci.onet.pl/niepokoj-z-powodu-zbyt-niskich-cen/s92fkm,Niepokój z powodu zbyt niskich cen,"Banki centralne kilku krajów stoją przed dylematem, jak zachować stabilność finansową w swoich gospodarkach. Kuszą je podwyżki stóp procentowych, tymczasem inflacja jest bardzo niska, a ożywienie nie przyspiesza. Odpowiedzi są różne jak w grze kocha, lubi, szanuje…","Ożywienie w gospodarce światowej ugruntowuje się, chociaż jego tempo w ostatnim okresie rozczarowuje w tym i w Polsce, gdyż nie uległo spodziewanemu przyspieszeniu, a wręcz zwolniło, co skłoniło nawet Fed do wyraźnego obcięcia prognozy wzrostu gospodarczego na 2014 (z 2,9% do 2,2%). Obecna i przewidywana dynamika inflacji jest nadal bardzo niska, a strefa euro i niektóre kraje poza nią, np. Szwecja i Polska ocierają się o deflację. Mimo pewnego zróżnicowania między krajami, ta konstelacja przemawia przeciwko rychłym podwyżkom stóp procentowym. Do ich podwyżek zachęcają jednak zjawiska związane ze stabilnością finansową, aby stłumić ekspansję kredytów hipotecznych. Niedawno prezes Banku Anglii zaskoczył londyńskie City, mówiąc, że podwyżki stóp procentowych mogą nadejść szybciej niż „rynki dotąd oczekiwały”. Bynajmniej, nie skłoniła go do tego dynamika inflacji, która po latach przestrzelenia 2-procentowego celu inflacyjnego, znalazła się na najniższej od ponad czterech lat wysokości (1,5% r/r). Mógł to uczynić wigor brytyjskiego ożywienia, w którym bezrobocie obniża się szybko i kurczą się wolne zdolności produkcyjne (luka PKB), więc inflacja powinna przyspieszyć. Jednak, głównym czynnikiem była kwestia wznoszącego się tempa wzrostu cen domów, który w 2012 przekroczył 10%, a ogólny poziom cen zrównał się z tym sprzed kryzysu z 2008/09. To prawda, że tę dynamikę podbijają szybujące w górę ceny nieruchomości w Londynie, ale jeśli tam pęknie bąbel spekulacyjny, odczuje to cała gospodarka. W innej sytuacji znajduje się Szwecja, dlatego że boryka się z ryzykiem utrwalenia tendencji deflacyjnych. Wyjąwszy ten czynnik, solidne ożywienie, raptowne podwyżki cen domów, głównie w Sztokholmie i ogromna ekspozycja gospodarstw domowych względem kredytów hipotecznych upodobniają  ją do Wielkiej Brytanii (relacja długu gospodarstw do dochodów rozporządzalnych – odpowiednio 175% i ponad 140% oraz zwyżkowe trendy). Ten pierwszy czynnik jednak każe się zastanowić, czy podwyżki stop procentowych są najbardziej sensownym posunięciem w jej sytuacji. Podwyżka stóp procentowych tłumiłaby ożywienie, kredyt i wzmacniała zjawiska deflacyjne, a to zwiększałoby obciążenia gospodarstw domowych i firm spłatami długu, gdyż w ślad za utrwaleniem się spadku cen nastąpiłby spadek płac i zysków, natomiast te obciążenia byłyby nominalnie nadal takie same. Przeciwnie, Riksbank powinien zredukować stopy procentowe, aby powstrzymać deflację, ale to pobudzałoby dalej kredyt. Paradoksalnie, w krótkim okresie sprzyjałoby to stabilności finansowej, gdyż zmniejszyły by się odsetki od tych kredytów, które zaciągnięto przy zmiennych stopach procentowych. Lepsze byłyby też perspektywy podwyżek płac i zatrudnienia. I ten pogląd przeważył na ostatnim posiedzeniu w lipcu br., kiedy Riksbank obciął referencyjna stopę aż o 0,5 punktu procentowego do 0,25%. W długim okresie, który obejmuje kolejną recesję, jednak będzie już zupełnie inaczej. W jeszcze innym położeniu są USA, gdzie dynamika inflacji (1,6% r/r) kształtuje się również poniżej celu inflacyjnego 2%, ale nie ma zagrożenia deflacyjnego, podobnie jak w Wielkiej Brytanii (WB). W odróżnieniu od niej ożywienie postępuje w umiarkowanym tempie, a gospodarstwa domowe są znacznie mniej zadłużone niż w WB czy Szwecji (przytaczana relacja – 109% i wykazuje trend zniżkowy) i z tej strony nie ma na razie zagrożeń dla stabilności finansowej. Pojawiają się w związku z rekordowym zadłużaniem się korporacji poprzez emisję obligacji, do czego zachęcają bardzo niskie stopy procentowe. Niemniej, Fed rozwiązuje ten dylemat na rzecz wsparcia ożywienia i zapowiada, że odłoży podwyżki stóp procentowych przynajmniej do końca 2014. Brytyjski, amerykański  i szwedzki przykład wskazuje, że manipulacje stopami procentowymi, aby zachować stabilność finansową, nie powinny być pierwszą linią obrony banków centralnych. Stabilność finansowa ma być ścisłe wydzielona od polityki monetarnej, aby uniknąć konfliktów między nimi. Zgodnie zresztą z zasadą Tinbergena nie można zastosować jednego instrumentu polityki do zrealizowania dwóch sprzecznych celów. Niby z analiz teoretycznych wynika, że te konflikty będą rzadkie, ale w Szwecji zdarzył się już teraz, wypada zatem sięgnąć po inne narzędzia. Sposobem na ich rozwiązanie jest zastosowanie instrumentów makroostrożnościowych, które działają bardziej wybiórczo niż stopy procentowe. Pierwszą linią „ataku” są podwyżki pułapu kredytu hipotecznego do wartości nieruchomości (LTV) i spłat długu do dochodu gospodarstw domowych, a potem nadanie kredytom hipotecznym wyższej kategorii ryzyka. Pod tym względem Riksbank i obok niego NBP należy do pionierów w Europie, a Fed zapowiada pójście w ich ślady. W październiku 2010 r. ograniczono w Szwecji LTV do 85%, zaś w 2013 roku podwyższono wycenę ryzyka takich kredytów; banki muszą utrzymywać pod nie kapitał w wysokości 15% udzielonego kredytu zamiast dotychczasowych 5%, a rozważa się podniesienie tego bufora kapitałowego do 20%.",fot. Shutterstock,
https://wiadomosci.onet.pl/kraj/kredyt-dla-wnuczka-boli-seniora/nk3t8,Kredyt dla wnuczka boli seniora,"Kredyt dla wnuczka boli seniora. Emeryci coraz częściej mają problemy ze spłacaniem kredytów. To efekt zadłużania się „dla wnuczka”, czyli osoby młodszej, niemającej zdolności kredytowej. O sprawie pisze ""Dziennik Gazeta Prawna"".","6,5 procent osób widniejących obecnie w bazie jednej z firm prowadzącej rejestr dłużników to seniorzy. Osób w podeszłym wieku jest dwa razy więcej niż na początku 2011 roku. Spada za to liczba młodych dłużników. Osoby do dwudziestego piątego roku życia stanowią 9,1 procent wszystkich zadłużonych.",fot. Shutterstock,
https://wiadomosci.onet.pl/kraj/smierc-polisolokat/g4b28,Śmierć polisolokat,"Resort finansów zapowiedział opodatkowanie polisolokat, a one znikają z polskiego rynku – informuje ""Puls Biznesu"".","Owoc współpracy ubezpieczycieli z bankami przez kilka lat był jednym z dominujących produktów oszczędnościowych. Kusił klientów banków szansą na ominięcie podatku Belki. Resort finansów zapowiedział, że ukróci tę możliwość, co spowodowało, że jest coraz mniej chętnych na oferowanie tego produktu. ""Polisolokaty umierają na naszych oczach"" — mówi Piotr Nowak, analityk Expandera. Znikanie polisolokat uderza w wyniki ubezpieczycieli. Przez lata służyły nie do zarabiania, ale do pompowania przypisu składki i utrzymywania dobrych relacji z bankami. Znikanie tej oferty nie oznacza jednak, że rynek ubezpieczeniowy zrezygnuje z prostych produktów oszczędnościowych, dzięki którym może zwiększać przychody. Franz Fusch, prezes grupy VIG Polska, zapowiada, że jego grupa zaproponuje alternatywę.",fot. iStockphoto/Thinkstock,
https://wiadomosci.onet.pl/swiat/prezydent-francji-ratowanie-cypru-jest-rozwiazaniem-wyjatkowym/89kpt,Prezydent Francji: Ratowanie Cypru jest rozwiązaniem wyjątkowym,"Prezydent Francji Francois Hollande powiedział we wtorek, że sposób ratowania sektora bankowego Cypru jest wyjątkowy, a gwarancje dla depozytów bankowych muszą być ""nieodwołalne"". Hollande dodał, że Cypr jest ""specyficznym, wyjątkowym i jedynym przypadkiem"".","W poniedziałek w wypowiedzi dla dziennika ""Financial Times"" i agencji Reuters szef eurogrupy Jeroen Dijsselbloem zasugerował, że uzgodniona w weekend pomoc dla Cypru, która przewiduje straty niektórych inwestorów i właścicieli depozytów bankowych, może na trwałe zmienić podejście eurolandu do radzenia sobie z upadającymi bankami. Dijsselbloem wyjaśnił, że podejście to miałoby polegać na ""zepchnięciu ryzyka"" płacenia za ratowanie banków z podatników na prywatnych inwestorów. Rynki i kurs euro zareagowały spadkami na wypowiedź szefa eurogrupy, która stawiała pod znakiem zapytania bezpieczeństwo depozytów bankowych w przypadku zastosowania w strefie euro kolejnych programów pomocowych. Dijsselbloem wycofał się więc ze stwierdzenia, że pakiet pomocowy dla Cypru i warunki, na jakich go udzielono, mogą być nowym modelem rozwiązań dla banków. Hollande podkreślił, że zasada gwarancji bankowych dla depozytów musi być honorowana w każdych warunkach. Ministrowie finansów strefy euro uzgodnili w nocy z niedzieli na poniedziałek w Brukseli warunki programu pomocy dla Cypru. Kraj ten otrzyma pomoc finansową od strefy euro i Międzynarodowego Funduszu Walutowego w wysokości 10 mld euro na ratowanie swojego sektora bankowego, a w zamian ma przeprowadzić jego restrukturyzację, a także konsolidację finansów, reformy strukturalne i prywatyzację. Nowy program zakłada jednak natychmiastową likwidację banku Laiki, której pełne koszty poniosą udziałowcy, posiadacze akcji i właściciele nieubezpieczonych depozytów powyżej 100 tys. euro. Likwidacja Laiki pozwoli rządowi pozyskać 4,2 mld euro. Ponadto największy bank cypryjski, Bank of Cyprus, przejdzie restrukturyzację i wchłonie dobre aktywa banku Laiki, w tym depozyty poniżej 100 tys. euro, gwarantowane przez prawo UE. Również udziałowcy i właściciele nieubezpieczonych depozytów w Bank of Cyprus muszą liczyć się ze stratami, ale ich skala zostanie jeszcze sprecyzowana przez cypryjski rząd i trojkę (KE, EBC i MFW). W wynegocjowanym porozumieniu nie znalazł się zapis o jednorazowym podatku od części depozytów bankowych; takie rozwiązanie odrzucił w zeszłym tygodniu cypryjski parlament.",,
https://wiadomosci.onet.pl/kraj/grzegorz-bierecki-polska-staje-sie-zagraniczna-kolonia/hygx0,Grzegorz Bierecki: Polska staje się zagraniczną kolonią,"- Ten rząd jest zakładnikiem grup finansowych i robi wszystko, żeby miały one więcej biznesów. (…) Polska staje się czymś na kształt kolonii - stwierdził w rozmowie z ""Faktem"" senator Grzegorz Bierecki z PiS.","Były prezes Krajowej Spółdzielczej Kasy Oszczędnościowo-Kredytowej skrytykował rząd i polską gospodarkę. Jak zaznaczył, ""po Gierku, który zadłużał Polskę, coś jednak zostało, huty, rafinerie i fabryki. A Tusk pozostawi nam stadiony"". Według niego ""strategia Donalda Tuska to zabawa PR-owa"", a z planów budżetowych jasno wynika, że ""celem rządu jest dalsze zadłużanie Polski"". Jak ocenia, ""minister Rostowski w ciągu 5 lat podwoił zadłużenie Polski"". - Polska coraz bardziej staje się czymś na kształt kolonii zagranicznych grup finansowych, które dzięki temu swoim krajom macierzystym dostarczają ogromną część produktu krajowego brutto - stwierdził Bierecki. Jak podkreślił, to właśnie te grupy wyłącznie korzystają na polityce rządu PO-PSL. Bierecki oskarżył Rostowskiego o przeszacowanie złotówki, która - jego zdaniem - jest za droga. - To psuje nam eksport. Firmy bankrutują, masowo zwalniają pracowników - powiedział senator PiS. Jak dodał, minister finansów zachowuje się ""jak cinkciarz i wymienia waluty nie w NBP, jak być powinno zgodnie z dobrym obyczajem, tylko na rynku otwartym. I gra na walucie"". Rozmówca ""Faktu"" zaznaczył, że aż 2/3 długu polskiego jest w ""posiadaniu instytucji finansowych, które są wprawdzie w Polsce, ale ich właścicielem są te same zagraniczne grupy finansowe"". Jakie jest więc wyjście z tej sytuacji? - Wyjściem z sytuacji, w której Gierek zostawił Polskę, była faktycznie upadłość. Nastąpiła redukcja długu o połowę - ocenił Bierecki. Kontrpropozycją jest uszczelnienie podatków płaconych przez banki, opodatkowanie sklepów wielko powierzchniowych i likwidacja Otwartych Funduszy Emerytalnych. Zaznaczył, że ""u nas (w Polsce - przyp. red.) będzie lepiej jak Donald Tusk straci pracę. Jego bezrobocie będzie początkiem wychodzenia z kryzysu"". - By w Polsce zaszły realne zmiany, trzeba przegonić Tuska - podkreślił. Więcej na ten temat w ""Fakcie"".","Grzegorz Bierecki, fot. Stefan Romanik / Agencja Gazeta",
https://wiadomosci.onet.pl/swiat/wegry-rzad-zainicjowal-nowelizacje-ustawy-o-banku-centralnym/287hc,Węgry: rząd zainicjował nowelizację ustawy o banku centralnym,"Rząd Węgier przesłał do parlamentu projekt nowelizacji ustawy o banku centralnym, jakiej domagały się Europejski Bank Centralny, Międzynarodowy Fundusz Walutowy i sam Narodowy Bank Węgier.","Nowelizacja ma zapewnić Węgrom możliwość skorzystania z dalszej zagranicznej pomocy kredytowej w wysokości 15 mld euro. Oczekuje się, że parlament będzie głosował w tej sprawie 2 lipca. Planowana zmiana ustawy o banku centralnym uniemożliwia parlamentowi rozszerzenie Rady Monetarnej o kolejnych członków. Rada nie będzie musiała składać rządowi sprawozdań ze swych posiedzeń i przedstawiciel rządu nie będzie na nich obecny. Podwyższona zostanie również wysokość uposażeń członków Rady. O spełnieniu przez rząd warunków stawianych przez EBC i MFW poinformował listownie Komisję Europejską premier Węgier Viktor Orban. Pismo na ten temat przesłał również do EBC szef Narodowego Banku Węgier Andras Simor. Nowelizację ustawy o banku centralnym węgierscy deputowani uchwalili już 29 maja, ale wprowadzone zmiany nie okazały się dla EBC i MFW wystarczającym warunkiem do wznowienia negocjacji w sprawie pomocy kredytowej, zawieszonych w grudniu ubiegłego roku. Deputowani anulowali bowiem jedynie połączenie Narodowego Banku Węgier z Urzędem Nadzoru Finansowego (PSZAF). Nie zrezygnowali jednak z możliwości kooptowania wybieranych przez parlament członków Rady Monetarnej oraz nie zgodzili się na zwiększenie uposażeń członków kierownictwa banku centralnego. Minister gospodarki Gyorgi Matolcsy powiedział na konferencji prasowej w Budapeszcie, że Komisja Europejska ""powinna zaakceptować w całej rozciągłości"" zmiany dotyczące niezależności banku centralnego. Matolcsy nie wykluczył, że w przypadku wznowienia negocjacji Węgry otrzymają pożyczkę już jesienią. Po ustąpieniu dotychczasowego negocjatora, ministra bez teki Tamasa Fellegi'ego negocjacje z Komisją Europejską i MFW prowadzi od 1 czerwca Mihaly Varga, który w randzie sekretarza stanu kierował dotychczas Urzędem Rady Ministrów.",,
https://wiadomosci.onet.pl/swiat/porozumienie-bankow-centralnych-ws-stalego-utrzymywania-swapow/bbjnv,Porozumienie banków centralnych ws. stałego utrzymywania swapów,"Sześć spośród najważniejszych światowych banków centralnych, w tym Rezerwa Federalna USA, ogłosiło w czwartek, że trwale udostępniają sobie wzajemnie tak zwane swapy walutowe, czyli doraźne pożyczki, zapewniające im stałą płynność kredytową w walutach obcych.","Dotychczasowe transakcje swapowe odbywały się w ramach oddzielnych porozumień i były uważane za przedsięwzięcia tymczasowe. Jak informuje wspólny komunikat Banku Japonii, Rezerwy Federalnej (Fed), Europejskiego Banku Centralnego, Banku Anglii, Banku Kanady i Szwajcarskiego Banku Narodowego, ich ""czasowe dwustronne porozumienia dotyczące swapów płynnościowych"" zostaną przekształcone w porozumienia stałe, które ""będą obowiązywać do odwołania"". ""Istniejące czasowe porozumienia swapowe pomogły w złagodzeniu napięć na rynkach finansowych i osłabieniu ich wpływu na warunki gospodarowania. Porozumienia stałe będą nadal służyć jako skuteczna gwarancja płynności"" - dodaje komunikat. Pierwsze porozumienie w sprawie swapów zaczęło funkcjonować między Fed i EBC w grudniu 2007 roku, gdy znaczny spadek wartości aktywów opartych o wierzytelności hipoteczne rozregulował globalny system bankowy. Po tym nastąpiły dalsze porozumienia dwustronne banków centralnych o charakterze czasowym. Ich kolejne wznowienie przewidziane było na luty przyszłego roku.",,
https://wiadomosci.onet.pl/kraj/aduda-obnizenie-wieku-emerytalnego-opodatkowanie-bankow-do-rozwazenia/wncvf4,"A.Duda: obniżenie wieku emerytalnego, opodatkowanie banków ""do rozważenia""","Obniżenie wieku emerytalnego, możliwość dalszej pracy po jego osiągnięciu i kryterium 40 lat stażu pracy jako momentu przejścia na emeryturę – takie będą założenia projektu reformy emerytalnej – poinformował prezydent elekt Andrzej Duda.","Andrzej Duda był pytany w czwartek w RMF FM, czy postulowana przez niego zmiana obecnych przepisów emerytalnych będzie prostym wycofaniem rozwiązania polegającego na podwyższeniu wieku emerytalnego do 67 lat. Duda powiedział, że związki zawodowe ""Solidarność"" i OPZZ mają propozycje zbliżone do siebie. ""Nad tym na pewno usiądziemy. To nie jest prosty powrót do poprzedniego rozwiązania. To jest połączenie wieku z długością okresu składkowego. To jest proponowane przez »Solidarność« 40 lat składkowych i wiek. W tym kierunku będzie zmierzało to rozwiązanie"" – podkreślił prezydent elekt. ""Chcę dać ludziom możliwość wyboru. Jeśli ktoś chce pracować dłużej, proszę bardzo. Podejrzewam, że wiele ludzi będzie chciało kontynuować zatrudnienie, niekoniecznie przechodzić na emeryturę, zbierając w ten sposób większy kapitał. Z pewnością będą też osoby, które zdecydują się przejść na emeryturę wcześniej"" – zaznaczył. Duda przekonywał, że zmiany nie wygenerują olbrzymich kosztów, bo ""nagle wszyscy przejdą na emeryturę"". ""Jest na pewno duża grupa ludzi, którzy będą chcieli kontynuować zatrudnienie. Chcę im dać takie prawo, taką możliwość"" – powiedział. Duda mówił też o innej propozycji, którą przedstawił w kampanii i chce jako jedną z pierwszych inicjatyw zgłosić jako prezydent – o podniesieniu kwoty wolnej od podatku do 8 tysięcy złotych. Przypomniał, że część ekspertów wylicza, że kosztowałoby to 12 miliardów rocznie. ""Biorąc pod uwagę to, jaka jest luka podatkowa, luka VAT, która sięga między 35 a 55 miliardów, więc samo usprawnienie systemu podatkowego z pewnością spowoduje znaczący wpływ, chociażby z podatku VAT do Skarbu Państwa"" – powiedział. ""Jeżeli zostawimy ludziom więcej pieniędzy, zostawimy przede wszystkim tym, którzy są w najtrudniejszej sytuacji. To nie jest proste obliczenie, że to będzie kosztowało 12 miliardów i nic z tego nie będzie"" – dodał. Duda był też pytany o możliwość opodatkowania banków i hipermarketów. Zaznaczył, że jest to ""do rozważenia"".",,
https://wiadomosci.onet.pl/kraj/do-banku-przez-internet-ranking-internetowych-kont-bankowych-pibja-i-onetu/q3n2548,Do banku przez internet. Ranking internetowych kont bankowych PIBJA i Onetu,Bankowość internetowa stała się usługą powszechnie używaną. Gdzie zdaniem użytkowników możemy znaleźć najlepsze usługi tego rodzaju? Sprawdzili to eksperci Polskiego Instytutu Badań Jakości (PIBJA)*.,"Elektroniczny dostęp do konta bankowego ograniczył konieczność wizyt klientów w placówkach bankowych do minimum. Dzięki temu mamy więcej czasu, a banki mogą obniżać koszty funkcjonowania, co też przekłada się na opłaty, które ponosimy, korzystając z dostępu do konta. Jakość świadczonych usług bankowości elektronicznej jest tym samym jednym z głównych powodów, dla których decydujemy się otworzyć konto w konkretnym banku. Jak zatem posiadacze kont bankowych oceniają usługi swoich banków? Odpowiedź przynosi badanie zrealizowane w czerwcu 2018 roku na próbie 970 respondentów, posiadających konto bankowe i korzystających z internetowego dostępu do niego. W próbie znalazły się wszystkie banki obsługujące klientów detalicznych w Polsce. Ostateczne analizy zostały przeprowadzone dla 9 banków (najbardziej popularnych), które uzyskały liczbę wskazań wystarczającą do dokonania obliczeń: ·         Alior Bank ·         BGŻ BNP Paribas ·         BZ WBK ·         Credit Agricole ·         ING Bank Śląski ·         mBank ·         Millennium ·         Pekao S.A. ·         PKO BP Respondenci najwyżej ocenili usługi świadczone przez BZ WBK. Bank ten zdobył szczególnie uznanie użytkowników za łatwy dostęp do pomocy on-line (FAQ, e-mail, chat), adekwatną do potrzeb klientów liczbę funkcji bankowości elektronicznej, łatwość korzystania z aplikacji mobilnej oraz ogólną innowacyjność rozwiązań. Drugie miejsce i wyróżnienie respondenci przyznali bankowi Millennium. Klienci tego banku szczególnie docenili łatwy dostęp do pomocy on-line, czytelność oraz adekwatność do potrzeb użytkowników funkcji bankowości elektronicznej, a także umiarkowany poziom kosztów. Trzecie miejsce w rankingu PIBJA i Onetu respondenci przyznali BGŻ BNP Paribas. Bank ten zdobył również wyróżnienie. Został doceniony za czytelny opis funkcji bankowości elektronicznej oraz przejrzystość aplikacji mobilnej. Klasyfikacja generalna (źródło: PIBJA)",Ranking internetowych kont bankowych,
https://wiadomosci.onet.pl/kraj/polacy-lubia-chodzic-do-banku/lf4ln,Polacy lubią chodzić do banku,"Chociaż, jak wynika ze statystyk Komisji Nadzoru Finansowego, liczba placówek bankowych spadła z ponad 15 tys. w roku 2010 do 13 590 w kwietniu br., to jednak długo jeszcze będą potrzebne – wynika z badań TNS Polska, które cytuje „Puls Biznesu”.","Po prostu Polacy lubią „chodzić do banku”. Badania wykazały, że aż 32 proc. dorosłych Polaków zachodzi do oddziałów bankowych kilka razy w miesiącu, a 38 proc. przynajmniej raz. Reszta społeczeństwa załatwia coś w oddziale raz na trzy miesiące (14 proc.), lub rzadziej (15 proc.). Nawet w najmłodszej grupie wiekowej 53 proc. respondentów wybrało bankowość tradycyjną. W oddziałach 61 proc. badanych wpłaca/wypłaca pieniądze, a 24 proc. robi przelewy. Te ostatnie są np. w internecie bezpłatne, ale nawet to nie zniechęca do dokonywania ich w placówkach bankowych. 34 proc. ankietowanych stwierdziło, że nawet gdyby można było załatwić sprawy bankowe zdalnie, to i tak nie zrezygnuje z oddziałów. 29 proc. z nich powiedziało wręcz, że woli kontakty osobiste.",fot. Shutterstock,
https://wiadomosci.onet.pl/kraj/koszty-integracji-bz-wbk-z-kredyt-bankiem-wyniosly-484-mln-zl-w-i-kw-2014-r/qzr1q,"Koszty integracji BZ WBK z Kredyt Bankiem wyniosły 48,4 mln zł w I kw. 2014 r.","Koszty ogółem Banku Zachodniego WBK w I kw. 2014 r. wzrosły o 4,8% r/r do 709,2 mln zł, przy wzroście dochodów o 6,9% r/r do 1,44 mld zł, dzięki czemu wskaźnik koszty do dochodów (C/I) spadł do 49,2% z 50,2% rok wcześniej. Wyłączając koszty integracji w wysokości 48,4 mln zł w I kw. 2014 r. oraz 26,5 mln zł w okresie porównywalnym, koszty ogółem grupy zwiększyły się o 1,6% r/r, podał bank.","""Przy niższym tempie wzrostu całkowitych kosztów (+4,8% r/r) w porównaniu z dochodami (+6,9% r/r), wskaźnik efektywności  kosztowej grupy uległ w ciągu roku poprawie z 50,2% za I kwartał 2013 r. do poziomu 49,2% za I kwartał 2014 r. Wyłączając koszty integracji, wskaźnik koszty/dochody spadł z 48,2% do 45,8%"" - czytamy w raporcie kwartalnym. Wyłączając koszty integracji w wysokości 48,4 mln zł ujęte w I kwartale 2014 r. oraz 26,5 mln zł w okresie porównywalnym, koszty ogółem grupy zwiększyły się o 1,6% r/r., podano także. ""Po dodatkowym wyeliminowaniu z bazy kosztowej grupy kosztów konsolidowanych po raz pierwszy spółek zależnych BZ WBK-Aviva, całkowite porównywalne koszty ogółem utrzymały się na poziomie zbliżonym do ubiegłorocznego. Stabilizacja porównywalnych kosztów operacyjnych nastąpiła w okresie intensywnych działań rozwojowych zorientowanych na doskonalenie obsługi klienta"" - czytamy dalej. Bank podał, że koszty integracji dotyczyły m.in. usług konsultacyjnych (w tym dotyczących masowej migracji danych), opłat za utrzymanie licencji, serwis systemu Murex dawnego Kredyt Banku S.A., usług call centre w ramach umowy outsourcingowej z firmą zewnętrzną oraz działania w zakresie harmonizacji obsługi kadrowo-płacowej. ""Projekty integracyjne wpłynęły najmocniej na takie linie kosztów działania grupy jak: marketing i reprezentacja, koszty eksploatacji systemów informatycznych, konsultacji i doradztwa, a w ramach kosztów pracowniczych na wynagrodzenia"" - napisano także. W I kwartale 2014 r. dochody ogółem grupy BZ WBK wyniosły 1 442,4 mln zł i zwiększyły o 6,9% r/r. Wskaźnik koszty do dochodów spadł (C/I) do 49,2% w I kw. 2014 r. wobec 50,2% rok wcześniej.",fot. Shutterstock,
https://wiadomosci.onet.pl/kraj/darmowe-bankomaty-zagrozone/8b3jr,Darmowe bankomaty zagrożone,"Czy za pomocą bankomatów można ubić żywą gotówkę? Zespół w NBP do końca roku ma zarekomendować: wprowadzać surcharge czy nie - informuje ""Puls Biznesu"".","Powraca pomysł wprowadzenia surcharge, czyli prowizji od wypłaty gotówki z bankomatu. Dzisiaj darmowe są wypłaty w sieci banku, w którym mamy rachunek, a sporo jest ofert rachunków z darmowym dostępem do wszystkich bankomatów w kraju. Jeśli ktoś nie ma takiego konta i pójdzie po pieniądze do „obcego” bankomatu, macierzysty bank może go obciążyć prowizją rzędu 1-6 zł od wypłaty w ramach tzw. disloyalty fee. Jak wyjaśnia ""Puls Biznesu"" surcharge to coś innego. Polega na tym, że dodatkową opłatę z rachunku wypłacającego ściąga, oprócz własnego banku, również operator bankomatu. W takiej sytuacji za pobranie gotówki klient płaci dwa razy. W Polsce w ostatnich latach już dwa razy podejmowane były próby wprowadzenia surcharge - przy okazji implementacji dyrektywy PSD (skrót od Payment Services Directive, dyrektywa PE ws. stworzenia jednolitego rynku usług płatniczych UE) i podczas nowelizacji ustawy o usługach płatniczych. Za każdym razem kończyło się tylko na projektach. NBP przekonywał wtedy, że wprowadzenie tak poważnych zmian wymaga analizy i szerokiej dyskusji. Właśnie taką dyskusję rozpoczął. Przy NBP powstał zespół roboczy ds. opłat bankomatowych. Bank przygotował już ponad 100-stronicowy raport o rynku bankomatów w Polsce.",fot. Shutterstock,
https://wiadomosci.onet.pl/kraj/frankowicze-ida-do-prokuratury/yg22x,"""Frankowicze"" idą do prokuratury","Frankowicze nie odpuszczają bankom. Jak podaje „Rzeczpospolita”, ok. 100 zawiadomień o popełnienie przestępstwa przez zarządy banków wpłynęło do poniedziałku do Prokuratury Generalnej. Frankowicze zarzucają bankom oszustwo, opinie ekspertów w tej sprawie są jednak podzielone.","Autorami zaiwadomień do prokuratury są ""frankowicze"", czyli osoby, które wzięły przed laty kredyty we frankach szwajcarskich, a teraz z racji wysokiego kursu tej waluty, słono za to płacą. Piszą że zostali oszukani przez zarządy banków, które wprowadziły ich w błąd co do warunków umów kredytowych i skutków, jakie niosą. Wnioski trafią do prokuratur w miejscowościach, gdzie mieszczą się zarządy banków, a prokuratorzy będą analizować każde zawiadomienie ""frankowiczów"" i każdą umowę kredytową. Opinie ekspertów w tej sprawie są jednak podzielone. Historyczna decyzja szwajcarskiego banku centralnego Szwajcarski bank centralny (SNB) ogłosił nieoczekiwanie 15.01, że przestaje bronić swojej waluty i uwalnia kurs franka szwajcarskiego. Dotąd SNB utrzymywał tzw. sztywny kurs, co oznaczało, że euro nie mogło kosztować mniej niż 1,2 franka. Jednocześnie SNB obniżył stopę procentową do -0,75 proc.",,
https://wiadomosci.onet.pl/swiat/ministrowie-finansow-o-mozliwych-stratach-deponentow/k2rht,Ministrowie finansów o możliwych stratach deponentów,"Ministrowie finansów UE debatują m.in. o tym, czy w razie restrukturyzacji lub upadłości banków tracić mają właściciele depozytów powyżej 100 tys. euro. Jednym z tematów może też być ewentualne powołanie wspólnego funduszu naprawczego dla banków.","Wspólna restrukturyzacja lub likwidacja zagrożonych banków ma być drugim etapem unii bankowej, po wspólnym nadzorze bankowym, który od marca przyszłego roku ma sprawować Europejski Bank Centralny (EBC). Szybkiemu powstaniu wspólnego funduszu naprawczego dla banków objętych wspólnym nadzorem nie do końca sprzyjają Niemcy, które wykluczają też szybką zgodę na wspólne gwarantowanie depozytów bankowych w UE, wbrew m.in. Francji. ""Francja jest za kompleksowym podejściem do unii bankowej (...) wraz ze (wspólnym) gwarantowaniem depozytów. Wiemy, że to coś, czego oczekują obywatele"" - powiedział wchodząc na wtorkowe spotkanie w Brukseli francuski minister finansów Pierre Moscovici. Dodał, że ""absolutnie niezbędne"" dla zwalczania ewentualnych kryzysów w sektorze bankowym jest wspólna naprawa banków oraz możliwość ich bezpośredniego dokapitalizowania z funduszu ratunkowego strefy euro. Także holenderski minister finansów i szef eurogrupy Jeroen Dijsselbloem wyraził nadzieję na postęp w sprawie projektu unijnej dyrektywy o harmonizacji systemów naprawy banków w UE. Przewiduje ona w razie niewypłacalności banków straty inwestorów, a w ostateczności właścicieli dużych depozytów bankowych (powyżej 100 tys. euro). ""Inwestorzy i deponenci (...) potrzebują jasnej hierarchii w strukturze ponoszenia strat"" - powiedział Dijsselbloem, który sam w dużej mierze przyczynił się swoimi wypowiedziami do niejasności wokół strat deponentów na Cyprze. Jak donosi we wtorek AFP, powołując się na niemiecki dziennik ""Handelsblatt"", po zamieszaniu na Cyprze Komisja Europejska chce podobno wprowadzić zmianę w projekcie dyrektywy, zupełnie wykluczając straty deponentów. W sprawie tej kraje członkowskie UE są jednak podzielone. Według członka zarządu EBC Joerga Asmussena w przypadku niewypłacalności banków straty powinni ponosić najpierw udziałowcy banków, potem właściciele obligacji banków, a na końcu właściciele nieubezpieczonych depozytów. Asmussen podkreślił też konieczność ""wdrażania równolegle wszystkich elementów unii bankowej"" wraz ze wspólną restrukturyzacją i likwidacją zagrożonych banków. ""W naszej opinii unia bankowa jest nie tylko wspólnym mechanizmem nadzoru. Chcemy jednego, europejskiego systemu naprawy (banków) wraz ze wspólną agencją i funduszem, który będzie finansowany z opłat sektora bankowego"" - podkreślił Asmussen. Komisja Europejska zapowiedziała, że w czerwcu zaprezentuje propozycję mechanizmu wspólnej likwidacji banków dla instytucji objętych wspólnym nadzorem.",,
https://wiadomosci.onet.pl/kraj/swiatowe-banki-wsiada-do-polskiego-wehikulu/j48en,Światowe banki wsiądą do polskiego wehikułu,"Europejski Bank Odbudowy i Rozwoju oraz Europejski Bank Inwestycyjny myślą o wsparciu programu Inwestycje Polskie - donosi ""Puls Biznesu"".","Kontynentalne instytucje finansowe mają sporo cech wspólnych z rządowym programem inwestycyjnym. Finansowanie inwestycji w infrastrukturę, energetykę, narzędzia finansowania i obejmowanie mniejszościowych pakietów w spółkach celowych - to podobieństwa charakteryzujące np. EBOR i Inwestycje Polskie. Resort skarbu poinformował, że rządowy program spotkał się z dużym zainteresowaniem EBOR. Bank nie wyklucza udziałów w Polskich Inwestycjach Rozwojowych, choć - jak pisze ''Puls Biznesu""- bardziej realne jest wspólne realizowanie projektów infrastrukturalnych.  Tymczasem prezes Europejskiego Banku Inwestycyjnego zaproponował, by pod koniec roku uruchomić zespół projektowy, który określi ramy współpracy z EBI. Na razie nie wiadomo jednak jaki duże byłoby dofinansowanie ze strony EBOR i EBI. ",fot. Shutterstock,
https://wiadomosci.onet.pl/swiat/nowak-male-banki-uczestnicza-w-obsludze-eksportu-iranskiej-ropy/qq7tp,Nowak: małe banki uczestniczą w obsłudze eksportu irańskiej ropy,Małe rosyjskie banki uczestniczą w operacjach finansowania eksportu irańskiej ropy - przyznał we wtorek minister energetyki Rosji Aleksandr Nowak. Embargo na eksport irańskiej ropy to część sankcji USA i UE wobec Teheranu.,"""Duże banki (z powodu międzynarodowego embarga) nie uczestniczą w tych operacjach, małe - tak"" - powiedział minister Nowak dziennikarzom. Szef rosyjskiego resortu energetyki, który spotkał się we wtorek w Moskwie z irańskim ministrem spraw zagranicznych Alim Akbarem Salehim, odmówił zarówno podania nazw banków, które uczestniczą w obsłudze operacji Rosji i Iranu, jak i skali i natury możliwego finansowania eksportu ropy z Iranu. W lipcu 2012 roku wszedł w życie unijny zakaz importu i transportowania ropy naftowej z Iranu oraz handlu tym surowcem; wcześniej, na początku 2012 roku, Stany Zjednoczone zaostrzyły swoje sankcje gospodarcze, mające ograniczyć dochody Teheranu ze sprzedaży ropy naftowej. Sankcje wspólnoty międzynarodowej przeciwko Iranowi są odpowiedzią na jego program nuklearny, który - zdaniem Zachodu - jest obliczony na pozyskanie broni atomowej. Teheran twierdzi, że jego program ma charakter wyłącznie cywilny.",,
https://wiadomosci.onet.pl/swiat/szwajcaria-pracownik-banku-zatrzymany-za-kradziez-danych-klientow/fkndw,Szwajcaria: pracownik banku zatrzymany za kradzież danych klientów,"Szwajcarski bank Julius Baer poinformował w niedzielę, że jego pracownik został zatrzymany w związku z podejrzeniami, iż dopuścił się kradzieży poufnych danych klientów banku. Dane te trafiły później do niemieckich władz podatkowych.","Rzecznik banku Jan Vonder Muehll potwierdził tym samym doniesienia szwajcarskiego tygodnika ""SonntagsZeitung"". Nie jest jednak jasne, czy to właśnie aresztowany pracownik banku z Zurychu przekazał skradzione dane niemieckim władzom - pisze agencja AP. Na początku sierpnia dziennik ""Sueddeutsche Zeitung"" podał, że władze niemieckiego kraju związkowego Nadrenia Północna-Westfalia za 9 mln euro kupiły cztery płyty CD z danymi podatników, którzy ukryli przed niemieckim fiskusem pieniądze w szwajcarskich bankach. Według ""Financial Times Deutschland"" zakupione przez land dane miały dotyczyć klientów szwajcarskiego UBS, jednego z największych banków na świecie. Kupowanie przez niemieckie władze nielegalnie uzyskanych danych klientów banków w Szwajcarii, Luksemburgu czy Liechtensteinie jest bardzo kontrowersyjną metodą walki z uchylaniem się od płacenia podatków. Wynika z faktu, że w obliczu nasilającego się kryzysu rządy wzmagają walkę z niepłaceniem podatków przez swoich obywateli. Za każdym razem takie transakcje prowokują dyskusję o ich etycznych aspektach. Wśród znanych osób, przyłapanych dzięki tej metodzie na przestępstwach podatkowych, był kilka lat temu ówczesny szef Niemieckiej Poczty (Deutsche Post) Klaus Zumwinkel.",,
https://wiadomosci.onet.pl/swiat/w-brytania-grupa-bankowa-lbg-zwolni-9-tys-pracownikow/lmff7,W. Brytania: grupa bankowa LBG zwolni 9 tys. pracowników,Czołowa brytyjska grupa bankowa LBG (Lloyds Banking Group) zamknie 150 ze swych 2253 oddziałów i zwolni 9 tys. pracowników (10 proc. personelu). Uzasadnia się to upowszechnieniem bankowości internetowej i dążeniem do poprawy efektywności.,"Jest to trzecia fala grupowych zwolnień w tym banku od 2008 roku. Przejmując w okresie perturbacji na światowym rynku finansowym upadający bank HBOS (z fuzji obu banków powstała LBG), Lloyds zwolnił 28 tys. pracowników, a przed trzema laty, w ramach nowej strategii, dalsze 15 tys. Grupa LBG jest w 25 proc. własnością skarbu państwa. Po dokapitalizowaniu jej z pieniędzy podatnika w okresie globalnego bankowego kryzysu z lat 2008-2009, od 2008 r. nie wypłaciła dywidendy. Usługi bankowe w W. Brytanii od pewnego czasu są coraz bardziej zautomatyzowane, a klienci zachęcani do korzystania z bankowości elektronicznej. W najbliższych trzech latach LBG zainwestuje 1 mld funtów w usługi cyfrowe. ""Zmieniły się oczekiwania naszych klientów wobec oddziałów. W ostatnim roku transakcje w oddziałach zmniejszyły się o 9 proc. Klienci w szerszym zakresie korzystają z internetu i smartfonów"" – powiedział szef Lloydsa Antoni Horta-Osorio z okazji ogłoszenia we wtorek kwartalnych wyników grupy. Zwolnienia uzasadnił strategicznym celem zwiększenia efektywności. Zaskoczenie wywołała zapowiedź wyasygnowania dalszych 900 mln funtów na pokrycie roszczeń klientów z tytułu sprzedaży im niepotrzebnego ubezpieczenia (automatycznie doliczanego do kosztów kredytu). Ogółem rachunek Lloydsa za te praktyki (ang. PPI misselling) szacowany jest na 11 mld funtów.",fot. iStock/Thinkstock,
https://wiadomosci.onet.pl/swiat/bialorus-lukaszenka-zagraniczne-banki-zachowuja-sie-jak-agenci/xb5hs,Białoruś: Łukaszenka - zagraniczne banki zachowują się jak agenci,"Prezydent Białorusi Alaksandr Łukaszenka oświadczył w poniedziałek, że niektóre zagraniczne banki w jego kraju zachowują się jak zagraniczni agenci. Opozycyjny portal Karta’97 interpretuje słowa szefa państwa jako atak na rosyjskie banki.","-Dostałem informację, że niektóre zagraniczne banki zachowują się po prostu jak zagraniczni agenci w pełnym sensie tego słowa. Przedsiębiorcy już się oburzali, że finansowa dokumentacja bardzo wielu firm jest kopiowana i przekazywana zleceniodawcom. Sprawdziłem. To się rzeczywiście potwierdza - oznajmił Łukaszenka na spotkaniu z szefową Banku Narodowego Białorusi Nadzieją Jermakową. Prezydent przypomniał Jermakowej, że już ją prosił, by zwróciła uwagę na to zjawisko. - Jakie kroki należy podjąć? Być może jest potrzebna także moja ingerencja w tej sferze? - zapytał. Dodał, że skoro zagraniczne banki zdecydowały się działać w białoruskiej gospodarce, powinny pracować także na jej rzecz, a nie tylko uczestniczyć w projektach, którymi same są zainteresowane. - Banki, które przyszły z kapitałem zagranicznym, głównie rosyjskim, pracują na naszym rynku i kredytują gospodarkę - odparła na to Jermakowa, którą cytuje jej służba prasowa. Portal Karta’97 przypomina, że na Białorusi działają 32 banki, w tym 13, w których udział kapitału zagranicznego przekracza 50 proc. Na Białorusi działa też Sombelbank (Sombiełbank), należący do polskiej spółki Getin International. Karta’97 zwraca też uwagę, że przedstawiciele rosyjskich banków niejednokrotnie wyrażali chęć udziału w prywatyzacji białoruskich przedsiębiorstw, np. spółka-córka rosyjskiego Sbierbanku deklarowała chęć udziału w transakcji kupna jednej z najważniejszych białoruskich firm, koncernu potasowego Biełaruśkalij. Prywatyzacja firm na sumę co najmniej 7,5 mld dolarów w ciągu trzech lat była jednym z warunków przyznania Białorusi w 2011 roku 3 mld USD kredytu z Funduszu Antykryzysowego Euroazjatyckiej Wspólnoty Gospodarczej, tworzonej przez Rosję, Kazachstan i Białoruś. W ubiegłym roku Mińsk spełnił wymóg prywatyzacji, sprzedając Gazpromowi połowę akcji przedsiębiorstwa przesyłu gazu Biełtransgaz za 2,5 mld USD. W tym roku Łukaszenka oznajmił jednak, że Białoruś zrezygnowała z opracowania listy przedsiębiorstw do prywatyzacji, gdyż ich pracownicy ""bardzo nerwowo na to reagują"".",,
https://wiadomosci.onet.pl/swiat/bankowosc-internetowa-powoduje-zamykanie-oddzialow-bankow/3834h,Bankowość internetowa powoduje zamykanie oddziałów banków,We Włoszech w najbliższych latach zostanie zamkniętych 1500 filii wielkich banków i nieznana liczba mniejszych instytucji finansowych - poinformowała prasa. Najważniejszy powód tych zmian to przeniesienie dużej części operacji do internetu.,"Coraz więcej transakcji klienci dokonują sami korzystając ze swych komputerów, czy nawet smartfonów, w rezultacie czego obserwuje się zjawisko masowej rezygnacji z wizyt w filiach banków. Prawie nikt, jak zauważono, nie chce już stać w kolejce do okienka. Dlatego niemal wszystkie banki, które działają we Włoszech, postanowiły zmienić formę swej obecności na rynku redukując liczbę oddziałów. Ta rozpoczęta już przed kilkoma laty operacja uległa w ostatnim czasie znacznemu przyspieszeniu, przede wszystkim z powodu rozpowszechnienia się bankowości online. Z danych banku centralnego Banca d’Italia wynika, że od 2007 roku zamknięto w całym kraju 800 oddziałów. W kolejnych latach liczba ta będzie prawie dwa razy wyższa - ocenia dziennik ""La Repubblica"" zastrzegając, że dotyczy to jedynie filii największych banków. Mniejsze zapewne postąpią podobnie. Oddziały, które pozostaną, również w istotny sposób zmienią charakter swej działalności stając się przede wszystkim punktami doradczymi, na przykład dla osób zainteresowanych kredytem. Plany te budzą rosnące zaniepokojenie związkowców z tej branży. Protestuje autonomiczny związek pracowników włoskich banków Fabi, który nie zgadza się aby strategia sektora bankowego polegała wyłącznie na redukcji liczby zatrudnionych.",fot. Shutterstock,
https://wiadomosci.onet.pl/swiat/ke-decyzja-wladz-cypru-o-ograniczeniu-przeplywu-kapitalu-uzasadniona/hl833,KE: decyzja władz Cypru o ograniczeniu przepływu kapitału uzasadniona,"Wprowadzone przez władze cypryjskie czasowe ograniczenia w przepływie kapitału są uzasadnione - oceniła Komisja Europejska, wskazując na ryzyko odpływu depozytów, co mogłoby doprowadzić do destabilizacji systemu finansowego wyspy.","""Komisja przyjmuje do wiadomości czasowe ograniczenia w swobodnym przepływie kapitału, w tym kontrolę kapitałów, wprowadzone przez Cypr, aby zapobiec ryzyku niekontrolowanego odpływu depozytów, który mógłby doprowadzić do upadku instytucji kredytowych oraz całkowitej destabilizacji systemu finansowego kraju"" - napisała w czwartek w komunikacie KE. ""W obecnych okolicznościach stabilność rynków finansowych i systemu bankowego na Cyprze jest sprawą nadrzędnego interesu publicznego, co uzasadnia nałożenie tymczasowych ograniczeń w przepływie kapitału"" - oceniono. KE podkreśliła, że państwa członkowskie UE mogą wprowadzić takie ograniczenia w określonych okolicznościach i na ściśle określonych warunkach, ze względu na ochronę bezpieczeństwa publicznego. Zgodnie z orzecznictwem Europejskiego Trybunału Sprawiedliwości, takie środki mogą być wprowadzone w nadrzędnym interesie publicznym. Zdaniem KE należy jednak stosować je jak najkrócej. Ograniczenia takie mogą obejmować m.in. wypłaty pieniędzy, zamrożenie aktywów, zakaz wypowiadania umów o lokaty terminowe, zakaz realizowania niektórych zleceń płatniczych, ograniczenia w korzystaniu z kart bankowych, jak również konieczność zatwierdzania przez bank centralny niektórych operacji finansowych. KE podała też w komunikacie, że będzie ściśle monitorować z władzami cypryjskimi, państwami członkowskimi, Europejskim Bankiem Centralnym i Europejskim Urzędem Nadzoru Bankowego sytuację na Cyprze w związku ograniczeniami dotyczącymi przepływu kapitału. Zgodnie z zapowiedzią cypryjskie banki wznowiły w czwartek w południe czasu lokalnego pracę po 12-dniowej przerwie. Wprowadzono poważne ograniczenia wysokości transakcji finansowych, co ma zapewnić kontrolę nad przepływem kapitału. W komunikacie cypryjskiego ministerstwa finansów i prezesa banku centralnego potwierdzono, że maksymalna kwota do pobrania z banku to 300 euro na osobę dziennie. Do 5 tys. euro na osobę ograniczono płatności i transfery poza Cyprem, dokonywane za pomocą kart płatniczych, kredytowych lub przedpłaconych. Z wyspy za granicę można będzie wywieźć najwyżej 1 tys. euro w gotówce (lub odpowiednik w obcej walucie) na osobę. Banki na Cyprze były nieczynne od 16 marca, aby zapobiec opróżnianiu kont przez ich klientów w reakcji na zapowiedź obłożenia depozytów jednorazowym podatkiem w zamian za uzyskanie pomocy zagranicznej w wysokości 10 miliardów euro. Ostatecznie plany opodatkowania odrzucił parlament Cypru.",,
https://wiadomosci.onet.pl/kraj/dwie-poprawki-do-noweli-ustawy-o-interchange/mc0gl,Dwie poprawki do noweli ustawy o interchange,"Podczas czwartkowego posiedzenia sejmowa komisja finansów poparła dwie poprawki do nowelizacji ustawy dotyczącej usług płatniczych. Projektowane zmiany oznaczają obniżenie opłat interchange do poziomu 0,5 proc.","W środę podczas drugiego czytania projektu noweli w Sejmie zgłoszono cztery poprawki - dwie klubu PO, oraz po jednej przez Solidarną Polskę i Ruch Palikota. W czwartek zajęła się nimi sejmowa komisja finansów publicznych. Jak powiedział PAP po zakończeniu obrad, wiceprzewodniczący komisji Jakub Szulc, jej członkowie pozytywnie odnieśli się do dwóch poprawek - obie zostały złożone przez PO, i mają charakter doprecyzowujący. Według projektu, który może być głosowany jeszcze podczas tego posiedzenia Sejmu, stawka opłat interchange, czyli prowizji pobieranych przez banki od transakcji kartami płatniczymi, nie będzie mogła przekroczyć 0,5 proc. wartości transakcji. Nowe przepisy miałyby wejść w życie od stycznia 2014 r., ale dostosowanie do nich miałoby potrwać nie dłużej niż do połowy przyszłego roku. Obecnie prowizja ta wynosi 1,2-1,3 proc. ""W ustawie zapisano półroczny okres przejściowy, więc myślę, że w tym czasie organizacje kartowe będą w stanie się dostosować"" - powiedział Szulc. Sprawa opłat interchange ciągnie się już od dłuższego czasu. W lutym ub.r. NBP zaproponował stopniowe obniżanie stawek tych opłat, w ramach ""Programu redukcji opłat kartowych w Polsce"", który miał być porozumieniem pomiędzy bankami - wystawcami kart płatniczych, sprzedawcami, którzy akceptują płatności kartami oraz agentami rozliczeniowymi, którzy rozbudowują i obsługują terminale. Bank centralny chciał, aby do 2017 r. opłaty interchange w Polsce osiągnęły średni poziom UE. W lipcu ub.r. NBP podał, że zaproponowany przez tę instytucję Program nie został zaakceptowany przez uczestników rynku.",,
https://wiadomosci.onet.pl/kraj/nbp-liczba-rachunkow-bankowych-na-mieszkanca-w-polsce-bliska-sredniej-ue/cvgem,NBP: Liczba rachunków bankowych na mieszkańca w Polsce bliska średniej UE,"Liczba rachunków bankowych na jednego mieszkańca w Polsce wzrosła do 1,52 w 2012 r. z 1,46 rok wcześniej i była bliska unijnej średniej wynoszącej 1,54 (wobec 1,51 w 2011 r.), podał Narodowy Bank Polski (NBP) w ""Raporcie na temat usługi cash back na polskim rynku"".","Według stanu na grudzień 2013 r. banki komercyjne prowadziły 38,5 mln rachunków bieżących osób fizycznych, rolników i przedsiębiorców indywidualnych (bez rachunków przedsiębiorstw oraz książeczek oszczędnościowych), co oznacza wzrost o 0,8% r/r, podał też bank centralny. ""Wzrost liczby rachunków bankowych należy uznać za bardzo pozytywne zjawisko. Oznacza to, że statystycznie na jedno gospodarstwo domowe przypada 2,8 rachunku bankowego"" - czytamy w raporcie. Pod względem liczby rachunków bankowych w 2012 r. Polska znalazła się na 13. miejscu wśród 21 krajów Unii Europejskiej, podkreśla NBP. Największą liczbę rachunków bankowych w przeliczeniu na mieszkańca odnotowano w Rumunii (3,37), kolejne miejsca zajęły Finlandia (3,2) oraz Cypr (2,9). Wskaźniki niższe niż w Polsce odnotowano m.in. w Czechach (1,4), Holandii (1,36) czy Francji (1,2). ""Należy pamiętać, iż duża liczba rachunków nie oznacza automatycznie wysokiej aktywności posiadaczy tych rachunków, a jedynie potencjalny zasięg dla  oferowanych usług bankowych"" - zastrzega bank centralny.",fot. Shutterstock,
https://wiadomosci.onet.pl/kiosk/rosyjskie-pranie-w-londynie/ksm62,Rosyjskie pranie w Londynie,"Z każdym kolejnym skandalem stosunki między Wielką Brytanią i Rosją coraz bardziej się pogarszają. Tym razem napięcie rośnie w związku z oskarżeniami o łapówkarstwo i pranie brudnych pieniędzy, jakie brytyjska policja wysuwa przeciwko byłej przedstawicielce Rosji w międzynarodowym banku kredytowym z siedzibą w Londynie.","Brytyjska policja poszukuje 57-letniej Eleny Kotowej, byłej przedstawicielki Rosji w Europejskim Banku Odbudowy i Rozwoju (EBOiR), w związku z rzekomym praniem brudnych pieniędzy w Wielkiej Brytanii i USA. Procedura trwała od kilku lat, twierdzi osoba z kręgu brytyjskich śledczych, która nie zgodziła się na ujawnienie nazwiska. Kotowa wszystkiemu zaprzecza i twierdzi, że nie może opuszczać Rosji ze względu na śledztwo kryminalne prowadzone przed lokalne władze. Stosunki między Rosją i Wielką Brytanią od lat są napięte - poziom zbliżony do zimnowojennego osiągnęły po tym, jak w 2006 roku otruto w Londynie byłego agenta KGB, Aleksandra Litwinienkę. W przypadku Kotowej, brytyjscy śledczy od ponad roku czekają na obiecaną pomoc ze strony rosyjskich detektywów. Zdaniem Marka Galeottiego, wykładowcy z Uniwersytetu Nowojorskiego, rosyjskie śledztwo raczej będzie osłaniać Kotową, niż doprowadzi do procesu. - Kotową musi ktoś osłaniać, po części dlatego, że objęła stanowisko z namaszczenia Kremla - twierdzi Galeotti, badacz przestępczości międzynarodowej i rosyjskiej polityki zagranicznej. - Rosyjski rząd osobiście wystarał się, by stanowisko przypadło właśnie jej, stąd takie zażenowanie. Wyczuwam spore napięcie po stronie rosyjskiej. Są poważni śledczy, którzy przykładają się do badania sprawy i ludzie, którzy myślą tylko w kontekście politycznym. Londyńska policja poinformowała niedawno, że podjęła współpracę z Koronną Służbą Prokuratorską, urzędem ścigania publicznego odpowiedzialnym za wniesienie oskarżenia. Rosyjskie MSW zapowiedziało, że Rosja wyśle do Wielkiej Brytanii detektywów, którzy przesłuchają obecnych i byłych dyrektorów EBOiR. Kotowa twierdzi, że oprócz niej Wielka Brytania chce oskarżyć jeszcze 5 jej rosyjskich współpracowników z EBOiR. Dwie osoby były kilkukrotnie przesłuchiwane przez Brytyjczyków w 2011 roku, dwie inne już nie pracują w banku, a piąta powróciła z Kotową do Rosji w styczniu 2011 roku, tuż przed rozpoczęciem śledztwa kryminalnego. - Prowadzenie działalności poza EBOiR i pranie brudnych pieniędzy to dwie zupełnie różne sprawy - zapewniała niedawno w wywiadzie Kotowa, dodając, że prowadziła w USA agencję nieruchomości, a w latach 2005-2010, kiedy pracowała w Londynie w EBOiR, nadzorowała projekt rosyjskiego banku VTB. - Jestem niewinna. Sprawa zabójstwa Litwinienki pozostaje ""głównym problemem"" między Rosją i Wielką Brytanią, mówił premier David Cameron po spotkaniu z prezydentem Władimirem Putinem podczas igrzysk olimpijskich. Napięcia między obu państwami, jakie budzi ta kwestia, ""nie osłabły i nie osłabną"", powiedział brytyjski polityk. Rosja odrzuciła brytyjski wniosek o ekstradycję głównego podejrzanego o zabójstwo, Andrieja Ługowoja, byłego funkcjonariusza KGB. Skarży się też, że nie otrzymała od Wielkiej Brytanii żadnej pomocy w śledztwie. Sam Ługowoj zapewnia o swojej niewinności. Kotowa, była przedstawicielka Banku Światowego i Międzynarodowego Funduszu Walutowego, oraz członek zarządu rosyjskich banków państwowych VTB Group i Vnesheconombank, pracowała w EBOiR do grudnia 2010 roku. Miesiąc później, na wniosek rządów brytyjskiego i rosyjskiego pozbawiono ją i jej 3 rosyjskich współpracowników immunitetu dyplomatycznego. W lutym w Moskwie ruszyło przeciwko niej drugie śledztwo, tym razem kryminalne. - Brytyjczycy nie traktują rosyjskiego śledztwa poważnie i upierają się, że niezależnie od jego wyników oni nadal będą robić swoje - żaliła się Kotowa w wywiadzie na początku tego miesiąca. Rosyjscy śledczy zarzucają Kotowej rzekome domaganie się miliona dolarów łapówki za sfinalizowanie pożyczki w wysokości 100 mln dolarów, o jaką w EBOiR ubiegała firma działająca w Rosji. Bank, który powstał w Londynie z inicjatywy zachodnich rządów, by w byłych państwach komunistycznych promować rozwój sektora prywatnego i wspierać rozwijający się kapitalizm, w lipcu 2010 roku wszczął wewnętrzne śledztwo przeciwko obecnym i byłym rosyjskim pracownikom. Początkowo rosyjski rząd osłaniał Kotową. W grudniu 2010 roku Kreml oświadczył, że zdjął ją ze stanowiska ""na jej własną prośbę"". Tymczasem w styczniu 2011 roku ministerstwo gospodarki poinformowało, że zwolniono ją w związku ze śledztwem kryminalnym, jakie wszczęto przeciwko niej i 3 innym Rosjanom pracującym w EBOiR. Wydaje się mało prawdopodobne, by Kotowej postawiono jakieś zarzuty, uważa Aleksiej Panin, wicedyrektor moskiewskiego Centrum Informacji Politycznej. - W Rosji brytyjskie oskarżenia przeciwko Kotowej nie budzą entuzjazmu. Na poziomie politycznym Kreml zdecydowanie je odrzuca - mówi Panin. W 2007 roku Rosja oprotestowała orzeczenie amerykańskiego sądu, który uznał byłego rosyjskiego dyplomatę winnym prania brudnych pieniędzy. Kreml zarzucił wtedy administracji Busha, że wykorzystuje śledztwo do wywierania nacisków. Były wysłannik Rosji, Władimir Kuzniecow, oskarżony o pranie funduszy pozyskanych przez innego rosyjskiego dyplomatę z ONZ, powrócił do Rosji w 2008 roku, by tam odbyć czteroletni wyrok. Kotowa twierdzi, że EBOiR zaatakował ją, by ograniczyć rosyjskie wpływy w banku. - Moja sytuacja wynika z wewnętrznego konfliktu między naszym biurem a prezesem i zarządem EBOiR - powiedziała. - Nasze biuro po prostu wykonywało swoją pracę, a ta wymaga lobbowania na rzecz klientów z naszego kraju. W 2009 roku, gdy globalny kryzys finansowy dotknął byłe państwa bloku radzieckiego, EBOiR zwiększył pożyczki dla członków UE takich jak Węgry, Polska i Bułgaria, by trudności z zaciągnięciem kredytów nie doprowadziły do jeszcze większych problemów ekonomicznych. Kotowa była przeciwna tej decyzji. EBOiR twierdzi, że udział Rosji w pożyczkach bankowych przez pierwsze sześć miesięcy tego roku wynosił 40 proc. - poziom zbliżony do tego z roku 2007. Cała suma tegorocznych pożyczek dla Rosji będzie zbliżona do 2011 roku i wyniesie około 3 mld euro - dla porównania w 2007 Rosja pożyczyła 2,3 mld euro. - Na pani Kotowej ciążą bardzo poważne zarzuty - oświadczył przedstawiciel EBOiR. - Ich wyjaśnieniem zajmuje się prokuratura w Wielkiej Brytanii i Rosji. Liczymy na jej pełną współpracę w celu ustalenia prawdy. Kotowa, właścicielka luksusowych apartamentów w centrum Moskwy i eleganckiej londyńskiej dzielnicy Mayfair, oraz domów w Nowym Jorku i Waszyngtonie, twierdzi, że zaciągnęła pożyczki na zakup domów w Waszyngtonie i Londynie. - W Moskwie, gdzie pracowałam od 1998 do 2005 roku, zarobiłam dużo pieniędzy - powiedziała. - Miałam sześciocyfrową pensję i równie wysokie dodatki, a do tego prowadziłam prywatną firmę. W grudniu 2011 roku brytyjska policja odrzuciła jej wniosek o odstąpienie od śledztwa ze względu na podobne śledztwo toczące się jednocześnie w Rosji. W uzasadnieniu wyjaśniono, że policja wysłała Rosjanom 40 stron materiałów i 100 pytań do Kotowej, ale tamtejsi śledczy odmówili pomocy brytyjskim organom. - Wysypy brytyjskie pozostają bezpiecznym schronieniem dla wielu przestępców podejrzanych o poważne naruszenie prawa, w tym także tych związanych z praniem kradzionych funduszy - stwierdził 7 sierpnia zastępca prokuratora generalnego Aleksander Zwajagincew w wywiadzie dla agencji Interfax. - Wielka Brytania od dłuższego czasu nie reaguje na wnioski rosyjskiego wymiaru sprawiedliwości. We wrześniu ubiegłego roku Rosja domagała się od Wielkiej Brytanii ekstradycji 43 jej obywateli. Odmową zakończyły się prośby o ekstradycję lidera czeczeńskich separatystów, Ahmeda Zakajewa, miliardera Borysa Berezowskiego i innych biznesmenów oskarżonych o defraudacje. Niektórzy uzyskali azyl polityczny. Obecnie Rosjanie próbują wywalczyć ekstradycję byłego prezesa Banku Moskwy, Andrieja Borodina.",Fot. Getty Images/FPM,
https://wiadomosci.onet.pl/swiat/der-spiegel-rosjanie-ulokowali-20-mld-euro-w-bankach-na-cyprze/xr9m3,"""Der Spiegel"": Rosjanie ulokowali 20 mld euro w bankach na Cyprze","Obywatele Rosji ulokowali w bankach na Cyprze 20 mld euro - poinformował w piątek ""Der Spiegel"", powołując się na szacunki niemieckiej Federalnej Służby Wywiadu (BND). Duży napływ kapitału z Rosji był możliwy dzięki niskim podatkom i tajemnicy bankowej.","Jak podaje na swej stronie internetowej wydawany w Hamburgu niemiecki tygodnik, Międzynarodowy Fundusz Walutowy (MFW) domaga się, by przeżywające trudności cypryjskie banki zostały dokapitalizowane bezpośrednio z Europejskiego Mechanizmu Stabilizacyjnego (EMS), czyli funduszu ratunkowego strefy euro. Zdaniem MFW tylko w ten sposób można zapobiec nadmiernemu zadłużeniu Cypru. Według ""Spiegla"" żądania MFW doprowadzą jednak do sporu z niemieckim rządem, który zdecydowanie odrzucał do tej pory możliwość udzielania bankom bezpośredniej pomocy z EMS. Berlin obawia się, że takie wsparcie zmniejszy determinację tych krajów do reformowania systemów finansowych. Szef strefy euro Jean-Claude Juncker ostrzegł w zeszłym tygodniu, że sytuacja Cypru jest poważniejsza niż sytuacja Grecji. Pogrążony w recesji Cypr potrzebuje - zdaniem cypryjskiego ministra finansów Wasosa Sziarlisa - pomocy w wysokości ponad 17 mld euro na lata 2012-2016. Około 10 mld euro z tej kwoty ma zostać przeznaczone na ratowanie banków, które były mocno zaangażowane w operacje finansowe Grecji i poniosły znaczne straty w wyniku dokonanego wiosną umorzenia greckich długów prywatnych wierzycieli. Cypr prowadzi w tej sprawie negocjacje z trojką - Komisją Europejską, Europejskim Bankiem Centralnym (EBC)i MFW. Agencja ratingowa Standard&Poor's obniżyła tymczasem rating Cypru o dwa poziomy. Ocena wiarygodności kredytowej została obniżona z poziomu B do CCC+ - poinformowała agencja dpa w nocy z czwartku na piątek. To już trzecia obniżka ratingu w przeciągu pół roku. Cypr przystąpił do UE w 2004 roku, cztery lata później przyjął wspólną walutę - euro.",,
https://wiadomosci.onet.pl/kraj/prezes-instytucji-parabankowej-odpowie-za-oszustwo/5jlne,Prezes instytucji parabankowej odpowie za oszustwo,Prowadzenie działalności bankowej bez zezwoleń i oszustwo na łączną kwotę 167 tys. zł zarzuca prokuratura prezesowi katowickiej spółki Grand Capital. Akt oskarżenia trafił do Sądu Rejonowego w Katowicach – podała we wtorek rzeczniczka prokuratury Marta Zawada-Dybek.,"Według ustaleń śledztwa, oszukanych zostało 13 osób, które od sierpnia do września 2012 r. przekazały spółce pieniądze, licząc na pokaźne zyski. Prezes spółki Witold Sz. nie miał zezwolenia Komisji Nadzoru Finansowego na prowadzenie działalności bankowej. Oskarżony przyznał się do winy i chce się dobrowolnie poddać karze. Według ustaleń śledztwa Witold Sz. przyjmował od klientów pieniądze, które spółka miała inwestować w ramach tzw. kontraktów inwestycyjnych zawieranych na określony czas. W okresie obowiązywania umowy miały im być wypłacane w regularnych odstępach czasu odsetki od powierzonego kapitału, a na koniec sama wpłacona kwota. „Umowy zakładały wysoką stopę zysku. W rzeczywistości żadna z inwestycji, która miała być podjęta przez spółkę, nie wyszła poza fazę projektową. Przyjmowane środki od klientów wykorzystywane były w rzeczywistości do spłaty innych klientów” - zaznaczyła Zawada-Dybek. Oskarżony jeszcze podczas postępowania prokuratorskiego przyznał się do winy. Złożył wniosek o wydanie wyroku bez przeprowadzenia procesu i wymierzenie mu kary dwóch lat pozbawienia wolności z warunkowym zawieszeniem na pięć lat. Ma też naprawić szkodę i nie prowadzić podobnej działalności gospodarczej. W całym ubiegłym roku w okręgu katowickim zarejestrowano 11 postępowań dotyczących prowadzenia działalności bankowej bez zezwolenia. Część tych spraw zakończyła się aktami oskarżenia, część prokuratura umorzyła, nie dopatrując się przestępstwa.",fot. Thinkstock/iStockphoto,
https://wiadomosci.onet.pl/kraj/pracownik-banku-musi-nam-wytlumaczyc-umowe/dk9pl,Pracownik banku musi nam wytłumaczyć umowę,"Skomplikowane umowy finansowe są konsekwencją obowiązujących w Polsce przepisów. Język urzędniczy i prawny komplikuje nam życie także w bankach. Lepiej nie podpisywać się pod ustaleniami, których do końca nie rozumiemy.","Przemysław Barbrich ze związku Banków Polskich przekonuje, że skomplikowane zapisy w umowach bankowych są konsekwencją prawa, a nie złej woli pracowników instytucji finansowych. Podkreśla, że część umów bankowych musi zawierać paragrafy, przeniesione z ustaw, regulujących działalność instytucji finansowych. Rozmówca IAR przypomina, że obowiązkiem pracowników banku jest wytłumaczenie umowy, którą zawieramy. W przypadku, kiedy nie rozumiemy ustaleń zawartych w umowie nie powinniśmy jej podpisywać. Każdy może także poprosić o dodatkowy czas na przeczytanie dokumentu.",,
https://wiadomosci.onet.pl/kraj/nowy-wirus-atakujacy-uzytkownikow-bankowosci-elektronicznej/vm1cd,Nowy wirus atakujący użytkowników bankowości elektronicznej,"Od kilku tygodni Polacy korzystający z usług bankowości elektronicznej są narażeni na działanie nowego groźnego wirusa – ostrzega CERT Polska, działający w ramach instytutu badawczego NASK.","Złośliwe oprogramowanie o nazwie E-Security umożliwia cyberprzestępcom wykradanie haseł jednorazowych do kont bankowości elektronicznej i może skutkować utratą środków zgromadzonych na rachunku. Jak podkreślają eksperci, aplikacja jest starannie przygotowana zarówno pod względem wizualnym, jak i językowym, przez co może wprowadzić w błąd wielu internautów. E-Security działa podobnie jak wirus ZitMo, który atakował polskich internautów już na początku 2011 roku. Jego celem jest przechwytywanie przez cyberprzestępców kodów potwierdzających transakcje prowadzone na koncie użytkownika. Jak zaznaczają specjaliści zespołu CERT Polska, proces instalacji wirusa odbywa się wieloetapowo i rozpoczyna się od zainfekowania złośliwym oprogramowaniem komputera ofiary. Następnie, kiedy użytkownik odwiedzi stronę internetową swojego banku, wyświetla mu się komunikat o możliwości instalacji aplikacji będącej „certyfikatem E-Security” na swoim telefonie komórkowym. Każdy, kto zdecyduje się na instalację, a następnie uruchomienie oprogramowania, zostanie poproszony o wprowadzenie kodu „E-Security”. Jest to kod, który wyświetla się po włączeniu aplikacji i jest unikalny dla danego urządzenia, ponieważ powstaje na bazie numeru IMEI, czyli  indywidualnego numeru identyfikacyjnego telefonu komórkowego. Po wprowadzeniu kodu, cyberprzestępcy przypisują danemu numerowi telefonu login i hasło do bankowości elektronicznej, co umożliwia im przechwytywanie wiadomości SMS zawierających hasła jednorazowe przeznaczone do potwierdzania transakcji. Użytkownik nie będzie nawet świadom, że otrzymał SMS potwierdzający, gdyż zainstalowana złośliwa aplikacja zadba o niewyświetlenie tej informacji. W efekcie, kontrolując zarówno komputer, jak i telefon komórkowy atakujący są w stanie zalogować się na konto ofiary i wytransferować znajdujące się tam pieniądze. Aby uwiarygodnić swoje działania i nie wzbudzić podejrzeń użytkownika, cyberprzestępcy przy tworzeniu wirusa wykorzystali profesjonalnie przygotowaną szatę graficzną i poprawną językowo polszczyznę. Dodatkowo użyli logo banku, w którym ofiara prowadzi swoje konto.",fot. Shutterstock,
https://wiadomosci.onet.pl/swiat/prezydent-cypru-wezwal-parlament-do-poparcia-opodatkowania-depozytow/jxmzh,Prezydent Cypru wezwał parlament do poparcia opodatkowania depozytów,"Prezydent Cypru Nikos Anastassiadis wezwał w niedzielę parlament cypryjski do poparcia podjętej w Brukseli decyzji opodatkowania wszystkich depozytów na wyspie. Jednocześnie dodał, że bez względu na to, jaki będzie wynik głosowania, uzna ten rezultat.","""Wzywam wszystkie partie w parlamencie do podjęcia decyzji, która będzie odzwierciedlała najlepsze interesy obywateli i ojczyzny, decyzji, którą w pełni uszanuję"" - powiedział Anastassiadis w orędziu do narodu cypryjskiego, wyemitowanym w telewizji po głównym wydaniu wiadomości. Anastassiadis, opisując sytuację, w jakiej znajduje się obecnie Cypr, jako najgorszą od 1974 r., gdy wyspa została zaatakowana przez wojska tureckie, powiedział także, że opodatkowanie depozytów w bankach cypryjskich było niezbędne, aby ocalić kraj od natychmiastowego bankructwa. Gdyby negocjacje w Brukseli nie przyniosły rezultatów, Europejski Bank Centralny odciąłby cypryjskie banki od swoich funduszy pomocniczych, co doprowadziłoby do ich natychmiastowego upadku. To z kolei spowodowałoby bankructwo całego Cypru i najprawdopodobniej konieczność opuszczenia przez Nikozję strefy euro. Dlatego ""chociaż w pełni nie zgadzam się z pewnymi elementami (porozumienia), musiałem wybrać opcję, której konsekwencje są mniej bolesne i zapewnią nam możliwość ocalenia gospodarki wyspy"" - powiedział Anastassiadis. Prezydent dodał także, że mimo iż warunki porozumienia, jakie rząd cypryjski zawarł z przedstawicielami eurogrupy i MFW, zostały już oficjalnie ogłoszone, Nikozja w dalszym ciągu usiłuje niektóre z nich załagodzić, tak aby właściciele kont oszczędnościowych w bankach cypryjskich ucierpieli jak najmniej. Według artykułu opublikowanego w niedzielę na stronie internetowej dziennika ""Financial Times"", dotyczyłoby to przede wszystkim depozytów poniżej 100 tysięcy euro, które mogłyby zostać obłożone podatkiem o ponad 3 proc. niższym od planowanych 6,75 proc. pod warunkiem, że podatek dla depozytów większych od 100 tysięcy zostałby podwyższony z 9,9 proc. do 12,5. ""FT"" cytuje komisarza ds. gospodarczych i walutowych Olli Rehna, który powiedział gazecie, że jest to możliwe. Rząd cypryjski w wyniku bardzo długich, bo trwających około 10 godzin, negocjacji z ministrami finansów państw strefy euro i MFW uzgodnił w sobotę nad ranem pakiet ratunkowy dla zagrożonego niewypłacalnością Cypru w wysokości 10 mld euro. Jednym z warunków uzyskania przez Cypr tej pomocy było obciążenie depozytów bankowych na wyspie jednorazową opłatą. W przypadku depozytów do 100 tys. euro ma ona wynosić 6,75 proc., a powyżej 100 tys. euro - 9,9 proc. Aby to opodatkowanie weszło w życie, musi je zaakceptować cypryjski parlament, który ma się w tej sprawie zebrać w poniedziałek po południu. Partia rządząca (DISY) nie ma jednak w parlamencie większości, dlatego istnieje duża możliwość, że tak się nie stanie.",,
https://wiadomosci.onet.pl/kraj/mobilny-bank-detaliczny-orange-ruszy-w-drugiej-polowie-roku/46jfq,Mobilny bank detaliczny Orange ruszy w drugiej połowie roku,"Orange Polska i mBank tworzą mobilny bank detaliczny dla użytkowników smartfonów i tabletów. Usługi finansowe świadczone będą pod marką Orange. Start oferty został zaplanowany na drugą połowę 2014 roku, poinformował prezes Orange Polska Bruno Duthoit.","„Klienci banków oczekują maksymalnego ułatwienia i uproszczenia sposobu zarządzania swoimi pieniędzmi, niezależnie od miejsca w którym się znajdują. Takim rozwiązaniem jest właśnie mobilny bank. Łączy on w sobie kompetencje Orange Polska, operatora największej sieci szybkiego internetu mobilnego i stacjonarnego oraz mBanku, wyznaczającego trendy w nowoczesnej bankowości elektronicznej. Doświadczenie i potencjał obu firm gwarantuje najwyższą jakość usług. Wejście na nowe rynki, w tym rynek finansowy, jest jednym z istotnych elementów naszej strategii"" – powiedział Duthoit, cytowany w komunikacie.  Oferta będzie skierowana do klientów indywidualnych oraz małych i średnich przedsiębiorstw. Obejmie płatności mobilne, rachunki bieżące, pożyczki, depozyty oraz karty kredytowe i debetowe. Dzięki nowym, atrakcyjnym pakietom, składającym się z usług finansowych i telekomunikacyjnych, klienci zyskają więcej. „Gdy prawdziwie mobilny bank tworzy nową platformę wspólnie z największym krajowym operatorem, to musi być to czytelny sygnał zmian, jakie zachodzą na rynku usług finansowych. mBank będzie się konsekwentnie rozwijać w dziedzinie bankowości mobilnej – zarówno pod marką własną, jak i we współpracy z Orange Polska"" - powiedział prezes mBanku Cezary Stypułkowski, cytowany w komunikacie. Orange Polska będzie odpowiedzialny za marketing i pozyskanie klientów do wspólnego przedsięwzięcia, zaś mBank będzie świadczyć usługi bankowe w ramach nowego oddziału, utworzonego w strukturach banku.",fot. Thinkstock/iStock,
https://wiadomosci.onet.pl/swiat/austria-i-luksemburg-beda-rozmawiac-z-ke-o-lagodzeniu-tajemnicy-bankowej/k2gly,Austria i Luksemburg będą rozmawiać z KE o łagodzeniu tajemnicy bankowej,"Austria dołączy do Luksemburga, który wyraził gotowość do złagodzenia tajemnicy bankowej, na co nalega KE. Do tej pory Wiedeń bronił zdecydowanie tajemnic posiadaczy kont bankowych, ale kanclerz Werner Faymann wyraził we wtorek gotowość do zmiany stanowiska.","Faymann podkreślił, że zachowana zostanie tajemnica dotycząca kont bankowych Austriaków, ale cudzoziemcy mający lokaty w austriackich bankach będą się musieli liczyć z ewentualnym przekazywaniem danych o ich kontach pozostałym krajom unijnym, jeśli rozmowy z Komisją Europejską doprowadzą do porozumienia w tej sprawie. Szef resortu finansów Luksemburga Luc Frieden powiedział, że jego kraj rozważa zerwanie z tradycją zachowywania tajemnicy bankowej poprzez przystąpienie do automatycznej wymiany danych bankowych między krajami UE. We wtorek, po wstępnych deklaracjach Luksemburga, który już wcześniej wyraził gotowość do złagodzenia tajemnicy bankowej, Komisja Europejska poinformowała, że oczekuje, iż podobne kroki poczyni Austria. Wiedeń nie był jak dotąd skłonny do ustępstw, a konserwatywna minister finansów Austrii Maria Fekter zapowiedziała w opublikowanym w niedzielę wywiadzie dla wiedeńskiego tabloidu ""Oesterreich"", że będzie bronić tajemnicy bankowej ""jak lwica"" i pod żadnym pozorem nie dopuści do tego, by ""państwo grzebało w rachunkach bankowych swych zwykłych obywateli"". Luksemburg również sprzeciwiał się wcześniej automatycznej wymianie informacji bankowej między urzędami skarbowymi państw Unii. Ale przy rosnącym nacisku ze strony innych państw unijnych, które wobec kryzysu finansów publicznych są tym bardziej zdeterminowane, by utrudnić swym obywatelom unikanie płacenia podatków i transfer pieniędzy za granicę, zarówno Wiedeń, jak i Luksemburg wydają się skłonne zmienić stanowisko o 180 stopni - pisze Reuters. Presja na kraje o bardzo rozbudowanych sektorach bankowych wzrosła jeszcze po załamaniu się systemu bankowego na Cyprze. Ponadto po ujawnieniu w zeszłym tygodniu przez Międzynarodowe Stowarzyszenie Dziennikarzy Śledczych (ICIJ) informacji, według których 130 tys. osób z ponad 170 krajów ukryło przed fiskusem swój majątek w rajach podatkowych na całym świecie, w Unii ożyła dyskusja na temat zwalczania oszustw podatkowych. Komisarz UE ds. podatków Algirdas Szemeta powiedział w poniedziałek, że ma nadzieję na ""szybki postęp"" w sprawie nowelizacji dyrektywy o opodatkowaniu dochodów z oszczędności, która ma być jednym z narzędzi walki z uchylaniem się od płacenia podatków. Faymann powiedział we wtorek dziennikarzom po posiedzeniu jego gabinetu, że Wiedeń ""stara się znaleźć lepszą formę zwalczania przestępstw podatkowych, niż stosowane dotąd metody"". Minister Fekter zdaje się nie podzielać w pełni stanowiska kanclerza, podając zarazem w wątpliwość możliwość różnego traktowania właścicieli kont bankowych w Austrii w zależności od tego, czy są obywatelami tego kraju, czy też innych państw unijnych. ""W naszej konstytucji prywatność i ochrona danych mają bardzo wysoki priorytet. To nie pasuje do automatycznej wymiany"" danych bankowych z innymi krajami - powiedziała Fekter przed posiedzeniem rządu. Reuters przypomina, że surowe przestrzeganie tajemnicy bankowej w Austrii jest elementem kampanii marketingowych tamtejszych banków, które reklamują się przypominając, że zerwanie z kilkusetletnią tradycją dyskrecji instytucji finansowych wymagałoby wprowadzenia poprawek do konstytucji. Sami Austriacy mają też bardzo emocjonalny stosunek do tajemnicy bankowej, która ich zdaniem nie powinna być przedmiotem negocjacji, dlatego trudno przewidzieć, jak dalece Wiedeń będzie skłonny złagodzić te reguły.",,
https://wiadomosci.onet.pl/swiat/rzad-polska-przystapi-do-chinskiej-alternatywy-dla-mfw-i-bs/04tr2x,"Rząd: Polska przystąpi do ""chińskiej alternatywy"" dla MFW i BŚ","Rząd zgodził się we wtorek na podpisanie umowy, która umożliwi przystąpienie Polski do Azjatyckiego Banku Inwestycji Infrastrukturalnych (AIIB). Bank miałby stanowić chińską alternatywę dla Międzynarodowego Funduszu Walutowego oraz Banku Światowego.","Podpisanie umowy o utworzeniu AIIB, a w dalszej kolejności jej ratyfikacja, jest formalnym warunkiem uzyskania przez Polskę członkostwa w tej nowo tworzonej międzynarodowej instytucji finansowej. Według komunikatu CIR podpisanie umowy powinno nastąpić do 31 grudnia br. Ostateczny termin złożenia dokumentu ratyfikacyjnego upływa 31 grudnia 2016 r. Azjatycki Bank Inwestycji Infrastrukturalnych to nowa chińska inicjatywa. Ma być alternatywą dla międzynarodowych instytucji finansowych zdominowanych przez USA, jak BŚ czy MFW oraz motorem inwestycji infrastrukturalnych i rozwoju gospodarczego Chin. W ocenie rządu członkostwo w AIIB wzmocni współpracę gospodarczą i polityczną Polski z Azją oraz stworzy nowe możliwości biznesowe dla polskich przedsiębiorstw. Polska jako udziałowiec banku będzie uczestniczyć w jego zarządzaniu i decyzjach podejmowanych przez organy banku, będzie mogła wpływać na jego bieżące i strategiczne działania. Jak informował wcześniej resort finansów, w przypadku przystąpienia do AIIB nasz udział wynosiłby 831,8 mln dolarów (0,83 proc. całego kapitału Banku). Siła głosu każdego państwa członkowskiego uzależniona ma być od jego wkładu w planowany na 100 mld dolarów kapitał zakładowy AIIB. Chiny, które są inicjatorem projektu, wpłacą 26 proc. tej kwoty, na drugim miejscu znajdą się Indie z 7,5-proc. udziałem, a na trzecim Rosja z 5,9-proc. W intencji MF, członkostwo w AIIB ma stać się elementem budowy sprzyjającego klimatu politycznego w stosunkach z Azją, służącego realizacji celów gospodarczych w średnim i długim okresie. ""Chodzi o to, że dalszy rozwój polskiej gospodarki i jej modernizacja wymagają podnoszenia konkurencyjności polskich podmiotów, zarówno przez zwiększanie ich efektywności i innowacyjności, jak i wspieranie ich obecności na światowych rynkach. Jedną z dróg realizacji tego celu może być udział polskich producentów i usługodawców w realizacji projektów finansowanych przez AIIB (jak również przez inne międzynarodowe instytucje finansowe, których Polska jest członkiem – Bank Światowy, Europejski Bank Inwestycyjny czy Europejski Bank Odbudowy i Rozwoju)"" - napisano w komunikacie CIR. Rząd liczy, że udział Polski w AIIB ułatwi dostęp do procedur przetargowych mających na celu wyłonienie wykonawców i dostawców ww. projektów jak również zapewni dostęp do informacji o tego typu możliwościach, a współfinansowanie przez bank projektów inwestycyjnych realizowanych z udziałem polskich podmiotów, w tym jako podwykonawców – zdecydowanie poprawi ich bezpieczeństwo finansowe. Bank ma bowiem dodatkowo sprawdzać wiarygodność kontrahentów i przesłanki ekonomiczne całego przedsięwzięcia. ""Jest to szczególnie ważne dla polskich firm, które dopiero budują lub planują swoje relacje z partnerami z rynku azjatyckiego"" - oceniono w komunikacie. Udział w chińskim projekcie, rząd wiąże z rosnącym - w jego ocenie - znaczeniem inicjatywy „Jeden Pas i Jeden Szlak”. ""Polska może odgrywać istotną rolę, jako pierwszy kraj UE na trasie rewitalizowanego Jedwabnego Szlaku. Rozwój bezpośrednich połączeń morskich i kolejowych (a w perspektywie również drogowych) między Azją a Unią Europejską ma stać się jednym z obszarów zaangażowania nowego banku. Projekty w tym obszarze mogą stwarzać dla polskich przedsiębiorców szansę na rozpoczęcie nowej lub poszerzenie dotychczasowej działalności. Dotychczasowe doświadczenia polskich przedsiębiorstw, wiążące się ze współpracą z partnerami chińskimi, dają dobrą pozycję wyjściową do rozszerzenia jej zakresu i zaangażowania w nią większej liczby polskich firm"" - napisano w komunikacie. Jak podano, bank będzie prowadzić działalność operacyjną nie tylko w Chinach, ale w całym regionie, który obejmuje m.in. Azję Centralną, w tym Kazachstan, Mongolię, Tadżykistan, jak również inne obszary byłego Związku Radzieckiego – Azerbejdżan, Gruzję. Są to państwa, w których polska aktywność jest już widoczna, a przez działalność AIIB może być dodatkowo wzmocniona. Działalność inwestycyjna AIIB może też zostać w przyszłości rozszerzona poza region Azji, w tym o Europę. Spośród 57 państw, które zgłosiły chęć uzyskania członkostwa w AIIB, 6 nie podpisało jeszcze aktu założycielskiego: Polska, Dania, Filipiny, Kuwejt, RPA i Tajlandia (stan na 24 sierpnia 2015 r.). Spośród państw członkowskich UE umowę podpisały: Austria, Finlandia, Francja, Niemcy, Włochy, Luksemburg, Malta, Holandia, Portugalia, Hiszpania, Szwecja oraz Wielka Brytania. Decyzji o przystąpieniu do AIIB nie podjęły: USA, Kanada, Japonia. Kapitał banku wyniesie 100 mld USD, a udziały poszczególnych krajów zostały wyliczone zgodnie z formułą opartą o PKB z uwzględnieniem jego wielkości wyliczonej według kursów bieżących (proporcja 60 proc.) oraz według parytetu siły nabywczej (proporcja 40 proc.).",,
https://wiadomosci.onet.pl/swiat/rada-dyrektorow-bank-of-cyprus-nie-przyjela-dymisji-jego-prezesa/c0rch,Rada dyrektorów Bank of Cyprus nie przyjęła dymisji jego prezesa,"Rada dyrektorów Bank of Cyprus nie przyjęła rezygnacji prezesa tej instytucji Andreasa Artemisa. Postanowił on we wtorek złożyć funkcję, protestując przeciw wyznaczeniu administratora banku, którego zadaniem miałoby być przeprowadzenie jego restrukturyzacji.","O rezygnacji Artemisa poinformował wcześniej we wtorek Reuters, powołując się na anonimowe źródło w Bank of Cyprus. Rada dyrektorów, która zebrała się po południu, nie przyjęła dymisji Artemisa oraz czterech innych administratorów banku. Według wcześniejszych informacji agencji dpa, również powołującej się na informacje z Bank of Cyprus, Artemis jest przeciwny planowanemu obciążeniu posiadaczy kont bankowych kosztami ratowania państwa przed bankructwem. AFP podaje, że szef największego cypryjskiego banku sprzeciwia się jego ""drastycznej restrukturyzacji"", czyli najprawdopodobniej licznym zwolnieniom pracowników oraz mianowaniu nowego administratora banku - Dinosa Christofidesa - bez uprzedniego poinformowania o tym rady dyrektorów. We wtorek po południu przed siedzibą banku centralnego Cypru w Nikozji manifestowało około 200 pracowników Bank of Cyprus, ""niespokojnych o swoją przyszłość"" i pragnących wyrazić wsparcie dla obecnego zarządu banku - podaje AFP. Dzięki porozumieniu zawartemu w nocy z niedzieli na poniedziałek w Brukseli Cypr otrzyma pomoc finansową od strefy euro i MFW w wysokości 10 mld euro. W zamian rząd w Nikozji ma przeprowadzić restrukturyzację sektora bankowego oraz konsolidację finansów, reformy strukturalne i prywatyzację. Plan przewiduje likwidację jednego z największych banków, Laiki, ze stratami udziałowców i właścicieli depozytów powyżej 100 tys. euro.",,
https://wiadomosci.onet.pl/swiat/grecja-otrzyma-kolejne-68-mld-euro-ale-w-ratach-i-pod-warunkami/lydwq,"Grecja otrzyma kolejne 6,8 mld euro, ale w ratach i pod warunkami","Ministrowie finansów strefy euro i szefowa MFW Christine Lagarde zdecydowali o kolejnej wypłacie 6,8 mld euro z programu pomocowego dla Grecji. Ateny dostaną ją jednak w ratach i pod pewnymi warunkam; jeszcze pod koniec lipca mają dostać 4 mld euro.","W poniedziałek tzw. trojka, czyli eksperci Europejskiego Banku Centralnego, Komisji Europejskiej i Międzynarodowego Funduszu Walutowego przedstawili wnioski raportu w sprawie realizowania przez Grecję reform przewidzianych w programie pomocowym opiewającym łącznie na 240 mld euro. Ocenili, że Grecja robi postępy, choć jest opóźniona w pewnych obszarach. Trojka doszła jednak do porozumienia z Atenami, które muszą teraz poczynić dodatkowe wysiłki m.in. w zakresie reformy administracji. Reforma ta przewiduje m. in. redukcje zatrudnienia. Na konferencji prasowej po spotkaniu eurogrupy, jej szef Jeroen Dijsselbloem przyznał, że poprawiła się efektywność kosztowa greckiej gospodarki, stan jej finansów publicznych i sektora bankowego. ""Teraz Grecja musi przeprowadzić dalsze prace, w pełni wdrożyć założenia programu (...) przed 19 lipca, by - gdy będą zakończone krajowe procedury (akceptacji wypłaty) - uruchomić następną ratę 2,5 mld euro z funduszu EFSF"" - powiedział. Dijsselbloem sprecyzował, że kroki które musi najpierw podjąć Grecja to m.in. efektywne wdrożenie ""systemu mobilności pracowników administracji publicznej"". System ten przewiduje przekierowanie do innej pracy, bądź zwolnienie, 25 tysięcy urzędników. Jak dodał Dijsselbloem, dalsze 0,5 mld euro będzie wypłacone w październiku pod warunkiem, że Grecja spełni kluczowe cele uzgodnione z trojką m.in. w obszarze prywatyzacji. W czerwcu Grecji nie udało się sprywatyzować państwowej spółki gazowej DEPA. Kolejne 1,5 mld euro Grecja ma otrzymać z zysków wygenerowanych przez banki centralne i EBC na jej obligacjach skupionych w ramach programu Securities and Markets Programme. Kolejne 0,5 mld euro z tego programu Ateny mają otrzymać wraz z drugą transzą pomocy z EFSF, czyli - jeśli będą spełnione warunki - w październiku. I wreszcie 1,8 mld euro dla Grecji ma pochodzić z MFW, który uruchomi wypłatę najpewniej pod koniec lutego, gdy - jak mówiła Lagarde na konferencji prasowej - Fundusz przeanalizuje dokładnie raport trojki. Jak podkreślał Dijsselbloem, w ""przewidywalnej przyszłości"" Grecji nie grozi niewypłacalność, choć później przyznał, że bez pomocy Grecja mogłaby mieć problemy pod koniec 2014 r. Trojka w swoim raporcie oceniła, że ""podczas gdy kontynuowany jest postęp, wdrażanie reform w pewnych obszarach jest opóźnione"". Zaznaczono jednak, że greckie władze zobowiązały się do ""konkretnych działań korygujących"", by zapewnić osiągnięcie celów fiskalnych na lata 2013 i 2014. Wyjaśniono, że te działania to m.in. odzyskanie kontroli nad zbytnimi wydatkami w sektorze ochrony zdrowia, ""przywrócenie na odpowiednie tory"" przewidującej zwolnienia reformy administracji publicznej oraz dalsza reforma sektora finansowego i sprzedaż dwóch banków pomostowych (powstałych przy likwidacji innych banków).",,
https://wiadomosci.onet.pl/swiat/lepsze-od-oczekiwan-wyniki-kwartalne-citigroup/vq9cp,Lepsze od oczekiwań wyniki kwartalne Citigroup,"Zysk Citigroup Inc. wyniósł w II kwartale 2014 r. 1,24 USD na akcję - podał bank w raporcie kwartalnym.","Analitycy spodziewali się zysku na poziomie 1,05 USD na akcję.",fot. Reuters,
https://wiadomosci.onet.pl/swiat/usa-zarzuty-dla-hakerow-ktorzy-wlamali-sie-do-miliona-komputerow/23y0w,"USA: zarzuty dla hakerów, którzy włamali się do miliona komputerów","Prokuratura w USA postawiła zarzuty trzem mężczyznom, którzy za pomocą stworzonego przez siebie wirusa włamali się do ponad miliona komputerów na świecie, a zdobyte w ten sposób dane wykorzystali do kradzieży z prywatnych kont bankowych co najmniej 50 mln USD.","Włamań i kradzieży dokonywano w latach 2005-2011, używając wirusa o nazwie Gozi - informuje portal BBC News. Amerykańskie śledztwo prowadzone we współpracy z wieloma krajami wykazało m.in., że przestępczy proceder rozpoczął się w Europie, a następnie przeniósł do USA, gdzie na pewnym etapie zainfekowanych wirusem Gozi było nawet 190 komputerów amerykańskiej agencji kosmicznej NASA. Jeden z oskarżonych, 25-letni Rosjanin, przyznał się do stawianych mu zarzutów w maju 2011 roku. Wobec pozostałej dwójki, 28-letniego Rumuna i 27-letniego Łotysza, toczą się postępowania ekstradycyjne. Trzej mężczyźni tworzyli ""nowoczesną szajkę rabusiów, którzy nie potrzebowali broni ani maski"" - poinformowała nowojorska prokuratura. ""Ta sprawa powinna być ostrzeżeniem zarówno dla banków, jak i ich klientów, bo cyberprzestępczość jest obecnie jednym z największych zagrożeń"" - podkreślono.",,
https://wiadomosci.onet.pl/kraj/dariusz-kacprzyk-zostal-nowym-prezesem-bgk/n7vmt,Dariusz Kacprzyk został nowym prezesem BGK,"Rada nadzorcza Banku Gospodarstwa Krajowego (BGK) podjęła uchwałę w sprawie powierzenia pełnienia obowiązków prezesa Dariuszowi Kacprzykowi, podał bank w komunikacie. Kadencja nowego prezesa potrwa do 30 czerwca 2017 r.","""Dariusz Kacprzyk został rekomendowany jako jeden z kandydatów na prezesa w wyniku konkursu przeprowadzonego w maju przez radę nadzorczą na wniosek ministra finansów. Jednocześnie rada nadzorca BGK dziękuje panu Dariuszowi Danilukowi za pracę na stanowisku prezesa zarządu banku w latach 2011-13. Rada nadzorcza podkreśla, że w tym okresie bank stał się instytucją ważną w realizacji polityki gospodarczej rządu, a jego pozycja w polskim sektorze bankowym uległa istotnemu wzmocnieniu"" - czytamy w komunikacie. Zgodnie z przepisami, powołanie na stanowisko nowego prezesa BGK musi zostać jeszcze zatwierdzone przez Komisję Nadzoru Finansowego. Do tego czasu Dariusz Kacprzyk formalnie będzie pełniącym obowiązki prezesa zarządu, podano także.  ""Kadencja nowego prezesa zarządu Banku Gospodarstwa Krajowego wygasa 30 czerwca 2017 r."" - podsumowano.",fot. BGK,
https://wiadomosci.onet.pl/kraj/wbrytania-b-szef-barclays-potepia-manipulowanie-liborem/dqzhq,W.Brytania: B. szef Barclays potępia manipulowanie Liborem,"Były szef banku Barclays Bob Diamond odciął się od postępowania grupy jego maklerów, manipulujących podstawową stopą kredytową rynku londyńskiego Libor (London Interbank Offered Rate), ale bronił reputacji banku.","Od wtorku 61-letni Diamond nie jest już naczelnym dyrektorem Barclays. Nieoficjalne doniesienia mówią, że jego ustąpienia żądał osobiście prezes centralnego Banku Anglii Mervyn King. Był jednym z najlepiej opłacanych dyrektorów banków w kraju. Wypowiadając się na posiedzeniu komisji ds. finansów i bankowości Izby Gmin, Diamond powiedział, że ""fizycznie robi mu się niedobrze"", gdy czyta pochodzącą z lat 2004-07 pocztę elektroniczną maklerów - z zachętami do manipulowania stopą kredytową i obietnicami szampana za skuteczność tych praktyk. Efektem manipulacji były znaczne zyski z handlu instrumentami pochodnymi. Diamond twierdzi, że zapoznał się z e-mailami dopiero w ubiegłym tygodniu, po ukaraniu Barclays przez nadzorców rynku finansowego w USA i Wielkiej Brytanii grzywną 450 mln USD za manipulowanie stopą Libor w latach 2005-09. Honorowana przez najważniejsze londyńskie instytucje finansowe stopa Libor (London Interbank Offered Rate) oraz będąca jej odpowiednikiem w głównych bankach strefy euro stopa Euribor (Euro Interbank Offered Rate) to dwie najważniejsze stopy kredytu na globalnych rynkach finansowych, mające bezpośredni wpływ na wycenę transakcji i finansowe rozliczenia między bankami i innymi instytucjami. Od ich wysokości uzależnione jest też oprocentowanie kredytów udzielanych przez banki klientom, w tym pożyczek hipotecznych. Przy ustalaniu aktualnej wysokości Libor uwzględniane są informacje o stopach oprocentowania w bankach zrzeszonych w Brytyjskim Stowarzyszeniu Bankowości (BBA). Diamond pytany był też o ujawniony we wtorek głośny e-mail, który w październiku 2008 roku jako szef działu inwestycyjnego banku wysłał do ówczesnego dyrektora naczelnego Barclays Johna Varleya z kopią do dyrektora operacji Jerry'ego del Missiera. E-mail ten streszczał telefoniczną rozmowę, którą Diamond odbył z wiceprezesem Banku Anglii Paulem Tuckerem. Jak wynika z tego e-maila, Tucker sugerował, że uwzględniana przy kalkulowaniu Libor stopa oprocentowania Barclays wydaje się zbyt wysoka w porównaniu ze stopami w innych bankach, co mogłoby skłonić rząd do znacjonalizowania go - jako instytucji, mającej kłopoty ze sfinansowaniem własnej działalności. Del Missier odebrał e-mail jako przyzwolenie na zaniżanie oprocentowania i w tym duchu poinstruował podwładnych. We wtorek także i on ustąpił ze stanowiska. Diamond stwierdził, że rozmowy z Tuckerem nie odebrał jako instrukcji i że maklerzy usiłowali manipulować Liborem, zanim jego rozmowa z Tuckerem miała miejsce. Tucker zażądał umożliwienia mu ustosunkowania się do tych twierdzeń przed komisją Izby Gmin. W skandal manipulowania stopą Libor zamieszane są również inne banki, przeciwko którym toczy się dochodzenia w USA i Wielkiej Brytanii. Wymienia się wśród nich HSBC, RBS oraz Royal Bank of Canada.",,
https://wiadomosci.onet.pl/mf-zwolnienie-z-podatku-zacheta-do-przejmowania-zagrozonych-skok-ow/wqrfz,MF: zwolnienie z podatku - zachętą do przejmowania zagrożonych SKOK-ów,Minister finansów chce zachęcić spółdzielcze kasy oszczędnościowo-kredytowe i banki do przejmowania kas zagrożonych niewypłacalnością. Zachętą ma być dwuletnie zwolnienie z podatku - projekt rozporządzenia w tej sprawie trafił do uzgodnień.,"Zwolnienie z podatku ma obowiązywać przez cały 2014 r. i 2015 r. i dotyczyć dotacji udzielanej przez Bankowy Fundusz Gwarancyjny. Bez tego zwolnienia - jak przekonuje Ministerstwo Finansów w uzasadnieniu projektu - nie byłoby chętnych na przejmowanie spółdzielczych kas oszczędnościowo-kredytowych zagrożonych niewypłacalnością. Restrukturyzacja SKOK-ów została wymuszona nowelizacją z 19 kwietnia 2013 r. Wprowadziła możliwość przejęcia SKOK-u znajdującego się w trudnej sytuacji finansowej przez inny SKOK, a gdyby okazało się to niemożliwe, albo nie byłoby chętnych na przejęcie - przez bank. Decyzję o przejęciu podejmuje Komisja Nadzoru Finansowego. Wsparciem dla kas i banków przejmujących ma być dotacja z Bankowego Funduszu Gwarancyjnego, od której jednak musiałyby one zapłacić podatek dochodowy. To - jak przewiduje Ministerstwo Finansów - mogłoby zniechęcać do restrukturyzacji i przejmowania SKOK-ów; z tego powodu MF zamierza zwolnić wypłacone dotacje z BFG z podatku dochodowego.",fot. Iza Procyk-Lewandowska,
https://wiadomosci.onet.pl/swiat/pe-w-czwartek-planowane-kluczowe-glosowanie-dla-unii-bankowej/1dhr2,PE: w czwartek planowane kluczowe głosowanie dla unii bankowej,"Planowane na czwartek głosowanie w PE ws. II filaru unii bankowej (wspólna likwidacja banków) może przesądzić o tym, czy zostanie on przyjęty do końca tej kadencji PE, czy nie. Kością niezgody między PE a krajami UE jest m.in. umowa międzyrządowa ws. funduszu likwidacyjnego.","Jeszcze w środę, dzień przed głosowaniem, w Strasburgu będą prowadzone trójstronne negocjacje ws. wspólnego mechanizmu restrukturyzacji i uporządkowanej likwidacji banków (SRM) między reprezentującą kraje UE grecką prezydencją, Parlamentem Europejskim, a Komisją Europejską. Wszystko wskazuje na to, że rozmowy będą napięte. Jak powiedział w poniedziałek PAP unijny dyplomata, czwartkowe głosowanie jest ""kluczowe"". Wyjaśnił, że jeśli europosłowie zdecydują się na głosowanie stanowiska negocjacyjnego ws. całego rozporządzenia o SRM, a nie tylko ws. technicznych załączników do niego, ""na razie zakończy to sprawę"" negocjacji z PE podczas greckiej prezydencji. Grecja prezydencja trwa do końca czerwca, a w maju planowane są wybory do PE. Tak więc negocjacje w ramach drugiego czytania mogłyby się rozpocząć dopiero po wyborach, co opóźniłoby wejście w życie SRM. Tymczasem do przyjęcia SRM przez PE i rządy do końca tej kadencji europarlamentu w grudniu ub.r. wezwali przywódcy UE. Także w grudniu ub.r. ministrowie finansów uzgodnili, że SRM mógłby wejść w życie 1 stycznia 2015 r., a rozpocząć swoje funkcje likwidacyjne od 1 stycznia 2016 r. Jednak rozporządzenie o SRM nie miałoby zastosowania do czasu wejścia w życie międzyrządowej umowy ws. funduszu likwidacyjnego. Jej negocjowanie ma zakończyć się do 1 marca. Na umowie zależało Niemcom, przeciwstawia się jej Parlament Europejski, ponieważ formuła uzgodnień międzyrządowych wyklucza europosłów ze współdecydowania w sprawie funduszu. Gdyby jednak europosłowie - jak wskazał dyplomata - głosowali w czwartek tylko w sprawie załączników - dałoby to ""elastyczność"" do kontynuowania negocjacji z grecką prezydencją. Wówczas możliwe byłoby porozumienie w pierwszym czytaniu. Jak wskazał dyplomata, PE na tym etapie ""całkowicie odrzucił"" międzyrządową umowę ws. funduszu likwidacyjnego; tymczasem grecka prezydencja próbuje tłumaczyć europosłom ""zakres"" tej umowy oraz jej nieodwołalność. Choć europosłowie nie mają prawa głosu przy umowach międzyrządowych, to mogą blokować porozumienie ws. rozporządzenia o SRM, dającego podwaliny całej reformie. W grudniu ub.r. komisja PE ds. gospodarczych i walutowych w przyjętym stanowisku ws. SRM skrytykowała uzgodnienia ministrów, m.in. - ich zdaniem - upolityczniony proces przyjmowania planów likwidacyjnych banków. Komisja PE chce też wspólnego funduszu likwidacyjnego bez podziału na kraje oraz domaga się zabezpieczenia dla tego funduszu w ciągu pierwszych 10 lat jego funkcjonowania w formie linii kredytowej, którą mógłby zapewnić fundusz ratunkowy eurolandu (ESM). Teraz eurodeputowani mówią o uwspólnieniu funduszu do 2018 r. W tej sprawie nastąpiła też różnica zdań w rządzącej koalicji w Niemczech. Rzecznik SPD ds. finansowych w liście do PE datowanym na 31 stycznia także skrytykował 10-letni okres przejściowy uwspólniania funduszu jako zbyt długi oraz skomplikowaną strukturę podejmowania decyzji o przyszłości banku, która może się wiązać z zaangażowaniem w ten proces setek urzędników. Tymczasem takiego okresu domagał się niemiecki minister finansów, polityk CDU, Wolfgang Schaueble. Zgodnie z ustaleniami ministrów, początkowo środki funduszu mają być gromadzone w oddzielnych narodowych ""kopertach"", a pieniądze z danej puli mają być przeznaczone jedynie na ratowanie banków z siedzibą w danym kraju. Jednak z czasem (w ciągu 10 lat) ma to się zmienić - wszystkie koperty trafią do jednej puli. Krytykują to europosłowie, którzy uważają, że planowany fundusz przez to nie jest tak naprawdę wspólny. Wskazują, że początkowo koszty likwidacji określonego banku będą pokrywane głównie ze składek określonego kraju, a jeśli środki nie wystarczą, straty poniosą wierzyciele. Po 10 latach wielkość funduszu ma w przypadku eurolandu wynieść 55 mld euro.",fot. Shutterstock,
https://wiadomosci.onet.pl/swiat/agencja-moodys-obnizyla-rating-28-hiszpanskich-bankow/dkp4t,Agencja Moody's obniżyła rating 28 hiszpańskich banków,"Agencja ratingowa Moody's obniżyła noty 28 hiszpańskich banków o jeden do czterech stopni. Pozostaje to w bezpośrednim związku z wcześniejszym radykalnym obniżeniem ratingu Hiszpanii przez tę agencję do Baa3, czyli poziomu umiarkowanego ryzyka.","Moody's podał jednocześnie, że obniżka not odzwierciedla ocenę sytuacji tych banków i ich zdolności do spłacania długów jako autonomicznych podmiotów, niezależnie od stanu finansów publicznych Hiszpanii. Zdaniem agencji, zaangażowanie banków w sektorze nieruchomości naraża je na dalsze straty, co w przyszłości może spowodować, że będą one potrzebowały dalszego wsparcia zewnętrznego. W przypadku 16 z 28 banków Moody's zastrzega możliwość dalszego obniżenia ratingu w krótkim albo średnim terminie. Podobnie obniżona może być jeszcze bardziej nota Hiszpanii. Minister finansów Hiszpanii Luis de Guindos złożył oficjalną prośbę do strefy euro o zasilenie hiszpańskich banków funduszami pomocowymi. Nie podano, o jaką kwotę chodzi i na jakich warunkach pieniądze mają być pożyczone. Kwota ta i warunki udzielenia pomocy zostaną ogłoszone 9 lipca na spotkaniu eurogrupy. Kraje strefy euro zobowiązały się 9 czerwca przeznaczyć na dokapitalizowanie hiszpańskich banków do 100 mld euro, w nadziei na uratowanie instytucji obciążonych toksycznymi aktywami, których znaczną część stanowią kredyty udzielone sektorowi nieruchomości. W czwartek ujawniono wyceny audytorów, którzy uznali, że ratowanie sektora bankowego w Hiszpanii może kosztować 62 mld euro.",,
https://wiadomosci.onet.pl/kraj/kleina-senat-moze-wrocic-do-prac-nad-obnizka-oplat-bankowych/8ymls,Kleina: Senat może wrócić do prac nad obniżką opłat bankowych,"Jeżeli w związku z ustawową obniżką opłat interchange banki będą obciążać klientów innymi kosztami, ustawodawca może wprowadzić zmiany, które temu zapobiegną - zapowiedział przewodniczący senackiej komisji budżetu i finansów publicznych Kazimierz Kleina (PO).","Podpisana w połowie października br. przez prezydenta Bronisława Komorowskiego nowelizacja ustawy dotyczącej usług płatniczych przewiduje, że od stycznia 2014 r. organizacje płatnicze, jak Visa czy Mastercard, będą miały pół roku na obniżenie stawek opłat interchange do 0,5 proc. wartości transakcji. Opłata interchange to prowizja wypłacana na rzecz banku - wydawcy karty płatniczej - od każdej bezgotówkowej transakcji realizowanej przy użyciu karty. Obciąża ona sprzedawców, którzy akceptują karty. Obecnie prowizja ta wynosi 1,2-1,3 proc., podczas gdy średnia w UE jest niemal o połowę niższa. Kleina powiedział, że docierają do niego informacje, iż niektóre banki czy organizacje kartowe próbują omijać regulacje dotyczące interchange, wprowadzając różnego rodzaju inne, dodatkowe opłaty. Zapowiedział, że jeśli te informacje się potwierdzą, to Senat wystąpi z inicjatywą, która będzie miała na celu zapobieżenie takiej ewentualności. ""Senat monitoruje sytuację na rynku finansowym i może wystąpić z inicjatywą, jeżeli by się okazało, że popełniliśmy błąd, ufając naszym partnerom. Wówczas należałoby dokonać nowelizacji ustawy, ale absolutnie nie chcemy tego robić, nie jest to naszym celem. Uważamy, że po stronie banków i organizacji kartowych jest raczej chęć respektowania tych zapisów i poważnego traktowania swoich klientów"" - powiedział Kleina. Zaznaczył, że po stronie ustawodawcy jest determinacja, gdyby się okazało, że do prac nad opłatami bankowymi trzeba wrócić. Senator podkreślił, że Komisja Europejska proponuje ograniczenie opłat interchange do 0,2 proc. Przypomniał, że przygotowując ustawę o obniżeniu opłat interchange, senatorowie współpracowali ze Związkiem Banków Polskich i organizacjami kartowymi. ""Jestem przekonany, że współpracowaliśmy w sposób partnerski, nie wprowadziliśmy najbardziej radykalnych propozycji, które były proponowane przez niektóre ugrupowania w Sejmie"" - dodał. Podpisana w październiku przez prezydenta nowelizacja ustawy o usługach płatniczych ma - poprzez wzmocnienie konkurencyjności na rynku kartowym - służyć rozwojowi obrotu bezgotówkowego i zwiększyć konsumentom dostęp do nowoczesnych instrumentów płatniczych. Pod koniec listopada br. Związek Przedsiębiorców i Pracodawców poinformował, że z badania przeprowadzonego dla tej organizacji przez firmę ARC Rynek wynika, iż banki zareagowały na planowaną obniżkę interchange i podniosły opłaty zarówno dla klientów indywidualnych, jak i biznesowych. Według organizacji podwyżki dotyczą między innymi opłat za prowadzenie konta, korzystanie z kart płatniczych, czy realizacji przelewów. ""7 spośród 13 analizowanych banków wprowadziło zmiany w opłatach dla klientów indywidualnych. Zmiany miały charakter zwiększający przychody, między innymi poprzez podwyższenie opłat za konta, zwiększanie lub wprowadzanie opłat za użytkowanie kart debetowych oraz zachęcanie klientów do częstszego płacenia kartą, na przykład poprzez zwiększanie kwot transakcji bezgotówkowych, powyżej których umorzona zostaje opłata za korzystanie z karty"" - napisano w komunikacie. Podano, że jeden z banków dwukrotnie (z 2 zł na 4 zł) zwiększył miesięczną opłatę za korzystnie z karty, podniósł koszt przewalutowania transakcji oraz przekroczenia limitu karty (z 35 do 45 zł). Koszt ubezpieczenia karty wzrósł z 1,70 zł do 3 zł. ""Inny bank podniósł minimalną miesięczną kwotę płatności kartą (zwalniającą z opłaty za nią) ze 100 do 200 złotych, zwiększył również opłaty za prowadzenie konta z obsługą w oddziale. Jeden z największych banków w Polsce wprowadził miesięczną opłatę za korzystanie z karty debetowej w wysokości 2,90 zł. Zwolnienie z niej następuje dopiero, gdy suma transakcji bezgotówkowych wyniesie minimum 250 zł"" - napisano. Jeszcze inny bank podniósł miesięczną opłatę za karty debetowe z 3 do 4 złotych, wprowadził również 3-proc. prowizję za płatność kartą kredytową w punktach takich, jak zakłady bukmacherskie. ""Obniżka opłat interchange dotknęła również klientów biznesowych. 8 z 15 analizowanych banków podwyższyło opłaty miesięczne za prowadzenie rachunku, korzystanie z karty czy realizację przelewów. Rekordzista zwiększył opłaty za przelewy papierowe, zdefiniowanie zlecenia stałego, realizację zlecenia stałego wewnętrznego czy za przelew elektroniczny zewnętrzny"" - zwrócono uwagę. Zgodnie z raportem jeden z banków wprowadził opłatę w wysokości 9 zł miesięcznie za prowadzenie rachunku, z której zwolnienie następuje wówczas, gdy średnie miesięczne saldo wynosi minimum 2000 zł. Podniósł również koszt przelewu papierowego zewnętrznego – z 2 do 6 zł. Inny wprowadził opłatę za przewalutowanie transakcji (2 proc.). Kolejny bank zwiększył koszt prowadzenia rachunku – z 9,99 zł do 15 zł na miesiąc, opłatę za realizację polecenia zapłaty oraz minimalne i maksymalne opłaty za przelewy zagraniczne. Wzrastały też opłaty za ubezpieczenia – np. ubezpieczenie karty debetowej z 1,70 do 3 zł.",fot. Shutterstock,
https://wiadomosci.onet.pl/swiat/bild-niemieccy-emeryci-wykiwali-polska-oszustke/wwt55,"""Bild"": niemieccy emeryci wykiwali polską oszustkę","""Rano wniosek o legalizację pobytu, po południu skok na emerytów"" - pisze ""Bild"" o kulisach przestępstwa popełnionego w Niemczech przez młodą Polkę i ogłoszonym właśnie w tej sprawie wyroku.","Jak informuje tabloid, 25-letnia Ramona L., matka dwójki dzieci, przyjechała pociągiem z Wrocławia do Hamburga; złożyła wniosek o zalegalizowanie pobytu, a następnie udała się w szulerskie tournee z numerem ""na wnuczka"". ""Na szczęście nie każdy emeryt wpada w tak zastawione sidła"" - pisze ""Bild"". ""Strasznie mi przykro, przepraszam"", zanosi się płaczem oskarżona na sali sądowej. ""Trzy miesiące w areszcie nie należały do najprzyjemniejszych"" - relacjonuje gazeta wydarzenia na sali sądowej w hamburskim Bramfeld. ""Siedząca za oskarżoną starsza para z niedowierzaniem kręci głową; 69-letni Christian i 70-letnia Hannelore to niedoszłe ofiary młodej Polki"". ""Ktoś do nas zadzwonił, mężczyzna w słuchawce zapytał: Zgadnij kto to?"". ""Krewny z Saksonii?"" - odpowiedział Christian W. Naciągacz: ""Tak, właśnie"". Christian: ""A to ty Lucien!"" - przytacza Bild relację niedoszłego pokrzywdzonego, któremu mężczyzna w telefonie powiedział, że potrzebuje pieniędzy na świetny interes. Całej rozmowie przysłuchiwała się żona Niemca. Wzięła kartkę i napisała: ""POLICJA! Numer na wnuczka"" - opowiada małżeństwo. ""Mężczyzna zachował zimną krew i przystał na warunki rozmówcy. Następnie w asyście ubranego po cywilnemu policjanta udał się do banku po pieniądze"", opisuje Bild przebieg zdarzeń tamtego feralnego popołudnia. ""Podczas jazdy było mi naprawdę słabo, moja żona o mały włos nie zwymiotowała"" - opowiada zgromadzonym na sali Christian W. Po trzech godzinach znaleźli się w umówionym miejscu. Jak pisze gazeta, po pieniądze miała zgłosić się ""pani Schmidt"". Wkrótce pojawiła się Ramona L. ""Dałem jej pieniądze, odebrała je drżącymi rękoma"" - mówi Christian W. Z relacji Bildu wynika, że obrońca przekonywał, że kobieta była tylko narzędziem w rękach oszustów i że poszła tam z naiwności, zaś sędzia orzekający stanowczo zaprzeczał: ""Nie, ona widziała, o co chodzi"". Wyrok dla Polki: 14 miesięcy więzienia w zawieszeniu.",,
https://wiadomosci.onet.pl/swiat/wlochy-finansowy-skandal-w-najstarszym-banku-swiata-z-polityka-w-tle/gkt8t,Włochy: finansowy skandal w najstarszym banku świata z polityką w tle,"Finansowy skandal w najstarszym banku świata, włoskim Monte dei Paschi di Siena, jest przedmiotem politycznej batalii w kampanii przed lutowymi wyborami parlamentarnymi. Jej protagoniści obarczają się nawzajem odpowiedzialnością za brak nadzoru.","Polityczną i finansową burzę we Włoszech wywołały doniesienia o tym, że bank ze Sieny, jeden z największych w kraju - założony w 1472 roku - znalazł się w poważnych kłopotach i poniósł straty szacowane na co najmniej 220 milionów euro w rezultacie operacji o charakterze spekulacyjnym dokonywanych przy pomocy tzw. derywatów, czyli instrumentów pochodnych. Handel ryzykownymi derywatami sieneński bank prowadził w ramach umowy, zawartej z bankiem Nomura z Japonii. Okazało się, że podobne transakcje prowadzono też w ramach podobnej umowy z Deutsche Bank. Według ekspertów łączne straty Monte dei Paschi za zeszły rok mogą wynosić nawet 740 milionów euro. Mnożą się apele o podanie precyzyjnej wielkości tych strat, gdyż nie jest ona oficjalnie znana i jest przedmiotem spekulacji, również ze strony niektórych polityków. Na jaw wyszło, że poprzednie kierownictwo banku, na czele którego stał Giuseppe Mussari usiłowało zataić tę sprawę oraz ukryć dokumenty operacji z derywatami nawet przed radą nadzorczą. Jednocześnie w listopadzie zeszłego roku bank ten zwrócił się o pomoc państwa w wysokości 3,9 miliarda euro, to jest o pół miliarda więcej niż pierwotnie zakładano. Wtedy wniosek ten kierownictwo banku, mającego 4,5 miliona klientów, uzasadniło koniecznością wzmocnienia kapitału. Jednak wzbudziło to podejrzenia przede wszystkim ze strony mediów, które zainteresowały się tym, co dzieje się w najstarszej instytucji finansowej na świecie. Kiedy włoska prasa ujawniła skandal z derywatami, Mussari ustąpił we wtorek ze stanowiska szefa Stowarzyszenia Banków Włoskich (Abi). Media informują, że obecne kierownictwo banku z prezesem Alessandro Profumo odkrywa po kolei nieprawidłowości i poznaje szczegóły prowadzonych tam potajemnie w przeszłości operacji. Uspokaja zarazem klientów i zapewnia, że sytuacja jest pod kontrolą. Zastrzega, że nie może jeszcze podać dokładnych danych finansowych, gdyż trwają kontrole. Najpoważniejszą konsekwencją ""bomby z derywatami"", jak włoska prasa nazywa aferę, były gwałtowne spadki notowań banku na mediolańskiej giełdzie w tym tygodniu , o 8-9 procent, a następnie zawieszenie obrotu jego papierami. W piątek, po kilku dniach spadków i uspokajających zapewnieniach notowania akcji wzrosły o ponad 10 procent. To jednak nie koniec nieprawidłowości, bo coraz więcej znaków zapytania pojawia się w sprawie przejęcia przez Monte dei Paschi banku Antonveneta przed kilkoma laty, co jest przedmiotem dochodzenia. Wątpliwości budzi to, że instytucja ze Sieny kupiła ten bank za 10,6 miliarda euro od Santander, który zaledwie kilka miesięcy wcześniej zapłacił za niego jedynie 6,6 miliarda euro. Śledztwo ma ustalić, co było przyczyną tych tak dużych rozbieżności. Sytuacja wokół Monte dei Paschi staje się coraz bardziej nerwowa i mnożą się zarzuty pod adresem wielu stron życia politycznego i gospodarczego kraju. Dziennik ""Corriere della Sera"" pisze w piątek, że nikt nie może powiedzieć, że nie ma z tym nic wspólnego. Największa gazeta wśród winnych braku skutecznego nadzoru nad bankiem wymienia między innymi rządy Mario Montiego i jego poprzednika Silvio Berlusconiego oraz urząd nadzoru nad giełdą i Stowarzyszenie Banków Abi. Sprawa ma mocne polityczne tło, ponieważ uważa się, że bank ze Sieny powiązany jest tradycyjnie od lat z rządzącą Toskanią lewicą; kiedyś partią komunistyczną, obecnie Partią Demokratyczną (PD). Przypomniał to premier Mario Monti, który oświadczył: - Partia Demokratyczna ma z tą sprawą wiele wspólnego, bo miała zawsze wpływ na ten bank. Prominentni politycy z kierownictwa PD wyrazili oburzenie słowami premiera. Centrolewicowa Partia Demokratyczna prowadzi w sondażach przed wyborami 24 i 25 lutego i jest obok centroprawicy Berlusconiego główną rywalką koalicji reformatorskich sił Montiego. Szef rządu zapewnił, że skandal z derywatami zostanie dogłębnie wyjaśniony, także - dodał - z prawnego punktu widzenia. Włoski Bank Centralny, również oskarżany o brak dostatecznego nadzoru odrzuca je jako bezpodstawne. Zapowiedział, że przeprowadzi postępowanie wyjaśniające w tej sprawie. Burzę wokół banku ze Sieny wykorzystał w kampanii wyborczej biorący w niej udział dawny komik, obecnie lider populistycznego Ruchu 5 Gwiazd Beppe Grillo, który oświadczył w piątek, że ""w Monte dei Paschi jest dziura 14 miliardów euro"". Natychmiast odpowiedział mu prezes Alessandro Profumo: - Skąd pan wziął tę liczbę? Nie ma żadnej dziury. Agencja Ansa przytoczyła słowa rzecznika Komisji Europejskiej, który oświadczył, że jest ona w kontakcie z władzami włoskimi w sprawie sytuacji w banku. Przypomniał, że KE zaaprobowała wstępnie pomoc dla niego i teraz czeka na plan restrukturyzacji, od czego uzależnia swą definitywną aprobatę.",,
https://wiadomosci.onet.pl/swiat/usa-szefowie-bankow-apeluja-o-porozumienie-ws-redukcji-deficytu/lmmx2,USA: Szefowie banków apelują o porozumienie ws. redukcji deficytu,Prezesi 15 wielkich amerykańskich banków i innych instytucji finansowych wezwali prezydenta Baracka Obamę i Kongres do ugody w sprawie redukcji deficytu budżetowego.,"Ostrzegli, że cięcia wydatków i podwyżki podatków przewidziane w razie nieosiągnięcia porozumienia grożą nową recesją i obniżeniem ratingu USA. W sierpniu ubiegłego roku Kongres zgodził się po długich negocjacjach na podwyższenie ustawowego pułapu zadłużenia USA, ale pod warunkiem znacznych redukcji wydatków rządowych. Uzgodniono wtedy, że jeśli do listopada 2012 r. obie strony - Republikanie i Demokraci wspólnie z Białym Domem - nie osiągną porozumienia w sprawie dalszych cięć wydatków, cięcia te nastąpią automatycznie. Z kolei Obama zapowiedział kilka dni temu, że zawetuje każdą ustawę o cięciach wydatków i podwyżkach podatków, jeżeli nie będzie ona zawierała podwyżek podatków dla najzamożniejszych Amerykanów, o dochodach powyżej 200 tys. dolarów rocznie. Te ostatnie miałyby nastąpić przez nieprzedłużenie dla tej kategorii podatników cięć podatkowych uchwalonych przez republikański Kongres z inicjatywy poprzedniego prezydenta George'a W. Busha. W liście do prezydenta i Kongresu szefowie 15 największych banków - m.in. Bank of America, Citigroup i Goldman Sachs - powołują się na opinie ekonomistów, którzy ostrzegają, że przewidziane zeszłorocznym porozumieniem głębokie cięcia wydatków rządowych oraz podwyżki podatków spowodują podniesienie stóp procentowych i zahamują wzrost gospodarki. Ostrzegli też, że kolejne agencje mogą obniżyć rating USA. Uczynił to już w ub. roku Standard & Poor's.","Prezydent USA Barak Obama, fot. PAP/EPA",
https://wiadomosci.onet.pl/swiat/rumunski-oszust-zdobyl-9-tysiecy-kodow-pin/g9m7y,Rumuński oszust zdobył 9 tysięcy kodów PIN,"Rumuński oszust schował aparat przy bankomacie, aby podejrzeć 9 tysięcy numerów PIN wartych 3 miliony funtów. Trafił już do aresztu - informuje dailymail.co.uk.","Leonid Rotaru został złapany na gorącym uczynku, kiedy odczytywał dane z czytnika kart w bankomacie. Policja przeszukała jego dom i znalazła informacje o 9 tysiącach kart bankowych na jego domowym komputerze, które potencjalnie pozwoliłyby mu ukraść 3,25 miliona funtów. - Po jakości sprzętu, który został podłączony do bankomatu, po ilości informacji i szczegółów, które zostały znalezione na jego komputerze, można stwierdzić że był członkiem grupy przestępczej. -mówi Barry Douglas z jednostki policyjnej zajmującej się przestępstwami ekonomicznymi - Cała operacja była dobrze zorganizowana, dobrze zaaranżowana i oni na pewno mieli dobre koneksje z innymi grupami przestępczymi w tym kraju - dodaje Douglas. Rotaru używał bardzo zaawansowanego czytnika kart, który został zamontowany nad gniazdem wejściowym bankomatu. Użytkownicy nieświadomie przesuwali swoje karty przez urządzenie, które rejestrowało dane wybite na nich. Następnie malutki aparat filmował ofiarę wprowadzającą numer PIN. - Kamera rejestrowała wpisywanie PIN. Można zobaczyć, które guziki ludzie przyciskali. Dane zostały przypisane konkretnym kartom - mówi policjant. Funkcjonariusze policji oglądając nagranie z kamer ochrony zauważyli jak Rotaru montuje urządzenie w bankomacie.  Mężczyzna został aresztowany, gdy wrócił w ciągu dnia, aby odczytać dane. -To ironia losu lub całkowity zbieg okoliczności, że ten facet wrócił, aby zabrać urządzenie. Policjanci widzieli wcześniej nagranie kamery i w momencie, gdy go rozpoznali, został aresztowany - powiedział Douglas. Rotaru, obywatel Rumunii mieszkających w Bridgwater, przyznał się do czterech zarzutów oszustwa i posiadania różnych urządzeń służących nagrywaniu i przechwytywaniu informacji. Mężczyzna był już wcześniej zatrzymywany przez policję w Wielkiej Brytanii za podobne przestępstwa. Sędzia David Ticehurst skazał go na areszt i jest otwarty na wszystkie propozycje prokuratury co do oskarżenia. Policja szacuje, że banki tracą średnio 460 funtów za każdą kartę, którą trzeba będzie wymienić ze względu na kwestię bezpieczeństwa.",Fot. Reuters,
https://wiadomosci.onet.pl/swiat/niemieccy-ekonomisci-krytykuja-uzgodnienia-szczytu-ue/th7b5,Niemieccy ekonomiści krytykują uzgodnienia szczytu UE,"160 niemieckich ekonomistów podpisało się pod opublikowanym w czwartek listem otwartym, w którym skrytykowali uzgodnienia szczytu UE sprzed tygodnia, ostrzegając, że pieniądze niemieckich podatników popłyną na ratowanie banków w dotkniętych kryzysem krajach.","""Decyzje, do których akceptacji zmuszona czuła się się kanclerz (Niemiec) na szczycie UE, były złe - piszą ekonomiści w liście, zamieszczonym w internetowym wydaniu dziennika ""Frankfurter Allgemeine Zeitung"". ""My, naukowcy z niemieckojęzycznych krajów, jesteśmy bardzo zaniepokojeni krokiem w kierunku stworzenia unii bankowej, która oznacza kolektywną odpowiedzialność za długi banków eurosystemu. Długi bankowe są niemal trzy raz większe niż długi państw i sięgają w pięciu krajach dotkniętych kryzysem kilku bilionów euro"" - dodają. Podkreślają, że ""podatnicy, emeryci i posiadacze oszczędności z solidnych dotychczas krajów Europy nie mogą być pociągani do odpowiedzialności za zabezpieczenie tych długów"", zwłaszcza że można spodziewać się ogromnych strat z powodu finansowania inflacyjnych gospodarek krajów południowej Europy. Zdaniem autorów listu wspólny nadzór bankowy, którego domaga się m.in. niemiecki rząd, nie zapobiegnie nadużyciom, bo ""zadłużone kraje mają strukturalną większość w strefie euro"". ""Jeśli solidne kraje zasadniczo zgodzą się na uwspólnotowienie odpowiedzialności za długi banków, zawsze będą poddawane presji, by zwiększyć kwoty objęte tą wspólną odpowiedzialnością albo złagodzić warunki jej przejęcia. Spory i niesnaski między sąsiadami są z góry przesądzone"" - czytamy w liście. Ekonomiści ostrzegają, że realizacja postanowień niedawnego szczytu UE nie uratuje euro, a sprawi, iż ""pod płaszczykiem solidarności subwencjonowane będą pojedyncze grupy wierzycieli"". Inicjatorami listu otwartego byli profesor statystyki gospodarczej i społecznej z Uniwersytetu Technicznego w Dortmundzie Walter Kraemer oraz szef monachijskiego Instytutu Badań Gospodarczych ifo Hans-Werner Sinn. Podpisali się pod nim ekonomiści z Niemiec, ale też kilku z Austrii i Szwajcarii. Od tygodnia w Niemczech, które ponoszą największy ciężar walki z kryzysem euro, nie milknie krytyka postanowień szczytu UE sprzed kilku dni. W Brukseli niemiecka kanclerz Angela Merkel poszła na ustępstwa w sprawie uelastycznienia funduszy ratunkowego dla euro EFSF i EMS. Dzięki temu Hiszpania uzyskała możliwość bezpośredniego dokapitalizowania banków z funduszy ratunkowych, bez obciążającego budżety państwa pośrednictwa rządów. Możliwość zaangażowania EFSF w wykup swych obligacji uzyskały Włochy. Na szczycie zapowiedziano też stworzenie europejskiego nadzoru bankowego. Dopiero gdy on powstanie, możliwa będzie rekapitalizacja banków ze środków Europejskiego Mechanizmu Stabilizacyjnego. Merkel odrzuciła w czwartek krytykę, wyrażoną w liście otwartym ekonomistów. ""Nie chodzi tu wcale o jakąkolwiek dodatkową odpowiedzialność"" - powiedziała na konferencji prasowej w Berlinie. Zaapelowała, by każdy dokładnie przyjrzał się temu, co uzgodniono w Brukseli. Według Merkel w przyszłości ręczenie za długi banków w strefie euro będzie tak samo zabronione, jak ręczenie za długi państw. ""Postanowienia z Brukseli nic nie zmieniają"" - oświadczyła Merkel. Także część komentatorów wskazywało w minionych dniach, że dokładniejsza analiza uzgodnień szczytu pozwala sądzić, iż niemiecka kanclerz zostawiła sobie pole manewru i może jeszcze przeforsować swoją politykę konsolidacji finansów. Media podkreślają m.in., że bezpośrednie dokapitalizowanie banków ze środków EMS będzie możliwe, gdy powstanie skuteczny europejski nadzór bankowy. To zaś może potrwać, a kompetencje nadzoru i warunki udzielenia pomocy bankom jeszcze muszą zostać ustalone.","Angela Merkel, fot. AFP",
https://wiadomosci.onet.pl/swiat/banki-przeciw-niepodleglosci-szkocji/m6cf3,Banki przeciw niepodległości Szkocji,"Kampania na rzecz oderwania Szkocji od Wielkiej Brytanii otrzymała serię nowych ciosów. Dwa wielkie banki Lloyds i Royal Bank of Scotland ostrzegły, że w razie przegłosowania niepodległości we wrześniowym referendum mogą przenieść swoje kwatery główne ze Szkocji do Londynu.","Przeprowadzkę obu banków do City mógłby podyktować przepis Unii Europejskiej, mówiący o tym, że wielkie instytucje międzynarodowe mają lokować swoje główne biura w kraju, w którym prowadzą największe operacje. Również wielka firma ubezpieczeniowo-inwestycyjna Standard Life ogłosiła przed tygodniem, że niepodległość Szkocji może ją zmusić do przeprowadzki do Anglii.",,
https://wiadomosci.onet.pl/swiat/ue-hiszpania-musi-wprowadzic-nowe-przepisy-bankowe/s8n9y,UE: Hiszpania musi wprowadzić nowe przepisy bankowe,"By dostać pomoc dla swych banków, rząd Hiszpanii musi do końca sierpnia przyjąć nowe przepisy m.in. ustanawiające tzw. zły bank, który zbierze toksyczne aktywa z całego sektora - poinformowała Komisja Europejska. Madryt ma też przyjąć zasady likwidacji banków.","- Do końca sierpnia Hiszpania powinna przygotować akty prawne ustanawiające instytucję zarządzającą złymi aktywami - poinformował podczas codziennego briefingu w Brukseli rzecznik Komisji Europejskiej ds. walutowych Simon O'Connor. Sprecyzował, że do końca sierpnia przepisy powinny być już przyjęte przez rząd. Poza przepisami tworzącymi tzw. ""zły bank"", do którego kierowane byłyby toksyczne aktywa z wszystkich restrukturyzowanych i objętych pomocą banków w Hiszpanii, Madryt musi też przyjąć m.in. przepisy określające zasady likwidacji banków. Zasady te mają być zgodne ze wskazówkami KE, Europejskiego Banku Centralnego i Międzynarodowego Funduszu Walutowego. AFP napisała, że hiszpański rząd może przyjąć nowe przepisy bankowe w piątek bądź w przyszłym tygodniu. Agencja dodała, że szykowana przez hiszpański rząd ustawa ma zezwolić bankowi centralnemu na przejęcie w zarząd niewypłacalnych banków. Zgodnie z warunkami pomocy stawianymi przez KE i partnerów w eurolandzie, Madryt ma też wzmocnić bezpieczeństwo bankowych inwestorów detalicznych. W Hiszpanii banki sprzedawały klientom detalicznym tzw. akcje preferowane i obligacje podporządkowane, których zazwyczaj nie sprzedaje się indywidualnym inwestorom. Teraz klienci Ci będą narażeni na straty w związku z restrukturyzacją banków, która jest warunkiem otrzymania pomocy przez Hiszpanię. 20 lipca ministrowie finansów strefy euro zatwierdzili wstępną umowę ws. pomocy hiszpańskim bankom, która przewiduje wsparcie do 100 mld euro. Dokładna wysokość pożyczki ma być znana we wrześniu, po zakończeniu audytu banków, ale już teraz wymienia się kwotę 60 mld euro. Spekuluje się, że pozostałe 40 mld euro Hiszpania będzie chciała wykorzystać na wykup swoich obligacji, jednak do tego musiałaby zawrzeć oddzielną umowę z partnerami ze strefy euro.",,
https://wiadomosci.onet.pl/kraj/repolonizacja-bankow-rzad-chce-przejac-kontrole-nad-bankami/wr4y9e,Repolonizacja banków. Rząd chce przejąć kontrolę nad bankami,"Konserwatywny polski rząd Prawa i Sprawiedliwości zamierza wykupić udziały w bankach od zagranicznych inwestorów, co zdaniem części bankowców i ekonomistów utrudni działanie pożyczkodawców, którzy przetrwali międzynarodowy kryzys finansowy.","W środę w ubiegłym tygodniu państwowe banki Alior Bank i PKO BP potwierdziły, że prowadzą rozmowy – pierwszy o wykupieniu oddziału bankowego Raiffeisen, a drugi o wykupie oddziału leasingowego. Rząd kupił już w tym roku polski oddział GE Money i zamierza wykupić od UniCredit udziały w drugim pod względem wielkości banku Pekao. Własnością państwa są dwa inne banki, większościowe udziały w dwóch kolejnych i ponad 30-procentowe udziały w największym banku PKO BP. W latach 80. Polacy odegrali główną rolę w obaleniu komunizmu we Wschodniej Europie. Teraz niektórzy obawiają się, że banki należące częściowo do państwa mogą podwyższyć kredytowanie takich projektów jak górnictwo węglowe czy dużych projektów infrastrukturalnych zwiększających liczbę miejsc pracy, ale nie zyski w gospodarce od dawna uważanej za modelowy przykład demokracji. - Nie popieram przekształcenia ""repolonizacji"" banków w nacjonalizację – powiedział Cezary Stypułkowski, prezes mBanku, czwartego pod względem wielkości pożyczkodawcy, który jest zwolennikiem ""domicylowania"" zarządzania, a nie zapewniania kredytów lokalnym firmom. – Łatwo jest kierować sektorem bankowym poprzez struktury polityczne. W takich przypadkach tendencja do omijania przepisów zazwyczaj kończy się katastrofą. - Trzeba to jasno wyrazić… naszym celem jest repolonizacja polskich banków – powiedział w 2012 roku swoim stronnikom przewodniczący PiS i były premier Jarosław Kaczyński. PiS, który doszedł do władzy w ubiegłym roku, zobowiązał się do wprowadzenia nowych podatków od banków i supermarketów, obniżenia wieku emerytalnego i zwiększenia zasiłków na dzieci. Chce też pomóc właścicielom nieruchomości, którzy zaciągnęli kredyty w obcych walutach w czasie korzystnych kursów wymiany, przekształcając je na złotówkowe po kursie według daty zaciągnięcia kredytu, ale tej obietnicy jeszcze nie spełnił. To jednak plany rządu w stosunku do banków mogą się okazać najbardziej kontrowersyjne. - Mamy do czynienia z motywacją polityczną przeprowadzenia repolonizacji – powiedział wysoki funkcjonariusz państwowy. – Kwestia nadmiernego kapitału zagranicznego w sektorze bankowym była sprawą polityczną. Jeśli rządowi uda się zrealizować strategię, to państwo i inni polscy inwestorzy, w tym jeden z najbogatszych Polaków Leszek Czarnecki, będą kontrolować banki dysponując 54 procentami aktywów bankowych, między innymi kredytami hipotecznymi i pożyczkami. W tej chwili większość takich aktywów kontrolują zagraniczni inwestorzy. Źródła zbliżone do rządu powiedziały agencji Reuters, że jednym z elementów motywacyjnych jest uniemożliwienie bankom wstrzymania udzielania kredytów w celu zapewnienia dużym udziałowcom dywidendy. - Chodzi o to, żeby mieć pewność, że nikt nie zakręci kurka, kiedy nadejdzie kryzys, podobnie jak w 2009 roku – powiedział jeden z informatorów. Część kierownictwa publicznie poparła takie stanowisko. - Wolimy kredytować gospodarkę niż wypłacać dywidendy – powiedział PAP Zbigniew Jagiełło, prezes największego banku PKO BP dodając, że ma nadzieję na osiągnięcie obu celów. PKO jest bankiem państwowym. Rząd w Warszawie umniejszył zagrożenie polityczną interwencją. - Po ewentualnej repolonizacji wpływ rządu na banki będzie raczej niewielki – powiedział rzecznik rządu Rafał Bochenek. Ale inni są sceptyczni. - Nie widziałem żadnych analiz potwierdzających zawyżanie ryzyka w czasach kryzysu przez międzynarodowe grupy bankowe – powiedział Jakub Borowski, ekonomista Crédit Agricole w Warszawie. – Mamy do czynienia z wyznaniem wiary niepotwierdzonym żadnymi studiami doświadczalnymi. Krzysztof Pietraszkiewicz, prezes Związku Banków Polskich powiedział, że choć popiera wzrost państwowej własności w sektorze bankowym, ma nadzieję, że nie doprowadzi to do wspierania przynoszących straty projektów czy hojnej restrukturyzacji kredytów. - Trzeba unikać sytuacji, w której opinia publiczna zmusza polityków do działań stanowiących zagrożenie dla sektora finansowego – powiedział. Polski rząd już planuje kolejne posunięcia. Poprzez państwowy Alior Bank może kupić polski oddział Raiffeisen, a poprzez państwowego ubezpieczyciela PZU kupić Pekao od UniCredit. Wartość Raiffeisen wynosi około miliarda euro. Wartość 40 procent udziałów UniCredit w Pekao to około 3,5 miliarda euro. - Co jest bardziej korzystne dla długoterminowego wzrostu i dobrobytu? Czy możemy wydać te miliardy złotych korzystniej niż pakować je w banki? – zadaje pytanie Borowski.",,
https://wiadomosci.onet.pl/kraj/kredyt-z-komorki-i-bankomatu/bwcgf,Kredyt z komórki i bankomatu,"Banki z kredytami wychodzą na ulicę – informuje „Puls Biznesu”. Szybkie pożyczki wracają do łask, a banki robią wszystko, by klient miał gotówkę na wyciągnięcie ręki. Gazeta podaje przykłady takich działań.","Klienci banku Millenium mogą już za pośrednictwem bankomatu zaciągać kredyty. Klient wkłada kartę do bankomatu, wybiera opcję „oferta specjalna dla ciebie” i „klika” wniosek o kredyt. Może maksymalnie otrzymać 2 tys. zł. Od kilku dni klienci tego banku mogą też otrzymać szybką pożyczkę za pośrednictwem telefonu komórkowego.",fot. Shutterstock,
https://wiadomosci.onet.pl/swiat/szef-bundesbanku-ostrzega-ze-kryzys-potrwa-jeszcze-10-lat/e90vs,"Szef Bundesbanku ostrzega, że kryzys potrwa jeszcze 10 lat","Szef banku centralnego Niemiec Jens Weidmann ostrzegł w wywiadzie udzielonym ""Wall Street Journal"", że kryzys zadłużenia Europy może potrwać jeszcze dekadę, dodając, że jedynym rozwiązaniem problemów UE jest przeprowadzenie głębokich reform strukturalnych.","Trwałym rozwiązaniem problemu zadłużenia w Europie nie jest poleganie na interwencjach Europejskiego Banku Centralnego, lecz głębokie reformy strukturalne - uważa szef Bundesbanku. - Wychodzenie z kryzysu i radzenie sobie z jego skutkami pozostanie poważnym wyzwaniem jeszcze przez dekadę - powiedział Weidmann w rozmowie z nowojorskim dziennikiem finansowym. Jego opinia kontrastuje z oceną szefa Komisji Europejskiej, Jose Manuela Barroso, który powiedział ostatnio, że Europa ma już za sobą najtrudniejszą fazę kryzysu. Wzrost gospodarczy w strefie euro powinien przyspieszyć w tym roku, co w dużej mierze jest pochodną poprawy globalnej koniunktury. Tym niemniej ""spokój, który obserwujemy obecnie (w strefie euro) może być zdradliwy"", jeśli skłoni on przywódców krajów unijnych do odłożenia reform - ostrzega Weidmann. Błąd w myśleniu europejskich polityków polega na tym, że ""wszyscy pytają, co jeszcze może zrobić EBC, zamiast pytać, w jaki sposób ludzie odpowiedzialni za kreowanie polityki mogą pomóc"" w rozwiązywaniu problemów Europy - dodał szef Bundesbanku. Weidmann udzielił wywiadu na kilka dni przed rozpoczęciem zaplanowanego na weekend wiosennego spotkania Międzynarodowego Funduszu Walutowego, w którym uczestniczyć będą ministrowie finansów i prezesi banków centralnych z całego świata. Szef Bundesbanku od miesięcy powtarza, że banki centralne znalazły się pod zbyt dużą presją polityków, którzy domagają się od nich stymulowania krajowych gospodarek poprzez ""ultraniskie stopy procentowe i inne bodźce"", czego przykładem są banki centralne Japonii i Węgier. To ostrzeżenie Weidmann ma zamiar powtórzyć podczas sesji MFW w Waszyngtonie. - Przesłanie, które jest (...) szczególnie ważne dla ministrów finansów, to to, że kuracja polityką monetarną, aplikowana przez polityków, leczy jedynie symptomy i niesie ryzyko oraz ma swoje skutki uboczne - wyjaśnia Weidmann na łamach ""WSJ"". Ostrzeżenia szefa Bundesbanku wydają się szczególnie trafne w okresie, w którym globalna gospodarka jest wciąż w słabej kondycji, a banki centralne - np. USA i Japonii - starają się za wszelką cenę pobudzać gospodarkę swoich krajów - komentuje ""WSJ"". Najwyżsi rangą eksperci EBC zdają się podzielać poglądy Weidmanna, a sam szef tej instytucji, Mario Draghi powiedział we wtorek do europejskich deputowanych: ""(EBC) nie może robić wszystkiego, dla wszystkich, w każdej chwili"". Szef banku centralnego Niemiec przyznaje jednak, że trudno jest znaleźć rozwiązania polityczne, które połączą uwalnianie sił rynku, mające wymusić na rządach trudne reformy, z zabieganiem o ratowanie strefy euro. - Musimy jednak sprawić, że ludzie odpowiedzialni za rozwiązywanie problemów związanych z kryzysem będą nadal czuli presję (...). Czasem trzeba zobaczyć przed sobą przepaść, by zmusić się do działania - konkluduje Weidmann.",,
https://wiadomosci.onet.pl/swiat/szwajcarski-hsbc-mial-namawiac-klientow-do-oszustw-podatkowych/szgrqv,Szwajcarski HSBC miał namawiać klientów do oszustw podatkowych,"Wymiar sprawiedliwości we Francji podejrzewa genewski HSBC Private Bank o namówienie ok. 3000 swych francuskich klientów do ukrywania kont przed tamtejszym urzędem podatkowym. Szacuje się, że w ten sposób fiskus stracił ok. 4 mld dolarów.","Wnioski trwającego od stycznia 2009 r. postępowania wskazują na bezpośrednią odpowiedzialność szwajcarskiego banku. ""HSBC Private Bank w Szwajcarii czerpał korzyści z podatkowego oszustwa polegającego na ukrywaniu źródeł przepływów pieniężnych oraz organizowaniu prania brudnych pieniędzy. Pozwalało to tysiącom jego klientów skutecznie ukrywać majątek przed francuską administracją podatkową"" - zaznaczali w tych dniach prowadzący dochodzenie sędziowie Renaud Van Ruymbeke oraz Charlotte Bilger. ""Bank dawał swoim klientom do dyspozycji konta offshore zakładane pod nazwą zagranicznych firm i zachęcał do ukrywania na nich środków finansowych"" - dodają. Wobec tego HSBC może zostać ""oskarżone o pranie pieniędzy pochodzących z uchylania się od opodatkowania"". Oszustwo wyszło na jaw w 2008 r., gdy 26 grudnia jeden z pracowników banku, informatyk Herve Falciani, dostarczył francuskim władzom podatkowym kilkadziesiąt gigabajtów tajnych informacji zawierających dane francuskich klientów HSBC z lat 2005-2006. Na tej podstawie francuski wymiar sprawiedliwości sporządził listę ok. 3000 nazwisk potencjalnych oszustów podatkowych. Lista ta obejmowała zarówno klientów już rozliczonych z francuskim urzędem podatkowym z tytułu posiadania konta w Szwajcarii, jak i tych, którzy takie konto ukrywali. W tej drugiej grupie znalazł się Antoine Francisci, były bankier i właściciel kasyna w Paryżu, który przyznał się do założenia konta w Szwajcarii ""w celu lokowania tam środków"", których ""nie chciał zgłaszać urzędowi podatkowemu"". Klientem HSBC Francisci został już w 1990 r. ""Posiadałem również konta (oficjalnie) powiązane z różnymi firmami. Firmy były formalnymi właścicielami kont, ale środki na nich zgromadzone należały do mnie"" - zeznał w listopadzie 2013 r. Zgromadził w ten sposób ok. 10 mln euro. Zameldowany od 2009 r. w Szwajcarii Antoine Francisci zapewnia, iż rozliczył się już z francuskim fiskusem. Twierdzi, że musiał zapłacić 2 mln euro kary.",fot. Shutterstock,
https://wiadomosci.onet.pl/swiat/dane-o-podazy-pieniadza-oznaka-kruchego-ozywienia-eurolandu/x2jlm,Dane o podaży pieniądza oznaką kruchego ożywienia eurolandu,"Rozczarowujące dane o podaży pieniądza w strefie euro za lipiec dowodzą, że ożywienie w pozafinansowych sektorach oparte jest na kruchych podstawach, co nie zapowiada rozwiązania kryzysu zadłużenia - ocenia ośrodek analiz i prognoz Capital Economics (CE).","""Kontrast między pogorszeniem się lipcowych danych monetarnych, a ożywieniem w pozafinansowych sektorach gospodarki ilustrowanym przez wskaźniki wyprzedzające koniunktury umacnia nas w przekonaniu, że ożywienie nie będzie wystarczająco silne, by rozwiązać kryzys zadłużenia"" - zaznacza CE. ""Wprawdzie nie spodziewamy się kolejnej obniżki stóp oprocentowania EBC, ale niewykluczone, iż bank może zostać zmuszony do poluzowania polityki pieniężnej na inne sposoby po to, by nie dopuścić do sytuacji, w której niski poziom pożyczek bankowych zdusi ożywienie"" - napisali analitycy. Tzw. szeroka stopa podaży pieniądza M3 wyhamowała w lipcu do 2,2 proc. (49 mld euro) rdr z 2,4 proc. rdr, co jest najsłabszym odczytem od stycznia 2012 r. Z kolei tzw. wąska stopa podaży pieniądza M1 zwolniła w lipcu do 7,1 proc. rdr z 7,5 proc. Za główny czynnik hamowania, CE uznaje niższy przyrost depozytów bankowych instytucji finansowych, choć depozyty bankowe gospodarstw domowych i firm pozafinansowych nieznacznie wzrosły do 4,2 proc. rdr. Z kolei banki, z wyjątkiem cypryjskich wzmacniają swoje zasoby depozytowe. Lipiec był także miesiącem, w którym oddłużanie banków przyspieszyło, co widać po tzw. aktywach MFI (Money Flow Indeks), które były o 8,1 proc. niższe niż w lipcu 2012 r. Roczne tempo przyrostu pożyczek bankowych dla sektora prywatnego wyhamowało do -1,4 proc. z -1,0 proc. w czerwcu z uwaględnieniem sprzedaży i sekurytyzacji, co jest najwolniejszym tempem od wielu lat. Pożyczki dla gospodarstw domowych były z grubsza na tym samym poziomie, co w lipcu 2012 r., ale pożyczki dla firm były o 3,7 proc. niższe. Pewien wzrost wystąpił w kredycie konsumpcyjnym, ale w hipotecznym odnotowano osłabienie.",,
https://wiadomosci.onet.pl/swiat/sueddeutsche-zeitung-agencja-moodys-wzmocnila-argumenty-merkel/v6fqt,"""Sueddeutsche Zeitung"": Agencja Moody's wzmocniła argumenty Merkel","Obniżenie przez agencję Moody's prognozy ratingu Niemiec tylko wzmacnia argumenty kanclerz Angeli Merkel, że niemieckie możliwości pomagania innym krajom nie są nieograniczone - ocenia w środę niemiecki dziennik ""Sueddeutsche Zeitung"".","Jak pisze gazeta, przebywająca na urlopie kanclerz federalna raczej ze spokojem zareagowała na informację, że w poniedziałek agencja Moody's zmieniła perspektywę ratingu kredytowego dla Niemiec ze stabilnej na negatywną. - Ta informacja jest jej bowiem na rękę, bo wspiera kluczową tezę z ostatnich wystąpień, zgodnie z którą siła finansowa Niemiec nie jest niewyczerpana. Jeśli panowie (Francois) Hollande, (Mario) Monti i (Mariano) Rajoy na następnym szczycie znów zażądają od niej więcej pieniędzy, Angela Merkel może posłużyć się groźbą agencji ratingowej jako ostrzeżeniem - napisała ""Sueddeutsche Zeitung"". Dziennik dodaje, że Merkel nie musi się też przejmować merytorycznym znaczeniem oceny Moody's. - Banki biją się o to, by móc pożyczać rządowi federalnemu swoje pieniądze. I nawet jeśli Merkel będzie musiała wywiązać się na raz ze wszystkich poręczeń, jakich udzieliła w czasie kryzysu euro i zadłużenie niemieckiego państwa odpowiednio wzrośnie, to będzie ono i tak niższe niż ma Japonia czy USA. Sytuacja finansowa Niemiec jest lepsza niż większości krajów uprzemysłowionych - pisze ""SZ"". W ocenie gazety większy problem dla Merkel stanowi to, że jej osobista prognoza jest obecnie negatywna, bo czeka ją ""nieprzyjemna jesień""; Grecja może znów poprosić o pieniądze, a możliwa eskalacja kryzysu w Hiszpanii i Włoszech zapewne pociągnie za sobą zwiększenie funduszu ratunkowego albo interwencję Europejskiego Banku Centralnego. Niewiadomą jest również planowany na 12 września wyrok niemieckiego Trybunału Konstytucyjnego w sprawie paktu fiskalnego UE i funduszu ratunkowego EMS. Dziennik ""Die Welt"" ocenia, że ""jeśli niemiecki podatnik jeszcze potrzebował dowodów na to, iż rachunek za politykę ratunkową minionych dwóch i pół roku jest coraz większy, to agencja Moody's ich dostarczyła"". - Po pierwsze Moody's pokazał, jak drogie byłoby dla budżetu niemieckiego państwa wyjście Grecji ze strefy euro oraz akcje ratunkowe dla Włoch i Hiszpanii. Po drugie Moody's twierdzi, że Niemcy nie robią za dużo, lecz jeszcze za mało, by pokonać kryzys - pisze ""Welt"". ""Handelsblatt"" zastanawia się nad polityczną interpretacją oceny agencji Moody's i ocenia, iż jest ona po myśli Waszyngtonu. - Osłabia ona stanowisko Bundesbanku, które coraz bardziej nie podoba się rządowi USA. Można zakładać, że agencje nie ogłaszają ratingów, które byłyby solą w oku dla wpływowych instytucji w Waszyngtonie. Frankfurt (siedziba Bundesbanku) obstaje jednak przy tym, że nowy pieniądz z banków centralnych należy w możliwie jak najmniejszym stopniu wykorzystywać do walki z kryzysem, zaś najwięcej powinny robić rządy. Każdy kraj UE musi w pełni ponosić odpowiedzialność za swą finansową sytuację, dopóki Unia nie jest państwem federalnym - pisze dziennik gospodarczy. Natomiast według ""Berliner Zeitung"" ocena Moody's jest sygnałem ostrzegawczym. - Kanclerz Angela Merkel chce unii politycznej, bo ponoć tylko to może uratować euro i Europę. Ale zanim powstanie unia polityczna, może być za późno dla wspólnej waluty. Jeśli Europejski Bank Centralny nie zacznie skupować hiszpańskich i włoskich obligacji, rynek nie da się uspokoić podczas tego niespokojnego lata. Merkel musi po raz kolejny wykazać się fiskalno-politycznym pragmatyzmem i przemyśleć swoje niezachwiane stanowisko w sprawie wstrzemięźliwości EBC - pisze berliński dziennik.",,
https://wiadomosci.onet.pl/kraj/bank-pocztowy-nie-dla-pko-bp/85476,Bank Pocztowy nie dla PKO BP,"Bank Pocztowy pozostanie w grupie kapitałowej Poczty Polskiej. Instytucja finansowa będzie się rozwijać, a dzięki niej zmienić ma się także cała Poczta.","Minister administracji i cyfryzacji Michał Boni przekonuje, że starania PKO BP o Bank Pocztowy pozostaną nieskuteczne. Nadzorca Poczty Polskiej twierdzi, że pozostawienie Banku Pocztowego w strukturach całej grupy umożliwi dokonanie unowocześnienia Poczty. Michał Boni zaznacza, że prezes PKO BP powinien zająć się swoim bankiem. Prezes Poczty Polskiej Jerzy Jóźkowiak zapewnia, że Bank Pocztowy ma wystarczająco środków do prowadzenia działalności i na rozwój. ""Jak się ma klejnoty rodowe, to się ich nie wyprzedaje"" - zwraca uwagę i dodaje, że plan inwestycyjny na 1 miliard 300 milionów złotych zakłada między innymi uruchomienie działalności ubezpieczeniowej. Władze banku PKO BP wyrażały chęć zakupu pocztowej instytucji finansowej, ale za każdym razem spotykały się z odmową. W czerwcu tego roku, za 2 miliardy 800 milionów złotych największemu polskiemu bankowi udało się kupić Nordeę.",,
https://wiadomosci.onet.pl/swiat/trzeci-swiat-lakomym-kaskiem-dla-bankierow/862vf,Trzeci świat łakomym kąskiem dla bankierów,"Tylko 11 proc. ludzi z najbiedniejszych krajów świata oszczędza pieniądze w jakiejś instytucji finansowej; ponad 2,5 mld osób nie ma w ogóle rachunku. Najbiedniejsze kraje świata mogą być łakomym kąskiem dla banków, które już szukają klientów w trzecim świecie.","Kiedy rząd Afganistanu zaczął używać płatności mobilnych przez telefony komórkowe, aby przesyłać wynagrodzenie niektórym funkcjonariuszom policji, część z nich była przekonana, że dostała 30-procentową podwyżkę. Prawda była taka, że dostali oni po prostu całą swoją pensję, ponieważ pierwszy raz części ich wynagrodzenia nie zabrali pośrednicy finansowi. Ta przytaczana przez agencję Reutera anegdota amerykańskiej agencji ds. międzynarodowego rozwoju pokazuje, jak innowacje technologiczne takie jak bankowość mobilna pomogły przyciągnąć ludzi w krajach wschodzących do formalnego systemu finansowego. To z kolei otworzyło nowe możliwości bankom, które szukają nowych rynków. Dla bankierów kraje rozwinięte stają się coraz mniej atrakcyjne. Praktycznie każdy, kto tylko może, ma konto, a namówienie klienta na kolejną kartę kredytową jest coraz trudniejsze i co za tym idzie - coraz droższe. W takich warunkach zapewnienie najbiedniejszym dostępu do produktów finansowych stało się atrakcyjną możliwością rozwoju, zwłaszcza biorąc pod uwagę wielkość potencjalnego rynku. Zgodnie z danymi Banku Światowego połowa dorosłej populacji świata - ponad 2,5 mld ludzi - nie ma konta w banku. Według organizacji na rzecz włączenia finansowego (Center for Financial Inclusion) tylko 11 proc. ludności z najbiedniejszych krajów świata oszczędza w jakiejkolwiek instytucji finansowej, a rachunek ma tylko co czwarty. Dla porównania w krajach rozwiniętych z konta osobistego korzysta 89 proc. ludzi. Podobnie jak w przypadku rozwoju telekomunikacji, gdzie zapóźnienie biednych krajów pozwoliło im ""przeskoczyć"" pewne etapy rozwoju, np. telefonię stacjonarną, również w odniesieniu do bankowości zacofanie może okazać się szansą. Center for Financial Inclusion wyliczyło, że prawie co dziesiąty mieszkaniec (9 proc.) biednych krajów otrzymuje ""przelewy"" na swoje telefony komórkowe. Pionier mikrokredytów dla najbiedniejszych w państwach trzeciego świata, Mohammad Yunus mówił na niedawnym szczycie noblistów w Warszawie, że jedna trzecia populacji świata nie ma dostępu do kredytu bankowego. Yunus jest założycielem Grameen Bank - bangladeskiego banku specjalizującego się w udzielaniu mikrokredytów. Za swoją działalność został uhonorowany Pokojową Nagrodą Nobla w 2006 roku. Według danych przytaczanych przez Reutera, mikropożyczki stały się poważnym rynkiem, którego wartość w 2011 r. wynosiła 78 mld dol. w 2011 r. Nie mogły tego nie zauważyć wielkie instytucje finansowe. Citygroup uruchomiła w tym roku system płatności mobilnych na telefony komórkowe dla małych sklepów na Dominikanie. Z kolei Mastercard rozpoczął w maju współpracę z rządem Nigerii, by wprowadzić połączone dowody osobiste i elektroniczne karty płatnicze. Perspektywy rozwoju rynku usług bankowych w krajach najbiedniejszych są bardzo dobre. Bank Światowy chce, by do 2030 r. zniknęła ekstremalna bieda; do 2020 r. 40 proc. najbiedniejszej ludności świata ma niemal podwoić swoją siłę nabywczą z obecnych 3 do 5,8 bilionów dolarów. Rosnąca populacja i coraz większa klasa średnia w krajach biednych również są dobrymi wiadomościami z punktu widzenia departamentów rozwoju największych banków. Przykładem jest Kenia, w której system płatności za pomocą telefonów komórkowych M-PESA od wprowadzenia w 2007 r. objął w ciągu dwóch lat 40 proc. populacji, umożliwiając miesięczne transfery w wysokości 320 mln dol. System sprawdził się dzięki swojej prostocie. Każdy, kto zarejestrował konto w M-PESA, może przesyłać za pomocą swojego telefonu środki zarówno do użytkowników systemu, jak i tych, którzy są poza nim, a także płacić rachunki za niewielką, stałą opłatą.",fot. Shutterstock,
https://wiadomosci.onet.pl/kraj/knf-wydala-zgode-na-polaczenie-bankow-z-grupy-deutsche-bank-w-polsce/13s1l,KNF wydała zgodę na połączenie banków z grupy Deutsche Bank w Polsce,"Komisja Nadzoru Finansowego (KNF) jednogłośnie zezwoliła na połączenie Deutsche Bank Polska oraz Deutsche Bank PBC. Decyzja nadzoru umożliwi rozpoczęcie integracji prawnej i organizacyjnej obu podmiotów grupy Deutsche Bank w Polsce, poinformował Deutsche Bank w komunikacie. Połączony bank będzie działał pod nazwą Deutsche Bank Polska.","Kolejnym etapem rozpoczętego właśnie procesu połączenia będzie odbycie walnych zgromadzeń akcjonariuszy obu banków oraz złożenie wniosku o  dokonanie stosownych wpisów do Krajowego Rejestru Sądowego. ""Zgodnie z przedstawionym KNF planem, banki będą dążyły do tego, aby połączenie prawne i operacyjne nastąpiło z początkiem roku 2014, nie później jednak niż do końca pierwszego kwartału roku 2014. Umowy zawarte z klientami przed połączeniem pozostaną w mocy. Nie zmienią się także numery rachunków klientów obu instytucji"" - podano w komunikacie. W wyniku połączenia powstanie uniwersalny bank kierujący kompleksową ofertę produktów i usług do klientów indywidualnych, biznesowych, korporacyjnych, jak i instytucjonalnych. Połączony bank ma dysponować aktywami na poziomie niemal 35 mld zł oraz siecią 170 oddziałów i centrów doradczych. Będzie należał do dziesiątki największych instytucji finansowych w Polsce.",,
https://wiadomosci.onet.pl/swiat/media-monti-przedstawia-g8-swoj-plan-gwarancji-dla-bankow/7q9yw,Media: Monti przedstawia G8 swój plan gwarancji dla banków,"Jak pisze ""Corriere della Sera"", premier Włoch Mario Monti przedstawił w piątek uczestnikom szczytu G8 plan stworzenia europejskiego systemu gwarancji dla lokat bankowych. Klienci banków w strefie euro coraz bardziej obawiają się o swoje oszczędności.","Zgodnie z propozycją Montiego, przedstawioną w piątek na szczycie G8, system gwarancji miałby ""powstrzymać ucieczkę funduszy z jednych krajów do drugich, z południa na północ"" - napisał włoski dziennik, nie powołując się jednak na żadne źródła. Według ""Corriere della Sera"" plan Montiego przewiduje, że rządy europejskie wyłożą fundusze na gwarancje zabezpieczające lokaty bankowe, aby uspokoić klientów banków w tych krajach, które są szczególnie dotknięte kryzysem. Wiele osób wycofało już depozyty z banków greckich i hiszpańskich, a ""Corriere della Sera"" wspomina o ucieczce kapitału również z innych krajów. Klienci obawiają się upadku banków oraz tego, że ich kraje wyjdą ze strefy euro i zamienią ich lokaty na nowe krajowe waluty. Przerzucają oszczędności do zagranicznych instytucji finansowych lub inwestują w papiery dłużne innych rządów. Z banków w Grecji w poniedziałek i wtorek wycofano ponad 1,2 mld euro, a w piątek agencja ratingowa Fitch obniżyła noty pięciu z nich, Moody's zaś obniżył ratingi 16 banków Hiszpanii, trzy dni po przyznaniu niższych not 26 bankom włoskim. ""Corriere della Sera"" pisze, że plan Montiego został przygotowany we współpracy z Banca d'Italia - centralnym bankiem Włoch przy poparciu prezydenta USA Baracka Obamy. Agencja Reutera przypomina, że plan stworzenia paneuropejskiego funduszu tego typu był już wielokrotnie omawiany na różnych międzynarodowych spotkaniach i szczytach. Włoski dziennik dodaje, że Europejski Bank Centralny planuje po raz kolejny zasilić banki nisko oprocentowanymi pożyczkami, by zapewnić im płynność na wypadek ""szoku, który nadejdzie z Grecji"" ""Corriere della Sera"" nie wyjaśnia jednak, w jakiej formie taki szok miałby się objawić.","Mario Monti, fot. Reuters",
https://wiadomosci.onet.pl/kraj/gpc-bankomaty-sa-systematycznie-wycofywane/8ytt2mb,"""GPC"": bankomaty są systematycznie wycofywane","Z danych NBP wynika, że bankomaty są systematycznie wycofywane. Utrzymanie bankomatów jest kosztowne, a z każdym miesiącem rośnie liczba punktów honorujących karty płatnicze - informuje ""Gazeta Polska Codziennie"".","Narodowy Bank Polski informuje, że tylko w 2017 roku ubyło 312 bankomatów - czytamy w ""Gazecie Polskiej Codziennie"". - Nie, nie zostały skradzione - zapewnia Karol Teliga, prawnik, specjalista ds. bankowości. Jego zdaniem ""to nieodwracalny trend. Utrzymanie bankomatu to pieniądze, a z każdym miesiącem rośnie liczba punktów akceptujących karty płatnicze. Więc bankomaty zaczną odchodzić w przeszłość"". Bankomaty opatentowano w 1973 r. w Anglii. W Polsce pierwsza maszyna pojawiła się w 1987 r. w Warszawie, obecnie jest ich ponad 24 tys. - czytamy w artykule. Jak informuje ""GPC"" w Polsce rocznie wykonujemy ok. 600 mln. transakcji bankomatowych. Tendencja jest jednak spadkowa. - Z danych wynika, że bankomaty są systematycznie wycofywane. Zwłaszcza w centrach handlowych, gdzie jest bank na banku. Likwidacja bankomatów nie będzie dotyczyła ośrodków wczasowych, miejscowości wypoczynkowych itd. - przekonuje Teliga. Jak podaje gazeta, przyszłością wirtualnej bankowości będzie wpłatomat poprzez swoją wielozadaniowość. Wielorozliczeniowe maszyny wpłacające, przyjmujące pieniądze i czeki. Przyjmujące lub zrywające lokaty bankowe. Maszyny, które uregulują opłaty, mandaty czy czynsz. Chcesz być na bieżąco z najważniejszymi informacjami dnia? Polub Onet Wiadomości na Facebooku!","""GPC"": bankomaty są systematycznie wycofywane",
https://wiadomosci.onet.pl/jak-przywrocic-inflacje/7p0f6,Jak przywrócić inflację,"Jak przywrócić inflację, czyli korzyści i koszty dla banków z poluzowania ilościowego w strefie euro.","Europejski Bank Centralny od marca rozpocznie ilościowe luzowanie polityki pieniężnej na dużą skalę, poprzez zakupy aktywów o wartości 60 mld euro miesięcznie do co najmniej września 2016. Czy taki rodzaj rozluźnienia polityki pieniężnej, które w dużej mierze już się dokonało, gdyż je antycypowano – kurs euro spadł i rentowności obligacji rządowych w Europie także z wyjątkiem Grecji, ma jakieś inne skutki dla banków niż zwyczajna redukcja stóp procentowych przez bank centralny? Banki są pośrednikami finansowymi i przekierowują oszczędności do inwestorów. Luźniejsza polityka pieniężna sprawia, że koszty pożyczania środków finansowych dla banków (emisji własnych obligacji, depozytów) ulęgają obniżeniu. Po drugiej stronie aktywów banku następuje także spadek oprocentowania, gdyż konkurencja nie pozwala na utrzymanie wyższych marż od kredytów, obniża się również dochodowość nowo emitowanych obligacji korporacji. W przypadku ilościowego rozluźnienia przez EBC dojdzie jeszcze dodatkowy skutek, gdyż będzie on skupował obligacje rządowe na dużą skalę, więc zwiększony popyt na nie doprowadzi do wzrostu ich cen, dzięki czemu spadną ich rentowności. A to przecież głównie banki będą sprzedawały te obligacje, zatem zarobią dodatkowo. Strefie euro grozi deflacja – dynamika CPI była ujemna w grudniu 2014 i pogłębiła się w styczniu br. wg wstępnych danych do 0,6% r/r. Jeśli spadek cen okaże się trwały, podążą za nim także dochody i płace. Jaskrawym przykładem, co może czekać euroland, są reakcje na zjazd cen ropy naftowej o ponad 50% w dół; w sektorze wydobywczym i paliwowo-energetycznym zamraża się obecnie płace, obcina premie itp. Tymczasem pobrane kredyty mają ustaloną wartość nominalną, więc obciążenie nimi w relacji do spadających dochodów może rosnąć, a to może grozić kłopotami z terminowym regulowaniem odsetek, a nawet niewypłacalnością części kredytobiorców. Mogłoby to ważyć na stabilności finansów banków, gdyby zjawisko stało się rozpowszechnione. Program poluzowania ilościowego ma przywrócić inflację, więc w tym kontekście jest  korzystny dla banków. Są jednak i jego minusy dla banków. Przede wszystkim obniżeniu ulegną marże banków, czyli różnica między oprocentowaniem udzielonych kredytów, a ich kosztem – stawkami procentowymi przyjętych depozytów. Ponieważ stopy procentowe w strefie euro spadły praktycznie do zera (referencyjna stopa procentowa EBC wynosi 0,05% od września 2014), zatem już od dawna banki nie wypłacają odsetek swoim deponentom. Niby mogłyby obciążyć ich ujemnymi stawkami, ale boją się tego, gdyż wtedy klienci, zwłaszcza indywidualni, mogliby zacząć wycofywać swoje oszczędności. Jedynie względy bezpieczeństwa oszczędności mogłyby ich przed tym powstrzymać; musieliby na przykład ponieść koszty zakupu sejfów. Zatem stopy od depozytów przynajmniej dla klientów indywidualnych pozostaną na zerowym poziomie, ale stopy od kredytów ulegną redukcji, czyli spadną marże i za nimi zyski banków. Banki zarabiają również na tym, co w żargonie nazywa się transformacją terminów zapadalności, tzn. przyjmują depozyty na krótki okres, rolują je, a odpożyczają te środki na długie terminy, korzystając na różnicy stóp procentowych. Długookresowe stopy procentowe są zwykle wyższe z paru powodów: wyższe jest ryzyko  niewypłacalności kredytobiorcy w długim okresie i wyższa opłata za cierpliwość wierzyciela, który nie ma  dostępu do własnych oszczędności znacznie dłużej. Już samo sprowadzenie krótkoterminowych stop procentowych do zera spowodowało redukcję stóp długoterminowych, zatem spłaszczenie się krzywej dochodowości. Do tego przyczyniła się niepewność podczas kryzysu zadłużenia w strefie euro - niektóre kraje zostały potraktowane jako bezpieczna przystań, także poluzowanie ilościowe w USA i Wielkiej Brytanii było tego czynnikiem. Obecnie zakupy długoterminowych obligacji przez EBC doprowadzają do kolejnej fazy spłaszczenia, więc transformacja terminów zapadalności stanie się mniej intratna niż dotychczas. Jak widać, są korzyści i koszty dla banków, a co przeważy, przekonamy się za jakiś rok; przypuszczam, że te pierwsze. Dotąd była mowa o bankach operujących w strefie euro; działania EBC mają jednak pośredni wpływ na efektywność banków i poza strefą euro. Banki spoza niej mogą przecież posiadać obligacje rządów strefy euro w swoich portfelach, zatem  ich wartość rynkowa wzrośnie, a jeśli zdecydują się je sprzedać, to odnotują zyski. Innym kanałem jest osłabienie się euro ze względu na dysparytet stóp procentowych. Kredytów udzielonych w euro nie ma zbyt wiele w Polsce, ale stały się mniej warte w złotych, zatem tańsze w obsłudze dla tych klientów, którzy na ich obsługę przewalutowują swoje dochody denominowane w złotych.",,
https://wiadomosci.onet.pl/kraj/srednio-polak-ma-14-tys-oszczednosci/ye51l,Średnio Polak ma 14 tys. oszczędności,"Polacy mają odłożone w bankach ponad 500 mld zł oszczędności, co daje średnio 14 tys. zł na osobę. To wciąż dużo mniej niż w Europie Zachodniej. Na poziom oszczędności wpływa bezpośrednio sytuacja gospodarcza - przed kryzysem ich wzrost był dwukrotnie wyż",,,
https://wiadomosci.onet.pl/kraj/uokik-zgoda-dla-bankow-na-wspolny-system-platnosci-mobilnych/p292p,UOKiK: zgoda dla banków na wspólny system płatności mobilnych,"Sześć banków będzie mogło utworzyć przedsiębiorstwo Polski Standard Płatności, zarządzające systemem płatności mobilnych - podał UOKiK. Klienci tych banków będą mogli płacić za zakupy lub korzystać z bankomatów przy użyciu smartfona bądź tabletu.","Jak przypomniał Urząd, wniosek do UOKiK o utworzenie takiej firmy złożyły banki: PKO BP, Alior Bank, Bank Millenium, Bank Zachodni WBK, mBank oraz ING Bank Śląski. ""Przeprowadzone postępowanie wykazało, że koncentracja nie doprowadzi do ograniczenia konkurencji"" - podkreślono w komunikacie. System ma opierać się na platformie płatności mobilnych PKO BP, IKO, który został uruchomiony w 2013 roku. System ten zostanie rozbudowany o elementy umożliwiające podłączanie innych partnerów. Wspólny będzie system autoryzacji i rozliczeń, jednak poszczególne banki same przygotują aplikacje dla swoich klientów. Dyrektor departamentu kontroli koncentracji UOKiK Robert Kamiński ocenił, że mobilne transakcje, jakie będą proponowały banki, będą mogły stać się alternatywą dla płatności kartami, co wpłynie na obniżenie kosztów zakupów realizowanych przy użyciu płatności bezgotówkowych. W praktyce klienci będą musieli ściągnąć na smartfona bądź tablet specjalną aplikację, która umożliwi połączenie z bankiem. Aplikacja wygeneruje kod, który będzie trzeba wprowadzić do terminala płatniczego w sklepie, płacąc za zakupy. Podobnie postępować będziemy, wypłacając pieniądze z bankomatu. UOKiK poinformował, że w trakcie postępowania przeprowadził badanie rynku. Pytał m.in. o opinię banki nieuczestniczące w koncentracji, podmioty świadczące usługi płatnicze, Komisję Nadzoru Finansowego oraz Narodowy Bank Polski. ""Analiza Urzędu wykazała, że transakcja nie doprowadzi od ograniczenia konkurencji. Pod uwagę wzięto m.in. otwarty charakter tworzonego systemu. Zgodnie z oświadczeniem wnioskodawców, będą mogli do niego przystąpić inni uczestnicy rynku – banki, agenci rozliczeniowi, akceptanci płatności, czy właściciele sieci bankomatów"" - wyjaśnia Urząd. Inne banki będą miały możliwość przystąpienia do spółki.",fot. Shutterstock,
https://wiadomosci.onet.pl/kraj/mf-knf-pomoc-dla-osob-zadluzonych-we-frankach-nie-jest-konieczna/ny84h,"MF, KNF: pomoc dla osób zadłużonych we frankach nie jest konieczna","Obecnie pomoc osobom, które zaciągnęły kredyty mieszkaniowe we frankach szwajcarskich, nie jest konieczna - uważają przedstawiciele resortu finansów oraz KNF. Ich zdaniem przewalutowanie wszystkich takich kredytów zdestabilizowałoby polski system finansowy.","Podczas czwartkowego posiedzenia Senatu wiceminister finansów Wojciech Kowalczyk oraz przewodniczący Komisji Nadzoru Finansowego Andrzej Jakubiak przedstawili informację na temat sytuacji na rynku kredytów hipotecznych udzielonych we frankach szwajcarskich. Jakubiak uważa, że pojawiające się postulaty dotyczące pomocy dla kredytobiorców posiadających kredyty walutowe, a szczególnie propozycje ich przewalutowania na złote według kursu na dzień ich zaciągnięcia, są nieuzasadnione oraz szkodliwe społecznie. Powiedział, że byłoby to niesprawiedliwe wobec osób, które zaciągnęły kredyt w złotych. Tłumaczył, że przewalutowanie kredytów frankowych zdestabilizowałoby nasz system finansowy. ""W obecnych warunkach rynkowych realizacja propozycji przewalutowania (...) skutkowałoby destabilizacją sektora bankowego, a ze względu na jego wielkość i rolę w gospodarce mogłoby doprowadzić to do silnych zaburzeń lub destabilizacji całego systemu finansowego i gospodarki"" - mówił. Wskazał, że na podstawie przeprowadzonych przez UKNF analiz można stwierdzić, że gdyby ta operacja odbyła się 30 czerwca 2013 r., to objęte byłyby nią banki skupiające 80 proc. depozytów sektora niefinansowego oraz 82 proc. kredytów sektora niefinansowego. ""Łączna strata sektora bankowego z tego tytułu wyniosłaby 44,4 mld zł, a wynik netto zamknąłby się stratą wynoszącą 36 mld zł wobec zysku 8,2 mld zł przed przewalutowaniem. Poszczególne banki poniosłyby straty wynoszące od 100 mln zł do blisko 7 mld zł"" - ostrzegał. Podkreślił też, że trzy banki zanotowałyby z tego powodu tak dużą stratę, że utraciłyby w całości swoje fundusze własne i stałyby się niewypłacalne. ""Realizacja tego postulatu doprowadziłaby również do osłabienia banków kontrolowanych przez polski kapitał. W ostatecznym rozrachunku koszt przewalutowania zostałby poniesiony przez wszystkich obywateli na rzecz nielicznej grupy społecznej, której większość nie posiada problemów z bieżącą obsługą swojego zadłużenia"" - ocenił. Jak mówił Kowalczyk, na koniec 2013 r. kredyty mieszkaniowe we frankach stanowiły 40 proc. całego portfela kredytów mieszkaniowych. ""Jest to znaczący udział, choć na przestrzeni ostatnich lat istotnie się obniżył. Jeszcze na koniec 2009 r. udział kredytów w frankach szwajcarski w portfelu kredytów mieszkaniowych wynosił 61 proc."" - zaznaczył. Dodał, że Polacy chętnie zaciągali kredyty w tej walucie m.in. dlatego, ponieważ różnica w wysokości raty między takim kredytem a udzielonym w złotówkach wahała się od 300 do 700 zł. ""Mimo silnej deprecjacji polskiej waluty względem franka szwajcarskiego, do której doszło w drugiej połowie 2008 r., raty kredytów we frankach zaciągniętych w latach 2005-2008 pozostawały niższe niż raty kredytów złotowych aż do około marca 2013 r. Wobec obniżek stóp procentowych w Polsce do rekordowo niskich poziomów w 2013 r. doszło do zniwelowania różnicy w poziomie rat kredytów we frankach i złotówkach"" - wskazał. Z kolei przewodniczący KNF podkreślił, że jakość portfela kredytów walutowych, w tym we franku szwajcarskim, jest porównywalna do kredytów złotowych. ""Według stanu na koniec 2013 r. wartość portfela kredytów mieszkaniowych udzielonych gospodarstwom domowym wynosiła 336 mld zł, z czego 167 mld zł (49,8 proc. portfela) przypadało na kredyty złotowe, a 168,8 mld zł (50,2 proc. portfela) na kredyty walutowe"" - mówił. Dodał, że z tego niemal 136 mld zł przypadało na kredyty udzielone we franku szwajcarskim.",fot. Shutterstock,
https://wiadomosci.onet.pl/swiat/banki-zobowiazane-przez-mfw-i-ue-do-sprzedazy-majatku-dluznikow/qesh5,Banki zobowiązane przez MFW i UE do sprzedaży majątku dłużników,"Międzynarodowy Fundusz Walutowy i Unia Europejska zobowiązały pięć największych portugalskich banków do sprzedaży przed końcem 2014 r. nieruchomości przejętych od dłużników za niespłacone kredyty. Ich łączna wartość to 5,2 mld euro.","Jak dowiedział się lizboński dziennik “Jornal de Negocios”, zgodnie z poleceniem MFW i UE największe portugalskie banki muszą wystawić na sprzedaż przejęte domy dłużników najpóźniej do grudnia 2014 r. “Obie instytucje poinformowały władze banków, że zgodnie z prawem bankowym mają one maksymalnie dwa lata na pozbycie się nieruchomości odebranych osobom, które nie były w stanie spłacić zaciągniętego kredytu”, napisał “Jornal de Negocios”. Jak ustaliła gazeta, w trakcie wrześniowej wizyty inspektorzy MFW i UE przypomnieli rządowi w Lizbonie oraz kierownictwu największych pięciu banków, że pod koniec 2011 r. miały one w swoim portfelu przejęte od dłużników budynki o wartości 3,5 mld euro. “Powinny one zostać sprzedane najpóźniej do końca grudnia br. Warunkowo MFW i UE zgodziły się przesunąć ten termin na koniec 2014 r., po uzyskaniu uprzedniej zgody przez banki od Narodowego Banku Portugalii. Wartość wszystkich nieruchomości odebranych dłużnikom przez pięć największych portugalskich banków, które muszą zostać sprzedane do końca przyszłego roku wynosi 5,2 mld euro”, oszacował dziennik. Do pięciu największych banków działających na terenie Portugalii zaliczają się BES, BCP, BPI, a także Santander Totta oraz Caixa Geral de Depositos. Zgodnie z danymi Krajowego Instytutu Statystycznego w Lizbonie (INE) średnia cena 1 m kw. nieruchomości w Portugalii wyceniana była w sierpniu br. przez miejscowe banki na 1 tys. euro. W zestawieniu z pierwszymi ośmioma miesiącami ub.r. oznacza to spadek o 1,6 proc.",fot. Shutterstock,
https://wiadomosci.onet.pl/kraj/sprawa-zakazu-prowadzenia-dzialalnosci-przez-szefow-amber-gold-odroczona/xfl4l,Sprawa zakazu prowadzenia działalności przez szefów Amber Gold odroczona,Sąd Rejonowy w Gdańsku odroczył w środę wydanie orzeczenia w sprawie wydania zakazu prowadzenia działalności gospodarczej przez właścicieli Amber Gold - Marcina i Katarzynę P.,"Posiedzenie sądu trwało ok. dwóch godzin i odbyło się za zamkniętymi drzwiami. Po jego zakończeniu przedstawiciel ZUS, który wnioskował o wydanie takiego zakazu, poinformował dziennikarzy, że postępowanie zostało odroczone, a kolejny termin będzie wyznaczony z urzędu. Na sali sądowej pojawili się: szef Amber Gold Marcin P., dowieziony z aresztu z Piotrkowa Trybunalskiego, oraz jego żona Katarzyna P. Towarzyszył im adwokat Łukasz Daszuta. Wniosek o wydanie zakazu prowadzenia działalności gospodarczej dla małżeństwa P. złożył we wrześniu 2012 r. odział ZUS w Gdańsku. Sąd może wydać taki zakaz na okres do 10 lat. ""Wniosek ma związek z niewywiązaniem się przez nich, jako osób pełniących funkcje członków zarządu Amber Gold, z ustawowych obowiązków, które nakłada na nich prawo upadłościowe, tj. złożenia we właściwym terminie wniosku o ogłoszenie upadłości spółki"" - powiedział dziennikarzom Jarosław Pupiałło z gdańskiego oddziału ZUS. Wyjaśnił, że małżeństwo P. w ogóle nie złożyło wniosku o ogłoszenie upadłości Amber Gold, a zrobili to wierzyciele spółki. Pupiałło przyznał, że Amber Gold ma zobowiązania finansowe wobec ZUS. Nie zdradził jednak jakiej wysokości. Daszuta, który reprezentuje w tej sprawie Katarzynę P., powiedział dziennikarzom, że nie ma podstaw, aby zakazać jej prowadzenia działalności gospodarczej. ""Katarzyna P. nie zawiniła, nie składając wniosku o upadłość, ponieważ nie zajmowała się sprawami finansowymi spółki i nie miała wiedzy na ten temat. Powinno nastąpić rozróżnienie między działalnością obu członków zarządu. Katarzyna P. zajmowała się sprawami technicznymi w spółce"" - wyjaśnił adwokat. Szef Amber Gold Marcin P. występuje w procesie bez pełnomocnika. Oboje po wyjściu z sali nie chcieli odpowiadać na pytania dziennikarzy. W środę Marcin P. uczestniczył też w posiedzeniu niejawnym związanym z ustalaniem składu majątku masy upadłości. Jak poinformował PAP wiceprezes Sądu Okręgowego w Gdańsku Rafał Terlecki, ""było to posiedzenie niejawne w postępowaniu upadłościowym i dotyczyło ustalenia składników masy"". Dodał, że ""tylko taką informację może przekazać, bo było to posiedzenie niejawne"". Syndyk masy upadłości Amber Gold Józef Dębiński powiedział PAP, że ""była to sprawa z powództwa sędziego komisarza i chodziło o czynności związane z ustalaniem majątku masy upadłości"". ""Nie mamy pełnej dokumentacji spółki i należało dopytać Macina P. o niektóre składniki majątku"" - dodał. Powiedział, że były szef parabanku ""nie udzielił wyczerpujących odpowiedzi, bo miał do tego prawo"". Amber Gold to firma inwestująca w złoto i inne kruszce, działająca od 2009 r. Klientów kusiła wysokim oprocentowaniem inwestycji, przekraczającym nawet 10 proc. w skali roku, które znacznie przewyższało oprocentowanie lokat bankowych. 13 sierpnia ub. roku ogłosiła decyzję o likwidacji, nie wypłacając ulokowanych środków i odsetek tysiącom klientów. 20 września sąd ogłosił upadłość likwidacyjną Amber Gold. W sierpniu 2012 r. Prokuratura Okręgowa w Gdańsku, która, wraz z ABW, prowadziła śledztwo, przedstawiła prezesowi Amber Gold Marcinowi P. siedem zarzutów, m.in. oszustwa znacznej wartości. Grozi za to do 15 lat więzienia. Marcin P. został aresztowany, przebywa w areszcie w Piotrkowie Tryb., ma status więźnia ""szczególnie chronionego"". Jego żona, Katarzyna P., usłyszała osiem zarzutów, m.in. wyłudzenia poświadczenia nieprawdy. Grozi jej kara do trzech lat pozbawienia wolności. Prokuratura zastosowała wobec niej dozór policyjny oraz zakaz opuszczania kraju. Na początku października ub. roku śledztwo w sprawie Amber Gold zostało przeniesione z Gdańska do Łodzi, gdzie prowadzi je tamtejsza prokuratura okręgowa oraz ABW.",fot. PAP/Adam Warżawa,
https://wiadomosci.onet.pl/swiat/miedwiediew-na-cyprze-kontynuuja-grabiez/srdlr,Miedwiediew: na Cyprze kontynuują grabież,"Rząd w Moskwie gniewnie zareagował w poniedziałek na plan ratunkowy dla Cypru, oznaczający znaczne straty dla właścicieli kont bankowych, w tym wielu Rosjan. Premier Dmitrij Miedwiediew wyraził opinię, że ""na Cyprze kontynuują grabież tego, co już nagrabiono"".","To pierwszy komentarz władz Rosji do osiągniętego ostatniej nocy porozumienia strefy euro i MFW z Cyprem. Cypr otrzyma pomoc w wysokości 10 mld euro na uratowanie swojego sektora bankowego przed załamaniem. W zamian Nikozja ma przeprowadzić restrukturyzację sektora bankowego oraz konsolidację finansów, reformy strukturalne i prywatyzację. Plan przewiduje likwidację jednego z największych banków, Laiki, ze stratami udziałowców i właścicieli depozytów powyżej 100 tys. euro. Największy bank cypryjski - Bank of Cyprus - przejdzie restrukturyzację i wchłonie dobre aktywa banku Laiki, w tym depozyty poniżej 100 tys. euro, gwarantowane przez prawo UE. Również udziałowcy i właściciele nieubezpieczonych depozytów w Bank of Cyprus muszą liczyć się ze stratami, ale ich skala zostanie jeszcze sprecyzowana przez cypryjski rząd i trojkę, czyli KE, EBC i MFW. Na spotkaniu z wicepremierami Miedwiediew podkreślił, że w tej sytuacji trzeba zrozumieć, czym się to skończy i jakie będą następstwa dla międzynarodowego systemu finansowo-walutowego, a także dla rosyjskich interesów. Kapitał rosyjski jest bardzo zaangażowany na Cyprze. W zeszłym tygodniu Rosja odmówiła przyjścia Cyprowi z pomocą finansową. Według agencji Moody's pod koniec ubiegłego roku w cypryjskich bankach znajdowało się 12 mld dolarów zdeponowanych przez banki rosyjskie i 19 mld dolarów wkładów rosyjskich przedsiębiorców. Po poniedziałkowym spotkaniu z Miedwiediewem pierwszy wicepremier Rosji Igor Szuwałow powiedział, że nie jest jeszcze jasne, jak duże straty poniosą rosyjscy inwestorzy na Cyprze. Wskazał, że cypryjski oddział kontrolowanego przez Rosję banku VTB nie będzie objęty działaniami, podejmowanymi przez rząd Cypru.",,
https://wiadomosci.onet.pl/swiat/szwajcaria-i-singapur-zgodzily-sie-ograniczyc-tajemnice-bankowa/l5vyd,Szwajcaria i Singapur zgodziły się ograniczyć tajemnicę bankową,Szwajcaria i Singapur przyłączyły się do państw wyrażających zgodę na ograniczenie tajemnicy bankowej dla potrzeb walki z uchylaniem się przed podatkami - poinformowała we wtorek w Paryżu Organizacja Współpracy Gospodarczej i Rozwoju (OECD).,"Na mocy podpisanego już przez łącznie 47 krajów zobowiązania ich rządy mają się automatycznie dzielić informacjami finansowymi, w tym dotyczącymi zasobów bankowych podatników oraz ich dochodów w formie dywidend, odsetek i utargu przedsiębiorstw - czyli tego wszystkiego, od czego pobiera się podatek dochodowy. ""To najwyraźniej koniec tajemnicy bankowej nadużywanej do celów podatkowych. Oznacza to, że rządy będą mogły naprawdę oszacować podatki należne od ludzi, którzy sądzili, że mogą się ukryć pod innymi jurysdykcjami"" - powiedział dziennikarzom dyrektor do spraw podatków w OECD Pascal Saint-Amans. Choć większość ze wspomnianych 47 państw już wcześniej zgodziła się udostępniać sobie wzajemnie informacje podatkowe na zasadzie automatycznej, to przystąpienie do porozumienia Szwajcarii i Singapuru jest wielkim krokiem w walce z unikaniem podatków, którą rządy nasiliły od czasu globalnego kryzysu finansowego - zaznacza Reuters. Rosnący nacisk na sektor finansowy Szwajcarii sprawił, że w ubiegłym roku niektóre tamtejsze banki zasygnalizowały gotowość współpracy z władzami USA przy tropieniu nadużyć podatkowych bogatych Amerykanów.",fot. Shutterstock,
https://wiadomosci.onet.pl/swiat/szczyt-ue-27-przed-wyzwaniem-poglebienia-integracji-eurolandu/zxe9c,"Szczyt UE - ""27"" przed wyzwaniem pogłębienia integracji eurolandu","Czwartkowo-piątkowy szczyt UE będzie poświęcony dalszej integracji unii walutowej; pytanie, czy jest na to wystarczająca wola polityczna państw. Niektóre proponowane rozwiązania jak nadzór bankowy czy kontrakty ws. reform są otwarte dla państw spoza euro.","""To konieczne, by dla zwiększenia zaufania w długowieczność unii walutowej i gospodarczej wyznaczyć etapy, +kamienie milowe+, które pozwolą nam wypełnić ujawnione przez kryzys luki w architekturze strefy euro"" - napisał do przywódców w liście zapraszającym na szczyt przewodniczący Rady Europejskiej Herman Van Rompuy. Euroland ma się dalej integrować, bo trwający od ponad trzech lat kryzys finansowo-gospodarczy w UE ujawnił braki w koordynacji polityk gospodarczych i budżetowych oraz ogromne różnice w konkurencyjności krajów. Gdyby więc przywódcy zgodzili się na ambitne propozycje Van Rompuya, będzie to raczej skok ku dalszej integracji bardziej ""z przymusu"" aniżeli federalistycznych nastojów w Europie. Podstawą do dyskusji jest opracowany przez Van Rompuya raport z tzw. mapą drogową ""ku prawdziwej unii walutowej i gospodarczej"", która szczegółowo opisuje niezbędny zdaniem Belga kalendarz kolejnych etapów zacieśniania unii walutowej. Najbardziej kontrowersyjny jest pomysł stworzenia budżetu eurolandu zwanego ""zdolnościami fiskalnymi"". Najpierw jednak ukończone mają być prace nad mechanizmem nadzoru sektora bankowego (w pełni operacyjny miałby być 1 stycznia 2014), a także ws. kolejnych etapów tzw. unii bankowej. Chodzi o wspólny system likwidacji banków (harmonizacja narodowych funduszy na ratowanie banków, czego koszty ponosiłyby same banki, a nie podatnicy) oraz wspólny system gwarancji depozytów bankowych. Z najnowszego projektu wniosków ze szczytu z datą 12 grudnia, do jakich dotarła PAP, wynika jednak, że kraje nie są jeszcze gotowe na najbardziej kontrowersyjne decyzje. Np. dyskusja o stałym budżecie eurolandu jest odłożona na później - na czas ""po wyborach do Parlamentu Europejskiego w 2014 roku"". W dokumencie nawet nie pojawia się określenie ""budżet eurolandu"" czy ""zasoby fiskalne"". Nie ma też mowy o tym, że ten budżet byłby kiedyś podstawą uwspólnotowienia długu państw euro. ""Kwestie budżetowe wymagają dalszego przeanalizowania.(...) To wymaga więcej czasu i pogłębionych konsultacji z krajami członkowskimi. Niektóre z nich mogą wymagać zmiany traktatu"" - brzmi projekt wniosków ze szczytu, który ma przyjąć 27 przywódców. Te mniejsze ambicje źródła unijne tłumaczyły w środę ""realistycznym podejściem"". ""Musimy koncentrować się na tych działaniach, gdzie konkretne efekty mogą być już w najbliższych miesiącach"" - powiedziały. Czyli unii bankowej. Pomysł stałego budżetu eurolandu skrytykowała bowiem największa gospodarka i płatnik w UE: Niemcy, które są nieskore przed jesiennymi wyborami parlamentarnymi do składania kolejnych zobowiązań finansowych. ""Jestem zaskoczony, że każdy - jak się wydaje - chce tylko rozmawiać o tym, jak i gdzie można wydać więcej pieniędzy"" - powiedział w środę niemiecki dyplomata. ""Szczerze mówiąc, to rozważania obejścia stabilności finansowej poprzez tworzenie nowych dużych europejskich puli pieniędzy nie będą miały poparcia Niemiec"" - powiedział. W projekcie wniosków ze szczytu pozostała natomiast propozycja tzw. ""kontraktów"", jakie z instytucjami unijnymi kraje euro zawierałyby na realizację reform strukturalnych. Szczegółową propozycje w tej sprawie KE ma przedstawić w marcu 2013 r. Jak sygnalizował już jej szef Jose Barroso, kraje euro, które podpiszą kontrakty, dostawałyby finansowe wsparcie na wspieranie pilnych potrzeb, np. na rynku pracy (chodzi np. o środki na zasiłki dla bezrobotnych, gdyby właśnie w wyniku tych trudnych reform nagle wzrastało w kraju bezrobocie - PAP). Kontrakty - jak potwierdza projekt wniosków ze szczytu - mogłyby zawierać nie tylko kraje eurolandu, ale też spoza euro. ""To instrument wymyślony dla eurolandu, ale chcemy, by ten proces był otwarty dla państw spoza, gdyż wiele z nich deklaruje, że chce kiedyś wejść do strefy euro"" - powiedziały wysokie źródła UE. Polskie źródła dyplomatyczne powiedziały PAP w środę, że Warszawa najpewniej wejdzie do tej inicjatywy, choć niewiele to w przypadku Polski zmieni, bo nasz kraj nie ma nierówności makroekonomicznych, dla których ten instrument ma być wymyślony. ""Chodzi o to, by zapobiegać podziałowi UE i mieć oko na to, co się dzieje w strefie euro"" - powiedział dyplomata. ""Otwarta"" dla Polski jest też propozycja przyłączenia do unii bankowej. Ale jak mówił we wtorek minister ds. europejskich Piotr Serafin, nie należy oczekiwać decyzji już na szczycie, czy Polska przystąpi do wspólnego nadzoru bankowego, którego ostatnie szczegóły przyjmują w środę ministrowie finansów. Serafin ocenił jednak, że ostatnie kompromisowe propozycje ws. wspólnego nadzoru są pod kątem udziału w nim krajów spoza strefy euro ""o niebo, a może o dwa nieba lepsze"" niż wyjściowe propozycje Komisji Europejskiej. Z wypowiedzi polskich dyplomatów wynika, że Warszawa chce najpierw obserwować, jak nowy mechanizm wspólnego nadzoru nad bankami działa, zanim zdecyduje ostatecznie, czy się do niego przyłącza, co oznaczałoby utratę niezależności polskiego nadzoru. Propozycje zacieśniania eurolandu wzbudzają spore obawy w krajach spoza euro, w tym Polsce. Obawy dotyczą ryzyka, że negatywnie odbije się to na tradycyjnym budżecie UE, a także pogłębi podziały na Unię dwóch prędkości. ""Polska nie ma się czego bać, bo chce wejść do strefy euro i nad tym pracuje"" - mówił niedawno szef KE Jose Barroso. ""Europociąg odjeżdża i to jest nieuchronne. (...) Krok po kroku będzie się organizowała federacja państw narodowych, czyli wspólnota losu, wymuszona przez logikę wspólnej waluty"" - przyznał w rozmowie z PAP komisarz Janusz Lewandowski.",fot. Shutterstock,
https://wiadomosci.onet.pl/kowalski-nie-chce-pomagac-frankowiczom/1wg28k,Kowalski nie chce pomagać frankowiczom,"Ponad połowa Polaków (52 proc.) jest przeciwna rządowej pomocy dla posiadaczy kredytów w szwajcarskiej walucie, ""za"" opowiada się prawie jedna trzecia (31 proc.) – pisze ""Puls Biznesu"", dla którego firma IQS zapytała 500 osób o zadłużonych we frankach.","17 proc. nie ma zdania, czy państwo powinno pomóc frankowiczom. Jak zauważa ""PB"", przyglądając się bliżej wynikom, można zaobserwować ciekawe zjawisko. Największy odsetek samarytan jest wśród mieszkańców wsi (34 proc. jest za pomocą, 48 proc. przeciw), gdzie przecież taki kredyt występował rzadko. Najmniej zwolenników wsparcia frankowiczów (16 proc.) jest zaś w aglomeracjach pow. 0,5 mln mieszkańców, gdzie stoją setki tysięcy mieszkań za frankowe kredyty. Tam przeciw pomocy jest aż 67 proc. badanych. Najbardziej zdecydowaną postawę na ""nie"" reprezentują osoby z wyższym wykształceniem – 65 proc., za jest tylko 21 proc.; a patrząc na przekrój wiekowy – dotyczy to osób w wieku 24-39 lat: przeciw jest 57 proc., a za tylko 29 proc.",,
https://wiadomosci.onet.pl/wzrosla-zdolnosc-kredytowa-polakow/jst59,Wzrosła zdolność kredytowa Polaków,"Spadek oprocentowania kredytów i poluzowanie polityki KNF spowodowały wzrost zdolności kredytowej Polaków o prawie 25 proc. – informuje ""Puls Biznesu"".","W rezultacie obniżenia oprocentowania zdolność kredytowa zwiększyła się o 18 proc. – wylicza Michał Krajkowski, główny analityk Domu Kredytowego Notus. I podaje przykład: zarabiający 5 tys. zł netto na pocz. 2013 r. mógł zaciągnąć kredyt średniej wysokości 390 tys. zł, a tylko za sprawą niższego oprocentowania i zmniejszenia rat kwota ta wzrosła przez 12 miesięcy do 460 tys. zł. O kolejne 6 proc. wzrosła zdolność kredytowa na skutek wydłużenia okresu jej liczenia o 5 lat (Rekomendacja S Komisji Nadzoru Finansowego). Biorąc pod uwagę te dwa istotne czynniki, osoba z dochodem 5 tys. zł netto w styczniu 2014 r. mogła pożyczyć 485 tys. zł, czyli o prawie 100 tys. zł więcej niż w styczniu 2013 r. – mówi Krajkowski. Ale niestety to koniec dobrych wiadomości - według analityków w najbliższych miesiącach nie będzie bowiem pozytywnych zmian dla kredytobiorców.",fot. Shutterstock,
https://wiadomosci.onet.pl/swiat/cypryjscy-bogacze-straca-30-procent-oszczednosci/wxhyf,Cypryjscy bogacze stracą 30 procent oszczędności,"30 procent - tyle stracą posiadacze depozytów w Bank of Cyprus, większych niż 100 tysięcy euro. O skutkach planu ratunkowego dla Cypru uzgodnionego w nocy przez Nikozję i Brukselę poinformował rzecznik cypryjskiego rządu Christos Stylianides","Plan zatwierdzony przez eurogrupę przewiduje między innymi głębokie zmiany w cypryjskim systemie bankowym. Bank of Cyprus zostanie zrestrukturyzowany, a Laiki Popular Bank zlikwidowany. Depozyty z Laiki o wartości poniżej 100 tysięcy euro, mają trafić do Bank of Cyprus, który ma się stać ""dobrym bankiem"". Depozyty powyżej 100 tysięcy euro będą zamrożone i użyte do uregulowania długów. To pieniądze wielkich inwestorów, głównie rosyjskich. Pracę stracą zatrudnieni w Laiki Popular Bank.",,
https://wiadomosci.onet.pl/kraj/alior-bank-zwolni-do-260-osob/v8bww,Alior Bank zwolni do 260 osób,"Alior Bank z powodu zmiany struktury organizacyjnej centrali planuje zwolnić w ramach zwolnień grupowych do 260 osób. Bank poinformował, że nowa struktura organizacyjna centrali będzie obowiązywała od 1 marca.","""Uproszczona struktura zagwarantuje większą skuteczność działania oraz usprawni współpracę zarówno pomiędzy jednostkami centrali, jak i centrali z oddziałami. Zmiany obejmują m.in. zmniejszenie liczby departamentów z 77 do 28 oraz przypisanie nowych odpowiedzialności członkom zarządu"" - podał bank w komunikacie prasowym. Restrukturyzacja, która potrwa od końca lutego do czerwca, obejmie do 260 etatów w centrali, co stanowi 4 proc. poziomu zatrudnienia w banku. Proces reorganizacji nie będzie dotyczyć pracowników sieci oddziałów, placówek Alior Bank Express, ani centrów biznesowych. Pracownicy, z którymi rozwiązano umowę o pracę, w zależności od stażu pracy zostaną objęci dodatkowymi odprawami. Restrukturyzacja jest częścią programu optymalizacji kosztów wdrażanego w centrali Alior Banku, którego skutkiem będzie ok. 50 mln zł oszczędności w latach 2014-2015, po uwzględnieniu kosztów związanych z pakietami odpraw. Bank podał też w komunikacie, że podjęte działania przyczynią się do znaczącej poprawy efektywności banku oraz obniżenia współczynnika C/I do poziomu poniżej 45 proc. w 2016 r. Alior Bank podał, że koszty restrukturyzacji nie będą miały znaczącego wpływu na model biznesowy i wyniki finansowe banku. Będą one ewidencjonowane w miarę postępu procesu optymalizacji zatrudnienia i zostaną uwzględnione w sprawozdaniach finansowych banku za pierwszy i drugi kwartał 2014 roku.",fot. Onet,
https://wiadomosci.onet.pl/swiat/ebc-spiera-sie-z-niemcami-ws-prawnych-podstaw-ratowania-bankow/9gxm8,EBC spiera się z Niemcami ws. prawnych podstaw ratowania banków,Europejski Bank Centralny i Niemcy zaprezentowały w piątek na nieformalnym spotkaniu ministrów finansów państw Unii Europejskiej w Wilnie rozbieżne stanowiska w sprawie prawnych podstaw przyszłego unijnego systemu wspierania zagrożonych banków.,"Niemiecki członek zarządu EBC Joerg Asmussen zadeklarował, że dla stworzenia takiego systemu wraz z jego funduszem jako elementem unii bankowej wystarczy obecne prawo Unii Europejskiej. Natomiast zdaniem ministra finansów Niemiec Wolfganga Schaeublego system należy zbudować w dwóch etapach, z których drugi będzie wymagał modyfikacji traktatów unijnych. Schaeuble wskazał na konieczność szybkiego działania. ""Chcemy przecież mieć możliwie szybko skuteczny mechanizm, gdyż unię bankową trzeba forsować najrychlej jak się da"" - powiedział. Dlatego obecnie należy znaleźć rozwiązanie pasujące bez żadnych wątpliwości do unijnych traktatów. ""A jeśli chce się jeszcze skuteczniejszego mechanizmu, trzeba dokonać ograniczonych zmian w traktatach. Wymaga to kilku miesięcy"" - dodał. Schaeuble opowiedział się ponownie za rozwiązaniem dwuetapowym, przy czym etapem pierwszym byłoby powołanie na pewien czas swego rodzaju agencji lub sieci państwowych nadzorów bankowych z państwowymi funduszami restrukturyzacyjnymi, co ""może funkcjonować w okresie przejściowym"". Jednocześnie należałoby jak najszybciej dokonać modyfikacji traktatów. Asmussen oświadczył, że wspólny system ratowania banków wraz z jego funduszem musi powstać do 1 stycznia 2015 roku. Gdyby fundusz nie miał wystarczającej ilości pieniędzy, mógłby sięgnąć po środki Europejskiego Mechanizmu Stabilizacyjnego jako zabezpieczenie do czasu, aż zostałby dostatecznie wzmocniony kwotami przekazywanymi przez banki. Byłyby to pożyczki ESM, które fundusz by później spłacił.",fot. Shutterstock,
https://wiadomosci.onet.pl/kraj/duda-banki-powinny-byc-odpowiedzialne-za-kredyty-we-frankach/s66cbl,Duda: banki powinny być odpowiedzialne za kredyty we frankach,"Banki powinny być odpowiedzialne za rozwiązanie kwestii kredytów hipotecznych we frankach szwajcarskich, ponieważ ogromnie na nich zarobiły, ale rozwiązanie nie może zdestabilizować sektora bankowego - uznał prezydent Andrzej Duda w wywiadzie dla Reutersa.","Rozwiązanie tego problemu ""nie powinno być problemem polskich podatników"" - powiedział Duda w wywiadzie, którego omówienie, z obszernymi cytatami, Reuters opublikował w poniedziałek. ""Pamiętajmy, że banki mają w Polsce ogromne zyski"" - dodał, wskazując, że w znacznej mierze owe zyski ""w ten czy inny sposób"" trafiają do ich firm macierzystych, ""znikają za granicami Polski"" i nie czerpią z nich korzyści ani Polacy, ani polska gospodarka. Prezydent zwrócił zarazem uwagę, że opłaty bankowe w Polsce ""są jednymi z absolutnie najwyższych w Europie"". Zdaniem Dudy kredytodawcy w znacznej mierze nie informowali odpowiednio swoich klientów o ryzykach związanych z kredytami hipotecznymi we frankach szwajcarskich. ""Klienci banków nie muszą być ekspertami w zakresie prawa bankowego, nie muszą być ekspertami ds. (...) świata finansów"" - cytuje Reuters. ""Nie mam wątpliwości, że ci ludzie potrzebują pomocy, (jednak) oczywiście musi to być jakoś zrównoważone, z jednej strony - pomóc im, a z drugiej - nie prowadzić do niestabilności systemu bankowego"". Reuters odnotowuje, że Sejm zmodyfikował złożony przez Platformę Obywatelską projekt ustawy o przewalutowaniu na złote kredytów hipotecznych zaciągniętych w obcych walutach, zwiększając liczbę uprawnionych do przewalutowania i podwyższając koszty dla banków. Projekt musi być jeszcze przyjęty przez Senat i podpisany przez prezydenta, aby ustawa weszła w życie. Duda nie powiedział, czy podpisze tę ustawę, czy nie - zaznacza Reuters. Zapytany, czy jest gotów przedłożyć własny projekt ustawy, żeby rozwiązać tę kwestię, wykorzystując jedną ze swych konstytucyjnych prerogatyw, Duda powiedział, że jest na to ""otwarty"", jeśli ustawa PO nie pomoże wystarczająco tym, którzy zaciągnęli kredyty hipoteczne we frankach szwajcarskich. Reuters odnotowuje, że podczas kampanii wyborczej Duda mówił o opodatkowania aktywów banków, popiera to PiS, które prowadzi w sondażach przed wyborami parlamentarnymi w październiku. Jednak prezydent, zapytany, czy rozwiązanie kwestii kredytów hipotecznych powinno być powiązane z opodatkowaniem aktywów banków, odpowiedział: ""Muszę powiedzieć, że nie popieram jakichś bardzo gwałtownych posunięć. Robiłbym to wszystko powoli i spokojnie, negocjując te działania także na szczeblu rynków finansowych. Oczywiście tutaj, moim zdaniem, władze muszą zademonstrować pewną stanowczość. Ale muszą też postępować w taki sposób, żeby nie niszczyć instytucji rynku finansowego"". Zapytany, czy polski bank centralny powinien odgrywać bardziej aktywną rolę w stymulowaniu wzrostu gospodarczego, Duda powiedział, że w tym zakresie bank centralny ""ma rolę do odegrania"". Reuters zwraca uwagę, że takie samo stanowisko zajmują posłowie PiS, którzy wzywają bank centralny do zwiększenia dostępności kredytów dla małych i średnich przedsiębiorstw. ""Myślę, że bank centralny może odgrywać aktywną rolę we wspieraniu polskiej gospodarki, może generować pewne inicjatywy, które wspierałyby gospodarkę"" - cytuje Reuters. Duda powiedział, że aby podnieść standard życia Polaków, trzeba wspierać polskie firmy, ponieważ tworzą one większość miejsc pracy. ""Moim zdaniem rola instytucji finansowych, łącznie z bankiem centralnym, może być znacząca pod tym względem, wspierająca rola, otwierająca pewne możliwości"" - oświadczył.",,
https://wiadomosci.onet.pl/kraj/polacy-popieraja-podatek-bankowy/3c4e7t,Polacy popierają podatek bankowy,"49 proc. Polaków jest za propozycją PiS, by opodatkować hipermarkety, a 41 proc. opowiada się za nałożeniem daniny na banki - wynika z sondażu, jaki dla ""Dziennika Gazety Prawnej"" przeprowadził panel badawczy Ariadna.","Przeciwko tym pomysłom partii rządzącej jest zaś odpowiednio: 24 i 19 proc. respondentów. Zdaniem zdecydowanej większości (po 64 proc.) podatek powinien być powszechny, a nie dotyczyć tylko podmiotów mających zagranicznych właścicieli. Podatek jedynie na sklepy z obcym kapitałem poparło 36 proc., a tylko na banki będące własnością zagranicznego kapitału – 24 proc.; 12 proc. uważa, że podatek bankowy powinien dotyczyć wszystkich banków z wyłączeniem tych spółdzielczych.",,
https://wiadomosci.onet.pl/kraj/obnizka-stop-procentowych-moze-byc-niekorzystna-dla-polskich-bankow/rvye7,Obniżka stóp procentowych może być niekorzystna dla polskich banków,"Polskim bankom może nie udać się utrzymanie w drugiej połowie 2014 roku dotychczasowych zysków, jeśli bak centralny obniży stopy procentowe do poziomów, jakie obowiązują w pozostałej części Europy, powiedział prezes banku Millennium, polskiego oddziału portugalskiego BCP.","Polski rynek bankowy dawał w 2013 roku stopę zwrotu z kapitału na poziomie 12,5 procent, to prawie dwa razy więcej niż 6,5 procent uzyskane przez 30 największych europejskich banków. Głównym czynnikiem był 3,3–procentowy wzrost gospodarczy – średnia w Europie to 0,1 procent – ale też przyczyniły się do tego wyższe stopy procentowe. Referencyjna stopa procentowa polskiego banku centralnego wynosi obecnie 2,5 procent, natomiast w większości krajów strefy euro jest to 0,15 procent, a w Wielkiej Brytanii 0,5 procent. Banki zarabiają przy wyższych stopach procentowych. - Może się okazać, że zyski polskich banków będą w drugiej połowie 2014 roku już nie tak wysokie, jeśli dojdzie do obniżenia stóp procentowych, poza już ogłoszoną obniżką stawki opłat interchange – powiedział podczas rozmowy w Warszawie prezes Millennium Joao Bras Jorge. Ogłaszając w środę decyzję o utrzymaniu stóp procentowych na wyjątkowo niskim poziomie, Narodowy Bank Polski zasygnalizował możliwość obniżenia ich w przyszłości, żeby wesprzeć słabnący wzrost gospodarczy i obniżyć już i tak niską inflację do poziomu docelowego. Millennium, siódmy pod względem wielkości bank w Polsce, zwiększył w pierwszym kwartale przychody o 30 procent. - Obserwujemy wzrost w biznesie, a to się przekłada na wyniki, ale o ile lepsze, nie możemy oficjalnie powiedzieć – powiedział Jorge spytany o prognozy. – Ale jeśli chodzi o rozwój banku w latach 2014 – 2015 jesteśmy bardzo dobrej myśli. Polska licząca prawie 70 banków jest bardzo podzielonym rynkiem. - Spodziewam się w ciągu najbliższych trzech lat większej liczby połączeń z mniejszymi bankami, które mają mniej niż trzyprocentowy udział w rynku – powiedział Jorge. Wykluczył jednak możliwość wykupowania przez Millenium w najbliższym czasie. - Nasza strategia to wzrost naturalny – powiedział, dodając że bank może rozważyć w dalszej przyszłości przejęcie mniejszego rywala.",fot. Shutterstock,
https://wiadomosci.onet.pl/swiat/syria-eksplozja-i-walki-uliczne-w-damaszku/te7m1,Syria: eksplozja i walki uliczne w Damaszku,"Syryjskie siły reżimowe starły się w sobotę z przeciwnikami reżimu prezydenta Baszara el-Asada w centrum Damaszku, w pobliżu banku centralnego - informują mieszkańcy oraz państwowa telewizja.","Reuters cytuje jedną z mieszkanek syryjskiej stolicy, która powiedziała, że najpierw słychać było potężny wybuch, a następnie nasilające się odgłosy walk.",Fot. AFP,
https://wiadomosci.onet.pl/kraj/zbigniew-jagiello-system-bankowy-pekl-na-dwie-czesci/f0zw84w,Zbigniew Jagiełło: system bankowy pękł na dwie części,"Pierwsza to banki, które mają dużo klientów i rosną. Druga jest niedochodowa i ukrywa swoje problemy. To konsekwencje przeregulowania sektora - powiedział w wywiadzie dla ""Dziennika Gazety Prawnej"" prezes PKO BP Zbigniew Jagiełło.","Prezesa PKO BP zapytano, na co zostanie położony nacisk w związku z zapowiadaną przez niego aktualizacją strategii banku. Jak zaznaczył, ""istotne będą dwie kwestie"". - Po pierwsze, spodziewamy się, że na początku tego roku osiągniemy zakładane cele efektywnościowe: zwrot z kapitału powyżej 10 proc. i stosunek kosztów do dochodów poniżej 45 proc. - powiedział. - Obiecywaliśmy to na rok 2020, uda się wcześniej. Dlatego chcemy zaktualizować nasze cele: dla inwestorów i dla pracowników - dodał. Drugim elementem są - jak mówił - ""cele jakościowe, związane z procesem digitalizacji banku"". - Nie chodzi o zmianę strategii, ale przesunięcie priorytetów. W ostatnich dwóch-trzech latach widzimy bardzo silne zmiany związane z szeroko rozumianą cyfryzacją. To, co było mniej istotne trzy lata temu, teraz może nabrać znaczenia. I odwrotnie. To wszystko chcemy zaprezentować w okolicach połowy roku, być może tuż po wakacjach - wyjaśnił. Jagiełło wypowiedział się również o konsekwencjach przeregulowania sektora bankowego, które jego zdaniem są widoczne w Polsce. - Jest pęknięcie systemu na dwie części. Pierwsza to banki, które mają dobry zwrot z kapitału, rozwijają swoją sumę bilansową, mają dużo klientów i rosną. Druga część systemu bankowego jest niedochodowa i ukrywa swoje problemy. To instytucje, które mają minimalnie dodatnią albo wręcz ujemną stopę zwrotu - wskazał. W ocenie Jagiełły jest to ""bardzo poważna kwestia"". Polecamy: Prezes Stowarzyszenia SBB: ""frankowicze"" nie czekają na ustawę, tylko na respektowanie prawa Prezes PKO BP został także zapytany, jakie instytucje byłyby dla niego atrakcyjnym celem przejęcia. - Atrakcyjne mogłyby być banki z pierwszej piątki-szóstki. Ale one nie są na sprzedaż - odpowiedział. Odnosząc się do doniesień medialnych na temat fuzji dwóch największych banków kontrolowanych przez państwo, Jagiełło zaznaczył, że decyzja w tej sprawie nie należy do zarządu PKO BP, tylko do akcjonariuszy. Pytany, co w wypadku, gdy ""główny akcjonariusz"" miałby taki pomysł, prezes PKO BP odparł, że nie lubi hipotetycznych rozważań. - Hipotetycznie to ja jestem przystojnym blondynem. A na poważnie: na obecnym etapie nie rozważamy tego typu przedsięwzięcia - powiedział. Dopytywany o możliwość przejęcia ratunkowego Jagiełło zaznaczył, że stabilność sektora jest w interesie wszystkich, a zwłaszcza ""tych zdrowych banków"". - Działań oczekiwałbym jednak od instytucji odpowiedzialnych za bezpieczeństwo sektora finansowego - podkreślił. W jego ocenie powinno się zintensyfikować prace nad wdrażaniem systemu resolution, w tym nad utworzeniem banku pomostowego. - To wymaga oczywiście pracy. Ale polski sektor potrzebuje, aby przy BFG powstała instytucja banku pomostowego, który byłby używany do interwencji w sytuacjach nadzwyczajnych - dodał prezes banku.",Zbigniew Jagiełło,
https://wiadomosci.onet.pl/swiat/cypr-banki-wznowily-prace-wprowadzono-obostrzenia/8neqt,"Cypr: banki wznowiły pracę, wprowadzono obostrzenia","Zgodnie z zapowiedzią cypryjskie banki wznowiły pracę po 12-dniowej przerwie. Wprowadzono poważne ograniczenia wysokości transakcji finansowych, co ma zapewnić kontrolę nad przepływem kapitału.","W centrum Nikozji przed placówkami dwóch największych banków komercyjnych - Bank of Cyprus i Laiki Bank, które są jednocześnie w najtrudniejszej sytuacji - ustawiały się kolejki. Banki mają pracować przez sześć godzin. 52-letni grecki biznesmen, jedna z pierwszych osób w kolejce przed Bank of Cyprus, powiedział, że przyleciał z Grecji, by ""pobrać tyle pieniędzy, ile się da"", aby opłacić rachunki i pracowników. Niektóre placówki nie otworzyły się na czas, co tylko nasiliło niepokój oczekujących. W komunikacie cypryjskiego ministerstwa finansów i prezesa banku centralnego napisano, że w związku ""z wyjątkowymi okolicznościami, w jakich znalazł się sektor finansowy, podjęto tymczasowe środki mające regulować przepływ kapitału na Cyprze"". Jak podkreślono, nadzwyczajne obostrzenia będą codziennie rewidowane przez bank centralny i cypryjski rząd, aby mozna je było znieść, gdy tylko pozwoli na to sytuacja. W oświadczeniu potwierdzono, że maksymalna kwota, którą można pobrać w gotówce z jednego banku, to 300 euro dziennie lub równoważna kwota w obcej walucie na osobę, nawet jeśli ma w tej instytucji kilka kont. Jeśli w ciągu dnia nie wykorzysta się limitu, można to uczynić w późniejszym terminie. Niemożliwe będzie natomiast realizowanie czeków. Do 5 tys. euro na osobę ograniczono płatności i transfery poza Cyprem, dokonywane za pomocą kart płatniczych, kredytowych lub przedpłaconych. Z wyspy za granicę można będzie wywieźć najwyżej 1 tys. euro w gotówce (lub odpowiednik w obcej walucie) na osobę. Za egzekwowanie tego zakazu odpowiedzialne będą służby celne. W komunikacie sprecyzowano również, że do kwoty 5 tys. euro na kwartał można pokrywać koszty życia (w tym czesne) krewnych pierwszego stopnia studiujących za granicą. Przedsiębiorstwa będą mogły swobodnie prowadzić transakcje na kwoty do 5 tys. euro dziennie, o ile są one związane ze zwykłą działalnością biznesową, a także wypłacać pensje pod warunkiem przedstawienia odpowiedniej dokumentacji. Transakcje na kwoty między 5 tys. euro a 200 tys. euro, a także wyższe, będą podlegały kontroli specjalnej komisji na podstawie informacji od danej instytucji kredytowej. Jak poinformowano ponadto, większa część operacji banku Laiki, w tym wszystkie ubezpieczone depozyty, zostaną przeniesione do Bank of Cyprus. Placówki banku będą normalnie otwarte i klienci będą mieli dostęp do swych kont. Bank of Cyprus ma zostać pilnie zrekapitalizowany. Banki były nieczynne od 16 marca, aby zapobiec opróżnianiu kont przez ich klientów w reakcji na zapowiedź obłożenia depozytów jednorazowym podatkiem w zamian za uzyskanie pomocy zagranicznej w wysokości 10 miliardów euro. Ostatecznie plany opodatkowania odrzucił parlament.",,
https://wiadomosci.onet.pl/swiat/rosjanie-wsadza-bankiera-za-kraty/g084y,Rosjanie wsadzą bankiera za kraty,Prezes Rosbanku Władimir Gołubkow trafił do aresztu. Komitet Śledczy oskarżył go o korupcję na dużą skalę.,"Według ustaleń śledczych, Gołubkow zgodził się na restrukturyzację wielomiliardowego kredytu jednej z rosyjskich spółek. Chodziło o wydłużenie terminu spłaty i zmniejszenie oprocentowania. W zamian zażądał łapówki w wysokości 1 miliona dolarów. Przedstawiciele firmy płacili mu w ratach. Ostatnią transzę prezes Rosbanku odebrał już w obecności policjantów. ",,
https://wiadomosci.onet.pl/swiat/niemcy-przeciwne-rozluznieniu-w-ue-warunkow-pomocy-dla-bankow/h7wjq,Niemcy przeciwne rozluźnieniu w UE warunków pomocy dla banków,Rząd Niemiec zdecydowanie sprzeciwia się rozluźnieniu uzgodnionych dotąd na forum Unii Europejskiej warunków pomocy dla zagrożonych upadkiem banków - poinformowały w czwartek cytowane przez agencję dpa źródła w niemieckim ministerstwie finansów.,"Resort zareagował w ten sposób na doniesienia magazynu ""Monitor"" niemieckiej telewizji publicznej ARD, iż grozi zmiana stanowiska Berlina w sprawie zasad przyszłej unii bankowej. W prowadzonych obecnie rokowaniach z Parlamentem Europejskim pojawiło się żądanie, by również w przyszłości ratowanie banków było finansowane przez podatników bez udziału właścicieli i wierzycieli. Niemiecki minister finansów Wolfgang Schaeuble zasygnalizował w czwartek, że jego kraj nie zrezygnuje z zasady obciążania kosztami sanacji banków najpierw ich wierzycieli, a dopiero potem podatników. ""Nie ustępujemy tutaj ani na krok"" - powiedział dziennikarzom. Zastrzeżenia Niemiec wobec zasad funkcjonowania drugiego filara przyszłej unii bankowej - czyli systemu likwidowania bądź ratowania upadających banków - przedstawiono w 14-stronicowym raporcie sporządzonym przez Unię Europejską na potrzeby dyplomatów. Agencja Reutera, której udostępniono ten dokument, poinformowała w czwartek, że dwa budzące największe kontrowersje żądania Berlina to suwerenność wobec Brukseli w kwestii likwidowania własnych banków oraz zminimalizowanie udziału Niemiec w kosztach ratowania banków w innych krajach. ""Niemcy chcą tak małej mutualizacji długów bankowych, jak to tylko możliwe"" - powiedział Reuterowi bliski negocjacjom przedstawiciel władz UE. ""Chcą także, by (za ratowanie) płaciły raczej banki, a nie podatnicy. Im bardziej zmierzają one ku konieczności płacenia na rzecz banków w innych krajach, tym bardziej chcą gwarancji, że ten system finansowania nigdy nie zostanie użyty, za to rychło obciąży się wierzycieli"" - dodał rozmówca agencji. Kluczowe znaczenie ma dla inwestorów niemieckie żądanie, by już od stycznia 2015 roku obowiązywała zasada, że straty banków będą najpierw pokrywać właściciele wkładów przekraczających 100 tys. euro oraz nabywcy większych pakietów wyemitowanych przez te banki obligacji, a dopiero potem państwo. Obecnie zakłada się, że taka regulacja wejdzie w życie o trzy lata później.",fot. PAP/EPA,
https://wiadomosci.onet.pl/kraj/drogie-debety-pod-lupa-sejmu/8b9tp,Drogie debety pod lupą Sejmu,"Posłowie chcą wymusić na szefach banków obniżenie oprocentowania - czytamy w ""Dzienniku Gazecie Prawnej"".","Jak czytamy w gazecie polskie banki oprocentowują kredyty przy koncie na poziomie od 10 do 16 procent, czyli blisko maksymalnego dozwolonego pułapu. Do tego dochodzą opłaty i prowizje, dlatego rzeczywisty koszt kredytu jest wyższy. A debety są u nas jedne z najdroższych w Unii. ""Bank powinien zarabiać na naszych debetach około 5 procent. Nie więcej. Mimo to często bierze dwukrotnie, a nawet trzykrotnie więcej. To nieuczciwe"" - mówi szef podkomisji do spraw instytucji finansowych Wiesław Janczyk z PiS. Dlatego - pisze ""Dziennik Gazeta Prawna"" - podkomisja wezwie na dywanik prezesów banków. Na posiedzenie, które ma się odbyć 23 kwietnia, zaproszeni zostali szefowie największych polskich banków. Na spotkaniu będą także przedstawiciele Związku Banków Polskich i Związku Banków Spółdzielczych oraz szefowie instytucji finansowych, czyli Komisji Nadzoru Finansowego, Narodowego Banku Polskiego, Ministerstwa Finansów i Urzędu Ochrony Konkurencji i Konsumentów. Jeśli sejmowy apel do bankowców o obniżenie oprocentowania nie przyniesie skutku, sprawą może się zająć UOKiK.",fot. Shutterstock,
https://wiadomosci.onet.pl/swiat/asmussen-przechodzi-z-ebc-do-rzadu-merkel/82y0q,Asmussen przechodzi z EBC do rządu Merkel,"Przedstawiciel Niemiec w zarządzie EBC Joerg Asmussen przejdzie do koalicyjnego rządu kanclerz Angeli Merkel. Jak poinformował w niedzielę przyszły minister gospodarki i energetyki Sigmar Gabriel, Asmussen zostanie sekretarzem stanu w ministerstwie pracy.",Resort pracy i spraw socjalnych obejmie dotychczasowa sekretarz generalna SPD Andrea Nahles. 47-letni Asmussen był w latach 2008-2011 sekretarzem stanu w ministerstwie finansów. Na tym stanowisku uczestniczył w czasie kryzysu finansowego 2008/2009 w akcji ratowania banków. Na początku 2012 roku przeszedł do Europejskiego Banku Centralnego.,,
https://wiadomosci.onet.pl/swiat/rpa-kraje-brics-nie-skonkretyzowaly-projektu-wspolnego-banku/j9vsw,RPA: kraje BRICS nie skonkretyzowały projektu wspólnego banku,"Grupa BRICS (Brazylia, Rosja, Indie, Chiny i RPA) porozumiała się wprawdzie we wtorek w sprawie utworzenia banku rozwoju, ale w środę podczas szczytu w Durbanie przywódcy tych krajów nie zdołali uzgodnić wspólnej konkretnej wizji tego projektu.","Minister finansów RPA Pravin Gordhan poinformował, że doszło do porozumienia w sprawie utworzenia banku, który mógłby konkurować z Bankiem Światowym i finansować projekty rozwojowe BRICS. Jednak w środę, po zakończeniu obrad prowadzonych w ramach piątego szczytu tych krajów, okazało się, że przywódcy zdołali uzgodnić tylko tyle, że rozpoczną negocjacje dotyczące utworzenia takiej instytucji finansowej. Nieoficjalnie mówi się o tym, że wschodzące gospodarki obawiają się, iż bank krajów BRICS umocni i tak już oczywistą przewagę Chin nad ich partnerami - wyjaśnia AFP. Ambicją państw BRICS jest utworzenie silnej instytucji finansowej, która pozwoliłaby im ""uwolnić się od dominacji Zachodu"" oraz obejść się bez pomocy jego sztandarowych instytucji, czyli Banku Światowego i Międzynarodowego Funduszu Walutowego - pisze francuska agencja, dodając, że liczne apele o zacieśnienie współpracy wydane na zakończenie szczytu w Durbanie ""z trudem maskowały"" różnice dzielące pięć krajów BRICS i trudności, na jakie natrafiają projekty tworzenia wspólnych instytucji. - Zdecydowaliśmy się otworzyć formalne negocjacje w sprawie ufundowania nowego banku rozwoju (...), którego przeznaczeniem byłoby również ułatwienie współpracy z innymi wschodzącymi rynkami i krajami rozwijającymi się - powiedział po zakończeniu obrad prezydent RPA Jacob Zuma, nie podając żadnych informacji w sprawie ewentualnej przyszłej lokalizacji banku, który Afryka Południowa pragnęłaby gościć u siebie. Dalsze rozmowy pięciu partnerów mają się toczyć na marginesie szczytu G20, który odbędzie się we wrześniu w Petersburgu - zapowiedział Zuma. Rosyjski minister finansów Anton Siłuanow zwrócił uwagę, że kraje BRICS muszą jeszcze uzgodnić wysokość ich wkładów do wspólnego banku; jak dotąd omawiano projekt, zgodnie z którym kapitał założycielski miałby wynosić 50 mld dol., a każdy z partnerów zainwestowałby po 10 mld dol. Rozważano też scenariusz, według którego finansowanie banku przez partnerów byłoby proporcjonalne do rozmiarów gospodarek ich krajów, co postawiłoby Chiny w roli głównego płatnika do wspólnej kasy - podaje AP. Wiele krajów rozwijających obawia się więc, że wspólne instytucje państw BRICS umocnią i tak już dominującą pozycję Chin - podaje AFP. Agencja AP powołując się na ekspertów pisze, że nie ulega raczej wątpliwości, iż Pekin, który ma największe na świecie rezerwy walutowe, stałby się nieuchronnie dominującym parterem w tej strukturze, na tej samej zasadzie, na jakiej USA zyskały najsilniejsze wpływy w Banku Światowym i MFW. Tematem obrad w Durbanie była też pomoc dla rozwijających się krajów czarnego lądu, a Zuma zaprosił na szczyt przywódców 15 krajów afrykańskich. Eksperci zwracają jednak uwagę, że państwa BRICS rywalizują o afrykańskie surowce, a Chiny - oskarżane o neokolonializm - stały się największym partnerem handlowym Afryki. W krajach BRICS mieszka 40 proc. ludności świata. Państwa te wytwarzają jedną piątą światowego PKB.",,
https://wiadomosci.onet.pl/kraj/chcieli-miec-prace-maja-do-splacenia-pozyczki/3wglb,"Chcieli mieć pracę, mają do spłacenia pożyczki","Dominika miała pracować zdalnie przy uzupełnianiu baz danych. Sylwia – miała być tajemniczym klientem. Obie, zamiast wymarzonej pracy, dostały listy, z których dowiedziały się, że mają do spłacenia pożyczki.","Dominikę skusiła oferta pracy przez internet. Chodziło o uzupełnianie bazy danych. – Nie było wygórowanych wymogów, jedynie szybkie pisanie, podstawy obsługi komputera, więc pomyślałam, dlaczego nie? Wysłałam CV i chwilę potem otrzymałam odpowiedź zwrotną e-mailem – mówi. Została w niej poinformowana, że przyjęto ją do pracy. Dostała do wypełnienia kwestionariusz osobowy, w którym miała podać wszelkie dane potrzebne do wystawienia umowy o dzieło, w tym numer PESEL oraz numer i serię dowodu osobistego. Po odesłaniu dokumentów, pracodawca poprosił ją jeszcze o wykonanie przelewu weryfikacyjnego w wysokości 3 groszy. Jak zapewniał, miał on służyć do potwierdzenia przesłanych w formularzu danych osobowych. „Przelew służy weryfikacji Państwa danych osobowych oraz rachunku i aktywowaniu konta pracowniczego w naszej firmie, na które będzie przelewane Państwa wynagrodzenie” – pisał pracodawca. – Pomyślałam no tak, skoro praca przez internet, to faktycznie muszą moje dane potwierdzić. Skąd mogą wiedzieć, że ja to ja. Nie wydawało mi się to podejrzane. Wykonałam przelew i odesłałam potwierdzenie pracodawcy – opowiada. List z niespodzianką Odpowiedź przyszła niemal natychmiast. Dominika została zapewniona, że pracodawca zaksięgował przelew i że w ciągu kilku dni na jej e-maila spłynie umowa. – Od tamtej pory nastała cisza. Pomyślałam, no nic, trudno, nie udało się. Ale po kilku dniach przyszły do mnie dwa listy. Na kopertach widniały nazwy firm chwilówek. Otworzyłam, przejrzałam to wszystko i nie mogłam uwierzyć... ktoś wziął na mnie kredyt! Dwa razy po 200 zł! Na spłatę, z tego co było napisane, miałam miesiąc. Próbowałam się uspokoić i pomyśleć, jak to możliwe. Dowód swój mam, nikomu go nie pożyczałam. Chwila skupienia i przypomniałam sobie, że przecież podawałam numer dowodu rzekomemu pracodawcy i prawdopodobnie otworzyłam konto, na które zostały zaciągnięte pożyczki! No i wszystko było jasne... Zostałam oszukana i to w tak głupi i naiwny sposób… – opowiada. Nie pierwsza, nie ostatnia Dominika zapakowała listy i udała się na policję. – Wzięłam ze sobą też wydruki korespondencji e-mailowej oraz potwierdzenie mojej wpłaty, tych nieszczęsnych 3 groszy. Policjanci pomogli mi napisać pismo do firmy, w której zaciągnięto pożyczki oraz wydali zaświadczenie potwierdzające, że zajmują się sprawą. Po pewnych czasie okazało się, że takich osób jak ja jest więcej, również zgłosiły się na policję i sprawa została połączona w prokuraturze. Kilka dni temu otrzymałam list z prokuratury z informacją, że namierzyli mężczyznę, na którego konto wpływały pieniądze. W sumie to 4200 zł. Od każdego pokrzywdzonego bodajże po 400 zł. Sprawa jest w toku – mówi Dominika. Cwany jak oszust Dominika stała się tzw. „słupem kredytowym”. Oszustwo wcale nie jest nowe, ale trzeba przyznać, wciąż skuteczne. Być może dlatego, że oszuści stają się coraz bardziej cwani. Podszywają się pod znane firmy, by, co bardziej wyczuleni kandydaci, mogli potwierdzić NIP i regon w internecie. Oferty dotyczą różnych stanowisk. Sylwia, która także została oszukana w ten sam sposób, miała pracować jako tajemniczy klient. Rzekomy pracodawca przydzielił jej sprawdzanie obsługi w… bankach, a ściślej – przy zaciąganiu pożyczek. Miała wykonać trzy zlecenia, za które dostałaby łącznie 200 zł. Podobnie jak Dominika, podała dane osobowe potrzebne do wystawienia umowy, wykonała przelew weryfikacyjny, by rzekomo potwierdzić swoje dane i wzięła się do pracy. – Pracodawca powiedział, że po sprawdzeniu dwóch banków i firmy pożyczkowej dostanę do wypełnienia ankietę. Weszłam w link, który mi wysłał i zrobiłam przelew na 1 grosz. Jak się okazało, był równoznaczny z zaciągnięciem pożyczki – mówi. Pożyczka zamiast umowy",,
https://wiadomosci.onet.pl/swiat/bank-centralny-szwajcarii-stracil-w-i-polroczu-ponad-50-mld-frankow/51zgrl,Bank centralny Szwajcarii stracił w I półroczu ponad 50 mld franków,"Szwajcarski Bank Narodowy (SNB) poinformował w piątek, że zamknął pierwsze półrocze stratą w wysokości 50,1 mld franków, co jest przede wszystkim efektem spadku wartości jego rezerw w walutach obcych, których kurs wobec franka znacznie się obniżył.","15 stycznia SNB zrezygnował w trybie natychmiastowym z masowego zakupywania euro w celu utrzymywania gwarantowanego minimalnego kursu 1,20 franka za euro. Spowodowało to gwałtowny wzrost globalnego popytu na franka jako walutę bezpieczną i jego silną aprecjację. W efekcie wartość rezerw walutowych szwajcarskiego banku centralnego zmniejszyła się w ciągu pierwszych sześciu miesięcy bieżącego roku o 47,2 mld franków. Dodatkowe 3,2 mld euro musiał on odpisać z tytułu spadku wartości swych rezerw złota, którego cena poszła w tym czasie w dół. Po stronie aktywów pojawiło się tutaj natomiast 574 mln franków pochodzących głównie z ujemnego oprocentowania sald rachunku depozytów na żądanie. Łączny ujemny bilans 50,1 mld franków uwzględnia także koszty bieżącej działalności SNB, w tym płace pracowników i wydatki na drukowanie banknotów. Tylko w pierwszym kwartale bieżącego roku SNB odnotował stratę 30 mld franków, podczas gdy całe pierwsze półrocze 2014 roku zamknął rekordowym zyskiem 38,3 mld franków.",,
http://wiadomosci.onet.pl/szef-knf-zwrocilem-sie-do-prezesa-marka-belki-o-zwolanie-ksf-na-temat-frankowiczow/7fehlf,Szef KNF: zwróciłem się do prezesa Marka Belki o zwołanie KSF na temat frankowiczów,"Zwróciłem się do prezesa NBP Marka Belki o zwołanie Komitetu Stabilności Finansowej, by zastanowić się, jak rozwiązać problem frankowiczów – mówi PAP szef Komisji Nadzoru Finansowego Andrzej Jakubiak po tym, jak KNF negatywnie zaopiniowała prezydencki projekt ustawy.",,,
https://wiadomosci.onet.pl/kraj/mf-w-zalozeniach-noweli-ustawy-o-nbp-chce-min-dwukadencyjnosci-rpp/7hwlh,MF w założeniach noweli ustawy o NBP chce m.in. dwukadencyjności RPP,"Ministerstwo Finansów w założeniach do nowelizacji ustawy o NBP chce m.in. wprowadzenia dwukadencyjności RPP oraz możliwości odwoływania członków Rady za podjęcie działalności zarobkowej lub publicznej poza pracą naukową, dydaktyczną lub twórczością autorską.","""W obecnym stanie prawnym członek Rady Polityki Pieniężnej wybierany jest na jedną sześcioletnią kadencję, bez możliwości jej przedłużenia (art. 13 ust. 2 ustawy o NBP). Proponuje się wprowadzenie możliwości sprawowania tej funkcji przez dwie kadencje"" - napisano w założeniach, opublikowanych w poniedziałek. ""Celem zmiany jest zachowanie stabilności w składzie Rady, co jednocześnie zwiększać będzie stabilność podejmowanych decyzji, wpływających na sposób prowadzenia polityki monetarnej Polski"" - dodano. Nowelizacja ma także doprecyzować ograniczenia dotyczące aktywności zawodowej i publicznej członków RPP oraz zarządu NBP. ""Zgodnie z art. 14 ust. 1 ustawy o NBP, w okresie kadencji członek Rady nie może zajmować żadnych innych stanowisk i podejmować działalności zarobkowej lub publicznej poza pracą naukową, dydaktyczną lub twórczością autorską, a za zgodą Rady wyrażoną w drodze uchwały (bez udziału zainteresowanego) - dopuszczalna jest działalność w organizacjach międzynarodowych"" - przypominają autorzy założeń do ustawy.",NBP,
https://wiadomosci.onet.pl/swiat/cypryjski-minister-data-ponownego-otwarcia-bankow-na-razie-nieznana/h1epb,Cypryjski minister: data ponownego otwarcia banków na razie nieznana,"Minister finansów Cypru Michalis Sarris nie był w stanie podać daty otwarcia cypryjskich banków, co według wcześniejszych planów miało nastąpić we wtorek. Decyzja w tej sprawie zostanie podjęta jak najszybciej - mówił w poniedziałek w Brukseli minister.","Banki na Cyprze są zamknięte od ok. 10 dni. ""Trzeba znaleźć równowagę między ostrożnością a stabilnością"" - powiedział Sarris na konferencji prasowej po spotkaniu ministrów finansów strefy euro, którzy uzgodnili w nocy z niedzieli na poniedziałek warunki programu pomocy dla zagrożonego bankructwem Cypru. Przewiduje on likwidację jednego z największych banków, Laiki, ze stratami udziałowców i właścicieli dużych depozytów. ""Jak najszybciej podejmiemy decyzję w sprawie tego, kiedy dokładnie banki zostaną otwarte"" - oświadczył szef resortu finansów. ""Nie mogę powiedzieć, kiedy to się stanie, ale musi do tego dojść jak najszybciej"" - podkreślił z kolei szef eurogrupy Jeroen Dijsselbloem. Zamknięcie banków miało na celu zapobieżenie m.in. nadmiernemu wycofywaniu gotówki, ale powoduje poważne problemy dla gospodarki kraju. Sarris ocenił, że dzięki porozumieniu z międzynarodowymi pożyczkodawcami Cyprowi udało się ""uniknąć bankructwa"", ""katastrofy i wyjścia kraju ze strefy euro"". ""Biorąc pod uwagę okoliczności, jest to najlepszy rezultat z możliwych"" - zaznaczył. Zdaniem ministra ustalenie warunków planu pomocy ""kładzie kres niepewności, która od trzech lat wpływała na cypryjską gospodarkę"". ""Naród i rząd Cypru są gotowe podjąć wszelkie decyzje i ciężką pracę"" - mówił. Podkreślił jednak, że Cypryjczyków czekają ""trudne czasy"". Pytany o reakcję Rosji na porozumienie przyznał, że ""wielu z międzynarodowych partnerów Cypru jest bardzo zawiedzionych"". Dzięki porozumieniu Cypr otrzyma pomoc finansową od strefy euro i Międzynarodowego Funduszu Walutowego (MFW) w wysokości 10 mld euro na uratowanie swojego sektora bankowego przed załamaniem. W zamian Cypr ma przeprowadzić restrukturyzację sektora bankowego oraz konsolidację finansów, reformy strukturalne i prywatyzację. Nowy program zakłada jednak natychmiastową likwidację banku Laiki, której pełne koszty poniosą udziałowcy, posiadacze akcji i właściciele nieubezpieczonych depozytów powyżej 100 tys. euro. Likwidacja Laiki pozwoli rządowi pozyskać 4,2 mld euro.",,
https://wiadomosci.onet.pl/kraj/pogarsza-sie-sytuacja-w-budownictwie/p2qtq,Pogarsza się sytuacja w budownictwie,"Ograniczona liczba nowych inwestycji w budownictwie, w tym głównie finansowanych ze środków unijnych, wpływa na pogorszenie sytuacji w tym sektorze - oceniają eksperci z firmy ASM-Centrum Badań i Analiz Rynku. Inwestycje te powinny pojawić się w 2014 r.","""Spowolnienie gospodarcze, niechęć do nowych inwestycji oraz restrykcyjna polityka banków będą skutkować wyraźnym spowolnieniem w branży budowlanej. Pozytywnie będzie wpływało na nią budownictwo niemieszkalne, które okaże się najbardziej stabilnym segmentem rynku"" - mówiła Beata Tomczak z ASM-Centrum Badań i Analiz Rynku na wtorkowej konferencji prasowej, poprzedzającej wrześniowe międzynarodowe targi budowlane w Warszawie. Jak wyjaśniła chodzi m.in. o hotele, obiekty turystyczne, budynki przemysłowe czy magazyny. Ekspertka wskazała, że wraz z nową perspektywą budżetową UE na lata 2014-2020 powinny pojawić się nowe inwestycje w sektorze budowlanym. Tomczak zwróciła uwagę, że w pierwszym półroczu br. produkcja budowlano-montażowa była o 23 proc. niższa, niż w tym samym okresie ubiegłego roku. ""Z kwartału na kwartał sytuacja w branży budowlanej pogarsza się"" - zaznaczyła. Firma badawcza ASM-Centrum Badań i Analiz Rynku prognozuje spadek produkcji budowlano-montażowej w 2013 roku o blisko 18 proc. wobec ubiegłego roku. Ma za to odpowiadać m.in. spadek inwestycji drogowych. W pierwszej połowie br. zbankrutowało 106 firm budowlanych, czyli o dwie więcej, niż w tym samym okresie ub.r. Według Małgorzaty Skoniecznej z ASM-Centrum Badań i Analiz Rynku w tym roku nie należy spodziewać się ""spektakularnej"" poprawy sytuacji firm budowlanych. ""Budownictwo pozostanie branżą bardzo dużego ryzyka, choć zakłada się, że w porównaniu z innymi branżami przyrost upadłości będzie niższy"" - oceniła. Z prognoz jej firmy wynika, że w tym roku liczba mieszkań oddanych do użytku spadnie o 6,3 proc. wobec 2012 roku.",,
https://wiadomosci.onet.pl/kraj/psl-chce-zlagodzenia-przepisow-o-bankowym-tytule-egzekucyjnym/htq22,PSL chce złagodzenia przepisów o bankowym tytule egzekucyjnym,"Umieszczenie w umowie wyraźniej informacji o konsekwencjach braku spłaty na czas długu, wydłużenie czasu dla sądu na wydanie klauzuli wykonalności i obowiązek poinformowania o jej wystawieniu dłużnika - takie zmiany w ustawie o bankowym tytule egzekucyjnym proponuje PSL.","Poseł PSL Mieczysław Kasprzak mówił na konferencji prasowej, że bankowy tytuł egzekucyjny to instytucja funkcjonująca od 1945 roku, która stanowi zabezpieczenie dla banku udzielającego pożyczki. Zawiera on termin wystąpienia do sądu o wyegzekwowanie pożyczonych pieniędzy, a także zapis jak wysokie będą roszczenia w przypadku, gdyby klient nie spłacał pożyczonych mu pieniędzy. Po nadaniu przez sąd klauzuli wykonalności - zaznaczył Kasprzak - w ciągu trzech dni staje się tytułem wykonawczym i jest podstawą wszczęcia egzekucji przez komornika. Poseł PSL ocenił, że jest to ""działanie bardzo krzywdzące, często doprowadzające do zniszczenia firmy przez bank"". Podkreślił, że ofiarą komornika w wyniku wystawienia takiego dokumentu padają na ogół mali i średni przedsiębiorcy czy osoby fizyczne. Wyraził zaniepokojenie tym, że ""kredytobiorca wyraża zgodę, by bank go zlicytował bez jego wiedzy i zabrał zaległości w sposób drastyczny"". Oczywiście długi trzeba spłacać - mówił poseł - ale można złagodzić tę formułę tak, by zyskała ona ludzką twarz, dlatego PSL przygotował stosowny projekt ustawy. Według propozycji ludowców umowa banku z kredytobiorcą ma zawierać pouczenie o skutkach wystawienia bankowego tytułu egzekucyjnego oraz kwotę, jaką może zostać obciążony dłużnik. Sąd - według pomysłu PSL - wystawiając klauzulę wykonalności będzie miał obowiązek sprawdzić, czy ten warunek został spełniony. Ponadto będzie musiał powiadomić dłużnika o wystawionej klauzuli. W projekcie zapisano też wstrzymanie egzekucji komorniczej do czasu zakończenia ewentualnego zażalenia kredytobiorcy i zawieszenie postępowania egzekucyjnego, jeśli sąd przyzna - w całości lub częściowo - rację dłużnikowi. Obecne przepisy dotyczące bankowego tytułu egzekucyjnego nie podobają się też PiS, który w styczniu domagał się m.in. przyspieszenia w Sejmie prac nad jego własnym projektem likwidującym tytuł w ogóle. Odmienny pogląd ma PO wskazując m.in. na krytyczne stanowisko rządu do projektu PiS, w którym ""podniesiono m.in., że w niewystarczający sposób przeanalizowano wpływ projektu na finanse publiczne"".",,
https://wiadomosci.onet.pl/kraj/prezes-bgk-rola-banku-gospodarstwa-krajowego-bedzie-rosla/bz1ec,Prezes BGK: rola Banku Gospodarstwa Krajowego będzie rosła,Rola BGK w finansowaniu dużych projektów inwestycyjnych będzie rosła wraz ze spodziewanym wzrostem restrykcji nakładanych na banki - ocenił w czwartek prezes Banku Gospodarstwa Krajowego Dariusz Kacprzyk.,"Podczas jednej z debat Europejskiego Kongresu Gospodarczego nt. finansowania dużych projektów inwestycyjnych Kacprzyk wskazał, że projektów obecnie na rynku jest dużo, ale wiele z nich pozostanie na etapie projektowania. Powody to np. niekompletność pomysłu, niewystarczające środki czy zabezpieczenia. Szef BGK przyznał, że w sektorze i na rynku finansowym widać obecnie nadpłynność krótkoterminowych ofert finansowania. Zwrócił jednak uwagę, że wskutek kryzysu rynków finansowych w ostatnich kilku latach spodziewane są nowe regulacje dla banków - dotyczące wymogów kapitałowych czy płynnościowych. Będą one negatywnie wpływały na dostępność finansowania. ""Z perspektywy Banku BGK mam wrażenie - nie chcę powiedzieć nadzieję, bo jesteśmy bankiem państwowym, któremu zależy, by gospodarka się rozwijała - że nasza rola już dziś jest ważna i poważna, a wskutek tych zmian regulacyjnych będzie tym ważniejsza, im bardziej będą restrykcyjne regulacje (...) po stronie banków"" - wskazał szef BGK. Odpowiadając na pytanie, czy trudniej dziś o dobry projekt, czy o finansowanie szef spółki Polskie Inwestycje Rozwojowe Mariusz Grendowicz uznał, że problemem okazuje się najczęściej brak dopasowania projektu do instytucji finansujących lub odwrotnie. Mówił np., że przeanalizowane przez PIR podobne do niego europejskie instytucje mają doświadczenie, a zatem są skłonne angażować się w finansowanie projektów innych niż oczekiwane dzisiaj lub możliwe do realizacji w Polsce. Grendowicz przypomniał, że PIR został utworzony dla tzw. project finance, czyli pozabilansowego finansowania infrastruktury - w jaki to sposób powstało wiele infrastruktury na świecie. Jak wyjaśniał, to pewna odmiana partnerstwa publiczno-prywatnego, w której finansowane są projekty pierwotnie niemające żadnych aktywów oraz zabezpieczenia. Jedynym ich zabezpieczeniem jest obietnica, że to, co powstanie, będzie kiedyś generowało przychody, z których zostaną spłacone kredyty i zabezpieczony zostanie zwrot dla akcjonariuszy. PIR włącza się w takie projekty wkładając swoje udziały w tworzone na rzecz ich realizacji spółki celowe. Grendowicz zaznaczył, że mechanizm ten jest stosunkowo nowy w Polsce, stąd też niewielka jest wiedza, jakie są czynniki tzw. bankowalności projektu (chodzi o pozytywną decyzję banku ws. finansowego zaangażowania w projekt - PAP). ""Dlatego często mamy do czynienia z dobrymi pomysłami, które nie są jeszcze projektami. One rokują bardzo dobrze, natomiast musi być wykonane sporo roboty, w czym często aktywnie uczestniczymy, świadcząc de facto darmowe usługi doradcze, bo projekt nie jest przygotowany - nie jest w takiej formie, która czyni go bankowalnym"" - wskazał Grendowicz. Prezes PIR jako perspektywiczne dzisiaj uznał projekty związane z odnawialnymi źródłami energii oraz tzw. kogeneracją (czyli skojarzoną produkcją energii i ciepła - po wyjaśnieniu warunków dalszego systemu wsparcia dla tych rozwiązań). Jego zdaniem należy też włożyć dziś pracę, by zwiększyć liczbę projektów możliwych do zaakceptowania przez instytucje finansowe. Grendowicz wskazał tu, że spółka niedawno ruszyła z Akademią PIR - ogólnopolskim cyklem warsztatów dla samorządowców nt. formuły PPP, którą uznał za perspektywiczną dla ich projektów. Przypomniał m.in., że w ostatnich dniach PIR zdecydował o dofinansowaniu prowadzonego takiego projektu zakładającego budowę, remont i utrzymanie dróg w woj. kujawsko-pomorskim.",Bank Gospodarstwa Krajowego,
https://wiadomosci.onet.pl/kraj/kopacz-zabierzcie-gotowke-na-wakacje-do-grecji/p075zx,Kopacz: zabierzcie gotówkę na wakacje do Grecji,"Sektor bankowy i nasze finanse publiczne są bezpieczne - powiedziała w poniedziałek premier Ewa Kopacz. Możemy elastycznie reagować na wszelkie zawirowania - dodała. Sprawdzajcie jednak sytuację w Grecji, jeśli wybieracie się tam na wakacje. Nie liczcie tylko na karty płatnicze, zabierzcie gotówkę - powiedziała premier.","Kopacz spotkała się w poniedziałek rano w KPRM z szefem NBP Markiem Belką oraz ministrami: finansów Mateuszem Szczurkiem, obrony narodowej Tomaszem Siemoniakiem oraz wiceszefem MSZ ds. europejskich Rafałem Trzaskowskim. Tematem rozmowy było ewentualne wyjście Grecji ze strefy euro. ""Chcę zapewnić, że polska gospodarka, polski wzrost gospodarczy jest stabilny, zrównoważony. Wzrost gospodarczy, oparty o zrównoważone elementy, ale przede wszystkim oparty na popycie wewnętrznym, a nie dopływie kapitału zagranicznego, powoduje, że dzisiaj zarówno nasz sektor bankowy, jak i finanse publiczne są zupełnie bezpieczne"" - powiedziała premier po spotkaniu. ""Co to znaczy? To znaczy tyle, że nasze rezerwy, które posiadamy, które posiada NBP, ale również te rezerwy, które są w wysokości 60 mld złotych, to są rezerwy walutowe, które są w jednej dziesiątej w dyspozycji ministra finansów, który może w każdej chwili bardzo elastycznie reagować na wszelkiego rodzaju zawirowania zewnętrzne. W związku z tym zapewniam Polaków - sektor bankowy nasz jest zupełnie bezpieczny"" - zaznaczyła premier. Kopacz poradziła też Polakom planującym wakacje w Grecji, by ze względu na ""dość dynamiczną"" sytuację w tym kraju śledzili informacje na stronach internetowych Ministerstw Finansów i Spraw Zagranicznych. ""Jeśli mogłabym cokolwiek radzić, to prosiłabym, żebyście państwo nie liczyli tylko na swoje karty i korzystanie z bankomatów. (...) Zabierzcie ze sobą więcej gotówki"" - podkreśliła szefowa rządu. Jak dodała, obecnie Grecy w bardzo szybkim tempie likwidują swoje depozyty bankowe. ""To są miliardowe kwoty w ciągu ostatnich kilku dni, dlatego też jeśli moglibyście państwo sprawdzać tę sytuację, będziecie się czuli na tym swoim wyjeździe wakacyjnym bardzo bezpiecznie"" - powiedziała Kopacz. Premier wyraziła przy tym pogląd, że ""niestety do takich sytuacji"", z jaką mamy obecnie do czynienia w Grecji, ""doprowadzają politycy, którzy zbyt dużo obiecują i powodują bardzo duże rozchwianie gospodarki"". Według Kopacz efekt jest taki, że podczas nadzwyczajnego szczytu strefy euro ""ważą się losy"" Grecji, która stoi przed spłaceniem dwóch rat do Międzynarodowego Funduszu Walutowego i Europejskiego Banku Centralnego. Premier podkreśliła, że w czwartek i piątek podczas szczytu Rady Europejskiej będą zapadały ""kluczowe decyzje dla przyszłości strefy euro"". Polska gospodarka jest stabilna i odporna na ewentualne zawirowania związane z sytuacją w Grecji – uważa minister finansów Mateusz Szczurek. Jak dodaje, w razie potrzeby MF wraz z NBP mogą stabilizować sytuację na rynku. Szef resortu finansów w rozmowie z dziennikarzami w poniedziałek w Sopocie odniósł się do swego porannego spotkania z m.in. premier Ewą Kopacz oraz szefem NBP Markiem Belką. Jak wskazał, przedstawiono na nim „stan gry”, czyli to, co dzieje się w ramach negocjacji pomiędzy Grecją a instytucjami europejskimi i międzynarodowymi, m.in. MFW, przed zaplanowanym na poniedziałek wieczorem spotkaniem szefów finansów strefy euro. Dodał, że druga część jego rozmowy z szefową rządu poświęcona była temu, jak zabezpieczona jest nasza gospodarka, sektor finansowy i gospodarstwa domowe przed ewentualnymi konsekwencjami pogłębienia się kryzysu. „Trzeba tu zaznaczyć, że zarówno sama polska gospodarka poprzez swoją strukturę wzrostu przez poziom wzrostu i to, że nie jest już dziś zależna od ciągłego napływu kapitału zagranicznego, jest dzięki temu znacznie bardziej stabilna i odporna na zaburzenia, np. związane m.in. z pogłębieniem kryzysu greckiego” – mówił minister Szczurek. „Ponadto MF sfinansowało 70 proc. potrzeb pożyczkowych na 2015 r., mamy 60 mld zł buforu, gdyby miało dojść do utrudnienia w finansowania długu. Z tego 46 mld jest w walutach, co oznacza, że w przypadku np. presji na osłabienie, jakichś znaczących ruchów spekulacyjnych kursowych, zarówno MF (z tych środków), jak i NBP (za pośrednictwem rezerw) mogą stabilizować sytuację na rynku” - podkreślił. Członek RPP Anna Zielińska-Głębocka stwierdziła w poniedziałkowej rozmowie z dziennikarzami, że jeśli doszłoby do wyjścia Grecji ze strefy euro, to dla rynków finansowych byłby to szok, Polska byłaby jednak bezpieczna. ""Po pierwsze nie oczekuję, żeby Grecja wyszła ze strefy euro. Jeśliby jednak doszło do tego, to byłby to powolny proces. Kierownictwo strefy euro nie dopuści, żeby był to gwałtowny proces"" - mówiła Zielińska-Głębocka dziennikarzom w Sopocie podczas Europejskiego Kongresu Finansowego. Dodała, że wyjście Grecji z unii walutowej spowodowałoby ""trochę zawirowań na rynkach"". ""Dla rynków to może być szok. Nie wiemy do końca, jakie mogą być konsekwencje, ale moim zdaniem jesteśmy bezpieczni"" - podkreśliła.",,
https://wiadomosci.onet.pl/swiat/cypr-rozmowy-o-pakiecie-ratunkowym-w-delikatnej-fazie-rzecznik-rzadu/2lwzb,"Cypr: rozmowy o pakiecie ratunkowym w ""delikatnej fazie"" - rzecznik rządu","Rozmowy z ""trojką"" o pakiecie ratunkowym dla Cypru znajdują się w ""bardzo delikatnej fazie"" i będą kontynuowane w niedzielę w Brukseli - oświadczył w nocy z soboty na niedzielę rzecznik rządu cypryjskiego. Dodał, że sytuacja jest""bardzo trudna"".","W opublikowanym oświadczeniu poinformowano, że prezydent Cypru Nikos Anastasiades uda się w niedzielę rano do Brukseli aby kontynuować rozmowy szefami Komisji Europejskiej, MFW i Europejskiego Banku Centralnego. Wcześniej informowano nieoficjalnie, że ""trojka"" i przedstawiciele Cypru uzgodnili wysokość opodatkowania depozytów bankowych wynoszących ponad 100 tys. euro, co ma pomóc uratować kraj przed niewypłacalnością. Depozyty takie umieszczone w jednym z najbardziej zagrożonych upadkiem banków - Bank of Cyprus - miały być obłożone podatkiem w wysokości 20 procent, a w innych bankach 4 proc.",fot. PAP/EPA,
https://wiadomosci.onet.pl/kraj/uokik-nalozyl-36-mln-zl-kar-dotyczacych-ike-na-banki-ubezpieczycieli-i-tfi/egxtm,"UOKiK nałożył 36 mln zł kar dotyczących IKE na banki, ubezpieczycieli i TFI","Urząd Ochrony Konkurencji i Konsumentów (UOKiK) w wyniku kontroli umów o indywidualne konta emerytalne (IKE) nałożył kary w łącznej wysokości ponad 36 mln zł. Urząd kwestionował m.in. brak odpowiedzialności za operacje pieniężne, wydłużenie terminu na wypłatę środków po śmierci ubezpieczonego, stosowane przez banki, towarzystwa ubezpieczeniowe i TFI, podał UOKiK w komunikacie.","Łącznie urząd wydał 19 decyzji: na 10 przedsiębiorców nałożono sankcje finansowe za naruszenie zbiorowych interesów konsumentów w łącznej wysokości ponad 36 mln zł, poza tym na 6 nałożono kary za nieudzielenie w terminie informacji w postępowaniu UOKiK. W przypadku dwóch przedsiębiorców prezes urzędu przyjęła zobowiązanie do zmiany praktyki, w jednym przypadku umorzono postępowanie. Stroną umowy o prowadzenie IKE w ramach III filaru może być m.in. biuro maklerskie, zakład ubezpieczeń, bank lub fundusz inwestycyjny. Klauzule zakwestionowane przez Prezes UOKiK są sprzeczne z ustawą o IKE i IKZE , prawem bankowym, a także wpisane do rejestru klauzul niedozwolonych. Najwyższe kary finansowe zostały nałożone na PKO Bank Polski, BRE Bank, Millennium Bank, PZU Życie, BGŻ oraz ING TUnŻ. W przypadku PKO BP i Millennium Banku wątpliwości UOKiK wzbudził brak odpowiedzialności za przeprowadzanie operacji pieniężnych. W ocenie prezes urzędu, nieinformowanie w umowach o wysokości odszkodowania, o które może starać się konsument, gdy przedsiębiorca nie wywiązuje się z umowy, stanowi naruszenie prawa. Kolejna klauzula stosowana przez PKO BP nieprecyzyjnie informowała o powodach wypowiedzenia umowy, dopuszczając dowolną interpretację przedsiębiorcy. W przypadku Millennium Bank Urząd zakwestionował praktykę niewskazywania w umowach IKE przesłanek ich zmiany. Za naruszenie zbiorowych interesów konsumentów prezes UOKiK nałożyła na PKO BP karę w wysokości ponad 14,6 mln zł. Na Millennium Bank została nałożona kara ponad 2,8 mln zł. Decyzje nie są ostateczne, ponieważ oba banki odwołały się do sądu. Z kolei BRE Bankowi prezes urzędu zarzuciła stosowanie 4 niedozwolonych klauzul umownych wpisanych do rejestru klauzul niedozwolonych. Jedną z zakwestionowanych klauzul jest postanowienie wyłączające odpowiedzialność banku w przypadku użycia przez osoby trzecie numeru identyfikacyjnego oraz haseł do kanałów dostępu do lokaty na rachunku. Ponadto bank przyznawał sobie prawo do czasowego ograniczenia dostępu do rachunku IKE i również nie ponosił za to odpowiedzialności. Za naruszenie zbiorowych interesów konsumentów prezes UOKiK nałożyła na BRE Bank karę w wysokości ponad 14,7 mln zł. Decyzja nie jest ostateczna, ponieważ bank odwołał się do sądu. W przypadku PZU Życie wątpliwości wzbudziło m.in. wydłużenie terminu na wypłatę środków po śmierci ubezpieczonego. Zgodnie z jednym z warunków PZU Życie wydłużyło ten termin do 30 dni, tymczasem zgodnie z ustawą o IKE i IKZE pieniądze powinny zostać wypłacone w ciągu 14 dni od złożenia wniosku. Zastrzeżenia wzbudziło także postanowienie, które decydowało o skuteczności doręczeń listów. W przypadku nieodebrania takiej korespondencji przez konsumenta, pismo było automatycznie uznawane za doręczone. PZU Życie zaprzestało stosowania tej klauzuli. Za naruszenie zbiorowych interesów konsumentów prezes UOKiK nałożyła na PZU Życie karę finansową ponad 1,2 mln zł. Spółka odwołała się do sądu.",fot. Shutterstock,
https://wiadomosci.onet.pl/swiat/niemcy-fiasko-umowy-ze-szwajcaria-o-opodatkowaniu-nielegalnych-lokat/2kcnn,Niemcy: Fiasko umowy ze Szwajcarią o opodatkowaniu nielegalnych lokat,"Zabiegi niemieckiego rządu o przeforsowanie w parlamencie kontrowersyjnej umowy ze Szwajcarią, umożliwiającej opodatkowanie lokat założonych przez nieuczciwych niemieckich podatników w szwajcarskich bankach, zakończyły się całkowitym fiaskiem.","Przedstawiciele opozycyjnych klubów - SPD i Zielonych w parlamentarnej komisji rozjemczej w Bundestagu sprzeciwili się dalszej pracy nad umową - podała w środę agencja dpa, powołując się na uczestników negocjacji. Obie partie wezwały rząd Angeli Merkel do ponownego podjęcia rozmów ze Szwajcarią w celu ""wynegocjowania sprawiedliwej umowy podatkowej"". Nie wolno pozwolić na zawarcie porozumienia, która ""nagradza oszustów podatkowych"" - napisano w uzasadnieniu. Bundestag, izba niższa niemieckiego parlamentu, uchwalił podpisaną w zeszłym roku ustawę w październiku br. Bundesrat, czyli przedstawicielstwo 16 niemieckich krajów związkowych, gdzie SPD i Zieloni mają przewagę, odrzucił ją miesiąc później. Komisja rozjemcza była ostatnią szansą na znalezienie kompromisu. Ustawa miała wejść w życie 1 stycznia 2013 roku. Koalicyjny rząd CDU/CSU i FDP liczył na wpływy do budżetu w wysokości dziesięciu miliardów euro w przyszłym roku. Z szacunków niemieckiego ministerstwa finansów wynika, że nieuczciwi podatnicy mogli ukryć przed fiskusem na zagranicznych kontach nawet 80 mld euro. Szwajcaria wykluczyła wcześniej możliwość renegocjacji umowy. Socjaldemokraci i Zieloni uważają, że podpisane w zeszłym roku porozumienie ze Szwajcarią zbyt łagodnie traktuje nieuczciwych podatników, którzy wyprowadzają z niemieckiego systemu podatkowego miliardy euro, lokując je w szwajcarskich bankach. Umowa przewidywała ryczałtowe opodatkowanie przez szwajcarskie banki lokat niemieckich klientów z ostatnich 10 lat według stawek od 21 do 41 proc., przy zachowaniu anonimowości właścicieli kont. Lokaty założone w przyszłości miałyby być opodatkowane w skali 26,4 proc. Rządzona przez SPD i Zielonych Nadrenia Północna-Westfalia kupiła latem tego roku po raz kolejny płyty CD ze skradzionymi danymi niemieckich podatników, którzy mają lokaty w bankach Szwajcarii. Dane kosztowały 9 mln euro. Władze tego landu zapowiedziały, że będą kontynuowały tę metodę walki z oszustami podatkowymi. Rząd w Berlinie skrytykował transakcję, choć w przeszłości dawał zielone światło dla takich metod walki z uchylaniem się od płacenia podatków. Wśród znanych osób, przyłapanych na przestępstwach podatkowych dzięki zakupowi nielegalnych danych był kilka lat temu ówczesny szef Niemieckiej Poczty (Deutsche Post) Klaus Zumwinkel.",,
https://wiadomosci.onet.pl/kraj/ker-reklama-getin-noble-banku-osmiesza-pracownikow-kadr/53j34,KER: reklama Getin Noble Banku ośmiesza pracowników kadr,"Komisja Etyki Reklamy (KER) uznała, że reklama radiowa Getin Noble Banku narusza dobre obyczaje.","Radiowa reklama pożyczek w Getin Noble Banku pod hasłem ""Nie ma mnie, na przerwie jestem"" zdaniem autora skargi kpi z osób wykonujących zawód kadrowca. Według skarżącego reklama informuje, że pracownicy kadrowi traktują innych z wyższością, nie wykonują podstawowych obowiązków, a w pracy mają nieustającą przerwę. Przedstawiciele firmy odpowiedzieli na te zarzuty, tłumacząc, że ich zdaniem reklama nie dyskryminuje żadnej grupy zawodowej. Według banku, by zrozumieć intencje reklamy, trzeba poznać promowany produkt ­ kredyt gotówkowy, do którego uzyskania nie jest wymagane zaświadczenie o zarobkach, a jedynie PIT­11 wnioskodawcy. Bank tłumaczy, że reklama nie odnosi się do sytuacji faktycznej, ale ""opisuje procesy myślowe zachodzące w umyśle osoby odkładającej w nieskończoność nieprzyjemność związaną z uzyskiwaniem zaświadczenia o zarobkach"".",,
https://wiadomosci.onet.pl/kraj/w-bankomacie-wyplacisz-palcem/rstns,W bankomacie wypłacisz... palcem,"Do końca tego roku co najmniej 1,7 tys. bankomatów w Polsce zostanie wyposażonych w funkcję biometryczną. Klienci będą mogli wyciągać z nich pieniądze jedynie przykładając palec do czytnika – informuje „Gazeta Wyborcza”.","Przełomu chce dokonać IT Card, właściciel sieci 600 bankomatów działających pod marką Planet Cash. Do końca tego roku ma zainstalować 1,4 tys. nowych bankomatów z funkcją wypłat biometrycznych. To będzie pierwsza tego typu sieć bankomatowa w Europie.",fot. Thinkstock/AbleStock.com,
https://wiadomosci.onet.pl/kraj/zbp-wprowadzi-specjalny-numer-do-zastrzegania-kart/dry8j,ZBP wprowadzi specjalny numer do zastrzegania kart,"Związek Banków Polskich już za cztery miesiące wprowadzi nowy numer telefonu do zastrzegania zaginionych kart. Łącząc się z nim klient, po wymówieniu nazwy swojego banku, będzie do niego przekierowywany. Ma to uprościć i skrócić całą procedurę.","Jak powiedział PAP wiceprezes ZBP Mieczysław Groszek, cztery miesiące - to realny termin na wprowadzenie systemu. ""Jego testy mamy już za sobą, teraz pozostaje tylko kwestia uruchomienia. Wystosowaliśmy ofertę do banków i daliśmy im dwa miesiące na zadeklarowanie się"" - powiedział. Dodał, że zainteresowanie banków nowym systemem jest bardzo duże. ""Na razie chęć przystąpienia do niego wyraziło kilkanaście banków, a jeśli chodzi o liczbę banków, które już podpisały z nami umowy, tej informacji na razie nie udzielamy"" - powiedział. Jak tłumaczył, ZBP zależy, aby na początek system objął ok. 70 proc. rynku kartowego w Polsce, co oznacza, że musiałoby w nim uczestniczyć sześć największych banków w Polsce. ""Taki odsetek skłoni pozostałe banki do przystąpienia do systemu, a trzeba dodać, że będzie on bardzo dobrym uzupełnieniem ich oferty"" - podkreślił. Obecnie numer na bankową infolinię, gdzie można zastrzec kartę to od pięciu do dziewięciu cyfr. ""W sytuacji, gdy utracimy kartę, wiele osób ma problem ze znalezieniem odpowiedniego numeru. Nowy, ujednolicony numer telefonu będzie się składał z pięciu cyfr, prawdopodobnie powtarzających się, tak aby był łatwy do zapamiętania"" - podkreślił wiceprezes ZBP. Po wprowadzeniu nowego systemu klienci, którzy chcą zastrzec swoją kartę, będą mieli do dyspozycji trzy kanały: telefoniczny, za pośrednictwem sms oraz przez internet. ""W przypadku internetu mamy już zajętą domenę, która ma bardzo łatwą nazwę do zapamiętania. Dostęp do tej formy zastrzegania kart będzie intuicyjny"" - podkreślił Groszek. Dodał, że w przypadku, gdy klient wybierze opcję telefoniczną, niezależnie z jakiego banku pochodzi zaginiona karta, numer telefonu będzie jeden. ""System będzie rozpoznawał głos i po wymówieniu nazwy danego banku będziemy przekierowywani do niego. To usprawni i skróci czas potrzebny do zastrzegania kart"" - stwierdził.",fot. Shutterstock,
https://wiadomosci.onet.pl/kraj/byly-katowicki-prokurator-oskrazony-w-kolejnej-sprawie/65wfd,Były katowicki prokurator oskrażony w kolejnej sprawie,"B. prokurator z Katowic Jerzy H. oprócz procesu, który skończy się w środę, jest też oskarżony o 32 inne przestępstwa fałszowania zaświadczeń o swych zarobkach i wyłudzenia kredytów z banków. Akt oskarżenia w tej sprawie prokuratura wysłała do sądu w Rybniku.","Poinformował o tym we wtorek rzecznik Prokuratury Okręgowej w Ostrołęce Andrzej Rycharski. Jak powiedział, w marcu ta prokuratura zakończyła śledztwo i przesłała do Sądu Rejonowego w Rybniku akt oskarżenia o łącznie 32 przestępstwa fałszowania zaświadczeń o swych zarobkach i wyłudzanie na tej podstawie kredytów na szkodę różnych banków. Grozi za to kara do 5 lat więzienia. Prokurator Rycharski ujawnił, że czyny, których popełnienie zarzucono byłemu Prokuratorowi Apelacyjnemu w Katowicach, dotyczą lat 2008-09. - Podejrzany potwierdził fakt posłużenia się tymi dokumentami we wnioskach do banków - dodał rzecznik ostrołęckiej prokuratury. W środę Sąd Apelacyjny w Katowicach ma ogłosić wyrok w innej, znanej powszechnie sprawie byłego prokuratora Jerzego H. Jest on w niej oskarżony o wyłudzenie od firm 1,7 mln zł. W I instancji Sąd Okręgowy w Katowicach, po siedmioletnim procesie, skazał H. na 8 lat więzienia. Wyrok zaskarżyła obrona, domagając się uchylenia orzeczenia i ponownego procesu. Według prokuratury i sądu okręgowego, w latach 1993-2002 H. zapraszał szefów firm na spotkania, podczas których przedstawiał im trudną sytuację prokuratury, wskazując na jej potrzeby i braki, np. sprzętu biurowego. W rzeczywistości sprzętu nie kupowano, a pieniądze trafiały do kieszeni oskarżonego. W ten sposób miało zostać oszukanych 65 firm i osób. H. miał tłumaczyć przedsiębiorcom, że kupowany za ich pieniądze sprzęt musi być kompatybilny z już posiadanym, proponował więc, że sam załatwi formalności z firmą, która jest stałym dostawcą prokuratury. W ten sposób, nie budząc podejrzeń, brał pieniądze, darczyńcom dając później faktury wystawiane przez Krzysztofa G. - przedsiębiorcę, znajomego prokuratora H., skazanego razem z nim. Prokuratura ustaliła, że po zakończeniu współpracy z G. Jerzy H. sam podrabiał faktury, fałszując podpis i pieczątkę G. Oskarżony stanowczo temu zaprzeczał. Poza wyłudzeniami i podrabianiem dokumentów H. odpowiada też m.in. za utrudnianie postępowania poprzez nakłanianie do fałszywych zeznań. Sąd zasygnalizował w piątek, że te czyny już się przedawniły. O tym, że Jerzy H. wydaje więcej niż zarabia, mieszka w luksusowej willi i jeździ drogim autem, napisał w kwietniu 2002 r. tygodnik ""Newsweek"". Ówczesna minister sprawiedliwości Barbara Piwnik przekazała sprawę do zbadania krakowskiej prokuraturze. To ona wniosła oskarżenie. Sąd okręgowy na początku procesu zezwolił na publikację wizerunku i nazwiska H., uznając, że przemawia za tym ważny interes społeczny. W czwartek sąd apelacyjny zmienił tę decyzję.",,
https://wiadomosci.onet.pl/kraj/banki-zarzucaja-siec-w-galeriach/7p2sy,Banki zarzucają sieć w galeriach,"Sieci bankowe coraz mocniej splatają się z centrami handlowymi, bo tutaj przeniosło się życie klientów - donosi ""Puls Biznesu"".","""Przed kryzysem banki bardzo mocno rozwijały się w centrach handlowych i płaciły wysokie stawki. W kryzysie ograniczyły się i chciały renegocjować umowy. Ostatnio widzimy ich spokojny powrót. Nie płacą już tyle, ile dawniej, ale ciągle są w czołówce"" - mówi Beata Kokeli, dyrektor w dziale handlowym CBRE. Artur Klimczak - szef detalu w Millennium - podkreśla, że centra handlowe przejmują rolę deptaków, gdzie ludzie spędzają coraz więcej czasu - banki muszą podążać za tym trendem. Jak wynika z doświadczeń jego banku, w placówkach w galeriach klienci realizują sporo transakcji. Obecność w centrach handlowych ma także czynnik marketingowo-wizerunkowy.",,
https://wiadomosci.onet.pl/kraj/nbp-projektowane-zmiany-w-ustawie-o-nbp-nie-moga-ograniczac-rpp/zk9m3,NBP: projektowane zmiany w ustawie o NBP nie mogą ograniczać RPP,"Projektowane zmiany w ustawie o Narodowym Banku Polskim nie mogą ograniczać uprawnień Rady Polityki Pieniężnej, ani zmieniać trybu jej powoływania i liczebności - wynika z piątkowego komunikatu zarządu NBP.","""W związku z przyjętym przez Radę Ministrów projektem założeń do nowelizacji ustawy o Narodowym Banku Polskim, Rada Polityki Pieniężnej i Zarząd NBP wypracują wspólne stanowisko wobec proponowanych zmian, które zostanie przedłożone Rządowemu Centrum Legislacji"" - podkreślił w piątek bank centralny. Dodano, że procedury dokonywania zmian legislacyjnych dotyczące NBP, jak i ich treść muszą być zgodne z zasadą niezależności NBP.",fot. Iza Procyk-Lewandowska,
https://wiadomosci.onet.pl/kraj/mbank-liczy-ze-w-2015-r-liczba-jego-klientow-przekroczy-5-mln/g03kf,"mBank liczy, że w 2015 r. liczba jego klientów przekroczy 5 mln","Dostęp do nowego serwisu transakcyjnego mBanku ma ponad 1 mln klientów banku. mBank liczy, że w 2015 r. liczba jego klientów przekroczy 5 mln - poinformował bank w środowym komunikacie.","""Mamy ambicję, by na 15-lecie marki mBank, w 2015 r., z naszych usług korzystało 5 mln klientów” – powiedział cytowany w komunikacie Cezary Kocik, wiceprezes zarządu BRE Banku ds. bankowości detalicznej. Nowy serwis transakcyjny został uruchomiony w czerwcu. Dotychczasowi klienci banku, posiadający dostęp do nowego serwisu (czyli osoby, które otworzyły rachunek przed 4 czerwca ), mogą korzystać także z jego wcześniejszej wersji. Pod koniec czerwca 2013 roku bank miał w sumie 4,27 mln klientów detalicznych w Polsce, Czechach i na Słowacji, czyli 1 proc. więcej niż pod koniec I kwartału 2013 roku. Bankowość detaliczna w Polsce obsługiwała pod koniec II kwartału 2013 roku 3,62 mln klientów. Bankowość detaliczna BRE Banku pozyskała w II kwartale 41,3 tys. nowych klientów. Paweł Kucharski, dyrektor w banku informował wcześniej PAP, że w III kwartale 2013 roku poziom akwizycji klientów detalicznych będzie nie niższy niż w II kwartale.",fot. Shutterstock,
https://wiadomosci.onet.pl/kraj/pis-do-rzadu-nie-wchodzmy-do-strefy-euro-i-unii-bankowej/7qvsw,PiS do rządu: nie wchodźmy do strefy euro i unii bankowej,"Szef klubu PiS Mariusz Błaszczak zaapelował do rządu, aby Polska nie wchodziła do strefy euro i do unii bankowej. ""Powinniśmy stać na gruncie suwerenności gospodarczej Polski"" - przekonywał.","""Apelujemy, żeby Polska nie wchodziła do strefy euro; apelujemy, żeby Polska nie wchodziła do takich instytucji, jak unia bankowa. Przestrzegamy - Komisja Europejska poprzez unię bankową chce ograniczyć suwerenność gospodarek państw członkowskich, w kierunku który jest nieakceptowany dla Polski"" - powiedział Błaszczak w czwartek na konferencji prasowej w Sejmie. Komisja Europejska zaproponowała w zeszłym tygodniu nowe zasady likwidacji banków. Powstałaby rada ds. likwidacji banków złożona z przedstawicieli KE, EBC i krajowych władz odpowiedzialnych za likwidację banków. Rada przygotowywałaby plany dotyczące likwidacji konkretnego banku, ale ostateczną decyzję podejmowałaby KE. Drugim elementem systemu ma być finansowany ze składek banków wspólny fundusz ds. likwidacji opiewający na 55 mld euro. Uporządkowana likwidacja banków ma być drugim etapem unii bankowej, po wspólnym nadzorze Europejskiego Banku Centralnego (EBC), który ruszy w drugim półroczu 2014 roku. Nadzorem tym będą objęte banki ze strefy euro oraz z krajów spoza eurolandu, które przyłączą się do nadzoru. Polska nie podjęła jeszcze ostatecznej decyzji w sprawie ewentualnego przystąpienia. ""Komisja Europejska zaproponowała jednolity mechanizm restrukturyzacji i likwidacji banków na użytek unii bankowej. To rozwiązania, które dotyczą bezpośrednio strefy euro. Polska na szczęście nie jest w strefie euro, a postulat PiS jest taki, żeby Polska nie wchodziła do eurostrefy, która ma olbrzymie wewnętrzne kłopoty"" - podkreślił Błaszczak. Jak zauważył, unia bankowa jest jednak otwarta dla państw spoza strefy euro. ""Rozwiązania, które proponuje Komisja Europejska dotyczące unii bankowej, są niebezpieczne dla Polski"" - przekonuje szef klubu PiS. ""Dwie trzecie banków działających na terytorium Polski jest własnością obcą, przy kryzysie, który rozpoczął się od spraw bankowych, grozi nam, że oszczędności zgromadzone w bankach działających na terytorium naszego kraju po prostu przepadną. Groźba jest zupełnie realna. Powinniśmy stać na gruncie suwerenności gospodarczej Polski, powinniśmy zrobić wszystko, żeby Polska nie wchodziła do strefy euro"" - podkreślił Błaszczak. W propozycji KE znalazł się zapis, wobec którego obiekcje podczas szczytu UE pod koniec czerwca wyrażał premier Donald Tusk. Chodzi o głosowanie w radzie, gdy podejmowana będzie decyzja o likwidacji określonego banku transgranicznego. Na takiej sesji rady zasiadać mają tylko te kraje, których likwidacja dotyczy. Jednym głosem ma dysponować kraj z siedzibą banku-matki i jednym głosem mają dysponować wszystkie kraje goszczące banki-córki razem wzięte.",,
https://wiadomosci.onet.pl/swiat/wedlug-wall-street-journal-barclays-moze-zlikwidowac-nawet-2000-miejsc-pracy-w/rc07x,Według Wall Street Journal Barclays może zlikwidować nawet 2000 miejsc pracy w bankowości inwestycyjnej,"Jak donosi Wall Street Journal cytując opinie osób znających plany tego brytyjskiego banku, Barclays planuje redukcję nawet 2000 miejsc pracy w bankowości inwestycyjnej w ramach szerokiej restrukturyzacji spółki.","Gazeta donosi, że kierownictwo banku Barclays ma zalecić redukcję od 1000 do 2000 etatów, najprawdopodobniej głównie w Azji i Europie kontynentalnej. Jak stwierdza gazeta, redukcje te zostaną prawdopodobnie ogłoszone w początku przyszłego roku, i dodaje, że kierownictwo banku Barclays chce chronić silne oddziały banku w Stanach Zjednoczonych i Wielkiej Brytanii. Analitycy Goldman Sachs sugerują, że Barclays może zredukować zatrudnienie w bankowości inwestycyjnej o 15 procent, czyli zwolnić 3500 z 23 300 zatrudnionych tam osób, w ramach szerszego przeglądu strategicznego wszczętego przez szefa banku Antony’ego Jenkinsa, który objął to stanowisko w sierpniu. Bank Barclays odmówił komentarza na temat szczegółów tego planu. Chociaż reformy w banku Barclays nie będą tak radykalne jak te realizowane przez jego konkurentów UBS i Royal Bank of Scotland, którzy wprowadzają zdecydowane redukcje, działania konkurencji mogą wpłynąć na zmianę planów. Na przykład redukcje w UBS mogą stworzyć nowe możliwości, z których być może zechce skorzystać Barclays. Jak stwierdza gazeta powołując się na osobę znającą szczegóły tych dyskusji, plany redukcji pozostają płynne i część kierownictwa banku opowiada się za bardziej agresywnymi cięciami.",,
https://wiadomosci.onet.pl/swiat/wlochy-udaremniono-rekordowa-kradziez-200-milionow-euro/s5q7s,Włochy: udaremniono rekordową kradzież 200 milionów euro,"We Włoszech karabinierzy udaremnili napad na siedzibę narodowego banku w Ankonie, w którym łupem miało paść ponad 200 milionów euro. W szajce był karabinier i policjant, których aresztowano razem z dwoma pomysłodawcami skoku.","Prokuratura w Ankonie poinformowała, że celem kradzieży miały być pieniądze, przechowywane w ogniotrwałych sejfach tamtejszej filii narodowego banku - Banca d’Italia. Napad zaplanował 53-letni ekspert w dziedzinie informatyki i jego 38-letni pomocnik, obaj wcześniej karani, ale - jak się podkreśla - nie mający powiązań z przestępczością zorganizowaną. Działali sami, a pomocników znaleźli w komendancie posterunku karabinierów oraz inspektorze policji z Ankony, przebywającym na długim zwolnieniu lekarskim. Sierżant karabinierów otrzymał zadanie przekupienia jednego z funkcjonariuszy swojej formacji pełniących służbę w gmachu banku, by uzyskać w ten sposób dostęp do danych informatycznych na temat systemu bezpieczeństwa. Dzięki temu przestępcy chcieli w nocy unieszkodliwić sterowane komputerowo urządzenia alarmowe i przedostać się do skarbca. Banknoty zamierzali zastąpić kartkami papieru aby kradzież została jak najpóźniej odkryta. Cały plan wyszedł na jaw, gdy zamieszany w jego realizację karabinier szantażował innego funkcjonariusza, by przekonać go do współpracy. Zastraszany mężczyzna nagrał rozmowę z szantażystą w mundurze i o wszystkim zawiadomił swoich przełożonych. Cały 4-osobowy gang został aresztowany. Tym samym, podkreśla się, udało się udaremnić jeden z największych napadów w historii Włoch.",Fot. PAP,
https://wiadomosci.onet.pl/swiat/rzym-i-paryz-dystansuja-sie-od-zadan-madrytu-ws-wdrozenia-ustalen-ue/y0mcw,Rzym i Paryż dystansują się od żądań Madrytu ws. wdrożenia ustaleń UE,"Włochy i Francja zaprzeczyły we wtorek wieczorem, jakoby zażądały we wspólnym komunikacie wydanym wcześniej tego dnia przez Madryt natychmiastowego wdrożenia ustaleń czerwcowego szczytu UE - poinformowali francuski minister ds. UE i rząd Włoch.","W wydanym w Hiszpanii komunikacie stwierdzono, że szybkiej implementacji ustaleń szczytu domagają się wspólnie Paryż, Rzym i Madryt. Oświadczenie Madrytu dotyczy decyzji UE, które miały umożliwić interwencyjne wykorzystanie funduszy ratunkowych Unii do zasilenia krajów pogrążonych w kryzysie. Szybkość (wdrożenia ustaleń) jest zasadniczym warunkiem powodzenia całej akcji europejskiej - obliczonej na ratowanie strefy euro - oświadczył w wydanym w Madrycie komunikacie hiszpański ambasador przy UE Estado Mendez de Vigo, który podkreślił też, że ""między decyzjami podejmowanymi przez UE a ich implementacją następuje niepokojąca przerwa"". Kilka godzin po wydaniu hiszpańskiego komunikatu rząd Włoch oświadczył, że jest ""zdumiony"" informacją o tym, że uczestniczył w inicjatywie Madrytu. - O domniemanej wspólnej deklaracji Hiszpanii, Włoch i Francji (...) rząd nie został poinformowany - podał Rzym. Również francuski minister ds. europejskich Bernard Cazeneuve powiedział agencji AFP, że nie ustalił ze swymi hiszpańskimi i włoskimi partnerami wspólnego stanowiska w sprawie apelu o przyśpieszenie wdrażania projektów ratunkowych Unii. Nie zostały podjęte wspólne kroki w tej sprawie - dodał Cazeneuve. Podczas szczytu UE (28-29 czerwca) strefa euro zgodziła się udzielić pomocy Hiszpanii i Włochom, które znajdują się pod coraz większą presją rynków ze względu rosnące koszty zadłużenia. Na pomoc Włochom i Hiszpanii miały zostać przeznaczone środki z funduszy ratunkowych, Europejskiego Funduszu Stabilizacji Finansowej (EFSF) i Europejskiego Mechanizmu Stabilizacyjnego (EMS), który miał zastąpić EFSF. Ustalono też, że EMS będzie mógł zasilić bezpośrednio banki, które znalazły się w tarapatach, nie obciążając tym samym budżetów zagrożonych państw. EMS nie został jednak jeszcze uruchomiony, co oznacza, że pomoc udzielona w postaci pożyczki - na przykład sektorowi bankowemu Hiszpanii - ostatecznie może obciążyć budżet państwa, który będzie musiał spłacać kredyt, jeśli zawiodą banki. Powołanie do życia EMS, który ma mieć możliwość pożyczenia do 500 mld euro, potrwa jeszcze w najlepszym wypadku do końca września, ponieważ niemiecki trybunał konstytucyjny zajmie w tej sprawie stanowisko dopiero 12 września - wyjaśnia francuska agencja. Do czasu powołania EMS strefa euro musi polegać na ewentualnej pomocy z funduszu EFSF, który dysponuje około 200 miliardami euro, a suma ta - jak pisze AFP - uznawana jest za niewystarczającą dla uratowania takiego kraju jak Włochy, które obciążone są kolosalnym długiem, czy na pożyczanie pieniędzy Hiszpanii. - Gdyby trzeba było dokonać masowych inwestycji w sierpniu, byłby problem - przyznał cytowany przez AFP europejski dyplomata, który chciał pozostać anonimowy. Szwajcarski dziennik ""Le Temps"" wyjaśnia, że Hiszpania znalazła się teraz w oku cyklonu, ponieważ nawet przyjęty ostatecznie w piątek przez eurogrupę plan dokapitalizowania hiszpańskich banków sumą, która może sięgnąć 100 mld euro, nie uspokoił rynków. Agencja Reutera napisała, że oprocentowanie hiszpańskich krótkoterminowych obligacji osiągnęło na wtorkowej aukcji jeden z najwyższych poziomów od utworzenia strefy euro, co ""odzwierciedla przekonanie, że kraj ten będzie potrzebował pełnego programu pomocowego (a nie tylko pomocy dla banków)"". Na wtórnym rynku oprocentowanie 5-letnich obligacji po raz pierwszy od 2001 roku przewyższyło wycenę 10-letnich papierów. Zdaniem cytowanego przez agencję analityka finansowego to dowód na to, że rynki wątpią w wypłacalność Madrytu. Oczekiwanie do 12 września na decyzję niemieckiego trybunału pogarsza sytuację, ponieważ - rynek nie lubi takiej niepewności (...). I daje o tym znać narzucając państwu hiszpańskiemu oprocentowanie 10-letnich obligacji sięgające 7,5 proc. (w piątek) - wyjaśnia cytowany przez ""Le Temps"" dyrektor banku Swissquote, Marc Buerki. - Co może zrobić Madryt, by odwrócić ten trend? Praktycznie nic - mówi Buerki. Według ""Le Temps"" sytuację może uratować tylko europejska solidarność polegająca na tym, że ""kraje wypłacalne (Niemcy, Holandia, Dania) wesprą te państwa, które wypłacalne nie są"" - proponuje Buerki, odnosząc się do koncepcji pewnego uwspólnotowienia długu. Na to jednak nie chce przystać Berlin - przypomina AFP. Na wieść o rekordowej rentowności długu Hiszpanii, która dla 10-obligacji wyniosła we wtorek 7,6 proc., spadły giełdy i euro, które osiągnęło najniższy kurs w stosunku do dolara od dwóch lat - podaje Reuters. Niepokój o całą strefę euro sprawia, że kurs wspólnej waluty spada od pięciu dni. Inwestorzy boją się, że jeśli trzeba szybko ratować Hiszpanię, UE nie będzie miała na to pieniędzy - wyjaśnia AP.",,
https://wiadomosci.onet.pl/kraj/zbp-w-i-kwartale-probowano-wyludzic-2088-kredytow-wartych-1349-mln-zl/4n4qh,"ZBP: w I kwartale próbowano wyłudzić 2088 kredytów wartych 134,9 mln zł","W pierwszym kwartale tego roku odnotowano 2088 prób wyłudzeń kredytów na łączną kwotę sięgającą 134,9 mln zł – wynika z najnowszego Raportu InfoDOK, przygotowywanego przez ZBP. Rekord padł w województwie lubuskim, gdzie jednorazowo próbowano wyłudzić 4 mln zł.","Koordynator społecznej Kampanii Informacyjnej Systemu DOKUMENTY ZASTRZEŻONE, Grzegorz Kondek poinformował podczas poniedziałkowej konferencji prasowej, że w minionym kwartale średnia kwota próby wyłudzenia dla całego kraju wyniosła 27,9 tys. zł. ""Najniższy poziom zanotowano w woj. warmińsko-mazurskim - średnio 13 tys. zł, a najwyższy w małopolskim i podkarpackim - odpowiednio 46,1 tys. oraz 55,4 tys. zł"" - mówił. Tłumaczył, że od półtora roku regularnie rośnie liczba prób wyłudzeń kredytów. ""Od 1,4 tys. pod koniec 2012 r. do niemal 2,1 tys. prób w pierwszym kwartale 2014 r., co oznacza wzrost o niemal 50 proc. Podobnie sytuacja wygląda z kwotami, które w tym samym okresie wzrosły o 85 proc.”– stwierdził. Z zaprezentowanych danych wynika, że w ciągu ostatnich dwunastu miesięcy udaremniono 7190 prób wyłudzeń kredytów na łączną kwotę niemal 0,5 mld zł. Średnio przestępcy próbowali zaciągnąć kredyt na nieco ponad 31 tys. zł. Rekord, jaki odnotowano w ciągu ostatniego roku padł w województwie mazowieckim, gdzie jednorazowo próbowano wyłudzić aż 25 mln zł. Liczba i wartość wyłudzeń byłaby prawdopodobnie większa, gdyby nie rosnąca świadomość Polaków, iż utracone dokumenty należy zastrzegać. Z Raportu InfoDOK wynika, że na koniec marca br. wielkość Centralnej Bazy Danych Systemu DOKUMENTY ZASTRZEŻONE, gdzie zgłaszane są utracone dokumenty, które powszechnie służą do potwierdzania tożsamości, przekroczyła 1,3 mln sztuk. Tylko w minionym kwartale odnotowano wzrost tej liczby o 27,3 tys. sztuk. Jak mówił Kondek, w bazie tej co 4 minuty zastrzegany jest kolejny dokument potwierdzający tożsamość. ""Liczba zastrzeganych dokumentów utrzymuje się na wysokim poziomie, co jest pozytywną informacją, gdyż oznacza, że Polacy wiedzą, że każdy utracony dokument należy jak najszybciej zgłosić w banku. Nawet jeśli nie mamy własnego konta bankowego"" - wskazał. W Polsce podstawowymi dokumentami potwierdzającymi tożsamość są dowody osobiste oraz paszporty. Jednak w praktyce, mogą do tego służyć też np. prawa jazdy, książeczki wojskowe, czy nawet karty płatnicze, na których wydrukowane jest nasze imię i nazwisko.",fot. Shutterstock,
https://wiadomosci.onet.pl/swiat/bulgaria-w-mediach-sa-tematy-zakazane/hltpv,Bułgaria: W mediach są tematy zakazane,"W bułgarskich mediach są tematy zakazane. Prasa unika ich ze strachu, ze względu na korporacyjne interesy właścicieli lub z powodu niekompetencji - stwierdzili w opublikowanej w czwartek analizie eksperci medialni.","Na pierwszym miejscu na liście tematów zakazanych są krajowe banki. W depeszy ambasady USA z 2006 roku, która wyciekła do WikiLeaks, ówczesny ambasador amerykański w Sofii John Byerle pisze o ""zgniłych jabłkach"" w bułgarskim systemie bankowym, mając na uwadze niejasne pochodzenie kapitału bułgarskich banków. O tym nie ma wzmianki w bułgarskich mediach drukowanych - mówi dr Iwo Indżow, wykładowca dziennikarstwa w Uniwersytecie Sofijskim i szef projektu o tematach zakazanych. Razem z zespołem Indżow analizował przez pół roku główne dzienniki bułgarskie. Banki - jeden z nich finansuje dużą grupę medialną - dla gazet są świętą krową, w tym banki i biznes najbogatszej kobiety w kraju, Cweteliny Borysławowej, która do niedawna dzieliła życie z premierem - mówi Indżow. Drugim zakazanym tematem jest przeszłość premiera Bojko Borysowa. Piszą o niej media internetowe, ukazały się książki. Specjalna komisja w PE ds. przestępczości zorganizowanej i korupcji ma zająć się sygnałem dwóch dziennikarzy bułgarskich w związku z amerykańskimi depeszami o premierze. W bułgarskiej prasie drukowanej o tym nie znajdzie się ani słowa. Oficjalnym źródłem wiedzy o przeszłości premiera są również depesze z WikiLeaks autorstwa byłego ambasadora USA w Sofii. - Borysowowi jednak zarzucano w przeszłości działalność kryminalną i utrzymywanie ścisłych powiązań z Łukoilem i ambasadą rosyjską - pisał John Byerle. Donosił również, że firma ochroniarska Borysowa, założona na początku lat 90., była jedną z największych ""w czasach, kiedy prywatna działalność ochroniarska była synonimem wymuszenia i działań siłowych"". - W przeszłości Borysowowi zarzucano skandale związane z kradzieżą paliwa, nielegalne transakcje wspólnie z Łukoilem oraz poważny przemyt metamfetaminy - napisał też amerykański dyplomata. - Gdyby coś takiego pojawiło się o innym polityku bułgarskim, nie pozostawiono by na nim suchej nitki, lecz temat Borysowa, jego przeszłości, powiązań, grup popierających jego władzę, jest absolutnie zakazany - stwierdza Indżow. Następnym tematem, którego media drukowane wyraźnie unikają, są prawa człowieka, dyskryminacja, przemoc policyjna, pogwałcenie praw mniejszości. Według Indżowa przyczyn należy szukać w niedojrzałości dziennikarzy i niezrozumieniu roli mediów w obronie praw obywatelskich. Jeśli chodzi o przemoc policyjną, są również obawy przed potężnym MSW, które nie przebiera w środkach dyskredytacji krytyków - dodaje inny analityk z zespołu Indżowa. - Wolność mediów w Bułgarii jest ograniczona, a środowisko mediów skalane - mówi Borysław Cekow. Jego opinia jest zbieżna z ocenami Reporterów bez granic (RSF) i Freedom House. W ostatnim rankingu RSF z 2011 roku Bułgaria pod względem wolności mediów spadła o 9 miejsc w porównaniu z poprzednim rokiem i zajmuje 80. miejsce wśród 178 krajów. Dziesięć lat temu była na 38 miejscu. Freedom House w maju umieścił Bułgarię na 78. miejscu wśród 196 państw. Wyprzedzają ją kraje takie jak Benin, Timor Wschodni, Namibia. Na tym samym miejscu są Węgry, które ostatnio premier Borysow podawał jako dobry przykład w dziedzinie regulacji mediów. - Sytuacja w Bułgarii jest podobna do tej, jaką zastał Viktor Orban na Węgrzech - powiedział Borysow, podkreślając konieczność opracowania ustawy o mediach drukowanych. Jednocześnie ze strony oficjalnych władz coraz częściej słychać zarzuty wobec mediów. - Dziennikarze, którzy krytykują MSW, nie są dziennikarzami, oni obsługują mafię - stwierdził kilka dni temu Borysow na tle ostrej krytyki wobec zarządzania gaszeniem dużego pożaru lasu koło Sofii. - Problem wolności słowa w Bułgarii nie wynika z tego, że rząd wpływa na media, lecz z tego, że ich właściciele mają zobowiązania wobec różnych rozgałęzień mafii - energetycznej, rolniczej, farmaceutycznej lub finansowej - stwierdził w poniedziałek premier w wywiadzie dla strony internetowej politikat.net.",,
http://wiadomosci.onet.pl/kraj/krawczyk-problemem-nie-sa-same-smieciowki-a-dostep-do-kredytow-na-tych-umowach/2k93w5,"Krawczyk: problemem nie są same ""śmieciówki"", a dostęp do kredytów na tych umowach","- Problem ""śmieciówek"" w gruncie rzeczy dotyczy relacji między rynkiem pracy a sektorem bankowym - mówi PAP szef Grupy Pracodawców w Europejskim Komitecie Ekonomiczno-Społecznym Jacek Krawczyk. - W Polsce mamy trochę dyskusję obok prawdziwych problemów.","- W Europie obserwujemy coraz większą tendencję, w której młodzi ludzie po zakończeniu edukacji nie szukają stałych umów o pracę, w związku z dużą digitalizacją rynku pracy i w ogóle gospodarki. Jest dokładnie odwrotny trend. Obserwujemy tzw. trend freelance economy, czyli ludzi, którzy de facto wykonują wolne zawody albo szukają elastyczności, żeby móc się realizować - mówi Krawczyk. Zastrzega jednak, że osoby na elastycznych kontraktach mają możliwość np. kupowania mieszkań na kredyt. - W związku z czym uważam, że w Polsce mamy trochę dyskusję obok prawdziwych problemów. Tu nie chodzi tylko, albo - moim zdaniem - nie przede wszystkim o stałe umowy o pracę, bo ten trend w Europie jest jednoznaczny - ich udział w ogólnym portfelu się zmniejsza. Natomiast problem polega na tym, że młodzi ludzie nie mogą znaleźć sposobu na finansowanie własnego startu w obecnej sytuacji, która jest w Polsce - dodaje. Przyznał jednocześnie, że w Polsce udział ""umów niestandardowych"" jest duży, większy niż w większości krajów Unii Europejskiej. ""Ale ciągle uważam, że można by to przekształcić w polską szansę, a nie problem. Niestety w Polsce politycy widzą to inaczej i próbują usztywnić rynek pracy, co moim zdaniem jest działaniem kontrproduktywnym"" - ocenia.",,
https://wiadomosci.onet.pl/swiat/schaeuble-przeciwny-pospiesznemu-tworzeniu-unii-bankowej/e91cv,Schaeuble przeciwny pospiesznemu tworzeniu unii bankowej,"Minister finansów Niemiec Wolfgang Schaeuble wezwał w artykule opublikowanym na łamach poniedziałkowego ""Financial Timesa"" do rozłożenia utworzenia unijnego systemu likwidacji banków i bankowego funduszu ratunkowego na dwa etapy.","Według Schaeublego traktaty unijne w obecnym kształcie nie gwarantują wystarczająco silnego umocowania prawnego dla jednolitego systemu likwidacji banków. ""Likwidacja banku to procedura (...) inwazyjna. Polega na podziale kosztów ryzyka między udziałowców banku, (...) wiąże się zazwyczaj ze stratą pieniędzy i utratą stanowisk pracy. Ci, których to dotyka, domagają się rekompensaty"" - wylicza niemiecki minister. Dlatego też ""jeśli jest jakakolwiek procedura, która potrzebuje solidnego umocowania w prawie, to jest to likwidacja banków"" - podkreślił niemiecki minister. Powołując się na przykład Cypru, który uratował własny system bankowy przed bankructwem kosztem wysokich strat po stronie właścicieli depozytów, Schaeuble napisał, że potrzebna jest uporządkowana procedura na wypadek likwidacji banku, przewidująca ""kiedy - i w jakiej kolejności - udziałowcy i wierzyciele byliby wzywani do partycypowania w kosztach ratowania lub likwidowania banku"". Schaeuble zauważa, że aby wspólny system likwidacji banków miał mocne zakotwiczenie w prawie unijnym, potrzebne będą zmiany w traktatach UE, a do ich wprowadzenia potrzeba czasu. Zmiana traktatów nie tylko dałaby systemowi likwidacji banków solidną podstawę, ale również zapewniłaby lepsze rozdzielenie nadzoru i pozostałych funkcji Europejskiego Banku Centralnego (EBC), ale do wprowadzenia tych zmian potrzebny jest czas - przekonuje Schaeuble na łamach ""FT"". ""Niefortunne byłoby poleganie do 2018 roku (w tej sprawie) na doraźnych inicjatywach, jak to przewiduje projekt dyrektywy o ratowaniu i likwidacji banków"" - zaznaczył. W obliczu tych trudności szef niemieckiego resortu finansów proponuje, by unijny system likwidacji banków i bankowy fundusz ratunkowy utworzyć w dwóch etapach, tak by początkowo - zanim wprowadzone zostaną odpowiednie zmiany traktatowe - pozostawić zadanie ratowania banków w rękach ""sieci narodowych władz"" i regulatorów. Według Schaeublego tymczasowe, zdecentralizowane podejście byłoby lepsze niż doraźne rozwiązania. Minister wskazał, że opierałoby się ono na sieci już istniejących narodowych funduszy ratunkowych, a nie na pojedynczym, unijnym, którego zasilenie zajmie sektorowi bankowemu wiele lat. Ponadto - jak zauważył - nie istnieją jeszcze zharmonizowane zasady likwidacji i restrukturyzacji banków, co utrudniałoby skuteczne działanie. Nie jest to rozwiązanie idealne, ale ""spełniłoby swoje zadanie i dało czas na stworzenie prawnej bazy (...) dla prawdziwie unijnej i ponadnarodowej unii bankowej z silnymi władzami"" - konkluduje Schaeuble. W bieżącym roku przywódcy unijni mają ustalać szczegóły dotyczące kolejnych etapów unii bankowej: wspólnego systemu likwidacji banków oraz wspólnego systemu gwarancji depozytów bankowych. Instytucją odpowiedzialną za nadzór europejskich banków będzie EBC; pełną zdolność do działania osiągnie ten mechanizm w marcu 2014 roku. System ten ma objąć banki strefy euro, ale będzie także otwarty dla państw, które jeszcze nie mają wspólnej waluty, np. Polski.",,
https://wiadomosci.onet.pl/swiat/obama-stoi-przed-decyzja-ws-nowego-szefa-fed/pbfkt,Obama stoi przed decyzją ws. nowego szefa Fed,"Prezydent Barack Obama stoi przed jedną z najważniejszych decyzji gospodarczych swej drugiej kadencji: ma wskazać, kto po Benie Bernankem stanie w przyszłym roku na czele Fedu. Faworytami są wiceszefowa Fedu Janet Yellen oraz b. doradca Obamy Lawrence Summers.","Decyzji - jak zastrzegają źródła w Białym Domu - można spodziewać się dopiero jesienią. Ale ekonomiści i komentatorzy od kilku dni nie przestają spekulować na temat zalet i wad kandydatów. Jak piszą główne amerykańskie dzienniki, wybór ""na najbardziej wpływowego technokratę w kraju"" wydaje się ograniczony do dwóch nazwisk: Janet Yellen, która od października 2010 roku jest wiceszefową Rezerwy Federalnej, amerykańskiego banku centralnego, oraz Lawrence'a Summersa, który był głównym doradcą Obamy ds. polityki gospodarczej, a także ministrem finansów za prezydenta Billa Clintona. To do nowego szefa banku centralnego należeć będzie decyzja, czy i w jakim stopniu kontynuować dotychczasową ""kryzysową"" politykę monetarną Fedu, czy też wrócić do bardziej tradycyjnej roli banku centralnego. Za rządów Bernankego Fed od pięciu lat utrzymuje bardzo niskie stopy procentowe; ponadto co miesiąc zasila gospodarkę tanim pieniądzem, skupując długoterminowe obligacje o wartości 85 mld dolarów. Tymczasem obaj kandydaci - jak wskazuje w swej analizie ""New York Times"" - mają różne poglądy w kluczowej kwestii dotyczącej tego, ""jak długo jeszcze i czy mocniej bank centralny powinien naciskać na wzrost gospodarczy"". Yellen, jako wiceszefowa Fed, jest ""architektem wysiłków, by redukować bezrobocie"", a Summers i osoby go wspierające uważają, że ostatnia akcja skupowania obligacji przez Fed ""przynosi niewiele dobrego, a nawet może szkodzić"" - przypomina nowojorski dziennik. Yellen, jeśli zostałaby wybrana na szefową Fedu, byłaby pierwszą kobietą na czele tej instytucji. Cieszy się poparciem wielu bardziej lewicowych Demokratów, którzy w piątek wysłali do Obamy list apelując o jej wybór. Wskazywali nie tylko na jej długą karierę w Fed i bliską współpracę z Bernankem w działaniach na rzecz walki z bezrobociem, ale też fakt, że była jednym z pierwszych ekonomistów, którzy przestrzegali przed ryzykiem kryzysu rynku nieruchomości. W poniedziałek ""Wall Street Journal"" przypomniał wypowiedzi Yellen z połowy 2009 roku, gdy USA zaczynały wychodzić z recesji. Yellen, wówczas szefowa banku centralnego stanu San Francisco, nakreśliła bardzo ponury obraz, przewidując ""frustrująco powolny"" powrót na ścieżkę wzrostu. Ponadto w odpowiedzi na obawy, że pompowanie w gospodarkę pieniędzy przez Fed napędzi inflację, uspokajała wówczas, że bezrobocie i słaba gospodarka zahamuje pensje i ceny. Inni ekonomiści inaczej na to patrzyli, ale to Yellen miała rację. Od kwietnia 2012 roku USA ma najniższą inflację od lat 60. ""WSJ"" przeanalizował ponad 700 prognoz gospodarczych dokonanych w latach 2009-2012 przez członków Fed w różnego rodzaju przemówieniach, w tym w Kongresie. ""Te najdokładniejsze pochodziły od pani Yellen"" - pisze dziennik. ""Janet Yellen jest najlepszym wyborem do Fed - napisał w komentarzu opublikowanym w ""WSJ"" prof. ekonomii Alan Blinder z Princeton University. - Jej przeszłość pokazuje, że konsekwentnie dokonywała dobrych ocen, zwłaszcza w w czasach kryzysu"". W tym samym poniedziałkowym wydaniu w artykule redakcyjnym ""WSJ"" krzywo patrzy jednak na kandydaturę Yellen dopatrując się w tym polityki promującej równość kobiet i mężczyzn. Gazeta krytycznie ocenia zresztą obu faworytów. ""Problem polega na tym, że prawdopodobnie i Yellen, i Summers nie będą robić tego, co powinno być priorytetem nowego szef Fed - czyli przywracać niezależność Fed poprzez zakończenie kosztownej polityki interwencji i skoncentrowanie się na utrzymaniu stabilności cen"" - komentuje gazeta. ""Washington Post"" spekulował w weekend, że piątkowy list senatorów z poparciem dla Yellen to odpowiedź na plotki, iż faworytem Obamy jest jednak Summers, który jako dyrektor Krajowej Rady Gospodarczej (National Economic Council) przy Białym Domu pomógł Obamie przeprowadzić ogromny program pobudzania gospodarki w pierwszej kadencji. Ale 58-letni Summers, jak wskazywał komentator ""New York Timesa"", jest postacią kontrowersyjną dla wielu Demokratów. To on odpowiadał bowiem za deregulację sektora finansowego za prezydentury Billa Clintona. Ponadto przypominają, że Summers w 2012 roku kwestionował korzyści, jakie daje program pobudzania gospodarki przez Fed. Podobnie politykę Fed krytykował ostatnio były minister finansów Robert Rubin. Jak podkreśla ""NYT"", Rubin zdominował politykę gospodarczą rządów Clintona i Obamy, a teraz gorąco wpiera ""swego protegowanego"" Summersa na szefa Fed, podobnie jak inny były minister finansów Timothy Geithner i obecny doradca gospodarczy Obamy Gene Sperling.",,
https://wiadomosci.onet.pl/kraj/bgk-oglosil-przetarg-na-centralny-system-bankowy/p75bx,BGK ogłosił przetarg na Centralny System Bankowy,"BGK ogłosił przetarg na Centralny System Bankowy. Szacunkowa wartość projektu to od 20 mln zł do 120 mln zł netto. Przetarg odbędzie się według procedury ograniczonej, a do składania ofert zostanie zaproszonych pięciu wykonawców - podał BGK.","Czas realizacji zamówienia został określony na 96 miesięcy od dnia udzielenia. Kryteriami udzielenia zamawiania będzie funkcjonalność (waga 60) i cena (waga 40). Termin składania wniosków o dopuszczenie do udziału w postepowaniu został wyznaczony na 10 grudnia. Wykonawcy, którzy zostaną zaproszeni do składania ofert będą musieli wnieść wadium w wysokości 1 mln zł. Przedmiotem zamówienia jest udzielenie prawa do korzystania i instalacja oprogramowania składającego się na nowy Centralny System Bankowy (CSB), wraz z dostawą niezbędnej infrastruktury sprzętowej. Przedmiotem zamówienia objęte są również usługi związane z wdrożeniem dostarczonego systemu oraz usługi gwarancyjne i serwisowe, świadczone po uruchomieniu produkcyjnym systemu CSB. System CSB, to rozwiązanie, które zastąpi obecnie stosowane rozwiązania informatyczne w zakresie: bezpośredniej obsługi klienta, administrowania „produktami” banku (w szczególności umowami kredytowymi, umowami depozytowymi i rachunkami bieżącymi), wsparcia procesów biznesowych związanych z obsługą klientów banku i posiadanych przez nich produktów, funkcjonalności księgi głównej banku i spełnienia wymogów regulacyjnych i sprawozdawczych nałożonych na Bank. Zamówienie będzie obejmować zarówno uruchomienie produkcyjne systemu CSB, jak również jego integrację w ramach architektury korporacyjnej banku. Wcześniej, w ramach przygotowania do ogłoszenia przetargu na wdrożenie centralnego systemu bankowego, BGK prowadził dialog techniczny z siedmioma wykonawcami: Sygnity, Fiserv Polska, Asseco Poland, FIS Technology Services Poland, Cube.ITG, konsorcjum Business Consulting Center, Axxiome i Sybase Products Poland oraz konsorcjum Orbium, Orbium International i Orbium International AG. BGK już wcześniej ogłaszał przetarg na centralny system bankowy. W pierwszym, unieważnionym przez BGK przetargu jedyną ofertę złożyło konsorcjum Sygnity i HP Polska. Cena zaproponowana przez konsorcjum - 204,4 mln zł brutto okazała się być znacząco wyższa niż budżet zamawiającego, który wynosił 78,4 mln zł brutto. Do złożenia ofert w przetargu BGK, oprócz konsorcjum HP i Sygnity, zaproszone było także konsorcjum Accenture i Cube.ITG. Przetarg realizowany był w formie dialogu konkurencyjnego.",fot. Iza Procyk-Lewandowska/Onet,
https://wiadomosci.onet.pl/swiat/przelom-w-sporze-ze-slowenia-otwiera-chorwacji-droge-do-ue/y40l7,Przełom w sporze ze Słowenią otwiera Chorwacji drogę do UE,"Chorwacja i Słowenia doszły dzisiaj do porozumienia ws. sporu o zagraniczne depozyty Chorwatów w nieistniejącym już banku Ljubljanska Banka. Otwiera to Chorwacji drogę do UE, gdyż przez ten spór Słowenia odkładała ratyfikację jej traktatu akcesyjnego.","-Strona słoweńska zobowiązała się do niezwłocznego rozpoczęcia procedury ratyfikacji traktatu akcesyjnego Chorwacji z UE. Realne zakończenie procedury to koniec marca - zapowiedziała chorwacka minister spraw zagranicznych Vesna Pusić na konferencji prasowej po parafowaniu w Zagrzebiu memorandum w sprawie trybu rozwiązania sporu wokół Ljubljanskiej Banki. Ustalono, że rozwiązanie sporu nastąpi na podstawie tzw. umowy o sukcesji między państwami byłej Jugosławii, a negocjacje odbędą się pod auspicjami Banku Rozrachunków Międzynarodowych w Bazylei. Ponadto chorwacki rząd zobowiązał się uniemożliwić wszczęcie kolejnych postępowań sądowych w tej sprawie przez chorwackich obywateli. -Znieśliśmy ostatnią przeszkodę w naszym wejściu do UE - zadeklarował chorwacki premier Zoran Milanović na konferencji prasowej. Zapowiedział, że oficjalne podpisanie memorandum przez niego i premiera Słowenii Janeza Janszę powinno nastąpić 11 marca na zamku w Mokricach w Słowenii, przy granicy z Chorwacją. -Podpisanie memorandum ze Słowenią nie przyniesie żadnych szkód Chorwacji. Obydwa kraje postarają się wynegocjować najlepsze z możliwych rozwiązań. Choć w ciągu ostatnich 20 lat nie odnieśliśmy w tej kwestii sukcesów, zobaczymy, co teraz możemy zrobić. Najważniejsze, że obydwa kraje mają świadomość istnienia problemu - podkreślił. W Lublanie premier Jansza wyjaśnił, że porozumienie z Zagrzebiem to kompromis ""zgodny z kluczowym interesem Słowenii, by prowadzić negocjacje na temat depozytów bankowych w ramach rozmów o podziale majątku byłej Jugosławii"". Potwierdził, że parlament słoweński powinien ratyfikować chorwacki traktat akcesyjny w ciągu miesiąca. Do tej pory traktat ten ratyfikowało 21 z 27 państw UE. Nierozwiązana sprawa utraconych przez chorwackich obywateli oszczędności w Ljubljanskiej Bance i związany z nią brak zgody chorwackiego banku centralnego na podjęcie działalności w Chorwacji przez jej sukcesora (Nova Ljubljanska Banka), sprawiła, że Słowenia jako jedyna w UE nawet nie rozpoczęła procesu ratyfikacji chorwackiego traktatu akcesyjnego. Istniały w związku z tym obawy, że może to opóźnić planowane na lipiec 2013 r. przystąpienie Chorwacji do UE. Komisja Europejska wzywała Słowenię i Chorwację do wypracowania wspólnego rozwiązania, podkreślając, że nie będzie rozstrzygać, kto ma rację w sporze bankowym. Chorwacko-słoweński spór bankowy ciągnie się od upadku Jugosławii w 1991 r. Ljubljanska Banka była jednym z trzech największych jugosłowiańskich banków, w którym oszczędności posiadała większość jugosłowiańskich obywateli, w tym Chorwaci. W 1991 r. bank ogłosił upadłość, przy czym jego aktywa zostały przeniesione do utworzonego w lipcu 1994 r. banku Nova Ljubljanska Banka. Zobowiązania wobec osób spoza Słowenii (pasywa) pozostały w starym banku. Według danych chorwackiego banku centralnego, łączna kwota oszczędności obywateli chorwackich w Ljubljanskiej Bance wynosi 160 mln euro (bez odsetek), a sprawa dotyczy ok. 132 tys. osób. Zagrzeb zwrócił dwie trzecie oszczędności swoim obywatelom i domaga się ich zwrotu od Novej Lublanskiej Banki. Słowenia twierdzi, że nie zatrzymała tych pieniędzy - że wszystkie zagraniczne depozyty z Ljubljanskiej Banki trafiły do Belgradu, skąd w dinarach wróciły do zagrzebskiego oddziału Ljubljanskiej Banki i zostały wydane na kredyty dla chorwackich firm. W 2010 r. rządy Chorwacji i Słowenii uzgodniły, że spór miał być przeniesiony na forum Banku Rozrachunków Międzynarodowych. Ten jednak odmówił zajęcia się sprawą, argumentując, że nie może zaoferować niczego nowego w stosunku do zakończonych niepowodzeniem negocjacji toczących się w latach 2001-2002.",,
https://wiadomosci.onet.pl/kraj/poczta-polska-nie-przyjela-oferty-pko-bp-ws-kupna-banku-pocztowego/jsvf2,Poczta Polska nie przyjęła oferty PKO BP ws. kupna Banku Pocztowego,Zarząd Poczty Polskiej nie przyjął oferty zakupu akcji Banku Pocztowego przez PKO BP - podał we wtorek rzecznik Poczty Zbigniew Baranowski. Zarząd przyjął natomiast propozycję współpracy PKO BP i Poczty przy zachowaniu obecnego akcjonariatu Banku Pocztowego.,"Jak poinformował rzecznik, zarząd Poczty Polskiej uważa, że utrzymanie Banku Pocztowego w strukturze Poczty Polskiej maksymalizuje wartość dla Skarbu Państwa ""w aspekcie finansowym, społecznym i cywilizacyjnym"". ""Bank Pocztowy w grupie kapitałowej Poczty Polskiej zwiększa szanse na zapewnienie stabilności krajowej sieci pocztowej, która ma fundamentalne znacznie dla świadczenia pocztowych usług powszechnych. To także szansa na uproszczenie i rozszerzenie dostępu do usług świadczonych przez instytucje państwowe oraz rozwiązań e-government w przyszłości"" - powiedział, cytowany we wtorkowym komunikacie, prezes Poczty Jerzy Jóźkowiak. Rzecznik podał też, że zarząd PP dostrzega korzyści wynikające ze współpracy Poczty Polskiej i PKO BP i przyjął propozycję współpracy tych dwóch spółek, jednak przy zachowaniu dotychczasowej struktury akcjonariatu Banku Pocztowego. Projektowaniem ram współpracy ma się zająć oddzielny zespół roboczy. ""Zarząd Poczty Polskiej zwrócił się do PKO BP z propozycją dokapitalizowania Banku Pocztowego przez Pocztę Polską i PKO BP, co pozwoli Bankowi Pocztowemu zwiększać swoją wartość, i co – w ocenie Poczty Polskiej – leży w interesie jego akcjonariuszy"" - poinformował rzecznik. Bank PKO BP kontroluje 25 proc. plus dziesięć akcji Banku Pocztowego. Oferta PKO BP dotyczyła długoletniej umowy o współpracy w zakresie sprzedaży produktów bankowych w placówkach pocztowych pod marką Banku Pocztowego oraz przejęcia przez PKO BP od Poczty około 75 proc. akcji Banku Pocztowego. PKO Bank Polski jest największym i jednym z najstarszych banków w Polsce. Zatrudnia ponad 27 tys. pracowników oraz dysponuje największą siecią sprzedaży w Polsce. Składa się na nią ponad 1100 oddziałów oraz ponad 1200 agencji. Ponadto bank prowadzi ponad 6 mln rachunków osobistych, a liczba wydawanych kart bankowych przekroczyła 7 mln. Głównym akcjonariuszem PKO BP jest Skarb Państwa - posiada 40,99 proc. akcji banku. Zysk brutto Poczty Polskiej w 2011 roku sięgnął 158,8 mln zł, a zysk brutto Grupy Poczty Polskiej wzrósł do 205,9 mln zł. Zysk brutto poprawiła w ubiegłym roku każda ze spółek Grupy, przede wszystkim Bank Pocztowy, którego wynik brutto poprawił się o ponad 114 proc. rok do roku i wyniósł 37,5 mln zł. Władze Poczty Polskiej informowały niedawno, że rozwój usług bankowo–ubezpieczeniowych jest jednym z najważniejszych obszarów, w których Poczta będzie zwiększała swoją obecność.",fot. Shutterstock,
https://wiadomosci.onet.pl/kraj/krol-skok-ow-dobrodziej-pis/dlvch,Król SKOK-ów. Dobrodziej PiS,"Przez jednych uważany za finansowego czarodzieja, za zbawcę prawicy i filantropa, przez innych za człowieka pełnego kontrowersji, egoistę i zmanierowanego milionera. Jaki jest naprawdę Grzegorz Bierecki - senator, działacz polityczny, biznesmen? Człowiek, wokół którego zrobiło się ostatnio sporo medialnego zamieszania?","Grzegorz Bierecki to najbogatszy z senatorów prawicy, założyciel Spółdzielczych Kas Oszczędnościowo-Kredytowych. Nie epatuje bogactwem, choć niektórzy w każdym jego geście i zachowaniu słyszą brzęk monet, nie chwali się nowym domem, autem, garniturem czy zegarkiem. Polityczni koledzy, z którymi jest związany, mówią, że jest ambitny, pracowity i uczciwy. Jego przeciwnicy twierdzą, że jest dobrodziejem prawicy, głównie PiS-u. - Nie każdy go lubi. Wszyscy jednak uginają przed nim plecy. Wiedzą, że jest zbyt silny, zbyt umocowany i zbyt inteligentny, by z nim zadzierać - mówi jeden z posłów, prosząc o anonimowość. Ale nie wszyscy podzielają tę opinię. - Jestem jak najlepszego zdania o senatorze Biereckim. Jest wybitnym przedsiębiorcą, społecznikiem i filantropem - twierdzi senator PO Jan Filip Libicki i nie zgadza się z medialnymi doniesieniami, że Bierecki jest zbawcą prawicy i do polityki poszedł tylko z uwagi na biznes, jaki prowadzi. - Te opinie są krzywdzące. W żadnej jego wypowiedzi nie usłyszałem niczego, co sugerowałoby wykorzystanie polityki na rzecz struktur, które stworzył - dodaje. Niezależny senator Jarosław Obremski uważa go za człowieka zrównoważonego, o ponadprzeciętnej inteligencji. - W dyskusji o budżecie na 2013 r. to on miał rację, a nie minister Rostowski, co do realności deficytu i wpływów do budżetu - podkreśla. Przez długi czas Bierecki był w politycznym cieniu innych działaczy - bardziej medialnych, mocniej się lansujących, świetnych oratorów. Od kilku miesięcy pojawia się na pierwszych stronach gazet, jest bohaterem tekstów, często krytycznych, głównie za sprawą raportu KNF o sytuacji SKOK-ów oraz kampanii przedwyborczej w tygodniku ""Monitor Tygodnia"". Jaki jest naprawdę Grzegorz Bierecki? Najpierw Solidarność, potem biznes Pochodzi z patriotycznej rodziny. To w dużej mierze ukształtowało jego charakter. Podobnie jak harcerstwo. Z jednego z takich obozów trafił wprost pod gdańską stocznię. Był rok 1980. Miał wówczas 17 lat i mocno zaangażował się w pierwszy zryw Solidarności. Zorganizował Federację Młodzieży Szkolnej. Właśnie wtedy po raz pierwszy spotkał się z Lechem Kaczyńskim. Bardzo mocno wpłynęło to na jego poglądy. Jakiś czas później za przywództwo w Solidarności Młodych trafił do aresztu. Gdy z niego wyszedł, rozpoczął działalność w ""podziemiu"", tym razem jako student. Brał także udział w strajku na Uniwersytecie Gdańskim. W trakcie obrad Okrągłego Stołu Grzegorz Bierecki zasiadł w podstoliku ds. nauki i szkolnictwa wyższego. Udało mu się wywalczyć możliwość zakładania szkół społecznych. Został potem zatrudniony w Komisji Krajowej Solidarności. W 1990 r. wysłano go do USA, by zabiegał o wsparcie dla niej. Zabiegał, spotykał się, rozmawiał. Otrzymał nawet honorowe obywatelstwo Kansas City. To właśnie wtedy spotkał się z Betty Karngham, działaczką tzw. unii kredytowych. Był to przełomowy moment w jego życiu. Pierwszy SKOK ruszył w 1992 r. Była to alternatywa dla zakładowych kas zapomogowo-pożyczkowych, gdzie królowało ""kolesiostwo"", ""znajomości"" i ""szerokie układy"". Bierecki w tym czasie zabiegał o wprowadzenie zapisów ustawowych, które pozwolą korzystać z innej niż bankowa formy pomocy finansowej. Był także pomysłodawcą ustawy o upadłości konsumenckiej oraz ustawy antylichwiarskiej. Po katastrofie pod Smoleńskiem, nastroje w parlamencie uległy zmianie i mocno okrojono te projekty. Według Biereckiego to ""zasługa"" bankowego lobby i firm lichwiarskich. Czytaj dalej na stronie 2: do Senatu z listy PiS... Ciąg dalszy artykułu... Do Senatu z listy PiS W 2011 r. Bierecki sam stanął do wyborów. Został senatorem z Podlasia z listy PiS. Członkiem partii nie został. Szybko jednak przylgnęła do niego ""łatka"", że jest ich dobrodziejem i finansowym źródełkiem, z którego cały czas partia czerpie wodę. - Jeśli tak jest, to trudno się dziwić, wszak Grzegorz Bierecki startował z listy PiS-u i nie widzę niczego niestosownego w finansowaniu inicjatyw partii, z którą mu poglądowo najbliżej - podsumowuje Filip Libicki. Ostatnie wybory, choć wygrał je w okręgu z impetem, położyły cień na jego wizerunku. W mediach pojawiły się informacje, że w kampanii wyborczej PiS wydało około pół miliona złotych na reklamę Biereckiego w nowo otwartym lokalnym tygodniku ""Monitor Tygodnia"", który po wyborach zniknął tak szybko, jak się pojawił. Co na to sam Bierecki? - Wskazane tam kwoty obejmowały promocję wszystkich kandydatów PiS, a nie - jak błędnie sugeruje ten materiał - jednego tylko kandydata - czytamy w sprostowaniu skierowanym do jednej z komercyjnych stacji telewizyjnych. Nadto prostuje, iż czasopismo, którego dotyczy niniejsze sprostowanie było tygodnikiem ogólnokrajowym o nakładzie przekraczającym 400 tys. egzemplarzy. Dlatego też porównanie wydatków poniesionych na ten cel z cennikiem reklam w gazetach o zasięgu lokalnym jest nieporozumieniem. Skok na SKOK Grzegorz Bierecki największy sukces osiągnął dzięki SKOK-om. Prowadził je ponad dwie dekady. W ubiegłym roku zrezygnował z funkcji prezesa. Komisja Nadzoru Finansowego, która objęła SKOK-i nadzorem finansowym, opublikowała niedawno pierwszy raport na temat ich sytuacji finansowej. Media twierdzą, że to raport miażdżący.  KNF stwierdziła, że większość Kas wymaga wprowadzenia pilnych działań restrukturyzacyjnych i że mają duże problemy ze złymi długami. Wskaźnik kredytów spłacanych nieterminowo albo niespłacanych w ogóle stanowił blisko 30 proc. portfela. Według komisji pod koniec ubiegłego roku ponad połowa Kas wykazała straty 3,7 mld zł. Z ponad 12 mld zł kredytów udzielonych przez SKOK to pożyczki przeterminowane. Rzecznik prasowy SKOK Andrzej Dunajski uważa z kolei, że opublikowany raport jest niefortunny i niesprawiedliwy. Wyraźnie rzutuje na wizerunek spółdzielczych Kas. W swoim oświadczeniu podkreśla, że KNF zdecydowała się na publikację skrótowej i wybiórczej prezentacji, która stała się przyczyną szeregu nierzetelnych artykułów. Jak informuje, aktualny wskaźnik kredytów przeterminowanych powyżej 3 miesięcy w SKOK to 15,14 proc. - I jest to odpowiednik w kategorii kredytów zagrożonych w bankach, których współczynnik, według KNF,  wynosi 17,2 proc. - wyjaśnia rzecznik. - W prasie pokazywano różne współczynniki dla kas i dla banków. A warto w tym miejscu pamiętać o jednej zasadzie, żeby porównywać to, co można porównywać. Nie można  porównać orzecha do jabłka i mówić, że jest zbyt twardy w stosunku do owocowej skórki - przekonuje. Z Polski do USA Co na to politycy? Jarosław Obremski uważa, że strona rządząca pod pretekstem Amber Gold chce ograniczyć swobodę SKOK-om. - Być może jest to zaplecze etatowe i finansowe PiS-u, ale chciałbym mieć przekonanie, że tej roli nie pełnią spółki Skarbu Państwa względem PO - podkreśla. Tymczasem 15 lipca Rada Dyrektorów World Council of Credit Unions z siedzibą w Madison powołała Grzegorza Biereckiego na stanowisko przewodniczącego Światowej Rady Unii Kredytowych (odpowiednik polskich SKOK-ów). To pierwszy Europejczyk na tym stanowisku. - Wybór na przewodniczącego jest wielkim wyróżnieniem nie tylko dla mnie osobiście, ale także dla Polski. Dokonali go przedstawiciele ponad stu krajów, którzy potrafią ocenić moje dokonania - mówi Onetowi senator Grzegorz Bierecki. - Świat docenia również w ten sposób sukces Polski, czyli stworzenie systemu kas kredytowych, będącego wzorem dla wielu innych krajów, nawet tych bogatszych od naszego - podkreśla. Inwestycje, pieniądze, fundacje Roczny dochód senatora Bierckiego to ponad 6,5 mln zł. Nie boi się inwestować. SKOK Holding jest udziałowcem m.in. dwu przedsięwzięć o. Rydzyka w Geotermii Toruń i sieci komórkowej ""W naszej rodzinie"". Jego spółki działają także w segmencie medialnym. Apella S.A. wydaje ""Tygodnik Podlaski"", ""Gazetę Bankową"" i ""Głos Stefczyka"", ma także 80 proc. udziałów w spółce Fratria wydającej ""Sieci"". Na Podlasiu, skąd kandydował do Senatu założył Fundację ""Kocham Podlasie"". Niektórzy twierdzą, że po to tylko, by zdobyć elektorat. Zmiażdżył wówczas swoich konkurentów bardzo wysokim wynikiem. Fundacja nadal działa aktywnie. Na jej działalność w krótkim czasie senator przeznaczył blisko 5 mln zł.",Grzegorz Bierecki,
https://wiadomosci.onet.pl/swiat/swiatowa-organizacja-finansowa-zablokuje-transakcje-z-bankami-iranu/g50fp,Światowa organizacja finansowa zablokuje transakcje z bankami Iranu,"SWIFT - jedna z najważniejszych instytucji finansowych na świecie, obsługująca m.in. przelewy między bankami - podała w piątek, że odetnie irańskie banki od swojej sieci komunikacyjnej. Zachód podejrzewa, że Teheran pracuje nad stworzeniem broni atomowej.","SWIFT, Towarzystwo Światowej Telekomunikacji Finansowej, z siedzibą w Brukseli, pośredniczy w międzynarodowych transakcjach między światowymi instytucjami finansowymi, takimi jak banki, giełdy, domy maklerskie oraz korporacje. Zrzesza ponad 10 000 podmiotów z 210 krajów. W oświadczeniu podano, że ""SWIFT jest gotowy (...) przestać świadczyć usługi dla objętych sankcjami instytucji finansowych w Iranie, jak tylko kształtu nabiorą opracowywane właśnie unijne przepisy"" w tej kwestii. O taką decyzję zabiegały USA i UE, które pragną zapobiec powstaniu irańskiej bomby atomowej, nie uciekając się przy tym do rozwiązań siłowych. W przeciwieństwie do sankcji gospodarczych - tych już nałożonych i tych właśnie opracowywanych - odcięcie irańskich banków od globalnej sieci łączącej świat finansów miałoby skutek natychmiastowy. Za pośrednictwem SWIFT Iran otrzymuje płatności za eksportowaną ropę naftową. Irańska gospodarka jest uzależniona od eksportu tego surowca. Wcześniej SWIFT opierał się naciskom ze strony USA i Unii argumentując, że nie ocenia natury obsługiwanych transakcji. ""Jeśli SWIFT zrobi tak, jak zapowiedział, przeciąłby linę ratunkową irańskiego reżimu"" - ocenił Mark Dubowitz, ekspert ds. irańskich sankcji w administracji Obamy. ""Byłby to także polityczny policzek: Iran byłby pierwszym krajem wyrzuconym ze SWIFT, który w świecie finansów stanowi odpowiednik ONZ"" - dodał. Krok ten jest jednak obarczony dużym ryzykiem. Odcięcie Iranu od SWIFT może wywołać hiperinflację w kraju i odbić się na zwykłych Irańczykach, zakłócić dostawy ropy naftowej na rynek światowy i wywindować jej ceny; możliwe są również inne, nieprzewidywalne działania odwetowe - podkreśla agencja AP.",,
https://wiadomosci.onet.pl/swiat/ke-manipulowanie-wskaznikami-rynkowymi-to-karalne-przestepstwo/ql7vq,KE: manipulowanie wskaźnikami rynkowymi to karalne przestępstwo,"W ślad za skandalem ze stopą Libor, KE zaproponowała w środę, by manipulowanie wskaźnikami rynkowymi było przez prawo każdego państwa UE uznane za przestępstwo i podlegało karze, nawet więzienia. KE zapowiada też reformę metod ustalania i kontroli stóp wymiany.","""Skandaliczne zachowania niektórych aktorów rynkowych muszą być karane bez pobłażania. Nadzory bankowe muszą zidentyfikować te manipulacje, a sędziowie muszą je karać, nawet karą więzienia w najcięższych przypadkach"" - powiedział na konferencji prasowej komisarz ds. rynku wewnętrznego i usług Michel Barnier. Jak dodał, przyjęta w środę legislacyjna propozycja KE ma na celu ""całkowity zakaz karygodnych zachowań banków"", bo manipulacja wskaźnikami referencyjnymi takimi jak londyński Libor, czy jego europejski odpowiednik Euribor, czy warszawski Wibor, będzie teraz ""bezwzględnie traktowana jako czyn bezprawny i podlegający sankcjom karnym we wszystkich państwach członkowskich"". KE podkreśla, że wszystkie te wskaźniki są dobrem publicznym, gdyż w oparciu o stawkę oprocentowania pożyczek międzybankowych ustalane są rentowności niezliczonych produktów finansowych, w tym także tych dla zwykłych ludzi: kredytów hipotecznych, depozytów, pożyczek studenckich, czy kredytów na kartach kredytowych. ""Zawyżanie tych wskaźników to przestępstwo, a ofiarami są przedsiębiorstwa i zwykli ludzie, dlatego musimy zapewnić, że manipulowanie wskaźnikami lub nawet próba manipulowania będą karalne"" - powiedziała z kolei komisarz ds. sprawiedliwości Viviane Reding. KE zrezygnowała na tym etapie z określenia minimalnego zakresu sankcji i ich wysokości. Chce natomiast, aby każde państwo członkowskie przewidziało sankcje karne w swoim prawie krajowym, które miałyby zastosowanie w odniesieniu do manipulowania wskaźnikami referencyjnymi. KE ma nadzieję, że jej propozycje legislacyjne zostaną uzgodnione do końca roku i wejdą w życie w 2014 roku. Jest to reakcja na skandal z manipulowaniem Liborem (London Interbank Offered Rate), stopą honorowaną przez najważniejsze londyńskie instytucje finansowe. Skandal polegał na tym, że traderzy około 20 banków manipulowali zgłoszeniami szacowanych przez siebie międzybankowych stóp kredytowych, z których codziennie wyciąga się średnią - Libor. KE potwierdziła też w środę, że poza badaniem skandalu Libor ""bardzo zaawansowane"" jest rozpoczęte rok temu śledztwo ws. domniemanych manipulacji stopą Euribor (Euro Interbank Offered Rate); inne śledztwo dotyczy japońskiego wskaźnika - Tibor. - Nie mogę wykluczyć, że w przyszłości będziemy też badali inne wskaźniki (poza strefą euro) - powiedział komisarz ds. konkurencji Joaquin Almunia, pytany, czy KE interesują też wskaźniki w unijnych państwach poza euro, jak np. warszawski Wibor. ""Gazeta Wyborcza"" przypomniała kilka dni temu, że wobec Wiboru od 2009 roku też jest mnóstwo zastrzeżeń. ""GW"" przypomniała, że pretensje do banków za utrzymywanie sztucznie wysokiego Wiboru zgłaszała Rada Polityki Pieniężnej, a na początku 2012 r. wiceprezes NBP Witold Koziński skierował do banków list w sprawie Wiboru; w wywiadzie dla ""Obserwatora Finansowego"" tłumaczył, że - kilka banków dość często kwotowało w ostatnim kwartale 2011 r. Wibor powyżej przyjmowanej później średniej. Propozycje kar to nie wszystko, jak wspólnie zapewniali Barnier i Reding. KE zapowiada reformę metod ustalania i kontroli stóp wymiany, którą teraz zajmują się same banki. Np. Euribor obliczany jest przez organizację EURIBOR-EBF na podstawie średniej dostarczanej przez 43 banki. - Te wskaźniki to dobro publiczne i nie możemy pozostawiać ich tylko (w rękach) instytucji prywatnych. Musimy zapewnić kontrolę publiczną - powiedziała Reding. Barnier podkreślił, że w ramach prac KE nad zmianą metody ustalania tych wskaźników - na stole są wszystkie opcje, poza status quo i autoregulacją. To co się teraz dzieje, pokazało, że autoregulacja nie działa. Musi być nad nią nadzór publiczny - powiedział Barnier. Podkreślił, że trzeba zapewnić ""przejrzystość i nadzór"" tych wskaźników, a jego osobistym zdaniem - także ich regulację. Nie powiedział, kiedy przedstawi propozycję, ale wskazał, że będzie to ""szybko"". KE podkreśla, że to praca zarówno dla UE, jak i G20, bo wskaźniki te mają zasięg światowy.",,
https://wiadomosci.onet.pl/kraj/ktorzy-prezesi-bankow-zarabiaja-najwiecej/d8r8ms2,Którzy prezesi banków zarabiają najwięcej?,"Najlepiej opłacanym prezesem polskiego banku w 2018 r. był Cezary Stypułkowski, szef mBanku. Zarobił blisko 5,1 mln zł – o 28 proc. więcej niż rok wcześniej – informuje dzisiejsza ""Rzeczpospolita"".","Na kolejnych miejscach są Brunon Bartkiewicz prezes ING Banku Śląskiego, którego zarobek wzrósł o 20 proc. do blisko 4 mln zł oraz Joao Bras Jorge prezes Millennium, którego wynagrodzenie zmalało o 35 proc. do 3,25 mln zł. ""Rzeczpospolita"" informuje, że Zbigniew Jagiełło, prezes PKO BP, największego banku w Polsce, otrzymał brutto 1,8 mln zł (wobec 3,3 mln zł w 2017 r.), z tego wynagrodzenie zasadnicze to 793 tys. zł, czyli 66 tys. zł miesięcznie. Gazeta przypomniała, że w połowie ub.r. bank wdrożył ustawę kominową kształtującą wynagrodzenia kierownictwa niektórych spółek państwowych, co sprowadziło się do znacznego obniżenie wynagrodzeń członków zarządów i zmiany formy zatrudnienia. Gazeta zwróciła uwagę, że ustawę kominową wdrożono także w innym państwowym banku, banku Pekao, ale po wynagrodzeniu jego prezesa Michała Krupińskiego tego nie widać. Wyniosło ono bowiem 2,1 mln zł, z czego zasadnicze 1,7 mln zł (140 tys. zł miesięcznie). ""Rzeczpospolita"" dodała, że w 2017 r. Krupiński zarobił w banku niecałe 1,1 mln zł, ale fotel prezesa objął w połowie roku.  Źródło: ""Rzeczpospolita"".",,
https://wiadomosci.onet.pl/kraj/balcerowicz-rozmowa-szefow-msw-i-nbp-jaskrawym-naruszeniem-niezaleznosci-nbp-ze/jb87k,Balcerowicz: rozmowa szefów MSW i NBP jaskrawym naruszeniem niezależności NBP ze strony prezesa,"Rozmowa szefa MSW Bartłomieja Sienkiewicza z prezesem NBP Markiem Belką to jaskrawe naruszenie niezależności NBP ze strony prezesa NBP - uważa Leszek Balcerowicz, przewodniczący rady Forum Obywatelskiego Rozwoju, były prezes NBP.","""Mamy do czynienia właściwie z konspiracją. Dlatego, że nie sądzę, żeby uczestnicy tej rozmowy zamierzali uczynić ją publiczną. Więc to jest konspiracja, której treścią jest pewien układ polityczny, który miał polegać na tym, że w trakcie rozmowy jest obietnica w cudzysłowie +pomocy+, czytaj - jak rozumiałbym dodrukowania pieniędzy po to, żeby wpłynąć na bieg spraw politycznych. I są jednocześnie formułowane pewne warunki. Otóż moim zdaniem jest to jaskrawe naruszenie niezależności NBP ze strony prezesa NBP. Bo niezależność NBP jest obustronna"" - powiedział w poniedziałek Balcerowicz w radiu TOK FM. ""Po pierwsze politycy powinni się wstrzymać od nacisków politycznych, od różnych gróźb itd. po to, aby nie wpływać na decyzje banku centralnego w sprawach polityki pieniężnej i można powiedzieć, że w toku poprzednich Rad do takich nacisków dochodziło - ja sam je pamiętam. Ale wszystkie były odpierane. Natomiast nie zdarzyło się do tej pory moim zdaniem coś takiego, co miało miejsce w myśl tych nagrań. Zakładam, że one są autentyczne. Żeby doszło do spotkania prezesa NBP, który wikła się w politykę. Sam fakt jest naruszeniem - moim zdaniem - niezależności NBP, a gdyby te obietnice czy postulaty miały być spełnione (...) to mielibyśmy do czynienia z upolitycznieniem"" - dodał. ""Wprost"" ujawnił w sobotę nagranie z rozmowy szefa MSW Bartłomieja Sienkiewicza z prezesem NBP Markiem Belką o tym, by NBP pomógł w finansowaniu deficytu budżetowego i tym samym pomógł Platformie w trudnych wyborczych latach; Belka miał w zamian żądać dymisji ówczesnego ministra finansów Jacka Rostowskiego oraz nowelizacji ustawy o banku centralnym. Tygodnik twierdzi, że do rozmowy doszło w lipcu 2013 roku. W listopadzie Rostowski został zdymisjonowany; pod koniec maja 2014 roku do Rady Ministrów wpłynął projekt założeń nowelizacji ustawy o NBP. Rząd ma się nim zająć na posiedzeniu w najbliższy wtorek.",fot. PAP/Tomasz Gzell,
https://wiadomosci.onet.pl/swiat/b-minister-finansow-sturnaras-szefem-banku-centralnego/shb89,B. minister finansów Sturnaras szefem banku centralnego,"Były grecki minister finansów Jannis Sturnaras został mianowany gubernatorem centralnego Banku Grecji, o czym poinformowała w środę podejmująca decyzję w tej sprawie komisja banku.","56-letni Sturnaras kierował resortem finansów od czerwca 2012 roku, nadzorując reformy budżetowe, które uzgodnili z dramatycznie zadłużoną Grecją jej zagraniczni kredytodawcy. Fotel ministra opuścił w ubiegły poniedziałek w ramach podjętej przez premiera Antonisa Samarasa rekonstrukcji rządu. Jego następcą został ekspert finansowy Gikas Harduwelis.",fot. Reuters,
https://wiadomosci.onet.pl/swiat/portugalia-od-maja-2011-r-banki-odmowily-kredytow-wartych-35-mld-euro/h1d42,Portugalia: od maja 2011 r. banki odmówiły kredytów wartych 35 mld euro,Działające na terenie Portugalii banki ograniczyły wypłatę kredytów w następstwie podpisania przez Portugalię umowy kredytowej z Międzynarodowym Funduszem Walutowym i Unią Europejską. Od maja 2011 r. odmówiono pożyczek wartych łącznie 35 mld euro.,"Według danych zebranych przez lizboński dziennik ""Diario Economico"", działające w Portugalii banki odrzucają z równą częstotliwością wnioski o udzielenie pożyczek podmiotom gospodarczym, jak i rodzinom. W pierwszej połowie br. portugalskie banki udzieliły firmom i rodzinom kredytów o łącznej wartości 201 mld euro, czyli o 11 mld euro mniej wobec okresu styczeń-czerwiec 2012 r. Wartość kredytów udzielanych przez funkcjonujące w Portugalii banki zmniejsza się systematycznie co miesiąc od maja 2011 r., kiedy rząd Jose Socratesa zawarł porozumienie o pożyczce zewnętrznej z MFW i UE. Powołany miesiąc później gabinet Pedra Passosa Coelho w zamian za 78 mld euro kredytu zewnętrznego zobowiązał się do polityki oszczędności i stabilizacji finansów publicznych. Z szacunków Europejskiego Banku Centralnego wynika, że w lipcu br. wartość bankowych pożyczek udzielanych w Portugalii zmniejszyła się o 5,5 proc. w porównaniu z analogicznym okresem w 2012 r. 28 maja br. Narodowy Bank Portugalii (BdP) przestrzegł rodzime banki w tzw. Raporcie Stabilizacji Finansowej przed łatwością udzielania kredytów firmom i rodzinom mieszkającym w tym kraju. Poradził, by w sytuacji dużego zadłużenia sektora prywatnego w Portugalii zachować restrykcyjną politykę pożyczkową.",,
https://wiadomosci.onet.pl/swiat/sa-szanse-na-uzgodnienie-mechanizmu-wspolnej-likwidacji-bankow/334ss,Są szanse na uzgodnienie mechanizmu wspólnej likwidacji banków,"Mimo wielu otwartych kwestii są pewne szanse na to, by ministrowie finansów uzgodnili we wtorek mechanizm wspólnej likwidacji banków. Muszą rozstrzygnąć m.in., kto będzie miał ostateczny głos w sprawie uruchomienia likwidacji określonego banku.","""Może dojdzie do porozumienia politycznego jutro w nocy; jeśli nie, to będziemy pracować dalej, bo musimy skończyć to w tym miesiącu. Jestem ostrożnym optymistą"" - powiedział wchodząc na poniedziałkowe posiedzenie eurogrupy jej szef Jeroen Dijsselbloem. ""Naprawdę potrzebujemy porozumienia jutro"" - oświadczyło z kolei źródło zbliżone do litewskiej prezydencji. Podkreśliło, że choć jest zbyt wcześnie, by przesądzać rezultat spotkania, to po serii dwustronnych i wielostronnych spotkań jest pewna ""konwersja stanowisk"", która może być bazą do porozumienia. Październikowy szczyt UE zobowiązał ministrów, by do końca roku porozumieli się w sprawie ustanowienia wspólnego mechanizmu restrukturyzacji i uporządkowanej likwidacji banków (SRM). Chodzi o to, by przyjąć przepisy jeszcze w obecnej kadencji PE, czyli do końca maja 2014 r. SRM to drugi etap unii bankowej, po wspólnym nadzorze, który ma zacząć działać jesienią 2014 r. Funkcję wspólnego nadzoru będzie pełnić Europejski Bank Centralny (EBC). Objęte mają być nim kraje strefy euro i chętne kraje spoza eurolandu. Jednak jest jeszcze wiele nierozstrzygniętych kwestii ws. SRM. Swoje poglądy forsują Niemcy, które nie chcą dopuścić, by do wspólnej likwidacji banków był wykorzystywany fundusz ratunkowy strefy euro. Ponadto Berlin chce, by wspólnym mechanizmem upadłościowym były objęte tylko najważniejsze banki, podlegające bezpośredniemu nadzorowi EBC. Brukselskie media komentują, że Niemcom chodzi o wyłączenie ich banków spółdzielczych i kas oszczędnościowych. ""Najważniejsza kwestia, która będzie omawiana jutro, to przede wszystkim zakres SRM (...), jak będą traktowane różne rodzaje banków w ramach tego mechanizmu. Są w tej kwestii różne poglądy, ale ogólnie kraje uzgodniły, że będą to wszystkie banki objęte wspólnym nadzorem, przynajmniej w strefie euro"" - tłumaczył wysoki rangą unijny urzędnik. Możliwe jest rozwiązanie, że w przypadku krajowych banków planami restrukturyzacyjnymi dla nich zajmą się głównie krajowi regulatorzy, będę one jedynie koordynowane z poziomu europejskiego. Ponadto Komisja Europejska proponowała wspólny fundusz upadłościowy, do którego składki mają wpłacać banki. Teraz ministrowie - najpewniej pod naciskiem Niemców - omawiają opcję przejściową wspólnego funduszu z krajowymi ""przydziałami"". Chodzi o ""stopniowe"" uwspólnotowienie funduszy na likwidację - tłumaczył urzędnik. Ponadto ministrowie muszą rozstrzygnąć, od kiedy udziałowcy i wierzyciele upadających banków mają dokładać się do finansowania kosztów ich restrukturyzacji. Rada chce, by był to 2018 r., a Parlament Europejski - 2016 r. Zanim bowiem banki sięgną do wspólnego funduszu, to - jak chcą ministrowie - jego udziałowcy i wierzyciele będą musieli pokryć straty w wysokości co najmniej 8 proc. wierzytelności. Kolejnym ważnym punktem do rozstrzygnięcia przez ministrów jest kwestia tego, kto będzie miał ostateczne zdanie w kwestii uruchomienia likwidacji konkretnego banku. Jak podkreśla KE, zgodnie z traktatem takich uprawnień nie może mieć agencja, tylko instytucje wspólnotowe; Komisja zaproponowała siebie do tej roli, co wzbudziło opór niektórych krajów. ""Jedną z kwestii, które są dyskutowane, jest to, kto będzie podejmował decyzję, że dany bank musi wejść w proces likwidacji. I jest dyskusja, czy ma to być KE czy Rada UE (rządy - PAP)"" - powiedział urzędnik. Zauważył jednak, że większość krajów popiera KE. Dodał, że Rada może pełnić jakąś rolę w tym procesie.",,
https://wiadomosci.onet.pl/swiat/szanse-na-uzgodnienie-wspolnej-likwidacji-bankow/dlknx,Szanse na uzgodnienie wspólnej likwidacji banków,"Mimo wielu otwartych kwestii są pewne szanse na to, by ministrowie finansów uzgodnili dziś mechanizm wspólnej likwidacji banków. Muszą rozstrzygnąć m.in., kto będzie miał ostateczny głos w sprawie uruchomienia likwidacji określonego banku.","- Może dojdzie do porozumienia politycznego jutro w nocy; jeśli nie, to będziemy pracować dalej, bo musimy skończyć to w tym miesiącu. Jestem ostrożnym optymistą - powiedział, wchodząc na poniedziałkowe posiedzenie eurogrupy jej szef Jeroen Dijsselbloem. ""Naprawdę potrzebujemy porozumienia jutro"" -oświadczyło z kolei źródło zbliżone do litewskiej prezydencji. Podkreśliło, że choć jest zbyt wcześnie, by przesądzać rezultat spotkania, to po serii dwustronnych i wielostronnych spotkań jest pewna ""konwersja stanowisk"", która może być bazą do porozumienia. Październikowy szczyt UE zobowiązał ministrów, by do końca roku porozumieli się w sprawie ustanowienia wspólnego mechanizmu restrukturyzacji i uporządkowanej likwidacji banków (SRM). Chodzi o to, by przyjąć przepisy jeszcze w obecnej kadencji PE, czyli do końca maja 2014 r. SRM to drugi etap unii bankowej, po wspólnym nadzorze, który ma zacząć działać jesienią 2014 r. Funkcję wspólnego nadzoru będzie pełnić Europejski Bank Centralny (EBC). Objęte mają być nim kraje strefy euro i chętne kraje spoza eurolandu. Jednak jest jeszcze wiele nierozstrzygniętych kwestii ws. SRM. Swoje poglądy forsują Niemcy, które nie chcą dopuścić, by do wspólnej likwidacji banków był wykorzystywany fundusz ratunkowy strefy euro. Ponadto Berlin chce, by wspólnym mechanizmem upadłościowym były objęte tylko najważniejsze banki, podlegające bezpośredniemu nadzorowi EBC. Brukselskie media komentują, że Niemcom chodzi o wyłączenie ich banków spółdzielczych i kas oszczędnościowych. - Najważniejsza kwestia, która będzie omawiana jutro, to przede wszystkim zakres SRM (...), jak będą traktowane różne rodzaje banków w ramach tego mechanizmu. Są w tej kwestii różne poglądy, ale ogólnie kraje uzgodniły, że będą to wszystkie banki objęte wspólnym nadzorem, przynajmniej w strefie euro - tłumaczył wysoki rangą unijny urzędnik. Możliwe jest rozwiązanie, że w przypadku krajowych banków planami restrukturyzacyjnymi dla nich zajmą się głównie krajowi regulatorzy, będę one jedynie koordynowane z poziomu europejskiego. Ponadto Komisja Europejska proponowała wspólny fundusz upadłościowy, do którego składki mają wpłacać banki. Teraz ministrowie - najpewniej pod naciskiem Niemców - omawiają opcję przejściową wspólnego funduszu z krajowymi ""przydziałami"". Chodzi o ""stopniowe"" uwspólnotowienie funduszy na likwidację - tłumaczył urzędnik. Ponadto ministrowie muszą rozstrzygnąć, od kiedy udziałowcy i wierzyciele upadających banków mają dokładać się do finansowania kosztów ich restrukturyzacji. Rada chce, by był to 2018 r., a Parlament Europejski - 2016 r. Zanim bowiem banki sięgną do wspólnego funduszu, to - jak chcą ministrowie - jego udziałowcy i wierzyciele będą musieli pokryć straty w wysokości co najmniej 8 proc. wierzytelności. Kolejnym ważnym punktem do rozstrzygnięcia przez ministrów jest kwestia tego, kto będzie miał ostateczne zdanie w kwestii uruchomienia likwidacji konkretnego banku. Jak podkreśla KE, zgodnie z traktatem takich uprawnień nie może mieć agencja, tylko instytucje wspólnotowe; Komisja zaproponowała siebie do tej roli, co wzbudziło opór niektórych krajów. - Jedną z kwestii, które są dyskutowane, jest to, kto będzie podejmował decyzję, że dany bank musi wejść w proces likwidacji. I jest dyskusja, czy ma to być KE, czy Rada UE (rządy - red.) - powiedział urzędnik. Zauważył jednak, że większość krajów popiera KE. Dodał, że Rada może odgrywać jakąś rolę w tym procesie. Inne kwestie do przedyskutowania we wtorek to m.in. sposób podejmowania decyzji i głosowania w ramach SRM oraz to, które decyzje mają być podejmowane przez urzędników, a które przez krajowych regulatorów.",Flaga Unii Europejskiej,
https://wiadomosci.onet.pl/swiat/ke-ukarze-najwieksze-banki/1dq7x,KE ukarze największe banki,Milionowe kary dla ośmiu międzynarodowych instytucji za udział w zmowie i manipulację stopami procentowymi.,"Komisja Europejska nałoży 1,7 miliarda euro kary na kilka największych banków w USA i Europie. Na liście ukaranych są Citigroup, Deutsche Bank , Royal Bank of Scotland, JPMorgan, Barclays i Societe Generale. To największa tego typu kara dla banków. Komisja Europejska postanowiła ukarać banki za uczestnictwo w nielegalnych kartelach manipulujących wskaźnikami LIBOR i EURIBOR, czyli kluczowymi stopami procentowymi na światowych rynkach finansowych. Taka zmowa banków jest sprzeczna z unijnym prawem. „Cztery z tych instytucji uczestniczyły w zmowie dotyczącej wskaźników w strefie euro. Sześć banków zmówiło się co do stóp kredytów udzielanych w jenach"" - poinformował unijny komisarz ds. konkurencji Joaquin Almunia. W dwóch przypadkach Komisja Europejska skorzystała z możliwości zawarcia porozumienia, dzięki czemu kary zmniejszono o 10%. ""To co jest szokujące w skandalach LIBOR i EURIBOR jest nie tylko manipulowanie stopami procentowymi przez instytucje finansowe, ale także zmowa różnych graczy finansowych, które powinny ze sobą konkurować. Przez dzisiejszą decyzję, chcemy wyraźnie pokazać, że Komisja będzie walczyć z kartelami. - dodał Almunia.",,
https://wiadomosci.onet.pl/sprawdz-jak-zaoszczedzic-na-wakacjach-nawet-1400-zl/z1c4z,"Sprawdź, jak zaoszczędzić na wakacjach nawet 1400 zł!","Przed wyjazdem na zagraniczne wakacje zwykle wcześniej zaopatrujemy się w walutę kraju, do którego wyjeżdżamy. Ale czy słusznie? Gdzie wymieniać walutę, żeby było najtaniej i czy zawsze opłaca się to robić jeszcze w Polsce? Kiedy taniej jest płacić kartą, a kiedy wyciągać gotówkę z bankomatu? Oto walutowy poradnik wakacyjnego podróżnika.","Wyjeżdżając na zagraniczne wakacje, w tym roku przeciętny Polak wyda średnio 2315 zł - wynika z badań firmy Mondial Assistance. Para wyda więc średnio 4630 zł, a czteroosobowa rodzina już 9260 zł - to już spora kwota, przy której warto zastanowić się, gdzie zamienić te złotówki na walutę kraju, do którego wyjeżdżamy. Według obliczeń firmy doradczej Grupa Gomułka, w zależności od tego, gdzie i jak wymienimy złote na lokalną walutę, możemy zaoszczędzić nawet 15 proc., a w przypadku wakacji dla czteroosobowej rodziny to kwota aż 1389 zł. Warto więc kupować zagraniczne waluty z głową. W strefie euro najprościej Eksperci Grupy Gomułka przeanalizowali kursy wymiany walut w trzech dużych polskich bankach detalicznych oraz tabele opłat i prowizji, a także kantorowe kursy wymiany walut z dnia 9 lipca br. Na tej podstawie radzą: jeśli wyjeżdżamy na wakacje do jednego z krajów strefy euro, najkorzystniej jest kupić euro w polskim kantorze. Marcin Lipka, analityk kantoru internetowego Cinkciarz.pl potwierdza: zdecydowanie najmniej korzystnie jest kupować walutę w banku. Tam różnica pomiędzy kupnem a sprzedażą, wynosi często kilkanaście groszy w przypadku euro czy dolara. W kantorze zwykle jest to około 5-8 groszy - wylicza Lipka. Jeszcze korzystniej kształtuje się cena waluty w kantorach internetowych, gdzie spread zawiera się najczęściej w przedziale od 1 do 2 groszy. Spójrzmy na konkrety. Średni koszt zakupu 100 euro w kantorze w analizowanym przez Grupę Gomułka dniu, czyli 9 lipca wyniósł 434 zł, a mogłoby być jeszcze taniej, gdyby złotówki wymienić w kantorze internetowym. Nieco droższym sposobem jest posługiwanie się kartą płatniczą, bo choć nie jest to obarczone dodatkowymi opłatami, to banki przeliczają transakcje walutowe po swoim kursie, który zwykle jest mniej korzystny niż kurs kantorowy. Ale uwaga! Dotyczy to jedynie najpopularniejszych walut jak euro czy dolar. W przypadku mniej powszechnych walut, ta zasada już niekoniecznie ma zastosowanie. Średni koszt 100 euro, które wydamy płacąc za granicą kartą to 443 zł, a więc około 2 proc. więcej niż wymiana waluty w polskim kantorze. Najdroższym sposobem pozyskania euro jest wypłata pieniędzy z banku bądź bankomatu już za granicą za pomocą polskiej karty płatniczej. 100 euro wyciągnięte z zagranicznego bankomatu może nas kosztować średnio 454 zł, a więc prawie o 5 proc. więcej niż w przypadku wymiany złotówek na euro w polskim kantorze. Bułgaria, Chorwacja i Turcja Nieco bardziej skomplikowana jest sprawa w przypadku krajów, w których nie zapłacimy euro ani dolarami. Eksperci Grupy Gomułka przeanalizowali, jak warto wymieniać złote na lokalne waluty, wyjeżdżając do najczęściej wybieranych przez Polaków kurortów spoza strefy euro: w Bułgarii, Chorwacji i Turcji. Wniosek jest jeden: najlepiej kupić euro w polskim kantorze i dopiero w kraju docelowym wymienić je na lokalną walutę. Dotyczy to jednak tylko Bułgarii i Chorwacji, bowiem do Turcji korzystniej jest zabrać dolary. Najmniej korzystne jest natomiast wyciąganie gotówki z bankomatu w miejscu docelowym za pomocą polskiej karty płatniczej. Tylko w wypadku wyjazdu do Turcji jeszcze gorszym pomysłem jest wymiana złotówek od razu na tureckie liry w polskim kantorze. Źródło: Grupa Gomułka Czytaj dalej na stronie 2: co jeszcze warto wiedzieć?... Ciąg dalszy artykułu... I jeszcze jedna ważna informacja: odwrotnie niż w przypadku euro i dolara, wymiana walut mniej popularnych jest bardziej opłacalna w polskim banku niż w kantorze. Warto dobrze zastanowić się, jak najkorzystniej wymienić waluty w zależności od tego, gdzie wyjeżdżamy, bo zaoszczędzić można sporo. Na przykład różnica pomiędzy wymianą euro na kuny w chorwackim kantorze a wypłaceniem kun z tamtejszego bankomatu za pomocą polskiej karty sięga aż 15 proc. Warto wiedzieć - Pewnym rozwiązaniem są karty denominowane w walucie kraju, do którego się udajemy. Warto z niego skorzystać, zwłaszcza gdy wycieczkę organizujemy sami, a na miejscu w euro lub w dolarach musimy opłacić hotel, wynajem samochodu czy wyżywienie - radzi Marcin Lipka z Cinkciarz.pl. Takie karty są jednak wydawane przez banki niemal tylko w tych najważniejszych walutach: euro, dolarach czy funtach brytyjskich. Mimo to karta może się sprawdzić również w takich krajach jak np. Chorwacja, bo dzięki niej zapłacimy za przewalutowanie tylko raz: z kun na euro, unikając kosztu drugiego przewalutowania z euro na złotówki. - Dla osób, które rzadko wyjeżdżają za granicę lub sporadycznie robią zakupy w sklepach internetowych optymalnym rozwiązaniem jest karta walutowa przedpłacona, czyli tzw. pre-paid. Zasilamy ją odpowiednią wybraną przez nas kwotą dewiz, a przewalutowanie odbywa się po kursie kantoru internetowego - dodaje analityk. Koszt takiej karty przedpłaconej to jednorazowa opłata za wydanie i przesłanie karty w wysokości kilkunastu złotych. - Polski złoty nie jest powszechnie wymienialną walutą, wiec zabranie gotówki denominowanej w złotych jest bezcelowe - przypomina ekspert Cinkciarz.pl. - Nie warto też wymieniać większej ilości dewiz na lotnisku. Tam spread często może przekraczać 10 proc., dlatego należy ograniczyć wymianę do małych kwot, a resztę dewiz kupić bądź sprzedać ""na mieście"" w kantorze - radzi. Są takie kraje, jak Turcja czy Egipt, gdzie targowanie się jest wręcz rytuałem, więc wymieniając w tych krajach dolary czy euro na lokalną walutę warto z tego korzystać i negocjować również kurs wymiany. Przed wyjazdem warto również sprawdzić, czy nasza karta płatnicza rozliczana jest przez bank w euro czy w dolarach. Jeśli bowiem okaże się, że rozliczana jest w dolarach, a używać jej będziemy w kraju strefy euro, zapłacimy za przewalutowanie podwójnie: najpierw za przeliczenie euro na dolary, a dopiero potem z dolarów na złotówki.",,
https://wiadomosci.onet.pl/swiat/lewandowski-polska-przed-strategicznym-wyborem-ws-nadzoru-bankowego/kme1q,Lewandowski: Polska przed strategicznym wyborem ws. nadzoru bankowego,"- Polska musi w ciągu kilku miesięcy dokonać strategicznego wyboru: czy wejść do wspólnego nadzoru bankowego, który nie daje współdecydującej roli krajom spoza strefy euro, czy patrzeć na uciekający pociąg eurolandu - uważa komisarz UE Janusz Lewandowski.","- Polska ma przed sobą jeden z poważniejszych strategicznych wyborów, czy chce dołączyć do zaproponowanego wczoaj przez Komisję Europejską unijnego nadzoru bankowego, w którym główna rola została powierzona Europejskiemu Bankowi Centralnemu (EBC) - powiedział dzisiaj polskim dziennikarzom komisarz ds. budżetu. - Nie chcę się ustawiać w roli doradcy polskiego rządu. Ten wybór ma się dokonać w najbliższych miesiącach, do końca 2012 roku. Dlatego szybko jest potrzebna strategia Warszawy - dodał. Lewandowski przyznał jednak, że on sam jest ""sceptyczny"", czy gwarancje dla państw spoza euro są ""wystarczające"", by weszły do wspólnego nadzoru EBC, godząc się na ograniczenie nadzorów krajowych. - Jeśli euro ma trwać, to unia bankowa jest niezbędna jako element uzupełniający unię walutową. Ale sceptycznie odnoszę się, aby przy obecnych przepisach można byłoby pozyskać wielu zwolenników spoza strefy euro. Każdy ma po swojemu rozważyć swoje racje - powiedział. Trudność decyzji polega na tym, że propozycja KE w sprawie nadzoru bankowego opiera się na artykule traktatu dotyczącym EBC, który jest organem eurolandu (art 127.6 o możliwości rozszerzenia kompetencji EBC). Propozycja przekazuje więc zadanie nadzoru bankowego EBC, a kraje spoza strefy euro mogą do niego przystąpić na zasadzie ""bliskiej współpracy"". Z prawnego punktu widzenia to przekreśla pełen udział państw spoza eurolandu, które zdecydowałyby się do tego nadzoru dołączyć. Z drugiej strony Lewandowski przyznał, że ""pociąg strefy euro będzie odjeżdżał"", zważywszy na coraz dalej idące propozycje zacieśniania strefy euro, a pozostawanie poza unią bankową ""może pogorszyć zewnętrzną wycenę polskiego systemu bankowego"", nawet jeśli teraz jego kondycja jest bardzo dobra. Komisarz zapewnił, że KE, jak i jego gabinet zrobili wszystko, by uzyskać jak największe gwarancje i zachęty dla krajów spoza euro, ale byli ograniczeni przepisami prawnymi. Wyraził nadzieję, że w toku negocjacji z Radą UE, czyli rządami, uda się dokonać uzgodnień co do bardziej elastycznej interpretacji statutu EBC, by rola państw spoza euro była w nadzorze znacznie większa niż tylko obserwatora. Jednak do tego - jak zauważył Lewandowski - potrzeba ""woli politycznej"", która umożliwi bardziej elastyczne czytanie prawa. Czy taka wola będzie po stronie państw euro? Lewandowski przyznał, że strefa euro ponosi ciężar funduszy ratunkowych (EFSF i EMS) dla państw strefy euro i ""nie ma tam zbyt wielkiej chęci, przyjmowania jako współdecydentów krajów, które nie dzielą się ciężarami finansowymi"". Zaproponowany wczoraj wzajemny nadzór bankowy jest dopiero pierwszym elementem całego projektu zwanego unią bankową, na którą ma się też składać europejski system gwarancji depozytów i europejski system rozwiązywania problemów banków w kryzysie (tzw. resolution fund). To - jak wyjaśnił Lewandowski - będzie tworzyć wzajemny system reasekuracji. - Warto być w takim systemie, a nie być na peryferiach, bo może to doprowadzić do niższej wyceny wiarygodności polskiego systemu bankowego, który jest w bardzo dobrej kondycji, ale bycie poza może pogorszyć jego zewnętrzną wycenę - mówił. Ale z drugiej strony - jak dodał od razu komisarz - ""wyłania się problem w relacjach nadzór jednolity - nadzory narodowe"" w przypadku krajów goszczących banki córki instytucji finansowych ze strefy euro. Dominują one w państwach Europy Środkowo-Wschodniej, w Polsce stanowią 67 proc. sektora bankowego. - Zdrowe systemy bankowe, tak jak w Polsce, kontrolowane dobrze i kompetentnie przez narodowe nadzory, mają kłopot związany z ryzykiem, z niepewnością i pewną nieufnością co do rozstrzygania problemów holdingów, których matki są na Zachodzie i są czasem w gorszej pozycji, niż córki w Polsce - powiedział Lewandowski.",,
https://wiadomosci.onet.pl/kraj/mf-polska-nie-planuje-wdrozenia-podatku-od-transakcji-finansowych/g21kt,MF: Polska nie planuje wdrożenia podatku od transakcji finansowych,Obecnie Polska nie planuje wdrożenia podatku od transakcji finansowych w drodze przystąpienia do formuły wzmocnionej współpracy - poinformowało Ministerstwo Finansów. Nie wykluczyło jednak zmiany decyzji po zakończeniu prac nad dyrektywą.,"W czwartek KE przyjęła projekt dyrektywy ws. podatku od transakcji finansowych. Projekt dyrektywy FTT będzie przedmiotem prac w Radzie UE, w formule tzw. wzmocnionej współpracy. Zakłada ona możliwość przyjęcia dyrektywy jedynie przez grupę państw, które wyrażą taką wolę. ""Na obecnym etapie postępowania Polska nie planuje wdrożenia podatku od transakcji finansowych w drodze przystąpienia do formuły wzmocnionej współpracy"" - poinformowało PAP polskie Ministerstwo Finansów. ""Biorąc pod uwagę fakt, że ostateczny kształt dyrektywy w sprawie ustanowienia wzmocnionej współpracy w dziedzinie FTT zależy od wyników uzgodnień w toku prac w Radzie i PE, decyzja o ewentualnym przyłączeniu się przez Polskę do tej inicjatywy zostanie podjęta po zakończeniu tych prac"" - dodał resort. W styczniu zamiar wprowadzenia FTT potwierdziły: Francja, Niemcy, Grecja, Austria, Słowenia, Belgia, Portugalia, Włochy, Hiszpania, Estonia, Słowacja. Jak powiedział w czwartek komisarz UE ds. podatków Algirdas Szemeta, przyjęcie dyrektywy przez te państwa będzie ważnym krokiem w kierunku wspólnego FTT w całej UE. ""Po raz pierwszy podatek od transakcji finansowych będzie wprowadzony w regionie obejmujących wiele krajów"" - powiedział Szemeta. Dodał, ze FTT ""wzmocni wspólny rynek i ukróci nieodpowiedzialny handel na rynkach finansowych"". Projekt dyrektywy precyzuje zasady, na jakich podatek miałby obowiązywać od 2014 r. Według propozycji KE, stawka podatku od obrotu akcjami i obligacjami wyniesie co najmniej 0,1 proc., a od obrotu instrumentami pochodnymi - 0,01 proc. Zachowana zostanie zasada rezydencji podatkowej, co oznacza, że podatek będzie należny, jeśli jedna ze stron transakcji ma siedzibę w kraju członkowskim, gdzie obowiązuje FTT - bez względu na to, gdzie doszło do transakcji. Podatek będzie pobierany także wówczas, gdy przedmiotem transakcji są papiery i instrumenty finansowe wyemitowane w jednym z krajów członkowskich z FTT, nawet jeśli uczestnicy transakcji nie mają siedzib w tych państwach. FTT nie będzie obejmował codziennej aktywności finansowej obywateli i firm (jak pożyczki, opłaty, ubezpieczenia, depozyty) oraz tradycyjnej działalności banków inwestycyjnych, jak gromadzenie kapitału. Z FTT wyłączone będą także transakcje zawierane przez banki centralne, Europejski Bank Centralny, UE i europejskie fundusze ratunkowe. Celem FTT jest zapewnienie, by banki i inne instytucje finansowe miały udział w ponoszeniu kosztów kryzysu finansowego, do którego się przyczyniły. Państwa, które zapowiedziały wprowadzenie FTT, wykorzystają przewidziany w traktacie z Lizbony mechanizm tzw. wzmocnionej współpracy, który umożliwia pogłębienie integracji w pewnej dziedzinie, jeżeli taką wolę wyrazi co najmniej 9 krajów. W 2011 r. propozycja KE w sprawie opodatkowania transakcji finansowych nie uzyskała poparcia ze strony wszystkich krajów UE, dlatego zdecydowano się na wzmocnioną współpracę. Głównym inicjatorem tej współpracy były Niemcy; chadecko-liberalny rząd w Berlinie obiecał opozycji postęp w sprawie wprowadzenia FTT w Unii w zamian za poparcie pakietów ratunkowych dla strefy euro. Aby dyrektywa weszła w życie konieczna jest zgoda 11 państw, które przystąpiły do wzmocnionej współpracy. Jednak w dyskusji na ten temat mogą brać udział wszystkie kraje członkowskie. Do współpracy ""11"" mogą przyłączyć się też kolejne państwa UE.",fot. PAP/EPA,
https://wiadomosci.onet.pl/swiat/raport-ngo-banki-inwestuja-w-wydobycie-wegla/nbtxk,Raport NGO: Banki inwestują w wydobycie węgla,"W ostatnich 7,5 latach aż 89 banków zainwestowało w wydobycie węgla 118 mld euro. Aż 71 proc. tych inwestycji należy zaledwie do 20 banków – wynika z raportu “Banking on coal”, przygotowanego przez międzynarodowe organizacje pozarządowe. Raport przedstawiono w piątek na konferencji prasowej podczas warszawskiego szczytu COP19.","Spalanie węgla jest głównym pojedynczym źródłem emisji dwutlenku węgla do atmosfery – zwracają uwagę autorzy raportu, niemiecka organizacja Urgewald, Polska Zielona Sieć oraz międzynarodowe BankTrack i CEE Bankwatch Network. “Od 2000 produkcja węgla wzrosła globalnie niemal 70 proc. Wydaje się, ze im więcej rozmawiamy na temat zmian klimatu, tym więcej węgla spalamy i wydobywamy” - podkreśliła dyrektor Urgewald, Heffa Schucking. Autorzy raportu zbadali, kto i gdzie finansuje wydobycie węgla. Największe wydobycie węgla, odbywające się jednocześnie z największą szkodą dla środowiska ma miejsce w Chinach – twierdzą. W dokumencie wymieniono również Indonezję, Australię (zwłaszcza stan Queensland, gdzie wciąż powstają nowe kopalnie), Indie, RPA (intensywne wydobycie trwa tam od co najmniej 40 lat), Kolumbię, Rosję z Kazachstanem i USA, gdzie “stosuje się metody wydobycia najbardziej brutalne dla środowiska”. “Europa Środkowa to region geologiczny, w którym wydobywa się więcej niż gdziekolwiek węgla brunatnego. Co czwarta tona tego węgla, sprzedawana na świecie, pochodzi z Niemiec, Polski i Czech” – podkreśliła Schucking. Wydobycie węgla na świecie sięga obecnie 7,9 mld ton rocznie, a przemysł wydobywczy wciąż się rozwija. Według raportu, od 2005 r. do połowy 2013 r., aż 89 banków zainwestowało w przemysł wydobywczy w sumie 118 mld euro. Za lwią część udziałów (71 proc.), odpowiada zaledwie 20 banków. Trzy banki, które w największym stopniu finansują wydobycie węgla, to Citi (finansujące wydobycie na poziomie 7,29 mld euro), Morgan Stanley (7,23 mld euro) I Bank of America (6,65 mld euro). W czołówce znajdują się również banki szwajcarskie, niemieckie, chińskie, brytyjskie, francuskie i japońskie. Banki finansują firmy wydobywcze m.in. w formie pożyczek, kredytów czy wykupywania ich udziałów. Niektóre banki uczestniczą również bezpośrednio w handlu węglem, kupując go w Indonezji czy Ameryce Południowej – dodał Yann Louvel z BankTrack. Autorzy raportu sprawdzali również, że jakich krajów pochodzą banki inwestujące w przemysł węglowy. Według nich instytucje finansowe z trzech krajów – USA, Chin i Wielkiej Brytanii – finansują przemysł wydobywczy aż w 57 proc. Z raportu wynika jednocześnie, że finansowanie wydobycia węgla przez banki w ostatnich kilku latach wyraźnie wzrosło - od 2005 r. - o 397 proc. Autorzy dokumentu zwrócili uwagę na rozbieżność pomiędzy deklaracjami instytucji finansowych, a ich działaniem. “Większość banków bardzo chętnie publikuje dane nt. swoich inwestycji w energię odnawialną, ale jednocześnie nie chce mówić na temat węgla, który również wchodzi w skład ich portfolio” – zauważyła Schucking. “Jest trochę tak, jakby banki miały schizofrenię” – ironizował Louvel, który analizował politykę 20 banków w największym stopniu finansujących wydobycie.",fot. Shutterstock,
https://wiadomosci.onet.pl/kraj/nbp-uruchomil-nowy-system-do-rozliczen-miedzybankowych/dprg9,NBP uruchomił nowy system do rozliczeń międzybankowych,"Narodowy Bank Polski uruchomił w poniedziałek nowy system SORBNET2, za pomocą którego prowadzony jest np. rozrachunek międzybankowy dla płatności w złotych - podało biuro prasowe NBP. System zapewnia także m.in. prawidłowe działanie ELIXIRA.","Po ponad trzech latach przygotowań nowy system zastąpi działający od 1996 roku system SORBNET. NBP w przesłanym komunikacie podkreśliło, że SORBNET2 jest ""kręgosłupem"" systemu płatniczego w Polsce. Jak wyjaśniło Biuro Prasowe, nowy system jest najważniejszym polskim systemem płatności. Za jego pomocą rozliczane są operacje polityki pieniężnej, transakcje międzybankowe z rynku finansowego i wysokokwotowe zlecenia klientowskie. SORBNET2 obsługuje także inne systemy płatności w tym m.in. ELIXIR. NBP przypomniało, że w zeszłym roku w poprzednim systemie SORBNET zrealizowano 3 mln zleceń o łącznej wartości 67,8 bln złotych. Dziennie średnio było to 11,8 tys. zleceń o wartości ok. 270 mld zł. ""Obroty w systemie SORBNET rosły dynamicznie przez cały czas jego funkcjonowania, m.in. w ciągu ostatnich pięciu lat liczba przetworzonych zleceń rosła rocznie średnio o 15 proc., a ich wartość o 11 proc."" - dodano. System SORBNET2, tak jak jego poprzednik, jest systemem typu RTGS (Real Time Gross Settlement). Zlecenia płatnicze realizowane są zgodnie z zasadą rozrachunku brutto (przetwarzanie zleceń pojedynczo, tj. bez ich wzajemnego kompensowania) oraz zasadą rozrachunku w czasie rzeczywistym (przetwarzanie zleceń na bieżąco w ciągu dnia, a nie w wyznaczonych momentach dnia). ""Dzięki uruchomieniu SORBNET2 nie tylko nastąpiło unowocześnienie polskiego systemu RTGS, ale także poprawiło się bezpieczeństwo jego działania. Przejście na rozwiązania oferowane przez międzynarodową sieć telekomunikacyjną SWIFT oraz zastosowanie nowych rozwiązań technologicznych zwiększyło niezawodność funkcjonowania systemu oraz jego wydajność, a w efekcie także bezpieczeństwo i efektywność obrotu międzybankowego"" - oceniło NBP. Przejście na sieć SWIFT ma także doprowadzić do dostosowania wszystkich polskich banków do rozwiązań telekomunikacyjnych przyjętych w globalnych systemach płatności.",fot. Shutterstock,
https://wiadomosci.onet.pl/kraj/czlonek-rpp-panstwo-nie-powinno-ratowac-kredytobiorcow-walutowych/5hr21,Członek RPP: Państwo nie powinno ratować kredytobiorców walutowych,"Państwo nie powinno ratować kredytobiorców, którzy mają problem ze spłatą kredytów we frankach szwajcarskich - uważa Andrzej Rzońca z RPP. Rzońca uczestniczył w poniedziałek w debacie dotyczącej budownictwa mieszkaniowego i kredytów hipotecznych.","Podczas swojego wystąpienia odniósł się do doniesień, według których Polacy mają coraz większe problemy ze spłatą kredytów zaciągniętych w walutach obcych, przede wszystkim we frankach szwajcarskich. ""Mam nadzieję, że państwo nie zainterweniuje. To byłby fatalny sygnał dla banków, ale też dla samych kredytobiorców. Bo wszyscy ci, którzy nie wzięli kredytu w walutach otrzymają sygnał, że byli frajerami. Że skorzystanie z takiego kredytu miało wyłącznie pozytywne strony: niskie oprocentowanie, korzyści w przypadku aprecjacji, a w przypadku deprecjacji - problem rozwiązuje państwo. Mam nadzieję, że żadnej interwencji nie będzie"" - stwierdził członek RPP. Na wsparcie takiej interwencji kredytobiorcy, którzy popadli w tarapaty, nie mają co liczyć także ze strony Komisji Nadzoru Finansowego. Uczestniczący w dyskusji Andrzej Reich z KNF przyznał, że zdaje sobie sprawę, iż są takie oczekiwania. ""KNF nie jest od ratowania kredytobiorców. Jest od tego, by zapewnić bezpieczeństwo depozytów zgromadzonych w bankach, a te depozyty to są nasze (społeczeństwa - PAP) pieniądze, które są pożyczane innym klientom - mówił Reich. Andrzej Rzońca przestrzegał także rząd przed uprzywilejowaniem kredytów hipotecznych. ""Na rynku (dostępności - PAP) kredytów mieszkaniowych jest zbyt dobrze"" - ocenił. ""Kredyt ten (hipoteczny- PAP) rośnie w tempie blisko 15 proc.(rocznie - PAP), jeśli mówimy o kredycie złotowym"" - wyjaśnił. Zdaniem członka RPP łatwość w pozyskiwaniu kredytów hipotecznych nie przekłada się wcale na dostępność mieszkań. ""Wiele badań pokazuje, że głównym skutkiem wzrostu dostępności kredytów hipotecznych jest wzrost cen na rynku nieruchomości"" - podkreślił Rzońca.",fot. Thinkstock,
https://wiadomosci.onet.pl/swiat/mimo-izolacji-korea-polnocna-odnotowuje-najszybszy-wzrost-od-2008-roku/qvegn,Mimo izolacji Korea Północna odnotowuje najszybszy wzrost od 2008 roku,"Szacuje się, że gospodarka Korei Północnej rozwijała się w ubiegłym roku najszybciej od 2008 roku, mimo że reżim Kim Dzong Una jest coraz bardziej izolowany z powodu prób rakietowych i programu jądrowego.","Produkt krajowy brutto w tym totalitarnym państwie wzrósł w 2012 roku o 1,3 procent, a w 2011 roku o 0,8 procent, jak poinformował w piątek południowo-koreański bank centralny z Seulu. Z danych banku wynika, że produkt krajowy brutto Korei Północnej malał w ciągu czterech z ostatnich siedmiu lat. W ubiegłym roku minęło 12 miesięcy od objęcia stanowiska w grudniu 2011 roku przez Kim Dzong Una po zmarłym ojcu Kim Dzong Ilu. W kwietniu ubiegłego roku północno-koreański przywódca obiecał, że 24 miliony mieszkańców już ""nigdy nie będzie musiało zaciskać pasa"", a stało się to  kilka dni po nieudanej próbie rakietowej, która spowodowała zerwanie umowy ze Stanami Zjednoczonymi na dostarczenie 240 tysięcy ton żywności w zamian za moratorium na próby rakietowe. ""Rolnictwo i rybołówstwo odnotowało wzrost o 3,9 procent dzięki zwiększonemu wykorzystaniu nawozów sztucznych w uprawie kukurydzy i ryżu - napisał w komunikacie południowo-koreański bank centralny.- Produkcja wieprzowiny i drobiu wzrosła o 12,3 procent w stosunku do ubiegłego roku"". Dane te dają wgląd w gospodarkę Korei Północnej, która nie publikuje żadnych oficjalnych wyników. Południowo-koreański bank centralny publikuje coroczne szacunki dotyczące gospodarki północnego sąsiada na podstawie informacji pozyskanych od własnych służb wywiadowczych i podobnych instytucji. Kim Dzong Un prowadził ubiegłoroczną kampanię pod hasłem zwiększenia plonów przekładając to na politykę zachęcającą do rozwoju gospodarki i jednocześnie programu nuklearnego. Międzynarodowa społeczność uważa, że Korea Północna musi porzucić swoje nuklearne ambicje, jeśli chce otrzymać pomoc i dołączyć do globalnych systemów ekonomicznych. Dzięki wzrostowi produkcji żywności i wyrobów tytoniowych przemysł lekki odnotował 4,7-procentowy wzrost, jak podaje południowo-koreański bank centralny. Wzrost w górnictwie wyniósł 0,8 procent, ponieważ wydobycie węgla zwiększyło się o 1,2 procent. Przemysł budowlany odnotował spadek o 1,6 procent. Według szacunków banku dochód na głowę mieszkańca wyniósł w zeszłym roku 1,37 milionów wonów, czyli 1/19 dochodu w Korei Południowej. Handel zagraniczny, z wyłączeniem handlu z Koreą Południową, wzrósł o 7,1 procent, z tego eksport wzrósł o 3,3 procent do 2,9 miliardów dolarów, a import o 10,2 procent do 3,9 miliardów dolarów. Ponad 25 procent północno-koreańskich dzieci nie rośnie z powodu chronicznego niedożywienia, a dwie trzecie mieszkańców nie wie, skąd wziąć następny posiłek, jak podaje ONZ. Około 2,8 miliony mieszkańców Korei Północnej potrzebuje stałej pomocy w zakresie zapewnienia żywności. Handel wewnętrzny wzrósł o 15 procent do 1,97 miliardów dolarów, z czego 99,5 procent pochodzi z wymiany w obszarze przemysłowym położonym w północno-koreańskim mieście przygranicznym Kaesong i zarządzanym wspólnie przez oba państwa koreańskie, poinformował bank. W kwietniu Korea Północna zamknęła kompleks fabryk w proteście przeciw zaostrzonym sankcjom ONZ i amerykańsko-południowo-koreańskim manewrom wojskowym. Oba państwa koreańskie rozpoczną w przyszłym tygodniu rozmowy, żeby uzgodnić sposób na wznowienie pracy w tym obszarze.",,
https://wiadomosci.onet.pl/swiat/hakerzy-okradli-bankomaty/x7m4z6,"Hakerzy okradli bankomaty, podejrzani są Rosjanie",Hakerzy ukradli z bankomatów tajwańskiego banku First Bank równowartość ponad 2 mln USD - informuje w środę Reuters. Kradzieży z wykorzystaniem złośliwego oprogramowania dokonano podczas weekendu. Tajwańscy śledczy podejrzewają dwóch Rosjan.,"Agencja Reutera podkreśla, że była to pierwsza tego rodzaju kradzież na Tajwanie. Hakerzy najprawdopodobniej posłużyli się smartfonem, włamując się do systemu bankomatów i inicjując wypłacanie gotówki. Łącznie okradli 41 bankomatów. Szybko zabierali pieniądze i odchodzili, co nagrały kamery monitoringu. Sprawców dotychczas nie ujęto. Tajwański resort sprawiedliwości poinformował w środę, że złodziei zidentyfikowano - są obywatelami rosyjskimi. Najprawdopodobniej opuścili Tajwan już w poniedziałek. First Bank zgłosił kradzież 70 milionów tajwańskich dolarów, czyli ok. 2,2 mln USD. Trwa analiza programów, którymi posłużyli się hakerzy.",Hakerzy okradli bankomaty,
https://wiadomosci.onet.pl/swiat/znany-bank-placil-corce-premiera-chin/glmcd,Znany bank płacił córce premiera Chin?,"Milion 800 tysięcy dolarów w ciągu dwóch lat zapłacił bank JPMorgan Chase córce ówczesnego premiera Chin. Rachunek za ""usługi konsultingowe"" wystawiony był na osobę, ukrywającą się pod pseudonimem. Jej tożsamość odkryli jednak dziennikarze ""New York Times’a""","JPMorgan Chase - jeden z najbardziej szanowanych banków świata zaplacił prawie 2 miliony dolarów niejakiej Lily Chang - właścicielce firmy ""Fullmark Consulting"". Według NYT, za tym pseudonimem kryje się Wen Ruchun - jedyna córka byłego premiera Chin Wen Jiabao. Pieniądze trafiały do niej w czasie, kiedy jej ojciec sprawował urząd szefa chińskiego gabinetu i de facto osoby numer dwa w Chinach. NYT opisywał już wcześniej powiązania rodziny Wen Jiabao ze światem finansjery.",,
https://wiadomosci.onet.pl/upadlosc-spoldzielczego-banku-rzemiosla-i-rolnictwa-w-wolominie/5d6jh2,Pierwsza upadłość banku od 15 lat. Jak odzyskać pieniądze?,"Do sądu trafił wniosek o upadłość SK Banku w Wołominie. Pieniądze klientów zostały zamrożone. Część z nich odzyska je bez większego problemu. Jednak nie wszyscy. Co trzeba zrobić, żeby nie stracić oszczędności życia?","W poniedziałek rano Komisja Nadzoru Finansowego złożyła do sądu wniosek o ogłoszenie upadłości SK Banku (Spółdzielczego Banku Rzemiosła i Rolnictwa) w Wołominie, największego banku spółdzielczego w Polsce. Wymiar sprawiedliwości na ogłoszenie decyzji o upadłości ma czas do dwóch miesięcy. Jednak działalność banku zawieszona została już dwa dni wcześniej – w sobotę. Od tego czasu nie ma możliwości wypłacania bądź wpłacania pieniędzy. Dlaczego bank bankrutuje? Rzecznik KNF Łukasz Dajnowicz w rozmowie z Onetem wyjaśnia, że władze banku „dopuściły się nieprawidłowości w zarządzaniu ryzykiem kredytowym”. Chodzi m.in. o to, że zarząd SK Banku doprowadził do nadmiernej koncentracji kredytów i nie ujawniał pośrednich powiązań pomiędzy finansowanymi przez bank kredytobiorcami, co doprowadziło do niewypłacalności. Fundusz chroni klienta Co teraz czeka klientów banku-bankruta? Opiekę nad nimi przejmuje Bankowy Fundusz Gwarancyjny. Zgodnie z prawem to on będzie wypłacać poszkodowanym środki, które posiadali w SK Banku. – Muszą jednak liczyć się z przejściowymi kłopotami z dostępem do pieniędzy – tłumaczy Onetowi Wojciech Piłat, prawnik specjalizujący się w prawie upadłościowym z Kancelarii Adwokatów i Radców Prawnych „Piłat i Partnerzy”. Jak wyjaśnia, BFG w ciągu 20 dni roboczych od momentu złożenia wniosku do sądu przez KNF musi rozpocząć wypłatę pieniędzy. W praktyce dzieje się to o wiele szybciej i trwa kilka dni. Jednak przez ten czas pieniądze są zamrożone, a klienci nie mają do nich dostępu. Posiadane w SK Banku depozyty wypłacać będą placówki banku, z którym BFG w tej sprawie będzie współpracować. Który to bank, jeszcze nie wiadomo. Jak informuje nas BFG, „decyzja w tej sprawie ma zostać podjęta w ciągu dwóch–trzech najbliższych dni”. W grę wchodzą PKO BP, PEKAO SA oraz BZ WBK. Z dowodem do banku Klienci, by odzyskać swoje oszczędności, będą musieli przyjść do którejkolwiek placówki wskazanego banku z dowodem osobistym. Tam pobrać będą mogli pieniądze – zależnie od wyboru – w gotówce lub przelewem na konto. Nie będą musieli udowadniać, że byli klientami bankruta. Bank wyznaczony przez BFG będzie posiadał ich listę. Klienci muszą wybrać swoje środki w ciągu 5 lat. Warto jednak pamiętać, że oprocentowanie rachunków jest naliczane tylko do dnia ogłoszenia upadłości. – Procedura odzyskania jest prosta i przebiega bezproblemowo – mówi pani Karolina z Warszawy, która po tym, gdy na początku roku zbankrutował SKOK Wołomin, znalazła się w podobnej sytuacji, w której obecnie są klienci SK Banku. – Na koncie miałam 70 tys. zł. W ciągu kilku dni otrzymałam informację, by udać się do PKO BP, który odpowiadał za wypłatę środków. Wszystko odbyło się bez większych komplikacji – uspokaja poszkodowanych. Bank wypłaci 100 tys. euro, nie więcej Zła wiadomość jest taka, że nie każdy będzie miał tyle szczęścia, co pani Karolina. Nie wszyscy klienci upadłego banku odzyskają wszystkie swoje pieniądze. BFG gwarantuje bowiem wypłatę depozytów tylko do równowartości 100 tys. euro, czyli ok. 424 tys. zł. – Oznacza to, że każdy klient – niezależnie od liczby posiadanych rachunków – dostanie maksymalnie 100 tys. euro łącznie, nawet jeśli kont posiadał kilka – precyzuje prawnik Wojciech Piłat. Jeśli właścicielami rachunku było kilka osób, wypłacana im należność liczona jest zgodnie z zapisami w umowie, a jeżeli takich postanowień nie ma – środki dzielone są po równo do wysokości ustawowego limitu. Pieniądze (raczej) stracone Szanse na odzyskanie pozostałych pieniędzy – tych powyżej 100 tys. euro – są nikłe, ale istnieją. Jeśli ktoś miał więcej ulokowanych środków niż państwowe gwarancje, może walczyć o nie w sądzie w tzw. procedurze upadłościowej. W takim przypadku klient musi zgłosić się na tzw. listę wierzytelności, ale dopiero po oficjalnym ogłoszeniu upadłości banku. Za wypłatę odpowiadać będzie syndyk lub komisarz. – Trudno jednak określić, jaka część depozytu – albo czy w ogóle – zostanie mu wypłacona w wyniku podziału majątku upadłego banku. W pierwszej bowiem kolejności pieniądze zwracane są BFG. Dla reszty wierzycieli po prostu może ich nie starczyć – argumentuje prawnik. Bank znika, ale nie kredyt Co w przypadku osób, które w banku posiadały kredyty – czy to konsumpcyjne, czy hipoteczne? Warto wiedzieć, że zobowiązania finansowe nie znikają i nie zostają anulowane. Kredytobiorcy muszą dalej spłacać raty swoich kredytów. – Nie wiadomo jednak obecnie, do jakiej instytucji. Trzeba poczekać na decyzję syndyka, który przejmuje zobowiązania banku i który powiadomi, na jakie konto należy spłacać kolejne raty – podsumowuje Piłat.",,
https://wiadomosci.onet.pl/kraj/poszkodowani-przez-amber-gold-pozywaja-panstwo/9g2zhp,Poszkodowani przez Amber Gold pozywają państwo,Poszkodowani przez Amber Gold pozywają państwo. Pierwsze posiedzenie sąd wyznaczył na 22 maja.,"W imieniu oszukanych przez parabank, pozew zbiorowy przygotowała i złożyła w Sądzie Okręgowym w Warszawie kancelaria prawna Chałas i Wspólnicy. Chodzi o ustalenie odpowiedzialności za szkodę majątkową - mówi IAR mecenas Jarosław Chałas. W pozwie przeciwko Skarbowi Państwa ofiary spółki Amber Gold zamierzają dowieść, że do wyrządzenia przez nią szkody finansowej przyczyniły się zaniechania i błędy ze strony organów władzy publicznej. Mecenas Jarosław Chałas podkreśla, że państwo przez kolejne lata nie zrobiło nic, żeby tę sprawę wyjaśnić. ""Są wszelkie przesłanki do tego, żeby Skarb Państwa poniósł stosowną odpowiedzialność finansową i pokrył te straty i szkody poniesione w wyniku niedbalstwa, bądź zaniechania jakichkolwiek działań"" - powiedział Informacyjnej Agencji Radiowej.",,
https://wiadomosci.onet.pl/kraj/jp-morgan-podniosl-prognoze-polskiego-pkb-w-tym-roku-do-12-proc-rdr/s3zgs,"JP Morgan podniósł prognozę polskiego PKB w tym roku do 1,2 proc. rdr","W reakcji na wstępny odczyt PKB za II kwartał 2013 r. i korektę wcześniejszych kwartalnych danych, bank JP Morgan podwyższył średnioroczną prognozę PKB dla Polski do 1,2 proc. rok do roku z wcześniejszej w wysokości 1,0 proc. rdr.","Prognoza banku jest obecnie nieznacznie wyższa niż NBP, zakładająca wzrost gospodarki w br. na 1,1 proc. GUS ogłosił w środę wstępnie, że PKB za II kwartał br. przyrósł o 0,8 proc. rok do roku oraz o 0,4 proc. kwartał do kwartału wobec 0,2 proc. kdk po korekcie i 0,5 proc. rdr w poprzednim kwartale. ""W oparciu o miesięczne dane można spodziewać się, że duży, pozytywny wkład do PKB wniósł eksport netto i nieznaczna poprawa wydatków gospodarstw domowych, podczas gdy inwestycje firm w majątek trwały najprawdopodobniej skurczyły się jeszcze bardziej z powodu słabości w budownictwie"" - zaznacza komentarz banku. JP Morgan oczekuje przyspieszenia dynamiki wzrostu w II połowie 2013 r. w reakcji na silniejszy popyt zagraniczny i stopniową poprawę popytu krajowego. Gospodarka będzie jednak poniżej potencjału do końca 2014 r.",,
https://wiadomosci.onet.pl/swiat/policja-poszukuje-polakow-oszukujacych-bankowe-automaty/cybrc,Policja poszukuje Polaków oszukujących bankowe automaty,"Policja w duńskim mieście Odense poszukuje Polaków, którzy w krótkim czasie w czterech bankowych automatach nielegalnie wymienili znaczną ilość polskich dwuzłotówek na korony duńskie. Automaty służą do wymiany drobnych pieniędzy na większe nominały.","Według mediów, maszyny uznały polskie monety za znacznie więcej warte duńskie monety o nominale 20 koron. Polska dwuzłotówka warta jest tylko 3,5 korony duńskiej. Nielegalna wymiana naraziła cztery duńskie banki na straty, których wielkości nie ujawniono. Banki wszczęły działania mające ukrócić podobny proceder w innych placówkach w Danii. Istnieje podejrzenie, że do podobnych zdarzeń mogło dochodzić już wcześniej, jednak na mniejsza skalę. Policja w Odense dysponuje nagraniami, z których wynika, że Polacy poruszali się ciemnoniebieskim mercedesem, znany jest również numer rejestracyjny auta.",,
https://wiadomosci.onet.pl/jak-skutecznie-oszczedzac-w-nowym-roku/hqyylm,Jak skutecznie oszczędzać w nowym roku,"W 2013 r. wreszcie będę mogła wykorzystać stary kalendarz z 1991 roku! Tak, ostatnio robiąc porządki znalazłam piękny kalendarz biurkowy od Laury Ashley, który wtedy uznałam za zbyt piękny, by go używać. Okazuje się jednak, że nie wszystko stracone - w nowym roku dni tygodnia i daty będą się dokładnie zgadzać z tymi z 1991.","A zatem: kilka porad na rok 2013. 1. Wykorzystaj to, co masz Przynajmniej raz w tygodniu można przygotować obiad bez robienia zakupów – z tego, co znajdziesz w lodówce i spiżarni. W szafie w łazience stoją małe buteleczki szamponu i żelu do kąpieli, przywiezione z różnych podróży? Mój mąż potrafił tak je wykorzystywać, że przez trzy miesiące nie musiał kupować kosmetyków! 2. Zrezygnuj z choć jednej usługi – W 2002 r. zrezygnowałam z kablówki – wspomina Gabriella Barthlow, doradczyni kredytowa. Jak wyliczyła, od tego czasu zaoszczędziła na tym kilka tysięcy dolarów. A ulubione seriale? Prędzej czy później ukażą się na DVD albo będzie je można obejrzeć za drobną opłatą w internecie. 3. Oszczędzaj drobne sumy Płać karę – jedną monetę, np. 2 lub 5 złotych – za każdym razem, kiedy łamiesz jedno ze swych noworocznych postanowień. Tylko upewnij się, że każdy z twoich domowników poczynił jakieś postanowienia: choćby takie, żeby nie krzyczeć głośno podczas meczu ulubionej drużyny czy nie zapominać o wstawieniu prania. Pieniądze wrzucajcie do skarbonki z przeznaczeniem na jakiś konkretny cel. 4. Zapytaj swoje dzieci, na czym oszczędzać – Jeśli rodzina ma problemy finansowe, dzieci wiedzą o tym pierwsze – mówi Gregory Downing, były sprzedawca samochodów i autor książki ”Entrepreneur Unleashed: Wealth to Stand the Test of Time” (dosł. ”Przedsiębiorca wyzwolony: jak sprawić, aby twój majątek przetrwał próbę czasu”). – Nie ma nic złego w szczerej rozmowie o finansach, zwłaszcza ze starszymi dziećmi. Powiedz im, że twoja pensja została obcięta o połowę – dodaje Downing, który zresztą ma troje dzieci w wieku 17, 13 i 11 lat. – Dzieci często pomagają rodzicom w pilnowaniu domowego budżetu. Latem mój syn powiedział mi, żebym przestał kupować mu T-shirty i bluzy z kapturami. Rzeczywiście złapałem się na tym, że odruchowo kupuję mu od czasu do czasu takie rzeczy, zwłaszcza jeśli są fajne i tanie. No i dobrze, ale miał ich już za dużo. W ten prosty sposób udaje mi się zaoszczędzić mniejsze sumy. 5. Myśl perspektywicznie Kupowanie w ilościach hurtowych może dawać spore oszczędności – jeśli jest akurat promocja na masło, można kupić go dużo i zamrozić. Ale jak mówi Tomika Snodgrass, wiceprezes banku spółdzielczego w Southfield i matka dwójki dzieci, należy unikać przeładowywania lodówki i spiżarni. Ona sama kupuje tylko rzeczy z listy tygodniowych zakupów. 6. Nie zbieraj kuponów zniżkowych i gazetek promocyjnych – Ta porada wydaje się nielogiczna – mówi Laura Lee, autorka książki ”Broke is Beautiful: Living and Loving the Cash-Strapped Life” (”Bycie spłukanym jest piękne: jak żyć mając za mało pieniędzy”). – Ale jest tak przede wszystkim dlatego, że za kuponami zniżkowymi stoi cała wielka machina marketingowa. Konsumenci, którzy zbierają kupony, czytają gazetki promocyjne, zapisują się na listy mailingowe sklepów internetowych i przyłączają do tego typu grup na Facebooku, są nieustannie bombardowani nowymi propozycjami ”świetnych okazji”. Łatwo wtedy zapomnieć, że kupowanie zawsze oznacza wydawanie pieniędzy, a nie ich oszczędzanie. A jeśli już zbierasz kupony i zniżki, segreguj je biorąc pod uwagę swoje rzeczywiste potrzeby i stan domowego budżetu. 7. Puść wodze fantazji Jeśli jako dziecko potrafiłeś wyobrazić sobie, że jesteś kowbojem, dlaczego dziś nie mógłbyś wyobrazić sobie, że pewnego dnia przejdziesz na emeryturę? Jeśli wyobrazisz to sobie odpowiednio realistycznie, zaczniesz oszczędzać. 8. Stwórzcie sobie ”dzień bez wydatków” Wyznacz jedną sobotę w miesiącu jako dzień, w którym nie wydajesz pieniędzy. W ogóle. Nie sięgasz do kieszeni po gotówkę, nie wyjmujesz karty z portfela. 9. Oszczędzaj ”szczególne” banknoty Sprawdzaj numery seryjne każdego banknotu dziesięciozłotowego. Jeśli zobaczysz, że numery zaczynają się od jakichś szczególnych liter – na przykład od twoich inicjałów – nie wydawaj tego banknotu, ale zachowaj go w skarbonce. 10. Wybierz się daleko Nie, nie chodzi o drogie wakacje, ale o wybór banku położonego daleko od twojego domu. – Jeśli twój bank znajduje się na drugim końcu miasta, trudniej będzie ci wyjmować pieniądze z konta – tłumaczy Dorothy Barrick, doradca finansowy. – Oczywiście ta metoda nie zadziała, jeśli zakładając konto oszczędnościowe wyrobisz sobie do niego kartę płatniczą albo kredytową. Warto zastanowić się nad taką myślą: skoro ciężko pracujesz, aby zarabiać pieniądze, spróbuj równie ciężko pracować nad ich oszczędzaniem. I jeszcze kilka prostych sposobów na oszczędzanie w Nowym Roku: - Poświęć czas na oddanie butelek do punktu skupu – te parę groszy też się przyda! - Zastanów się, co pijesz rano. Jeśli zwykle kupujesz drogą dobrą kawę, może przerzuć się na tańszą herbatę? A saszetkę z herbatą można przecież wykorzystać po raz drugi, a czasami nawet po raz trzeci! - Zajmij się tym złomem, który zalega w twoim garażu: oddaj go do punktu skupu. Zdziwisz się, ile dziś płacą za złom! - Sięgnij do starych rodzinnych przepisów. W zeszytach twojej mamy czy babci znajdziesz wiele pomysłów na pyszne, a przy tym bardzo tanie potrawy. Zaskoczysz całą rodzinę – i na pewno wydasz na składniki mniej niż na wyprawę do restauracji. - Napraw coś. Plecak twojego dziecka rozpruł się w połowie roku szkolnego? Nie musisz od razu kupować nowego: sięgnij po igłę i nitkę. - Wybieraj tańsze opcje. Wyjedź na weekend, a nie na tydzień. Pij tańsze piwo zamiast najdroższego. Kup ładne skarpetki zamiast nowych butów.",,
https://wiadomosci.onet.pl/swiat/hakerzy-zaatakowali-strony-internetowe-najwiekszych-bankow-w-czechach/0wl43,Hakerzy zaatakowali strony internetowe największych banków w Czechach,"Strony internetowe banku centralnego Czech i kilku dużych banków komercyjnych były w środę celem ataków hakerskich, które doprowadziły do wyłączenia bankowości elektronicznej i innych usług internetowych - poinformowali przedstawiciele tych banków.","Rzecznik czeskiego banku centralnego Marek Petrus przekazał, że zaatakowana została strona banku administrowana przez firmę zewnętrzną. Na stronie bank zamieszcza oświadczenia i publikuje dane gospodarcze, jednak na najbliższe godziny nie zaplanowano nowych publikacji - dodał. Wcześniej o atakach na swoje strony internetowe poinformowały banki komercyjne: Czeska Sporzitelna (należąca do austriackiej Erste Group), CzSOB (własność belgijskiego KCB) oraz Komerczni Banka (własność francuskiego Societe Generale), a także kilka pomniejszych banków. ""Komerczni Banka odnotowała atak typu DDoS (polega na przeciążeniu serwera ogromną liczbą zapytań, co powoduje jego zawieszenie - PAP) na swoje strony"" - poinformowała rzeczniczka banku. Zapewniła, że ""w żadnym razie nie doszło do wycieku danych naszych klientów"". Rzecznik banku Czeska Sporzitelna przekazał z kolei, że strona internetowa tego banku i dostępna za jej pośrednictwem bankowość elektroniczna nie działają, ale wewnętrzny system banku funkcjonuje bez przeszkód. On również zapewnił, że dane klientów nie są zagrożone. W poniedziałek i wtorek hakerzy zaatakowali największe czeskie portale informacyjne - Ihned.cz, Idnes.cz i Novinky.cz - powodując ich całkowite zablokowanie lub spowolnione działanie. Komitet Obrony Dziennikarzy alarmował w lutym, że w ostatnim czasie wzrosła liczba hakerskich ataków na media, a hakerzy są wynajmowani do przeprowadzenia ataków na komputery dziennikarzy i portale informacyjne przez organizacje dążące do cenzury mediów. Amerykańskie dzienniki ""New York Times"" i ""Wall Street Journal"" informowały, że styczniowe cyberataki na ich strony zostały przeprowadzone z Chin.",fot. Shutterstock,
https://wiadomosci.onet.pl/kraj/polacy-wciaz-nie-umieja-korzystac-z-kart-kredytowych/3nq3s,Polacy wciąż nie umieją korzystać z kart kredytowych,"Około 17 proc. kredytów na kartach nie jest regularnie spłacanych. Eksperci od lat przestrzegają przed pochopnym korzystaniem z tego łatwo dostępnego finansowania. Wciąż jednak wielu klientów nadmiernie się na kartach zadłuża, wpadając często w pułapkę, z której nie potrafi się wyzwolić.","– Polacy muszą nauczyć się korzystać z kart kredytowych – podkreśla Mariusz Hildebrand, prezes BIG InfoMonitor. Liczba kart kredytowych w Polsce systematycznie spada. Według danych NBP na koniec IV kwartału ubiegłego roku było ich w Polsce 6,4 mln, podczas gdy na koniec 2009 roku – blisko 11 mln. Wciąż wysoki jest natomiast odsetek zagrożonych kredytów na tych kartach – na koniec 2012 roku wyniósł 16,8 proc. Kwota zaciągniętych w ten sposób kredytów to blisko 12,5 mld zł (w porównaniu do września 2012 jest mniejsza zaledwie o 1,6 proc.). – Karta kredytowa sama w sobie nie jest złym narzędziem, bo to jest instrument dostępu do środków finansowych, natomiast często korzystamy z niego w sposób nieumiejętny –mówi Agencji Informacyjnej Newseria Mariusz Hildebrand, prezes BIG InfoMonitor. Podaje przykłady klientów, którzy wypłacają środki z karty kredytowej, by zapłacić nimi za czynsz, telefon albo uregulować kolejną ratę kredytu konsumenckiego czy samochodowego. Przypomina jednak, że spóźnienie się ze spłatą zobowiązania na karcie wiąże się z wysokimi odsetkami. – Niespłacenie karty kredytowej w określonym terminie bezodsetkowym powoduje, że wpadamy w okres odsetkowy, musimy płacić kolejne koszty związane z oprocentowaniem tych środków pieniężnych – przypomina Hildebrand. Nie mówiąc już o kosztach, jakie ponosimy, wypłacając pieniądze z karty kredytowej w bankomacie. Prowizja w takim wypadku może sięgać kilkudziesięciu złotych, a oprocentowanie naliczane jest od dnia transakcji. Wszystko to szczegółowo regulują warunki umowy, jaką klient podpisuje z bankiem. Polacy jednak wciąż, mimo przestróg, nie czytają umów, również przy zaciąganiu kredytów czy pożyczek gotówkowych. – W umowie są zapisane wszystkie warunki, czy możemy to zobowiązanie wcześniej spłacić, czy nie, czy wcześniejsza spłata zobowiązania spowoduje przeliczenie kwoty odsetek, czy nie spowoduje i wówczas mimo wszystko zapłacimy tyle samo, ile mieliśmy zapłacić rozkładając to na poszczególne raty. To jest najistotniejszy element, na który powinniśmy zwrócić szczególną uwagę – podkreśla prezes BIG InfoMonitor. – Należy sprawdzić, czy oprocentowanie, które uzgodniliśmy jest zgodne z tym, co było nam przedstawione. Zgodnie z ustawą antylichwiarską maksymalna wysokość oprocentowania kredytów i pożyczek nie może przekroczyć czterokrotności stopy lombardowej NBP. Tego banki przestrzegają. Wiele z nich dodaje jednak do tych produktów inne usługi, najczęściej ubezpieczenia, które zwiększają zadłużenie. – Jeśli się nie zgadzamy z tymi warunkami, to możemy nie korzystać z tego finansowania i poszukać go w innym miejscu– mówi Mariusz Hildebrand. – Tak samo kupując sprzęty na raty. Jego zdaniem, przed kłopotami z nadmiernym zadłużeniem konsumentów powinna chronić przede wszystkim ich własna rozwaga. Jak podkreśla, Polacy często decydują się na kolejny kredyt, zakup nowego sprzętu, bez uprzedniej realnej oceny swoich możliwości finansowych. Mogłoby w tym pomóc choćby planowanie codziennego budżetu. – Nie sprawdzamy naszych dochodów, nie porównujemy ich ze stałymi wydatkami jakie mamy. Nie obliczamy sobie, ile kosztuje nasze codzienne, podstawowe funkcjonowanie, ile musimy wydać na codzienne zakupy, chociażby artykuły konsumpcyjne, i czy po tych wszystkich wydatkach, które sobie zbilansujemy, stać na zaciąganie nowego zobowiązania – mówi Hildebrand.",fot. Shutterstock,
https://wiadomosci.onet.pl/kraj/problemy-credit-agricole-i-santander-klopot-z-platnosciami-karta/tl8zde0,Utrudnienia w płatnościach kartami Credit Agricole i Santander,Kłopoty dotknęły części klientów dwóch banków - Credit Agricole i Santander. Mogą mieć problem z wypłatą gotówki z bankomatów i z płatnością kartami.,"Jak ustalił dziennikarz informuje RMF FM, w banku Santander podczas aktualizacji oprogramowania doszło do awarii systemu, która może sprawić, że nie będą działać bankomaty. Przez jakiś czas niemożliwe może być też płacenie kartą w sklepie. Informujemy, że dla części klientów mogą występować utrudnienia w płatnościach naszymi kartami - poinformował bank, zapewniając, że ""cały czas pracuje nad rozwiązaniem problemu"". Kłopoty mogą mieć też klienci Credit Agricole, ponieważ bank korzysta z systemu Santandera. W krótkim oświadczeniu bank przeprosił za utrudnienia i wyjaśnił, że ich powodem są ""prace prowadzone po stronie operatora kart"". Źródło: Facebook, RMF FM",Klienci mogą mieć problem z płatnościami kartą i wypłatą gotówki z bankomatu,
https://wiadomosci.onet.pl/swiat/w-belgii-powstanie-centralna-baza-bankowa/sxmvp,W Belgii powstanie centralna baza bankowa,"W Belgii wkrótce powstanie centralna baza informacji o rachunkach i lokatach bankowych. Ma to pomóc w walce z oszustwami podatkowymi. Belgijski minister finansów chce, by baza danych, gromadzona przez bank centralny, została uruchomiona jesienią. Informacje będą udostępniane, gdy zaistnieją podejrzenia, że doszło do oszustwa.",,fot. Shutterstock,
https://wiadomosci.onet.pl/swiat/bank-centralny-anglii-pozostawil-stopy-procentowe-bez-zmian/jmwv1,Bank centralny Anglii pozostawił stopy procentowe bez zmian,Bank centralny Anglii (BoE) pozostawił w czwartek stopy procentowe bez zmian - poinformował bank po zakończeniu posiedzenia.,"Benchmarkowa stopa procentowa wynosi nadal 0,50 proc. Analitycy oczekiwali takiej decyzji BoE.",,
https://wiadomosci.onet.pl/swiat/bezposredni-nadzor-ebc-moze-objac-okolo-150-bankow-strefy-euro/y2cgp,Bezpośredni nadzór EBC może objąć około 150 banków strefy euro,"Bezpośredni nadzór EBC może objąć około 150 banków strefy euro - szacuje się w Brukseli. Ministrowie finansów uzgodnili, że EBC ma objąć pieczą banki o aktywach powyżej 30 mld euro, ale w każdym kraju 3 najważniejsze banki mają być objęte bezpośrednim nadzorem.","Ministrowie finansów krajów UE osiągnęli w czwartek porozumienie w sprawie utworzenia wspólnego nadzoru bankowego w strefie euro oraz w chętnych do udziału krajach poza strefą wspólnej waluty. Nadzór ma osiągnąć pełną zdolność do działania 1 marca 2014 roku. Komisarz UE ds. rynku wewnętrznego Michel Barnier nazwał te ustalenia ""rewolucją"" w nadzorze bankowym eurolandu. Szef Komisji Europejskiej Jose Manuel Barroso ocenił, że to ""kluczowy krok"" w kierunku unii bankowej. Wspólny nadzór umieszczony w Europejskim Banku Centralnym (EBC) ma ""wykrywać"" ryzyka dla kondycji banków i wymagać od nich odpowiednich działań naprawczych. Będzie upoważniony do licencjonowania banków oraz będzie oceniać, czy spełniają one wymogi kapitałowe. Będzie mógł też nakładać ostrożnościowe wymogi kapitałowe (ang. capital buffers) na banki i podejmować ""wczesne interwencje"" w przypadku ich nieprzestrzegania. Ministrowie zdefiniowali progi, powyżej których banki będą bezpośrednio nadzorowane przez EBC. ""Pierwszy to aktywa wielkości 30 mld euro. Także banki, których aktywa reprezentują 20 proc. krajowego PKB, będą nadzorowane przez EBC, chyba że ich aktywa niższe niż 5 mld euro"" - wymienił rzecznik Barniera Stefaan De Rynck. Zastrzegł jednak, że EBC może z własnej inicjatywy wziąć pod swoją pieczę jakikolwiek bank transgraniczny oraz wydawać instrukcje krajowym nadzorcom w przypadku banków plasujących się poniżej wymienionych progów, a nawet przejąć nadzór, jeśli uzna to za stosowne. Rzecznik zapewnił, że ostateczny kształt wspólnego nadzoru gwarantuje równe traktowanie krajom spoza strefy euro. Dodał, że kraje będą sprawiedliwie reprezentowane w komitecie sterującym, który będzie przygotowywał decyzje podejmowane przez radę wspólnego nadzoru. Ponadto będzie rotacja członków komitetu. Rada nadzoru będzie podejmować decyzje zwykłą większością głosów, a przy pewnych decyzjach także kwalifikowaną większością. Choć system wspólnego nadzoru ma być w pełni operacyjny od 1 marca 2014 r., to bezpośrednie dokapitalizowywanie banków z funduszu ratunkowego strefy euro (EMS) będzie możliwe przed tą datą. ""Jeśli (po wejściu w życie rozporządzenia o nadzorze) EMS jednogłośnie zdecyduje o bezpośredniej rekapitalizacji banku przed 1 marca 2014 r., to EBC może objąć bezpośrednim nadzorem taki bank"" - mówił rzecznik. Wspólny nadzór jest warunkiem bezpośredniego dokapitalizowania banków przez EMS. Uzgodniona przez ministrów propozycja nadzoru bankowego przewiduje też zmiany w systemie głosowania w skupiającym 27 regulatorów bankowych Europejskim Urzędzie Nadzoru Bankowego (EBA), by ""zapewnić sprawiedliwe i skuteczne podejmowanie decyzji w ramach jednolitego rynku"". Wejdą one w życie, jeśli poza wspólnym nadzorem pozostaną co najmniej cztery kraje UE. Chodzi o to, by wspólny nadzór nie mógł zawsze przegłosowywać na forum EBA krajów spoza nadzoru i by EBA nie mógł podejmować decyzji bez poparcia ze strony tych krajów. Zabiegały o to Wielka Brytania, Szwecja i Polska. ""Jeśli EBA zaangażuje się w wiążące mediacje w przypadku konfliktu pomiędzy nadzorami krajowymi, powstanie panel pod przewodnictwem szefa EBA, składający się z dwóch członków wspólnego nadzoru i dwóch spoza niego. Ten panel zaproponuje decyzję, którą rada EBA będzie musiała przyjąć zwykłą większością składającą się z większości głosów krajów wspólnego nadzoru i krajów spoza tego nadzoru"" - tłumaczył De Rynck. Także w przypadku technicznych standardów nadzoru ustanawianych przez EBA zatwierdzająca je kwalifikowana większość głosów będzie musiała zawierać zwykłą większość głosów krajów objętych wspólnym nadzorem i krajów spoza tego nadzoru. Na razie wiadomo, że poza wspólnym nadzorem pozostaną Wielka Brytania, Czechy i Szwecja. Jeśli tylko te trzy kraje pozostaną poza nadzorem, to będą stosowane inne reguły głosowań w EBA. Wówczas decyzje proponowane przez panel EBA będą przyjmowane zwykłą większością rady nadzorców EBA, która to większość powinna zawierać ""co najmniej jeden"" głos kraju spoza wspólnego nadzoru. Ministrowie w komunikacie zaznaczyli, że EBC będzie wypełniał swoje zadania w ścisłej współpracy z EBA i krajowymi nadzorcami, którzy pozostaną odpowiedzialni za kwestie nieobejmowane przez EBC, takie jak ochrona konsumentów i filie banków z krajów trzecich.",,
https://wiadomosci.onet.pl/swiat/msz-rosji-bank-jp-morgan-zablokowal-transakcje-rosyjskiej-ambasady/nlg60,MSZ Rosji: bank JP Morgan zablokował transakcję rosyjskiej ambasady,"Ministerstwo spraw zagranicznych Rosji poinformowało, że bank JP Morgan zablokował transakcję rosyjskiej ambasady w Kazachstanie, tłumacząc to sankcjami nałożonymi na Rosję po aneksji Krymu.","""Pod pretekstem antyrosyjskich sankcji narzuconych przez Stany Zjednoczone amerykański bank JP Morgan zablokował przelew rosyjskiej ambasady na rzecz firmy ubezpieczeniowej Sogaz"" - poinformował resort w oficjalnym oświadczeniu. ""To nie do przyjęcia, nielegalne i absurdalne posunięcie"" - głosi komunikat resortu, w którym Kreml ostrzega też, że wszelkie kroki podjęte przeciw rosyjskim placówkom dyplomatycznym odbiją się na amerykańskiej ambasadzie i konsulatach w Rosji. Po nałożeniu na Moskwę amerykańskich sankcji firmy Mastercard i Visa na krótko wycofały się z obsługi kilku rosyjskich banków.",Bank JP Morgan,
https://wiadomosci.onet.pl/kraj/bankowe-spolki-podgryzaja-banki/slrg5,Bankowe spółki podgryzają banki,"100 tys. kredytów odpływa miesięcznie do nieregulowanych firm pożyczkowych. KNF krzywo patrzy na dodatkową działalność banków - pisze ""Puls Biznesu"".","Jak przypomina dziennik, sprzedaż kredytów konsumpcyjnych spada od kilku kwartałów, tymczasem sprzedaż detaliczna cały czas idzie w górę. - Klienci migrują do firm pożyczkowych - przyznają w rozmowie z ""Pulsem Biznesu"" eksperci. Zazwyczaj pod tym pojęciem rozumie się pożyczkodawców takich jak Provident lub odpowiednie serwisy internetowe. Tymczasem głównym dostawcą finansowania przy zakupie dóbr konsumpcyjnych okazują się być jednak firmy pożyczkowe związane z bankami lub innymi instytucjami finansowymi (Lukas, Santander Consumer Finance, Sygma Bank oraz SKOK).",fot. Shutterstock,
https://wiadomosci.onet.pl/kraj/utrudnienia-dla-klientow-mbanku-i-ing-banku-slaskiego-w-weekend/xss8428,W weekend przyda się gotówka. Utrudnienia w bankach,Weekendowe utrudnienia czekają klientów dwóch polskich banków: ING Banku Śląskiego oraz mBanku. Możliwe są bowiem ograniczenia w dostępie do swoich usług i płatności. Jak się na to przygotować?,"We ""Wprost"" czytamy, że ""klienci mBanku powinni przygotować się już dziś na brak możliwości płacenia kartą i wypłacić gotówkę. Z kolei klienci ING Banku Śląskiego spodziewać się mogą problemów z dostępem do wpłatomatów"". CZYTAJ WIĘCEJ:  Polacy tracą miliardy złotych na nieoprocentowanych kontach bankowych mBank informuje też o pracach modernizacyjnych w nocy z soboty na niedzielę. Klienci banku w tym dniu w godzinach 3.30-8.30 nie będą mogli dokonywać płatności za pomocą karty ani wypłacać gotówki z bankomatu. Ponadto w tych godzinach może też nie być możliwe korzystanie z wpłatomatów banku. ""Między godziną 3.00 a 9.30 nie złożymy ponadto wniosku, a w godzinach 3.30 - 8.30 zablokowany będzie dostęp do aplikacji mobilnej. Problemem ma być też zalogowanie się na konto bankowe w internecie"" - czytamy. CZYTAJ WIĘCEJ: Frankfurt nad Menem. Stolica banków, książek i cydru z najmłodszym Starym Miastem w Europie W ING Banku Śląskim utrudnienia w dostępie do wpłatomatów mogą wystąpić w nocy z niedzieli na poniedziałek od północy do godz. 1.00. Źródło: ""Wprost""",W weekend przyda się gotówka. Utrudnienia w bankach,
https://wiadomosci.onet.pl/kraj/zbp-banki-zasila-fundusze-dot-kredytow-mieszkaniowych-wydluza-pakiet-pomocowy-dla/x3zk5h,"ZBP: banki zasilą fundusze dot. kredytów mieszkaniowych, wydłużą pakiet pomocowy dla klientów","Banki zaangażowane w walutowe kredyty hipoteczne wydłużą do końca 2015 r. swoje pakiety pomocowe dla kredytobiorców mieszkaniowych. Banki te gotowe są przeznaczyć w 2015 roku ponad 800 mln zł na pomoc kredytobiorcom. W ciągu 10 lat suma dopłat banków z tytułu funduszy stabilizacyjnych wynieść może 3,5 mld zł – poinformował prezes ZBP.","Związek Banków Polskich poinformował o podpisaniu przez banki deklaracji w sprawie udzielenia wsparcia dla kredytobiorców posiadających kredyty mieszkaniowe, w tym walutowe. Propozycje banków to w większości uszczegółowienie przedstawionych w marcu planów sektora dotyczących rozwiązania problemu kredytów frankowych. „Rozwiązania są ukierunkowane na to, by udzielić wsparcia rodzinom, osobom uboższym i osobom, które w sposób okresowy znalazły się w sytuacji trudniejszej” – powiedział na konferencji, Krzysztof Pietraszkiewicz, prezes ZBP. ZBP podał, że banki zaangażowane w walutowe kredyty hipoteczne, będą tworzyć fundusze stabilizacyjne, a także zasilą kwotą 125 mln zł Fundusz Wsparcia Restrukturyzacji Kredytów Hipotecznych. Banki zadeklarowały także wydłużenie okresu funkcjonowania pierwszego pakietu pomocy dla kredytobiorców do końca 2015 roku z możliwością jego dalszego przedłużenia. Zgodnie z zapowiedzią w najbliższym czasie banki wdrożą rozwiązania umożliwiające kredytobiorcom przenoszenie zabezpieczeń hipotecznych w celu ułatwienia sprzedaży mieszkania lub jego zamiany. Z deklaracji wynika, że banki zadeklarowały wdrożenie nowych ustaleń do końca 2015 roku. Fundusz stabilizacyjny Zgodnie z planami każdy z banków utworzy indywidualny fundusz stabilizacyjny w celu wdrożenia rozwiązań finansowych do przewalutowania kredytów mieszkaniowych w CHF. System dopłat będzie dostępny po przekroczeniu określonego poziomu granicznego kursu szwajcarskiej waluty. Wsparcie lub pomoc będą udzielane według następującej zasady: mieszkanie do 75 m kw. lub dom do 100 m kw. i dochód kredytobiorcy niższy od średniej krajowej w momencie złożenia wniosku o podpisanie aneksu. Prezes ZBP poinformował, że w ciągu 10 lat suma dopłat banków z tytułu funduszów stabilizacyjnych wynieść może 3,5 mld zł. „350 mln zł to zaangażowanie natychmiastowe, a w okresie 10 lat należy się liczyć z sumą dopłat przekraczającą 3,5 mld zł” – powiedział Pietraszkiewicz. Zgodnie z podpisaną przez banki deklaracją, dopłata do kredytów we franku szwajcarskim będzie realizowana, gdy kurs CHF przekroczy poziom 5 zł, a sama wysokość dopłaty nie przekroczy jednak 33 gr na 1 CHF. ""Fundusz stabilizacyjny wejdzie najpóźniej w ostatnim kwartale tego roku i będzie kilka miesięcy w każdym banku na złożenie deklaracji, czy klient chce skorzystać z takiej osłony"" – powiedział Pietraszkiewicz. Fundusz WRKH Dodatkowo banki przeznaczą łącznie 125 mln zł na Fundusz Wsparcia Restrukturyzacji Kredytów Hipotecznych. Zadaniem tego funduszu będzie wsparcie dla kredytobiorców posiadających kredyty mieszkaniowe w każdej walucie. Przewiduje się, że pomoc udzielana będzie do wysokości 100 proc. raty kapitałowo-odsetkowej w okresie 12 miesięcy, nie więcej niż 1500 zł miesięcznie. Udzielenie wsparcia następować ma w przypadku niekorzystnego zdarzenia losowego u kredytobiorcy, utraty pracy lub choroby i poza szczególnymi przypadkami pomoc będzie mieć charakter zwrotny. Przedłużony pakiet pomocowy Banki zadeklarowały także wydłużenie okresu funkcjonowania pierwszego pakietu pomocy dla kredytobiorców do końca 2015 roku z możliwością jego dalszego przedłużenia. ZBP podał, że poniesione przez bank koszty realizacji pierwszego pakietu w 2015 roku, wyniosą łączne ponad 300 mln zł. Pakiet ten obejmował m.in. uwzględnienie ujemnej stawki LIBOR CHF, zmniejszenie spreadu walutowego, czy przewalutowanie po średnim kursie NBP. Dla KNF kluczowy jest poziom LtV Andrzej Jakubiak, przewodniczący KNF, powiedział, że Komisja będzie oceniała propozycje ZBP pod kątem tego, czy zawierają one rozwiązanie problemu niskiej wartości nieruchomości stanowiących zabezpieczenie kredytów hipotecznych. ""Każdą propozycję będziemy rozpatrywali pod kątem tego, czy w sposób trwały będzie się odnosiła do problemu LtV powyżej 100 proc. Konsekwentnie się tego trzymamy i dzisiejszą propozycję ZBP również będziemy oceniać pod tym kątem"" – powiedział Jakubiak. Zdaniem prezesa ZBP banki będą przedstawiać propozycje rozwiązania zadłużenia hipotecznego także klientom, którzy mają kredyt z poziomem ponad 100 proc. LtV. ""Poszczególne osoby, które mają kredyt z wysokim LtV i mają obawy, czy poradzą sobie w sytuacji istotnej aprecjacji franka, dostaną »wyraźniejszą« sugestię, by przystąpiły do tego rozwiązania"" – powiedział Pietraszkiewicz. Zdaniem prezesa przewalutowanie walutowych kredytów mieszkaniowych po kursie ich zaciągnięcia oznaczałoby „daleko idące konsekwencje dla gospodarki”. Deklarację podpisały w środę: mBank, PKO BP, BGŻ BNP, Bank Millennium, BZ WBK, Raiffeisen Bank, Getin Noble Bank, Santander Consumer Bank, Deutsche Bank Polska i Bank BPH.",Prezes Związku Banków Polskich podczas środowej konferencji prasowej,
https://wiadomosci.onet.pl/swiat/sankcje-ue-dotkna-piec-rosyjskich-bankow/7wy66,Sankcje UE dotkną pięć rosyjskich banków,"Nałożone przez Unię Europejską sankcje gospodarcze wobec Rosji dotkną pięć rosyjskich banków. Są to: Sbierbank, WTB (VTB), Gazprombank, Wnieszekonombank i Rossielchozbank - wynika z rozporządzenia, opublikowanego w czwartek w Dzienniku Urzędowym UE.","Wymienione banki, które są przynajmniej w połowie własnością rosyjskiego państwa, będą mieć ograniczony dostęp do rynków kapitałowych w UE. Sankcje wejdą w życie w piątek. Opublikowane rozporządzenie o sankcjach wobec Rosji w związku z kryzysem na Ukrainie obejmuje też embargo na broń, zakaz eksportu zaawansowanych technologii dla sektora naftowego i zakaz eksportu sprzętu podwójnego zastosowania dla rosyjskiego sektora obronnego. Zgodnie z rozporządzeniem UE zakazuje bezpośredniej i pośredniej sprzedaży oraz kupna obligacji i akcji o terminie wymagalności powyżej 90 dni, wyemitowanych po 1 sierpnia 2014 roku przez ""znaczącą instytucję kredytową lub inną znaczącą instytucję mającą wyraźne uprawnienie do wspierania konkurencyjności gospodarki rosyjskiej, jej dywersyfikacji i zachęcania do inwestycji, mająca siedzibę w Rosji"", która w ponad 50 proc. jest własnością publiczną. Listę pięciu rosyjskich banków, których te restrykcje będą dotyczyć, zamieszczono w załączniku do unijnego rozporządzenia. Dotychczas nie była ona ujawniana. Zakaz będzie obowiązywał obywateli i podmioty z UE na całym świecie. Zabronione będzie również świadczenie na rzecz tych rosyjskich banków usług związanych z pośrednictwem i pomocą w sprzedaży obligacji i akcji (np. usługi maklerskie). Także spółki kontrolowane przez te banki i mające siedzibę poza UE będą objęte restrykcjami. Z kolei ich filie na terenie UE mają być wyłączone spod tych ograniczeń, jeżeli nie działają w imieniu swego banku-matki. Nadal dozwolone będzie udzielanie pożyczek, zakładanie depozytów i usługi płatnicze na rzecz objętych sankcjami rosyjskich banków. Unijne rozporządzenie zakazuje też ""sprzedaży, dostawy, przekazywania lub wywozu do Rosji towarów i technologii podwójnego zastosowania"", niezależnie od tego, czy pochodzą one z Unii, jeżeli mogą one być wykorzystane do użytku wojskowego lub przez użytkownika wojskowego. Odpowiednie władze w krajach UE nie będą mogły zezwalać na eksport takich dóbr do Rosji, jeżeli tylko będą mieć podstawy, by sądzić, iż odbiorcą końcowym jest wojsko. UE wprowadza też wymóg uzyskania zezwolenia na dostarczanie do Rosji określonych technologii, których listę opublikowano w załączniku do rozporządzenia. Są to m.in. różnego rodzaju rury, pompy, narzędzia do wiercenia w kamieniu, platformy wiertnicze czy samojezdne wieże wiertnicze. Zezwolenie na eksport nie będzie udzielane, jeżeli ten sprzęt i technologie mają być przeznaczone ""dla przemysłu naftowego do wykorzystania przy głębinowej eksploracji i produkcji ropy naftowej, arktycznej eksploracji i produkcji ropy naftowej lub przy projektach związanych z olejem łupkowym w Rosji"". Rozporządzenie wprowadza też wobec Rosji embargo na broń. Zastrzeżono jednak, że nie ma ono wpływu na zobowiązania, wynikające z umów zawartych przed 1 sierpnia 2014 roku. Dzięki temu do skutku może dojść budząca kontrowersje transakcja sprzedaży Rosjanom francuskich okrętów desantowych Mistral.",fot. Reuters,
https://wiadomosci.onet.pl/stopy-procentowe-w-najblizszych-miesiacach-nie-wzrosna/vplet,Stopy procentowe w najbliższych miesiącach nie wzrosną,"Ożywienie nabiera pędu. Indeksy koniunktury w strefie euro są na najwyższym poziomie od ponad dwóch lat. Choć ożywienie jest widoczne, to jednak nie będzie podwyżek stóp procentowych, także w Polsce.","Przed kilkoma dniami decyzje o stopach procentowych podejmowały NBP i EBC. Żaden ich nie zmienił. Oba banki potwierdziły w komunikatach, że długo nie zamierzają ich zmienić, choć są na najniższych w historii poziomach – odpowiednio 2,5 proc. i 0,25 proc. Oba twierdzą, że dynamika inflacji, która znajduje się wyraźnie poniżej celów inflacyjnych obu instytucji (odpowiednio 2 proc. i 2,5 proc. rocznie) będzie przyspieszała przez najbliższe lata. Tymczasem nie widać tego, a wręcz przeciwnie, bardziej widoczne są tendencje deflacyjne. To chyba skłoniło oba banki centralne, żeby wzmocnić „naprowadzanie”. I to było najciekawsze w komunikatach po decyzjach.   Naprowadzanie czy też nakierowanie (ang. forward guidance) ma zdradzać uczestnikom rynków finansowych plany polityki stóp procentowych banków centralnych, a w obecnych warunkach sygnalizować ich uczestnikom w jakich okolicznościach nastąpi zacieśnienie polityki monetarnej. Innymi słowy, ma pociągnąć w dół oczekiwania podwyżek stóp procentowych, a zatem i rzeczywiste stopy procentowe, aby ożywić gospodarkę. Nasza RPP postanowiła przedłużyć okres utrzymywania stóp procentowych na dotychczasowym poziomie. Przytaczam słowa z komunikatu: „Rada ocenia, że stopy procentowe NBP powinny pozostać niezmienione w dłuższym okresie, tj. co najmniej do końca trzeciego kwartału br.”. Od listopada do tego momentu była mowa o tym, że stopy procentowe powinny pozostać niezmienione co najmniej do końca pierwszego półrocza br. Niby jest niuans, ale termin ewentualnej podwyżki , bo przecież NBP nie ma na myśli obniżki stóp procentowych, odsuwa się w czasie. Termin już drugi raz ulega odłożeniu i obstawiam, że nie ostatni. Notabene, przypomina się Fed, który najpierw operował formułą „wydłużonego okresu”, a potem go doprecyzował i co pewien czas przesuwał moment, do kiedy warunki będą uzasadniały utrzymywanie stóp na wyjątkowo niskim poziomie. RPP w lipcu 2013 związała sobie ręce mocnym stwierdzeniem, że zakończyła cykl obniżek stop procentowych, więc teraz ma problemy, jak dalej łagodzić politykę pieniężną w sytuacji, kiedy przeważają tendencje deflacyjne (spadek PPI i cen w budownictwie), a dynamika aktywności gospodarczej, mimo pewnego przyspieszenia, pozostaje umiarkowana. Stopa wzrostu CPI od października 2013 jest poniżej 1 proc. r/r, więc daleko od celu 2,5 proc. r/r, a ostatnia projekcja NBP wyraźnie obniża dynamikę przewidywanej inflacji w 2014 r.; znajdzie się w nim z 50-proc. prawdopodobieństwem w przedziale 0,8-1,4 proc. wobec 1,1-2,2 proc. w projekcji z listopada 2013 r. Ponadto, akcja kredytowa dla sektora prywatnego, choć powoli przyspiesza, pozostaje niska. Postępowanie EBC jest przypadkiem kalką NBP, albo odwrotnie. Stopy EBC zostały bez zmian, ale EBC „podrasował” naprowadzanie. Co prawda, trwa przy bardzo elastycznej formule, że podstawowe stopy procentowe banku pozostaną na obecnym poziomie, albo na niższym poziomie przez wydłużony okres (otwarta obietnica - w odróżnieniu od obietnicy NBP - więc nie trzeba jej uaktualniać), ale pojawiła się jednak zmiana. Otóż, w komunikacie EBC jako przyczyna pojawiają się duże niewykorzystane zdolności wytwórcze obok perspektyw niskiej inflacji (obecnie 0,8 proc. r/r i przewidywana 1 proc. na 2014)) i przytłumionej dynamiki kredytu dla gospodarstwa domowych i firm, de facto ujemnej. Indagowany podczas konferencji prasowej prezes EBC zinterpretował te słowa w podobny sposób, jak czyni to otwarcie Fed w swoim ostatnim komunikacie ze stycznia br., żeby powstrzymać wzrost oczekiwań podwyżek stóp procentowych. Nie będzie podwyżek stóp procentowych EBC nawet kiedy oznaki ożywienia będą widoczne, a w domyśle należy dodać - dopóki istnieją wolne zdolności produkcyjne.  Te wyjaśnienia zbiegają się z korzystnymi sygnałami, że ożywienie nabiera pędu: indeksy koniunktury w strefie euro są na najwyższym poziomie od co najmniej 2,5 roku, a wzrost PKB w IV kw. ub. r. skorygowano lekko w górę. To odwołanie się do „luzu” w gospodarce było chyba nie przypadkowe, bo w połowie lutego do rewizji swojej koncepcji nakierowania zmuszony został Bank Anglii, w której bezrobocie spadło znacznie szybciej niż się spodziewano, a od jego stopy (próg 7 proc.) uzależnione miały być decyzje o podwyżkach stóp procentowych. Aby wyjść z twarzą i przede wszystkim nie robić zamieszania wśród odbiorców jego polityki, Bank Anglii oświadczył, że będzie utrzymywał najniższe w historii stopy procentowe mimo przełamania progu referencyjnego, gdyż istnieją wolne zdolności wytwórcze.",fot. Wojciech Surdziel / Agencja Gazeta,
https://wiadomosci.onet.pl/swiat/pe-odgraza-sie-ws-unii-bankowej-ale-zostawia-otwarta-furtke-do-negocjacji/1qpt5,"PE odgraża się ws. unii bankowej, ale zostawia otwartą furtkę do negocjacji","PE nie szczędzi słów krytyki wobec krajów UE ws. wspólnej likwidacji banków, II filaru unii bankowej. Chodzi m.in. o umowę międzyrządową ws. funduszu likwidacyjnego, która eliminuje wpływ PE. Mimo to PE zostawił w czwartek otwartą furtkę do negocjacji z rządami.","W czwartek Parlament Europejski udzielił poparcia swoim negocjatorom w sprawie rozmów z krajami UE w sprawie wspólnego mechanizmu restrukturyzacji i uporządkowanej likwidacji banków (SRM). Choć PE potwierdził mandat negocjacyjny, to odłożył głosowanie ws. rezolucji ustawodawczej w tej sprawie, co zamknęłoby drogę do porozumienia z rządami w ramach tzw. pierwszego czytania, jeszcze w tej kadencji PE. ""Zdajemy sobie sprawę, jaka odpowiedzialność leży na naszych barkach, zależy nam na porozumieniu (...) Nie zamykamy pierwszego czytania, furtka pozostaje otwarta. To powinno być dzwonkiem alarmowym dla Rady UE (rządy). PE jest gotowy przyspieszyć te negocjacje i osiągnąć porozumienie przed wyborami europejskimi. Będziemy stanowczy, ale konstruktywni w czasie negocjacji, ale nie możemy przyjąć po prostu jakiegokolwiek porozumienia. Musimy ukończyć unię bankową, ale w sposób właściwy"" - powiedziała w imieniu największej chadeckiej grupy EPL w PE holenderska eurodeputowana Corien Wortmann-Kool. Unia bankowa ma uchronić euroland przed kolejnym kryzysem finansowym i oszczędzić kieszenie podatników, gdy upadają banki. Jej drugi filar, czyli SRM, miał być - zgodnie z grudniowym wezwaniem przywódców - przyjęty przez PE i rządy do końca tej kadencji europarlamentu. PE ostro krytykuje kraje m.in. za to, że pod naciskiem Niemiec szykują międzyrządową umowę ws. funduszu upadłościowego, zamiast bazować na traktacie UE. Ponadto PE krytykuje, że fundusz ten długo nie będzie ""wspólny"". Początkowo środki funduszu miałyby być gromadzone w oddzielnych narodowych ""kopertach"", a pieniądze z danej puli miałyby być przeznaczone jedynie na ratowanie banków z siedzibą w danym kraju. Ministrowe przewidują pełne ""uwspólnotowienie"" funduszu dopiero po 10 latach; PE chce, by stało się tak do 2018 r. I w końcu PE zarzuca długi, skomplikowany i polityczny proces podejmowania decyzji o likwidacji banku w ramach SRM. Na skutek zmian wprowadzonych przez ministrów do pierwotnej propozycji Komisji Europejskiej, to Radzie UE, a nie KE miałoby przypaść ostateczne słowo w tej sprawie. ""Przesłanie naszej grupy politycznej jest jasne - dążymy do rozwiązania, ale nie takiego, które proponuje Rada (UE)"" - powiedział szef socjaldemokratów w PE Hannes Swoboda. Skrytykował proponowany przez rządy proces podejmowania decyzji o likwidacji danego banku. ""Te decyzje są zbyt skomplikowane. Proszę sobie wyobrazić: wybucha pożar i najpierw trzeba udać się do rady miejskiej i zapytać się, czy wolno gasić"" - ironizował. Powiedział też, że 10 lat to zbyt długi okres na tworzenie wspólnego funduszu likwidacyjnego. ""Nie pójdziemy na złe rozwiązanie, ponieważ dla nas brak rozwiązania, koniec końców, jest lepszym rozwiązaniem, niż złe rozwiązanie"" - podsumował stanowisko socjaldemokratów. Także szef liberałów w PE Guy Verhofstadt nie szczędził słów krytyki wobec propozycji krajów UE. Mówił, że decyzja o likwidacji banku w ramach SRM musi zapadać szybko. ""Propozycja Rady to coś takiego jak stary NRD-owski trabant: bardzo długa, powolna procedura, a tu potrzebujemy McLarena albo Ferrari, aby załatwić likwidację podczas weekendu"" - powiedział Verhofstadt. Także jego zdaniem fundusz likwidacyjny powinien opierać się na artykule 114 traktatu UE, a nie na umowie międzyrządowej.",,
https://wiadomosci.onet.pl/swiat/tworca-banku-santander-emilio-botin-zmarl-w-wieku-79-lat/qyvbh,Twórca banku Santander Emilio Botin zmarł w wieku 79 lat,"Emilio Botin, jeden z najbardziej wpływowych Hiszpanów, który przekształcił Santander z niewielkiej firmy oferującej pożyczki do największego banku strefy euro, zmarł na atak serca w wieku 79 lat.","Władze banku oświadczyły, że w ciągu dnia zorganizowane zostanie posiedzenie rady nadzorczej w celu wyznaczenia następcy dotychczasowego prezesa banku. Analitycy i inwestorzy od dawna przypuszczają, że w fotelu prezesa zasiądzie najstarsza córka twórcy potęgi banku Ana Botin, która nadzoruje obecnie interesy Banco Santander na rynku brytyjskim. Takie posunięcie może stać się zarzewiem konfliktów, zwłaszcza w sytuacji, gdy ""dynastie bankierów"" są coraz częściej krytykowane po wybuchu skandalu w portugalskim Banco Espirito Santo: udziały rodziny założycieli tamtejszego banku podlegają obecnie kontroli z racji licznych stwierdzonych nieprawidłowości. ""Przejmowanie ciężaru odpowiedzialności nie powinno sprowadzać się do [frazy] »wszystko to odziedziczy moja córka«"" - zauważył specjalista od ładu korporacyjnego w firmie zarządzającej aktywami na skalę światową, posiadającej również udziały w Banco Santander, wypowiadając się pod warunkiem zachowania anonimowości. Inni obserwatorzy są jednak zdania, że Ana Botin, która przepracowała w kierownictwie Santander większość ostatniego ćwierćwiecza, może zapewnić harmonijną kontynuację działalności firmy. ""Kluczową kwestią jest to, czy sprawowanie kontroli [nad interesami] przez jedną rodzinę uważamy za właściwie i pożądane. W ostatecznej instancji zawsze zależy to od cech następców: córka Botina to skóra zdjęta z ojca"" - uważa Philip Saunders, kierujący działem zróżnicowanych aktywów w Investec Asset Management. ""Stosunkowo często kontrola sprawowana przez rodzinę, lub przynajmniej zachowanie znacznego wpływu na sposób funkcjonowania [banku] przyczynia się do działania »z oddechem«, zachowania długofalowej konsekwencji w postępowaniu, co jest szczególnie ważne w przypadku aktywności bankowej, zwłaszcza, gdy banki zbyt często zachowują się jak niewolnicy »cykli koniunktury«, zrażając do siebie udziałowców i tracąc ich zaufanie"" - dodaje. Wśród kandydatów na następcę rozważany jest również 66-letni Matias Inciarte, w przeszłości minister rządu w Madrycie i członek rady dyrektorów Santandera od roku 1988, zajmujący obecnie stanowisko drugiego wiceprezesa"". Mistrz zawierania umów Emilio Botin, określany przez współpracowników mianem ""El Presidente"", przedstawiciel trzeciego z kolei pokolenia kierującej bankiem rodziny był jednym z pionierów nurtu tworzenia banków o światowym zasięgu, oferując maksymalnie uproszczone usługi wielonarodowym korporacjom, drobnym zaś konsumentom - całą paletę usług. Był bardziej niż życzliwy wobec wszelkich posunięć, które mogłyby zapewnić światową ekspansję czerwonego loga banku ze stylizowaną literą ""S"", gromadząc 1,4 bln euro (1,8 bln dol.) i zatrudniając blisko 200 tys. pracowników. ""Zdołał uczynić z Banco Santander najważniejszy bank w naszym kraju - powiedział dziennikarzom w kuluarach parlamentu premier Hiszpanii Mariano Rajoy. - Widzieliśmy się w ubiegłym tygodniu, czuł się wówczas dobrze i był w świetnej formie. [wiadomość o jego śmierci] była zaskoczeniem i wstrząsem"". Botin po raz pierwszy zatrząsł hiszpańską bankowością uruchamiając w roku 1989 kampanię, która miała przyciągnąć deponentów (tj. osoby lokujące wkłady), popchnęła jednak zarazem konkurentów Banco Santander do wojny cenowej. W roku 1994 kupił Banesto (Banco Espanol de Crédito): Santander stał się wówczas największym bankiem hiszpańskim. Wykorzystując więzy kulturowe i brak bariery językowej szybko rozwijał struktury banku w Ameryce Łacińskiej, w roku 2004 przejął zaś bez trudu, kosztem ponad 9 mld funtów (14, 5 mld dol.) brytyjski bank Abbey National. Na tym nie skończyły się jego błyskotliwe i przebiegłe podboje. W roku 2007 zarobił w trzy tygodnie 24 mld euro, za pomocą szeregu umów najpierw kupując, następnie zaś odsprzedając włoski bank Antonveneta. W sytuacji zaś, gdy jego partnerzy, RBS i Fortis okazali się zmuszeni do zabiegania o interwencję państwa po zapaści ABN Amro w przededniu kryzysu finansowego, Santander, dzięki posiadaniu licznych oddziałów w Brazylii, które okazały się być w znacznie lepszej kondycji niż europejskie, wyszedł z całej sprawy obronną ręką. Ekspansja pomogła bankowi uchronić się przed zadłużeniem, które dotknęło strefy euro, zabezpieczyła go również przed trwającą od dłuższego czasu recesją w Hiszpanii: obecnie pochodzi stamtąd zaledwie 14 proc. zysków Santandera. ""Nieoficjalny król Hiszpanii"" Rządy Botina nie były jednak jedynie pasmem sukcesów. W ciągu ostatnich 10 lat stopa zysków akcjonariuszy Santandera nie przekraczała tych, jakie zapewniały wielcy rywale, JPMorgan i HSBC – dwie firmy, z którymi Botin, jak wynika z relacji współpracowników, lubił się porównywać. Nie zabrakło również spornych kwestii i sytuacji wręcz kłopotliwych. Rodzina Botina, która posiada zaledwie 2 proc. Santandera, zmuszona została do zapłacenia w roku 2011 aż 200 mln euro kar, by uniknąć oskarżeń o dokonywanie oszustw podatkowych w związku z posługiwaniem się tajnym kontem w jednym z banków szwajcarskich. Większość obserwatorów zgadza się, że 53-letnia Ana Botin ma wszelkie dane, by oficjalnie stać się następczynią ojca. Jej pozycja w banku i sposób, w jaki manifestowała swoje wpływy, był nieraz źródłem krytyki. Jeszcze przed śmiercią jej ojca dwie firmy zajmujące się doradztwem inwestycyjnym, ISS oraz Glass Lewis & Co, zaleciły udziałowcom, by zagłosowali przeciw jej ponownemu wyborowi na stanowisko dyrektora: jedna z firm była zdania, że członkowie rodziny Botin są nadreprezentowani we władzach banku, druga zaś uznała, że w strukturach tych zasiada za mało niezależnych decydentów. Ostatecznie jednak kandydatura Botin uzyskała poparcie rzędu 81,3 proc. głosujących – wynik niemal nie różniący się od głosowania w roku 2011. ""Botin był nieformalnym królem Hiszpanii. Jego odejście pociąga za sobą niepewność i swoistą »pustkę na szczytach władzy« - stwierdził manager funduszy hedgingowych czynny w Londynie, który uchylił się od podania swojego nazwiska. – Jego córka, Ana, wydaje się oczywistą następczynią, takie były przynajmniej plany jej ojca, który jednak nigdy nie miał wystarczająco wiele czasu, by wdrożyć ją we wszystkie tajniki firmy i umocnić ją w fotelu prezesa przed swoją śmiercią. Nie można więc wykluczyć, że dojdzie do pewnych »przepychanek« [w kierownictwie banku]"".",fot. Reuters,
https://wiadomosci.onet.pl/swiat/rada-dyrektorow-bank-of-cyprus-nie-przyjela-dymisji-jego-prezesa/yvxe4,Rada dyrektorów Bank of Cyprus nie przyjęła dymisji jego prezesa,"Rada dyrektorów Bank of Cyprus nie przyjęła rezygnacji prezesa tej instytucji Andreasa Artemisa. Postanowił on we wtorek złożyć funkcję, protestując przeciw wyznaczeniu administratora banku, którego zadaniem miałoby być przeprowadzenie jego restrukturyzacji.","O rezygnacji Artemisa poinformował wcześniej we wtorek Reuters, powołując się na anonimowe źródło w Bank of Cyprus. Rada dyrektorów, która zebrała się po południu, nie przyjęła dymisji Artemisa oraz czterech innych administratorów banku. Według wcześniejszych informacji agencji dpa, również powołującej się na informacje z Bank of Cyprus, Artemis jest przeciwny planowanemu obciążeniu posiadaczy kont bankowych kosztami ratowania państwa przed bankructwem. AFP podaje, że szef największego cypryjskiego banku sprzeciwia się jego ""drastycznej restrukturyzacji"", czyli najprawdopodobniej licznym zwolnieniom pracowników oraz mianowaniu nowego administratora banku - Dinosa Christofidesa - bez uprzedniego poinformowania o tym rady dyrektorów. We wtorek po południu przed siedzibą banku centralnego Cypru w Nikozji manifestowało około 200 pracowników Bank of Cyprus, ""niespokojnych o swoją przyszłość"" i pragnących wyrazić wsparcie dla obecnego zarządu banku - podaje AFP. Dzięki porozumieniu zawartemu w nocy z niedzieli na poniedziałek w Brukseli Cypr otrzyma pomoc finansową od strefy euro i MFW w wysokości 10 mld euro. W zamian rząd w Nikozji ma przeprowadzić restrukturyzację sektora bankowego oraz konsolidację finansów, reformy strukturalne i prywatyzację. Plan przewiduje likwidację jednego z największych banków, Laiki, ze stratami udziałowców i właścicieli depozytów powyżej 100 tys. euro. Bank of Cyprus ma przejść restrukturyzację i wchłonąć dobre aktywa banku Laiki, w tym depozyty poniżej 100 tys. euro, gwarantowane przez prawo UE. Udziałowcy i właściciele nieubezpieczonych depozytów powyżej 100 tys. euro w Bank of Cyprus muszą liczyć się ze stratami.",,
https://wiadomosci.onet.pl/kraj/skok-om-brakuje-tchu/qwtb2,SKOK-om brakuje tchu,"SKOK-om brakuje tchu. Spółdzielcze kasy mają małe kapitały i dużo złych kredytów - wynika z danych do których dotarł ""Dziennik Gazeta Prawna"".","Sektor spółdzielczych kas oszczędnościowych miał w ubiegłym roku tylko ćwierć miliarda złotych zysku netto. Są to jednak wstępne dane, przed audytami, po których przeprowadzeniu wynik może być słabszy - czytamy w gazecie. Poza tym złe kredyty stanowiły w końcu ubiegłego roku 30 procent portfela SKOK-ów. Dla porównania, średnia dla banków to niecałe 8 procent. W przypadku kredytów konsumpcyjnych, w których kasy konkurują z bankami, złe kredyty stanowiły 17 procent. Oficjalnych danych na temat ubiegłorocznej sytuacji finansowej SKOK-ów nie ma. Komisja Nadzoru Finansowego zapowiada, że w najbliższych dniach poda standardową informację o sytuacji sektora SKOK. Kasa Krajowa spółdzielczych kas odmówiła komentarza do czasu publikacji raportu przez KNF.",fot. Comstock/Thinkstock,
https://wiadomosci.onet.pl/swiat/pe-umozliwic-krajom-spoza-euro-uzyskanie-wsparcia-na-ratowanie-bankow/h4mgz,PE: umożliwić krajom spoza euro uzyskanie wsparcia na ratowanie banków,"Parlament Europejski poparł w czwartek propozycję, by także krajom spoza strefy euro umożliwić uzyskanie pomocy finansowej UE na dokapitalizowanie zagrożonych bankructwem banków.","""W wyniku kryzysu gospodarczego główne reformy gospodarczo-finansowe były skoncentrowane na krajach z obszaru euro. Jednak, aby zachować integralność jednolitego rynku, nie należy zapominać o krajach spoza strefy euro"" - oświadczyła autorka przyjętego przez PE raportu eurodeputowana Danutra Huebner (PO). Celem proponowanych zmian jest zapewnienie równych warunków konkurencji między państwami strefy euro a krajami spoza eurolandu - szczególnie w obliczu planów związanych z budową wspólnego nadzoru bankowego i unii bankowej. Wspólny nadzór bankowy dla eurolandu ma zacząć działać od marca przyszłego roku. Państwa nienależące do strefy euro - jak Polska - będą mogły przystąpić do tworzonego przez kraje wspólnej waluty jednolitego nadzoru bankowego. Nie mają jednak możliwości korzystania ze wsparcia z funduszu ratunkowego dla eurolandu, czyli Europejskiego Mechanizmu Stabilizacyjnego (EMS). Dlatego raport PE proponuje zmianę obecnych regulacji dotyczących wsparcia UE dla bilansów płatniczych państw spoza strefy euro, tak aby miały one możliwość zaciągania kredytów na rekapitalizację banków, które miałyby kłopoty. W raporcie zalecono też zwiększenie kapitału, który może być wykorzystany na wsparcie bilansów płatniczych (z ang. BoP - balance-of-payments assistance) o 10 mld euro - do 60 mld. Obecnie w ramach tego programu UE może udzielić krajom spoza euro pomocy na podreperowanie bilansów płatniczych na łączną kwotę 50 mld euro. Według Huebner dodatkowe 10 mld euro miałoby pochodzić z niewykorzystanych środków z Europejskiego Mechanizmu Stabilizacji Finansowej, który niebawem wygaśnie; mechanizm ten jest finansowany dzięki gwarancjom budżetu UE i dotyczy on wszystkich 27 krajów. PE chce również zmiany traktatu o funduszu ESM, aby państwa spoza euro, które przystąpią do wspólnego nadzoru bankowego, mogły korzystać z pożyczek na rekapitalizację swoich banków - tak jak członkowie strefy wspólnej waluty. Wówczas kraje nie będące w eurostrefie miałyby też wpłacać składki do EMS, ale tylko na część przeznaczoną na dokapitalizowanie banków.",fot. Shutterstock,
https://wiadomosci.onet.pl/piechocinski-oczekuje-15-2-mld-zl-z-pir-dla-banku-eksport-import/fgrqf,"Piechociński oczekuje 1,5-2 mld zł z PIR dla Banku Eksport-Import","Przyszły Bank Eksport-Import powinien zostać zasilony kwotą 1,5-2 mld zł z Polskich Inwestycji Rozwojowych (PIR) - uważa wicepremier, minister gospodarki Janusz Piechociński.","Piechociński mówił we wtorek w radiu TOK FM, że chciałby wykorzystać część środków z Polskich Inwestycji Rozwojowych do zasilenia Banku Eksport-Import. Wskazał, że budowanie koncepcji powstania tego banku zajęło pół roku, a teraz należy ostatecznie rozstrzygnąć, czy dodać jakiś rynkowy mechanizm Bankowi Gospodarstwa Krajowego, czy też powołać klasyczny eksport-import bank. ""Wtedy będę oczekiwał zasilania (tego banku - PAP) z Polskich Inwestycji Rozwojowych na poziomie 1,5-2 mld zł. Twierdzę, razem z moimi ekspertami i konsultuję to także z kierownictwem Związku Banków Polskich, że ta kwota pozwala już rozruszać to"" - powiedział Piechociński. W listopadzie podczas XII Kongresu Eksporterów Polskich szef resortu gospodarki poinformował, że powstawanie Banku Eksport-Import jest już ""w fazie realizacyjnej"". Nowy bank ma wspierać eksport polskich towarów i usług. Mówiąc o działaniach państwa wspierających polski eksport, Piechociński wymienił coraz lepsze i tańsze funkcjonowanie KUKE (Korporacja Ubezpieczeń Kredytów Eksportowych - PAP), coraz większą aktywność na tym polu Banku Gospodarstwa Krajowego oraz powołanie Banku Eksport-Import.",,
https://wiadomosci.onet.pl/swiat/kredyt-bez-odsetek-w-rosji-wszystko-jest-mozliwe/79sjx,Kredyt bez odsetek? W Rosji wszystko jest możliwe,"Kredyt bez odsetek? Okazuje się, że jest to możliwe, bo umów nie czytają nie tylko klienci, ale też pracownicy... banków. Tak właśnie stało się w jednym z banków w Rosji.","Kilka lat temu pracownicy placówki rozesłali pocztą standardowe propozycje przydzielenia karty kredytowej. Jedną z takich propozycji otrzymał były policjant. Mężczyzna zeskanował propozycję umowy i zmienił jej warunki. Zobowiązał się w niej drobnym drukiem, że będzie zwracać bankowi tylko pożyczone pieniądze, bez odsetek i prowizji. Umowę wypełnił i wysłał do siedziby banku, a pracownicy dokument podpisali, ostemplowali i wysłali klientowi kartę kredytową. Gdy po dwóch latach zaczęli domagać się zwrotu odsetek, sprawa trafiła do sądu. Ten stanął po stronie policjanta. A pracownicy banku dopiero w sądzie przeczytali, co podpisali.",,
https://wiadomosci.onet.pl/swiat/najstarszy-bank-swiata-wystawiony-na-sprzedaz/e5nms,Najstarszy bank świata wystawiony na sprzedaż,"Najstarszy bank świata, Banca Monte dei Paschi ze Sieny, który najgorzej wypadł w przeprowadzonych niedawno w UE testach odporności, został wystawiony na sprzedaż - poinformował w piątek ""Wall Street Journal"", powołując się na źródła bliskie transakcji.","Banca Monte dei Paschi zatrudnił dwa banki inwestycyjne - UBS AG i Citigroup Inc. - by znaleźć kupca lub partnera skłonnego przeprowadzić z nim fuzję. Według ""WSJ"" nie jest jasne, za jaką kwotę może sprzedać swe aktywa bank ze Sieny; notowania jego akcji spadły w tym roku o 40 proc. i są obecnie wyceniane na 3,4 mld euro. Banca Monte dei Paschi di Siena został założony w 1472 roku i uznawany jest za najstarszy bank świata. Ze względu na jego znaczne problemy finansowe lista potencjalnych kupców będzie raczej krótka. Podczas stress testów przeprowadzonych w październiku stwierdzono, że bank ma niedobór kapitału rzędu 2,1 mld euro, największy wśród wszystkich 150 instytucji poddanych testom - pisze ""WSJ"". Jak wielu innych włoskich kredytodawców sieneński bank obciążony jest miliardami euro ulokowanymi w toksycznych pożyczkach.",Reuters,
https://wiadomosci.onet.pl/swiat/wysokie-zyski-amerykanskich-bankow/vdybh,Wysokie zyski amerykańskich banków,"Amerykańskie banki osiągnęły w zeszłym roku dochód netto w wysokości 141,3 miliardów dolarów i jest to drugi najlepszy wynik po uzyskaniu w 2006 roku 145,2 miliardów dolarów, dzięki dochodom pozaodsetkowym i niższym stratom w rezerwach, jak poinformował amerykański urząd federalny ubezpieczający depozyty bankowe (Federal Deposit Insurance Corp.- FDIC).","Dochód netto w czwartym kwartale wyniósł 34,7 miliardów dolarów i jest to wzrost o 37 procent w stosunku do wyników z poprzedniego roku, poinformował FDIC we wtorek w raporcie Quarterly Banking Profile. Podał też informację, że w sumie wyniki za trzy miesiące do 31 grudnia były niższe od uzyskanych 37,6 miliardów dolarów w trzecim kwartale. Zyski w sektorze dotyczyły 60 procent banków informujących o wzroście w stosunku do zeszłego roku, mimo zmniejszonej marży przy dochodach odsetkowych, jak wynika z raportu. Pożyczkodawcy odłożyli 15,1 miliardów dolarów na niespłacane pożyczki i jest to o 24,6 procent mniej niż rok wcześniej, a umorzenia w kwocie 18,6 miliardów dolarów oznaczają spadek w 10 kolejnym kwartale. - Jeśli przypomnimy sobie, jak sytuacja wyglądała zaledwie kilka lat temu, to osiągnięty postęp jest bardzo znaczący – powiedział we wtorek podczas spotkania dotyczącego raportu Martin Gruenberg, prezes FDIC. – Ale niespłacane pożyczki, banki przeżywające problemy i bankructwa banków wciąż pozostają na wysokim poziomie, podczas gdy wzrost udzielanych pożyczek i dochodu wciąż pozostaje powolny. Banki zwiększyły zyski wykorzystując zmniejszenie kwot odłożonych na niespłacane pożyczki, ponieważ polityka niskich stóp procentowych Rezerwy Federalnej powoduje zmniejszenie marży. Rezerwy w czwartym kwartale na straty z tytułu złych pożyczek były najniższe od 2006 roku, jak poinformowano w raporcie. - Naszym zdaniem zyski sektora będą w coraz większym stopniu zależne od wzrostu kredytów – powiedział Gruenberg. Ogółem saldo kredytowe wzrosło w kwartale o 118,2 miliardów dolarów czyli o 1,6 procent, głównie dzięki wzrostowi o 3,7 procent pożyczek handlowych, jak wynika z raportu FDIC. - Przy tych stopach procentowych nie ma zbyt wielkich możliwości – powiedział we wtorek James Chessen, ekonomista amerykańskiego stowarzyszenia bankowców (American Bankers Association) nawiązując do niskich stóp ustalonych przez Fed. – Popyt na pożyczki ma tendencję wzrostową i możemy spodziewać się zwiększenia liczby kredytów konsumenckich. Wzrost depozytów wyniósł w czwartym kwartale rekordowe 313,1 miliardów dolarów, mimo że FDIC zlikwidował nieograniczone gwarancje dla kont transakcji pieniężnych, jak podano w raporcie. FDIC poinformował też, że depozyty na takich kontach wykorzystywane do wypłat wynagrodzeń i innych wydatków biznesowych i rządowych wzrosły o 3,3 procent. - Wydaje się, że przekształcenie z tymczasowego pełnego ubezpieczenia do wcześniejszych 250 tysięcy dolarów przebiegło bez zakłóceń – powiedział Gruenberg. Liczba banków przeżywających problemy umieszczonych na poufnej liście FDIC  – tych spośród ponad 7 tysięcy ubezpieczonych instytucji, które uważane są za zagrożone w największym stopniu bankructwem – zmniejszyła się do 651 z 694 w czwartym kwartale i jest najmniejsza od czasów sprzed kryzysu kredytowego w 2008 roku. W 2012 roku upadło 51 banków, natomiast w 2011 roku zbankrutowały 92 banki. FDIC poinformował, że fundusz ubezpieczeń depozytów urzędu ubezpieczającego konta klientów do kwoty 250 tysięcy dolarów na wypadek bankructwa banku, wzrósł do 33 miliardów dolarów z 25,2 miliardów w trzecim kwartale. Oszacowanie banków zostało podwyższone, żeby uzupełnić fundusz, który odnotował deficyt, ponieważ urząd finansował upadki setek banków spowodowane kryzysem na rynku kredytów hipotecznych wysokiego ryzyka. W tym roku inwestorzy przyczynili się do wzrostu indeksu KBW Bank obejmującego 24 firmy o ponad trzy procent.",fot. Stock Photo,
https://wiadomosci.onet.pl/swiat/byla-rosyjska-dyrektor-w-ebor-oskarzona-o-korupcje/1y6wj,Była rosyjska dyrektor w EBOR oskarżona o korupcję,"Była dyrektor w Europejskim Banku Odbudowy i Rozwoju Jelena Kotowa została we wtorek oskarżona o korupcję. Rosjance zarzucono, że wraz z byłym bankierem Igorem Lebiediewem zażądała od przedstawiciela koncernu paliwowego z Kanady 1,4 mln USD za kredyt z EBOR.","Zarzuty pojawiły się dwa lata po tym jak Kotowa ustąpiła już ze stanowiska najważniejszego przedstawiciela Rosji w EBOR, instytucji utworzonej w 1991 roku, by pomóc krajom Europy Wschodniej w procesie transformacji. - Sprawcy chcieli otrzymać pieniądze w zamian za podjęcie działań prowadzących do udzielenia pożyczki w wysokości 95 mln dolarów zagranicznej firmie - poinformowało rosyjskie MSW w wydanym oświadczeniu. 58-letnia Kotowa, która po opuszczeniu stanowiska w EBOR wróciła do Moskwy, wielokrotnie podkreślała, że jest niewinna. Od tego czasu rozpoczęła karierę pisarską i wydała trzy powieści. W wywiadzie udzielonym w czerwcu 2011 roku ""Niezawisimej Gaziecie"" Kotowa oświadczyła, że jest ofiarą politycznie motywowanej akcji prowadzonej przez śledczych z amerykańskiego resortu sprawiedliwości. Jej prawnik Siergiej Mirzojew uważa, że celem śledztwa było wykluczenie Kotowej z konkursu na stanowisko wiceprezesa EBOR, które w tym czasie miało się zwolnić. Kotowa, która wcześniej pracowała jako wiceszefowa państwowego banku VTB, została wyznaczona przez rosyjskie władze na jednego z dyrektorów zarządzających EBOR w 2005 roku. Na stanowisku tym reprezentowała interesy Rosji, Białorusi i Tadżykistanu i miała wpływ na decyzje w liczącej 24 członków radzie banku, przyznającej kredyty. Opuściła EBOR w atmosferze skandalu pod koniec 2010 roku, kiedy pozbawiono ją też immunitetu co otworzyło drogę władzom rosyjskim i brytyjskim, by wszcząć osobne dochodzenia. EBOR podkreśla, że w pełni współpracuje z rosyjskimi władzami. Kotowej i Lebiediewowi grozi od kary grzywny do siedmiu lat więzienia. Nie zostali aresztowani, ale nie mogą opuszczać Rosji.",,
https://wiadomosci.onet.pl/kraj/czarne-prognozy-dla-cen-zlota/gg122,Czarne prognozy dla cen złota,"W dzisiejszym programie Biznes Kompas o nadchodzącym osłabieniu złotego, szczególnie wobec dolara i czarnych prognozach dla cen złota.",,,
https://wiadomosci.onet.pl/kraj/uokik-wszczal-postepowania-wobec-30-parabankow-planuje-12-pozwow-do-sadow/04d93,"UOKiK wszczął postępowania wobec 30 parabanków, planuje 12 pozwów do sądów","Urząd Ochrony Konkurencji i Konsumentów (UOKiK) wszczął postępowania wobec 30, tj. wszystkich skontrolowanych parabanków w sprawie naruszenia zbiorowych interesów konsumentów. Ponadto, Urząd planuje skierować do sądu 12 pozwów o uznanie stosowanych klauzul za sprzeczne z prawem, podał UOKiK w komunikacie.","Od stycznia do maja 2013 roku prezes UOKiK przeanalizowała opłaty, prowizje i inne koszty zastrzeżone w umowach pożyczek parabanków. Do kontroli wytypowano 30 przedsiębiorców, przeanalizowano 73 wzorce umów oraz 300 faktycznie zawartych z konsumentami kontraktów. ""Urząd sprawdzał koszty, którymi parabanki obciążają konsumentów, czy pożyczkodawcy rzetelnie informują o opłatach, czy są one wskazane w umowie. Przedsiębiorców wybrano ze względu na największą liczbę umów zawartych w 2012 roku, wartość udzielonych pożyczek, część została wylosowana. Praktyki wszystkich skontrolowanych wzbudziły zastrzeżenia"" - podał UOKiK. Najczęściej prezes UOKiK kwestionowała podawanie nierzetelnych danych w formularzach informacyjnych (15 przedsiębiorców), podawanie błędnej informacji o wysokości RRSO - tj. rzeczywistej rocznej stopie oprocentowania, która uwzględnia nie tylko oprocentowanie pożyczanych pieniędzy, lecz także pozostałe koszty kredytu - np. opłata za odbiór rat w domu, ubezpieczenie (15), pobieranie opłat za obsługę w domu, które nie odpowiadały faktycznie podjętym czynnościom (12). ""Z analizy Urzędu wynika, że koszty oferowanych pożyczek często są bardzo wysokie - oprócz oprocentowania, które nie przekracza ustawowej granicy, czyli czterokrotności stopy kredytu lombardowego NBP, pobiera się prowizje czy opłaty za odbiór rat w domu klienta. Rzetelna informacja o kosztach ma dla konsumenta kluczowe znaczenie, ponieważ nie istnieją limity opłat pobieranych w związku z udzieleniem pożyczki"" - podano także. Wątpliwości Urzędu wzbudza sytuacja, w której koszty są nieadekwatne do czynności podjętych przez firmę pożyczkową. Jak pokazuje analiza UOKiK, 12 parabanków pobiera opłaty za odbiór rat w domu klienta. Ustalane są one jako procent od kwoty pożyczki, tym samym nie odpowiadają kosztom faktycznie podjętych czynności. Najczęstszym problem było nieuwzględnianie w obliczeniach RRSO kosztów obsługi kredytu w domu (8 parabanków). Najwięcej tego typu nieprawidłowości stwierdzono w pożyczkach spłacanych w ratach tygodniowych, najmniej - w chwilówkach (pożyczki udzielane na 15-30 dni) i spłacanych w ratach miesięcznych. Wobec ośmiu przedsiębiorców wszczęto postępowania w sprawie naruszenia zbiorowych interesów konsumentów. Wszyscy przedsiębiorcy naruszają przepisy dotyczące formularza informacyjnego. Zgodnie z prawem, każdy konsument przed zawarciem umowy musi otrzymać na specjalnym formularzu informacje dotyczące m.in. wszystkich kosztów kredytu, oprocentowania, RRSO, czasu spłaty. Jak ustalił Urząd, m.in. parabanki (5) nie przekazywały takich formularzy, nie umieszczały informacji o innych kosztach kredytu (12), nie podawały kosztów obsługi pożyczki w domu (6). Wobec wszystkich naruszających ten obowiązek wszczęto postępowania w sprawie naruszenia zbiorowych interesów konsumentów.",,
https://wiadomosci.onet.pl/kraj/skarbce-skok-ow-pod-ochrona/z8fdy,Skarbce SKOK-ów pod ochroną,"29 listopada to ważny dzień dla SKOK-ów i 2,6 mln ich członków. Osoby, które trzymają w nich oszczędności (17 mld zł) – mogą poczuć się bezpieczniej, informuje ""Gazeta Wyborcza"". Ich pieniądze zostały objęte ochroną Bankowego Funduszu Gwarancyjnego.","To jeden ze skutków przejęcia nadzoru nad SKOK-ami przez Komisję Nadzoru Finansowego. Posiadacze lokat w SKOK-ach z utęsknieniem czekali na ten dzień, bo sytuacja większości kas nie jest różowa, twierdzi gazeta.",fot. Shutterstock,
https://wiadomosci.onet.pl/swiat/eurogrupa-ponagla-cypr-ws-podatku-od-depozytow-mimo-kontrowersji/reews,Eurogrupa ponagla Cypr ws. podatku od depozytów - mimo kontrowersji,"Eurogrupa wzywa cypryjski rząd i parlament do szybkich decyzji, by niezwłocznie wdrożyć uzgodnione środki programu pomocowego - oświadczył w poniedziałek wieczorem szef eurogrupy Jeroen Dijsselbloem. Jednym ze środków jest kontrowersyjny podatek od depozytów.","W poniedziałek wieczorem sprawę Cypru i podatku od depozytów omawiali na telekonferencji ministrowie finansów strefy euro, czyli eurogrupa. Jednorazowy podatek od depozytów ma być warunkiem uzyskania przez zagrożoną bankructwem wyspę wartego 10 mld euro pakietu ratunkowego eurolandu i Międzynarodowego Funduszu Walutowego. Założeniem jest uzyskanie z tego podatku 5,8 mld euro przez cypryjskiego fiskusa na dokapitalizowanie banków. Eurogrupa i szefowa MFW Christine Lagarde zdecydowali o tym w piątek w Brukseli. Głosowanie w sprawie wdrożenia podatków było już dwukrotnie przekładane w cypryjskim parlamencie i ma się odbyć we wtorek. Tymczasem cypryjski rząd łagodzi pierwotne propozycje. Nie wiadomo jednak, czy deputowani w ogóle poprą podatek, który wywołuje oburzenie Cypryjczyków. ""Wdrożenie środków reformy zawartych w projekcie programu (pomocowego) jest najlepszą gwarancją lepszej przyszłości dla Cypru i jego obywateli dzięki sprawnemu sektorowi finansowemu, zdrowym finansom publicznym i zrównoważonemu wzrostowi gospodarczemu"" - przekonuje Dijsselbloem w oświadczeniu. Zapewnił, że ""podatek stabilizacyjny od depozytów"" jest jednorazowym rozwiązaniem. ""Ten środek wraz z międzynarodową pomocą finansową będzie służyć przywróceniu sprawności cypryjskiego systemu bankowego, a przez to ochronie stabilności finansowej na Cyprze. W razie braku tego środka, Cypr zderzyłby się ze scenariuszami, które pozostawiłyby posiadaczy depozytów w znacząco gorszej sytuacji"" - czytamy w oświadczeniu. Jednocześnie - jak wskazał Dijsselbloem - eurogrupa nadal uważa, że posiadacze małych depozytów powinni być traktowani inaczej niż właściciele dużych lokat. Eurogrupa podkreśla też wagę ""pełnego gwarantowania depozytów poniżej 100 tys. euro"". Między innymi w Parlamencie Europejskim podniosły się głosy, że wdrożenie podatku jest sprzeczne z gwarantowaną unijną dyrektywą ochroną depozytów do 100 tys. euro. Holenderski minister finansów zapewnił też, że cypryjskie władze wdrożą więcej ""progresywności"" w podatku niż planowano wcześniej, ale pod warunkiem, że nie wpłynie to na ogólną kwotę pomocy finansowej. Agencje podają, że złagodzony plan cypryjskiego rządu przewiduje stawkę podatku dla wkładów mniejszych niż 100 tys. euro w wysokości 3 proc. zamiast dotychczas proponowanych 6,75 proc. Natomiast depozyty powyżej tej kwoty miałyby być obłożone podatkiem wyższym niż wstępnie planowano - 12,5 proc. zamiast 9,9 proc. Depozyty przewyższające 500 tys. euro miałyby być obciążone podatkiem wysokości 15 proc. To dodatkowy próg, który może spełnić warunek progresywności. Ponadto rząd Cypru może wyłączyć z planowanego podatku posiadaczy niewielkich oszczędności - do 20 tys. euro. W oczekiwaniu na decyzje banki na Cyprze będą zamknięte we wtorek i środę. W trakcie weekendu na Cyprze zabrakło gotówki w bankomatach, ponieważ ludzie pospieszyli wybrać swoje pieniądze.",,
https://wiadomosci.onet.pl/kraj/die-welt-banki-w-polsce-w-trybach-polityki/391dtb,Die Welt: banki w Polsce w trybach polityki,"Zagraniczne banki działające w Polsce uważają, że wpadły w tryby walki o głosy wyborców - pisze dziennik ""Die Welt"".","Chodzi o kredyty we frankach o wartości 34 miliardów euro - tłumaczy niemieckim czytelnikom autor artykułu. Dodaje, że ustawa nakazująca przewalutowanie kredytów może kosztować banki 5 miliardów euro. Dlatego grożą one pozwami - pisze ""Die Welt"". Cytowany przez niemiecki dziennik polski bankowiec mówi, że politycy nie rozumieją, że konsekwencją będzie to, iż po rozpatrzeniu sprawy przed międzynarodowym trybunałem po dwóch latach i tak państwo polskie będzie musiało pokryć koszty operacji. ""Die Welt"" informuje, że sprawa nie jest jeszcze przesądzona, bo ustawę musi jeszcze zatwierdzić Senat i podpisać prezydent, który ""jak dotąd pozostawił sprawę podpisu otwartą"". Cytowany przez gazetę przedstawiciel austriackiego banku działającego w Polsce zwraca uwagę na zbliżające się wybory i stwierdza, że ""banki wpadły w tryby polityki"". Bankowiec dodaje, że przymusowe przewalutowanie jest równoznaczne z oddłużeniem, a to, jego zdaniem, nie jest zgodne z prawodawstwem unijnym i polską konstytucją. ""Die Welt"" zaznacza, że stanowisko banków popiera NBP, Komisja Nadzoru Finansowego oraz ministerstwo finansów, które wskazują na niebezpieczeństwo destabilizacji systemu bankowego w Polsce i spowolnienia gospodarczego.",,
https://wiadomosci.onet.pl/kraj/netbnk-205-mln-klientow-bankowosci-internetowej/ze8by,"NetB@nk: 20,5 mln klientów bankowości internetowej","Na koniec pierwszego kwartału tego roku liczba klientów indywidualnych z podpisaną umową bankowości internetowej wyniosła nieco ponad 20,5 mln, z czego 11,4 mln osób korzystało z tych kont aktywnie - wynika z raportu NetB@nk Związku Banków Polskich.","W raporcie wskazano, że w pierwszym kwartale po raz pierwszy w historii tej publikacji zanotowano spadek liczby umów bankowości internetowej wśród klientów indywidualnych. ""Dynamika wzrostu liczby klientów aktywnych wyraźnie wyhamowała, a w segmencie małych i średnich przedsiębiorstw odnotowano spadki w obu kategoriach. Dane mogą wskazywać, że spowolnienie gospodarcze dotknęło także ten segment bankowości"" - napisano we wtorkowym komunikacie. Z danych wynika, że na koniec pierwszego kwartału liczba klientów indywidualnych mających podpisaną umowę bankowości internetowej wyniosła nieco ponad 20,5 mln, co oznacza spadek o 1,38 proc. wobec wyniku odnotowanego na koniec 2012 r. Dodano, że liczba osób aktywnie korzystających z tego rodzaju bankowości, czyli takich, które przynajmniej raz w miesiącu logują się do swojego serwisu bankowego, wzrosła nieznacznie, bo o 0,12 proc., osiągając 11 mln 377 tys. ""Może być to sygnałem, że klienci indywidualni racjonalizują swoją aktywność i rezygnują z rachunków, z których do tej pory nie korzystali"" - ocenili eksperci ZBP. W segmencie przedsiębiorstw liczba umów bankowości internetowej zmniejszyła się o 2,43 proc. w stosunku do końca 2012 r., natomiast liczba klientów aktywnych spadła w tym czasie o 1,7 proc. - dodano. Eksperci podali też, że w pierwszym kwartale br. wzrosła liczba kart płatniczych będących w użyciu. Na koniec omawianego kwartału wyniosła 33,64 mln sztuk. ""Za wzrostem tym stoi wyższa o 1,95 proc. liczba kart debetowych. W tym samym czasie po raz kolejny zaobserwowano zmniejszenie liczby kart kredytowych na rynku (o 2,24 proc.)"" - wskazano. Z danych ZBP wynika, że w pierwszym kwartale klienci banków dokonali łącznie 508,5 mln transakcji na kwotę blisko 98 mld zł. ""Obie wartości okazały się niższe niż w poprzedzającym kwartale, niemniej w odniesieniu do analogicznego okresu poprzedniego roku zaobserwowaliśmy wzrosty"" - stwierdzono. W raporcie podano też, że rynek kart zbliżeniowych zanotował w omawianym okresie znaczący wzrost. ""Liczba kart płatniczych z taką funkcją osiągnęła 16,3 mln i była wyższa o 7,95 proc. w stosunku do końca 2012 r. i aż o 58,25 proc. w stosunku do pierwszego kwartału 2012 r."" - podkreślono.",fot. Shutterstock,
https://wiadomosci.onet.pl/swiat/prezydent-cypru-chcemy-polaczyc-pomoc-od-rosji-i-eurolandu/l6125,Prezydent Cypru: chcemy połączyć pomoc od Rosji i eurolandu,"Prezydent Cypru Dimitris Christofias wyraził w czwartek nadzieję, że jego kraj uzyska wkrótce pożyczkę zarówno od swego dobrego partnera Rosji jak i eurolandu na dokapitalizowanie banków. Te pożyczki da się połączyć - powiedział grupie dziennikarzy z Brukseli.","- Chcemy połączyć obie pożyczki, bo potrzebujemy pieniędzy na inwestycje i by dokapitalizować nasze banki - powiedział Christofias, informując, że Cypr zwrócił się do Rosji z prośbą o taką pożyczkę i wciąż czeka na odpowiedź. - Mam nadzieję, że będzie to odpowiedź pozytywna - dodał. Zastrzegł jednocześnie, że otrzymanie pożyczki od Rosji nie będzie oznaczało wycofania się z negocjacji w sprawie pożyczki od eurolandu. - Rząd Cypru nigdy nie odmówi pomocy od strefy euro z powodu trzeciego kraju. To można połączyć - powiedział. Zapewnił też, że Cypr spłaci te pożyczki: - Cypryjska gospodarka nie ma takich problemów jak inne kraje (strefy euro). Nasze problemy da się rozwiązać -. Cypr, który 1 lipca objął rotacyjną prezydencję w Radzie UE, to już piąty kraj w strefie euro, który został zmuszony przez kryzys do zwrócenia się o pomoc do unijnych partnerów. Tzw. trojka, czyli eksperci reprezentujący Komisję Europejską, Międzynarodowy Fundusz Walutowy i Europejski Bank Centralny, jest od początku tygodnia w Nikozji, by ustalić m.in., ile tej pomocy potrzeba i na jakich warunkach mogłaby zostać przyznana. Jak mówiły źródła dyplomatyczne, Nikozja negocjuje jednocześnie uzyskanie pomocy z państwami trzecimi (Rosją i Chinami), gdyż obawia się, że warunki postawione przez euroland będą bardzo wysokie - jak tego doświadczają państwa objęte już pomocą. Rosja już rok temu udzieliła wyspie kredytu w wysokości 2,5 mld euro. Christofias przekonywał, że nie ma w tym nic nadzwyczajnego: - Nie rozumiem, czemu to miałoby być złe dla kraju, który ma tradycyjnie dobre relacje z trzecim krajem i który jest gotowy na udzielenie pomocy. To oczywiście byłaby pożyczka oprocentowana -. - Rosja to nie dawny Związek Radziecki, to kraj, który próbuje ustanowić kapitalistyczny system i trzeba o tym pamiętać - dodał cypryjski prezydent. Christofias poinformował, że powiedział przywódcom państw UE na niedawnym szczycie, iż Cypr stara się wynegocjować ""dobre warunki pomocy"" z trzecim państwem. Zaprzeczył doniesieniom, jakoby Rosja wykorzystywała Cypr jako kraj tranzytowy w transporcie broni; doniesienia prasowe mówiły o broni do Syrii, objętej embargiem. - Nie ma cienia prawdy w tym, że Rosjanie transportują przez Cypr broń w jakimkolwiek kierunku. Rosja jako dobry przyjaciel dba o Cypr i nie chce stwarzać dodatkowych problemów wokół niego. Jesteśmy im bardzo wdzięczni za wsparcie, którego nam udzielają - powiedział. Nieoficjalnie szacuje się, że silnie powiązane z Grecją cypryjskie banki mogą potrzebować do 10 mld euro pomocy. ""Ekspozycję"", czyli możliwe straty, cypryjskich banków w greckich instytucjach finansowych szacuje się nawet na 25 mld euro. Na samej unijnej akcji redukcji greckiego długu przez prywatnych wierzycieli wiosną tego roku cypryjskie banki, które posiadały wiele greckich obligacji, straciły 3 mld euro - powiedział kilka dni temu w Brukseli wiceminister ds. europejskich Cypru Andreas Mawrojannis. Przyznał, że Cypr obawia się, że za ewentualną pomoc strefa euro postawi ostre warunki i zażąda na przykład, by wyspa podwyższyła podatek korporacyjny CIT. Cypr ma obecnie najniższy - 10-procentowy - podatek korporacyjny w UE, co przyciąga na wyspę wielu inwestorów. Z drugiej jednak strony, wzbudza krytykę partnerów stosujących wyższy podatek. - Cokolwiek zdecydujemy (w sprawie kredytodawcy), to nie po to, by uniknąć zobowiązań wobec UE; trzeba je spełnić. Ale żaden rząd nie lubi, kiedy wymagania są zbyt twarde. My na przykład jesteśmy bardzo przywiązani do naszego podatku od korporacji - mówił Mawrojannis. W czwartek wieczorem, w antycznym amfiteatrze greckim w Kurion odbędzie się oficjalna uroczystość otarcia cypryjskiej prezydencji w Radzie UE, z udziałem liderów unijnych instytucji, w tym szefa KE Jose Barroso, a także oddającej prezydencję premier Danii Helle Thorning-Schmidt. Priorytetem Cypru jest sfinalizowanie negocjacji w sprawie nowego wieloletniego budżetu UE na lata 2014-2020.","Dimitris Christofias, fot. AFP",
https://wiadomosci.onet.pl/kraj/w-piatek-i-sobote-ogolnopolska-zbiorka-zywnosci/m00je,W piątek i sobotę Ogólnopolska Zbiórka Żywności,"W piątek i sobotę w ponad 2,5 tys. sklepów w całym kraju odbywać się będzie Ogólnopolska Zbiórka Żywności. Najbardziej potrzebne są produkty z długą datą ważności np. makaron, olej, cukier, płatki śniadaniowe, konserwy, odżywki dla dzieci, soki i dżemy.","Aby włączyć się do zbiórki wystarczy, robiąc zakupy, kupić nieco więcej żywności i przekazać ją wolontariuszom Banków Żywności, którzy czekać będą w sklepach przy specjalnie oznakowanych koszach. W akcji weźmie udział 40 tys. wolontariuszy. W ubiegłym roku podczas Ogólnopolskiej Zbiórki Żywności, organizowanej w ramach akcji ""Podziel się posiłkiem"", zebrano 549 ton produktów. Od 2004 r. udało się zebrać w sumie ponad 2,7 tys. ton żywności. Lista sklepów organizujących zbiórkę dostępna jest na stronie www.podzielsieposilkiem.pl oraz na stronie www.bankizywnosci.pl. Banki Żywności po segregowaniu i zważeniu produktów przekażą je bezpośrednio do organizacji oraz instytucji, które na co dzień zajmują się dożywianiem dzieci. Są wśród nich szkoły, świetlice, domy dziecka oraz stowarzyszenia pomagające dzieciom i młodzieży. Od 28 września do 8 października odbywać się będzie również internetowa odsłona zbiórki żywności pod adresem www.e-piotripawel.pl/zakupycharytatywne/. Federacja Polskich Banków Żywności jest organizacją, której misją jest przeciwdziałanie marnowaniu żywności oraz zmniejszanie niedożywienia w Polsce. Federacja zrzesza 29 Banków Żywności działających na terenie całego kraju. Banki Żywności systematycznie udzielają pomocy ponad 3,5 tys. organizacji i instytucji społecznych, za pośrednictwem których żywność trafia do 1,5 mln potrzebujących. W 2011 r. Banki Żywności przekazały łącznie ponad 68 tys. ton artykułów spożywczych pochodzących od producentów, dystrybutorów, z unijnego programu PEAD, a także ze zbiórek żywności i strony www.wyklikajzywność.pl. Były to głównie podstawowe produkty spożywcze, jak mleko, sery, mąka, makarony, a także napoje, przetwory mleczne. Pomoc trafiła do jadłodajni, ośrodków wsparcia, najuboższych rodzin i dzieci w całym kraju. Program ""Podziel się posiłkiem"", którego Banki Żywności są partnerem, ma na celu walkę z niedożywieniem wśród dzieci. W tym roku odbywa się jego 10. edycja.",,
https://wiadomosci.onet.pl/kraj/utrata-pracy-z-kredytem-na-glowie/st5mj,Utrata pracy z kredytem na głowie,"Utrata pracy, kiedy na głowie mamy kredyt do spłacenia, wydaje się sytuacją bez wyjścia. W takim przypadku najważniejsze to nie wpadać w panikę - radzą eksperci.","Analityk firmy doradczej Expander Jarosław Sadowski podkreśla, że nie należy chować głowy w piasek. Najważniejsze to jak najwcześniej poinformować instytucję finansową o swoich problemach. Bank może zaproponować między innymi wydłużenie okresu spłaty kredytu, dzięki czemu spadnie wysokość miesięcznej raty. Możliwe jest też czasowe zawieszenie spłaty kredytu, czyli tak zwane wakacje kredytowe. Trwają one od miesiąca do pół roku. Jednak nie zawsze jest to okres całkowicie wolny od spłaty zobowiązań - zwykle bank zwalnia od spłaty kapitału, ale nie odsetek.",,
https://wiadomosci.onet.pl/swiat/bank-of-america-zaplaci-17-miliardow-dolarow-kary/jvzq7,Bank of America zapłaci 17 miliardów dolarów kary,"To rekordowa ugoda zawarta między amerykańskim rządem, a pojedynczym przedsiębiorstwem. Bank of America zgodził się zapłacić 17 miliardów dolarów za swoje nieetyczne działania przed wybuchem kryzysu w 2008 roku.","Chodzi o sprzedaż swoim klientom papierów wartościowych zabezpieczonych kredytami hipotecznymi wysokiego ryzyka. Pieniądze zostaną podzielone między Departament Sprawiedliwości, kilka stanów oraz klientów Bank of America, a także przejętego przez niego banku Merrill Lynch. Dzięki ugodzie bank uniknie cywilnych procesów sądowych w sprawie narażenia swoich inwestorów na straty.",fot. PAP/EPA,
https://wiadomosci.onet.pl/swiat/panstwo-nie-bedzie-juz-placic-za-ratowanie-upadajacych-bankow/6343c,Państwo nie będzie już płacić za ratowanie upadających banków,"Państwo już nie będzie ponosić kosztów ratowania banków, a przynajmniej nie w pierwszej kolejności. Najpierw mają płacić za to udziałowcy banków, inwestorzy, a na końcu właściciele dużych depozytów - wynika z porozumienia unijnych ministrów.","Z osiągniętego w nocy ze środy na czwartek porozumienia ucieszył się minister finansów Irlandii Michael Noonan, reprezentujący dobiegającą końca irlandzką prezydencję. ""Porozumienie pozwoli teraz na rozpoczęcie negocjacji z Parlamentem Europejskim. Wyznacza ono skuteczne zasady likwidacji (banków), które pomogą w przyszłości uniknąć kryzysów bankowych"" - oświadczył. Noonan przypomniał, że w kryzysie bankowym z 2008 roku, którego echa wciąż są odczuwalne, nie było ""wspólnego zestawu narzędzi do radzenia sobie z upadającymi bankami, który byłby dostępny dla krajów UE"". ""W wielu przypadkach europejscy podatnicy byli zmuszani (poprzez działania rządów swych krajów - PAP) do pomocy prywatnym bankom i miało to druzgocące skutki"" - zaznaczył minister. W latach 2008-2011 UE wydała jedną trzecią swojego PKB na ratowanie banków używając do tego pieniędzy podatników, co w przypadku Irlandii doprowadziło niemal do bankructwa kraju. Teraz za kłopoty banków w pierwszym rzędzie mają płacić ich udziałowcy, inni prywatni inwestorzy, tacy jak właściciele obligacji banków, a na końcu i w ostateczności właściciele dużych, nieubezpieczonych depozytów powyżej 100 tys. euro. Nadal chronieni, a więc wyłączeni z kosztów ratowania banków, mają być właściciele depozytów poniżej 100 tys. euro. Komisarz UE ds. rynku wewnętrznego Michel Barnier pogratulował irlandzkiej prezydencji osiągnięcia porozumienia. Zaznaczył, że nowe zasady dotyczące tego, jak restrukturyzować i likwidować banki w UE zakończą erę “too big to fail”, czyli kosztownego ratowania banków przez państwa przy pomocy pieniędzy podatników, bo są one ""zbyt duże, by upaść"". Do wieczora w środę nie było jasne, czy na czwartkowo-piątkowy szczyt UE gotowe będzie porozumienie polityczne krajów unijnych w sprawie przedstawionej ponad rok temu przez KE propozycji, dotyczącej naprawy i upadłości banków w UE oraz ochrony depozytów bankowych. Punktem spornym był zakres swobody krajowych władz, zajmujących się upadłością banków, w kwestii obciążania stratami wierzycieli banków. Ostatecznie kraje będą miały pewną elastyczność w decydowaniu, kiedy i jak wymuszać pokrywanie strat przez wierzycieli upadających banków. Niektóre kraje, jak Francja i Wielka Brytania, domagały się dużej elastyczności; Paryż chciał np. w pewnych okolicznościach móc chronić indywidualnych właścicieli depozytów oraz małe i średnie przedsiębiorstwa. Natomiast Niemcy, Holandia i Finlandia chciały jak najściślejszych zapisów, aby uniknąć niepewności, mogącej prowadzić do ucieczki inwestorów i deponentów. Kraje te sprzeciwiały się także sięganiu po publiczne pieniądze w celu ratowania banków.",,
https://wiadomosci.onet.pl/swiat/berenberg-bank-ukraina-najwiekszym-ryzykiem-dla-eurostrefy/3mygq,Berenberg Bank: Ukraina największym ryzykiem dla eurostrefy,"Konflikt zbrojny we wschodniej Ukrainie jest największym krótkoterminowym ryzykiem dla ożywienia eurostrefy – sądzi Christian Schultz z Berenberga – najstarszego niemieckiego banku, drugiego najstarszego banku kupieckiego świata.","""Bitwa na śmierć i życie między siłami ukraińskimi i prorosyjskimi separatystami w Doniecku i Ługańsku, a także (zachodnie) sankcje na Rosję i (rosyjskie) kontr sankcje mogą się nasilić"" – napisał Schultz w komentarzu ze środową datą. O nerwowości na rynkach świadczą reakcje na doniesienia z ostatniego piątku o rzekomym przekroczeniu granicy rosyjsko-ukraińskiej przez rosyjskie pojazdy opancerzone podane przez dwóch brytyjskich dziennikarzy - zauważa. Mimo rozmów na szczeblu tzw. grupy kontaktowej w Berlinie z ubiegłego weekendu, planowanej wizyty Angeli Merkel w Kijowie i zapowiedzi rozmów prezydentów Władimira Putina i Petra Poroszenki w Mińsku w najbliższym tygodniu, polityczne rozwiązanie konfliktu nazywa Schultz ""bardzo odległym"". Analityk ma wątpliwości, czy Ukraina zgodzi się na polityczne rozwiązanie zakładające przyznanie rosyjskiej mniejszości autonomii we wschodniej Ukrainie, gdy wygląda na to, że ukraińska armia bliska jest zwycięstwa. Sądzi też, że w przypadku deeskalacji napięcia ""europejskie wskaźniki, zwłaszcza w Niemczech mogą się szybko odbić"". Z kolei bank Credit Suisse uważa, że środowy wniosek ukraińskiego ministra finansów Ołeksandra Szlapaka, by po spodziewanej 29 bm. wypłacie Ukrainie drugiej transzy z 2-letniego programu MFW w wys. 1,4 mld USD skomasować dwie kolejne transze w jedną (łącznie 2,2 mld USD) jest ""niezwykły"" i da rynkom do myślenia. ""Ten niezwykły wniosek sugeruje, że rząd w Kijowie spodziewa się poważnych trudności w sprostaniu niektórym wskaźnikom (najprawdopodobniej fiskalnym) przyjętym w programie Funduszu w trakcie kolejnego przeglądu, który ma zakończyć się do 15 września i opiera się na kryteriach przyjętych z końcem lipca"" – zaznacza czwartkowy komentarz CS. ""O ile rząd Ukrainy w krótkim czasie nie zdoła zabezpieczyć sobie alternatywnych możliwości finansowania np. z UE, to rynek wkrótce zacznie rozważać scenariusze zakładające w najlepszym razie opóźnienie finansowania Ukrainy przez międzynarodowe instytucje finansowe"" – ostrzega CS. Taki scenariusz zaciążyłby na notowaniach hrywny. Obawami przed deprecjacją tłumaczy CS środową decyzję banku centralnego Ukrainy, który nakazał ukraińskim firmom sprzedaż posiadanych przez nie zasobów obcej waluty w 100 proc. zamiast w 50 proc., jak było dotychczas.",fot. Reuters,
https://wiadomosci.onet.pl/swiat/media-byly-pracownik-watykanu-z-zarzutem-prania-pieniedzy-w-banku-ior/p0980,Media: Były pracownik Watykanu z zarzutem prania pieniędzy w banku IOR,Pod zarzutem prania pieniędzy poprzez watykański bank IOR został zatrzymany we wtorek były księgowy ze Stolicy Apostolskiej ksiądz Nunzio Scarano - poinformowały włoskie media.,"Były księgowy z Administracji Dóbr Stolicy Apostolskiej został umieszczony w areszcie domowym. Zarzuty udziału w praniu pieniędzy postawiono dwóm jego wspólnikom: innemu księdzu oraz notariuszowi. Prowadząca dochodzenie w tej sprawie prokuratura z Salerno, na południu Włoch, ustaliła, że na konta księdza Scarano w watykańskim banku wpływały różne darowizny, które miały być przykrywką dla procederu prania ogromnych sum pieniędzy z zagranicy, prawdopodobnie – jak się podkreśla - milionów euro. Około 60 osób zostało poproszonych przez tego byłego pracownika ważnej instytucji za Spiżową Bramą o wystawienie czeków na sumy po około 10 tys. euro. Czeki te były zdaniem śledczych tylko częścią nielegalnych transakcji przeprowadzanych poprzez bank IOR. Strona włoska, jak poinformowano, zwróciła się do Watykanu za pośrednictwem ministerstwa sprawiedliwości w Rzymie z wnioskiem o rekwizycję sądową, czyli w tym przypadku zajęcie kont podejrzanego w banku IOR.",fot. Reuters,
https://wiadomosci.onet.pl/swiat/ke-przyjela-szczegolowe-zasady-ostroznosciowe-dla-bankow-i-ubezpieczycieli/jbcet,KE przyjęła szczegółowe zasady ostrożnościowe dla banków i ubezpieczycieli,Komisja Europejska przyjęła w piątek projekt przepisów ws. szczegółowych zasad ostrożnościowych dotyczących sektora bankowego i ubezpieczeniowego. Nowe rozwiązania mają zabezpieczać interesy klientów tych instytucji.,"Pakiet przyjęty przez Komisję związany jest z dyrektywą o wypłacalności Solvency II, która wprowadza nowe, jednolite dla wszystkich krajów Unii Europejskiej wymogi kapitałowe i standardy zarządzania ryzykiem w ubezpieczeniach. Propozycje, które KE przyjęła w piątek dotyczą m.in. wyceny aktywów i pasywów przedsiębiorstw ubezpieczeniowych, w tym tzw. środków na długoterminowe gwarancje. Nowe przepisy mają też określać, jak ustawić poziom kapitału i różne klasy aktywów, w które może inwestować ubezpieczyciel. KE przekonuje, że dzięki ułatwieniom w regulacjach łatwiejsze życie mają mieć zwłaszcza mali ubezpieczyciele. Solvency II uważana jest za najważniejszą zmianę na europejskim rynku ubezpieczeniowym od lat. Jej celem jest zabezpieczenie zasobów kapitałowych przez firmy ubezpieczeniowe tak, by ich klienci nawet przy masowym kataklizmie mogli liczyć na odszkodowania. Druga część przepisów, które zaproponowała w piątek KE, dotyczy rozporządzenia o wymogach kapitałowych dla banków. Zgodnie z propozycją Komisji banki powinny mieć wystarczająco wysokiej jakości płynne aktywa, aby pokryć różnice między oczekiwanymi wpływami i odpływami kapitału w okresie przekraczającym 30-dniowy stress test. Nowe przepisy mają też wspierać wysokiej jakości sekurytyzację. To właśnie nieprzejrzystość instrumentów sekurytyzacyjnych, w których instytucje finansowe łączyły tzw. złe i dobre aktywa, przyczyniła się do wybuchu kryzysu światowego w 2008 roku. KE przekonuje, że sekurytyzacja może jednak być ważnym instrumentem dla finansowania gospodarki. Dzięki niej banki i inne instytucje finansowe mogą refinansować kredyty, czy aktywa poprzez łączenie ich i przekształcanie w papiery wartościowe. Te z kolei mogą zabezpieczać szybki dostęp do gotówki oraz być atrakcyjne dla inwestorów.",fot. Shutterstock,
https://wiadomosci.onet.pl/kraj/polscy-bankierzy-z-wiekszym-optymizmem-oceniaja-rozwoj-sytuacji-makro/whq9j,Polscy bankierzy z większym optymizmem oceniają rozwój sytuacji makro,"Polscy bankierzy z większym optymizmem oceniają rozwój sytuacji makroekonomicznej. 31 proc. z nich sądzi, że sytuacja makro polepszy się w ciągu najbliższych sześciu miesięcy - wynika z Europejskiego Barometru Bankowości Ernst & Young.","W poprzedniej edycji uważało tak 6 proc. ankietowanych w Polsce. Z badania Ernst & Young wynika, że w ciągu sześciu ostatnich miesięcy nastąpiła niewielka zmiana nastrojów europejskich bankierów, jeśli chodzi o sytuację makroekonomiczną. Przeważa ostrożny optymizm - niemal 24 proc. respondentów ocenia, że sytuacja ta się poprawi w ciągu najbliższych sześciu miesięcy, w porównaniu z 15 proc. z poprzedniej edycji badania (sprzed pół roku). ""Wiele dotychczasowych źródeł wzrostu gospodarki wygasło. Po spowolnieniu w 2012, w obecnym roku oczekiwany jest jeszcze niższy wzrost gospodarczy. Stopniowe ożywienie jest co prawda oczekiwane w drugiej połowie bieżącego roku, ale jego siła będzie umiarkowana. Dodatkowo, sektor bankowy będzie stał przed wyzwaniem wzrastającego udziału należności zagrożonych i wojny cenowej. Słaby popyt jest niewątpliwe dużym wyzwaniem dla sektora bankowego. Zatem można mówić o optymizmie, ale nadal bardzo ostrożnym"" - powiedziała cytowana w komunikacie Iwona Kozera z Ernst & Young. 45 proc. respondentów ocenia, że uda im się w 2013 roku poprawić strukturę finansowania. Mniej niż 25 proc. banków spodziewa się skorzystać z programów finansowania oferowanych przez bank centralny, a 39 proc. oczekuje lepszej zdolności do spłaty środków z tytułu takich programów. W Polsce 15 proc. respondentów oczekuje, że konieczne będzie sięgnięcie po finansowanie z banku centralnego. Wynik ten poprawił się w porównaniu z poprzednią edycją badania; wówczas prawie co trzeci ankietowany chciał sięgać po środki z banku centralnego. Obecna edycja Europejskiego Barometru Bankowości pokazuje, że zwiększyło się zainteresowanie bankowością korporacyjną wśród polskich respondentów. Już prawie co drugi (44,5 proc.) badany menedżer banku w Polsce dostrzega perspektywę wzrostu dla swojej instytucji w tym segmencie bankowości. W poprzedniej edycji badania tak uważał tylko co czwarty badany (23 proc.). 41 proc. menedżerów banków spodziewa się dalszych redukcji zatrudnienia. Największych cięć oczekuje się w Austrii (75 proc.), we Włoszech (66 proc.), w krajach skandynawskich (62 proc.) oraz w Polsce, gdzie ponad 60 proc. banków spodziewa się dalszych zwolnień. Badanie przeprowadzono wiosną 2013 r. wśród kadry zarządzającej wyższego szczebla w 250 europejskich bankach w 11 krajach.",fot. Thinkstock/ Hemera,
https://wiadomosci.onet.pl/kraj/nbp-chce-szybkiego-powolania-rady-ds-ryzyka-systemowego/mrbch,NBP chce szybkiego powołania Rady ds. Ryzyka Systemowego,"Narodowy Bank Polski w opublikowanym w środę opracowaniu ""Raport o stabilności systemu finansowego"" rekomenduje szybkie powołanie Rady ds. Ryzyka Systemowego.","W ubiegłym tygodniu we wspólnym komunikacie Rada Polityki Pieniężnej oraz zarząd NBP poinformowały, że utworzenie Rady ds. Ryzyka Systemowego oraz ustanowienie postępowania związanego z uporządkowaną likwidacją banków jest zasadne i potrzebne, aby skuteczniej wpływać na bezpieczeństwo i stabilność systemu finansowego. ""Należy dążyć do szybkiego uchwalenia ustawy powołującej Radę ds. Ryzyka Systemowego – organu odpowiedzialnego za nadzór makroostrożnościowy nad krajowym systemem finansowym, którego kształt i uprawnienia będą zapewniały skuteczną identyfikację, ocenę i ograniczanie ryzyka systemowego"" - napisano w raporcie. ""Pozwoli to wzmocnić instytucjonalne ramy krajowej sieci bezpieczeństwa finansowego oraz wykonać +Zalecenie Europejskiej Rady ds. Ryzyka Systemowego w sprawie mandatu makroostrożnościowego organów krajowych+"" - dodano. Projekt ustawy wprowadza również do prawa polskiego część zapisów nowej dyrektywy UE - CRD o wymogach kapitałowych. ""Pożądana jest także szybka implementacja pozostałych przepisów tej dyrektywy"" - uważa bank centralny. Na początku lipca projekt ustawy o nadzorze makroostrożnościowym nad krajowym systemem finansowym, który zakłada m.in. powołanie Rady ds. Ryzyka Systemowego, został wycofany z obrad Stałego Komitetu Rady Ministrów, ale resort finansów chce nadal przedłożyć go rządowi w III kwartale 2014 r. Projekt ustawy został 21 maja przyjęty przez Komitet ds. Europejskich i skierowany na Komitet Rady Ministrów, który wskazał na potrzebę uzgodnienia spornych kwestii. Z informacji zamieszczonych w komunikacie KRM wynika, że 27 maja osiągnięto kompromis między MF, NBP i MSZ w sprawie dokumentu. Istotą projektowania ustawy jest wprowadzenie na gruncie prawa polskiego formalnych ram polityki makroostrożnościwej, dzięki którym możliwa będzie ocena, monitorowanie oraz ograniczanie ryzyka systemowego systemu finansowego. Organem odpowiedzialnym za nadzór makroostrożnościowy będzie Rada ds. Ryzyka Systemowego.",fot. Shutterstock,
https://wiadomosci.onet.pl/swiat/financial-times-strona-internetowa-agencji-bloomberg-wciaz-niedostepna-w-chinach/64fvq,"""Financial Times"": strona internetowa agencji Bloomberg wciąż niedostępna w Chinach","""Financial Times"" przypomniał w poniedziałek o trwającej od miesiąca blokadzie strony internetowej Bloomberga w Chinach, krytykując postępowanie Pekinu jako ""niezwykle surową reakcję"" na opublikowany w czerwcu materiał o rodzinie wiceprezydenta Xi Jinpinga.","Jak pisze ""FT"", czasowe uniemożliwianie dostępu do stron internetowych zagranicznych mediów jest w Chinach zjawiskiem powszednim, jednak zastosowanie tak długiej blokady jest ""niezwykle surową reakcją"", świadczącą o skali irytacji chińskiego rządu. Od czasu igrzysk olimpijskich w Pekinie w 2008 roku strony internetowe czołowych anglojęzycznych mediów blokowane były najwyżej na kilka dni. Brytyjska gazeta zwraca uwagę, że władze w Pekinie nie ograniczyły się do blokady strony internetowej Bloomberga, lecz zastosowały po publikacji artykułu także inne metody nacisku. Pracownicy agencji byli śledzeni, przedstawiciele chińskich banków odwoływali spotkania z Matthew Winklerem, redaktorem naczelnym Bloomberga, a lokalne banki inwestycyjne były sprawdzane, czy nie przekazują informacji agencji. Zamieszczony w serwisie Bloomberga 29 czerwca materiał dotyczył wielomilionowych aktywów członków rodziny wiceprezydenta Xi Jinpinga. Według artykułu, wśród posiadanych przez rozgałęzioną rodzinę Xi aktywów są m.in. udziały w spółkach w łącznej wysokości 376 mln dolarów, 18-procentowy pośredni udział w zajmującej się eksploatacją metali ziem rzadkich spółce o rynkowej wartości 1,73 mld dolarów i wart 20,2 mln dolarów udział w spółce technologicznej. Dziennikarze agencji nie znaleźli żadnych dowodów na to, że cokolwiek ze wspomnianego majątku należy do samego Xi, jego żony czy też córki. Według Bloomberga właścicielami większości należących do rodziny Xi aktywów są jego starsza siostra Qi Qiaoqiao, jej mąż Deng Jiagui i ich córka. Nic również nie wskazuje na to, by wiceprezydent lub ktokolwiek z jego rodziny złamał prawo. Pomimo tego, materiał uznano za kłopotliwy dla Xi Jinpinga, stawiający pod znakiem zapytania jego wizerunek ""urzędnika o czystych rękach"" w kraju nękanym korupcją. Oczekuje się, że pod koniec bieżącego roku Xi Jinping zastąpi Hu Jintao na stanowisku sekretarza generalnego Komunistycznej Partii Chin, a wiosną 2013 roku przejmie od niego urząd prezydenta państwa.",,
http://wiadomosci.onet.pl/kraj/fakt-aleksander-kwasniewski-pracowal-dla-spekulantow/zf5z3,"""Fakt"": Aleksander Kwaśniewski pracował dla spekulantów","Jeden z największych banków inwestycyjnych na świecie tak bardzo cenił wiedzę Aleksandra Kwaśniewskiego, że kilka lat temu dał mu zarobić. Wykryli to prokuratorzy z Katowic, którzy prowadzili śledztwo w sprawie ukrywania przez Kwaśniewskich niektórych źródeł ich dochodów. Dziennikarze ""Faktu"" dotarli do akt tej sprawy.","Dlaczego Goldman Sachs podjął współpracę z byłym prezydentem? Najwidoczniej w banku tym ceni się polskich polityków, bo oprócz Aleksandra Kwaśniewskiego z instytucją był też związany premier Kazimierz Marcinkiewicz. Ale o Goldman Sachs nie zawsze mówiło się dobrze. Kilka lat temu działania banku doprowadziły do gwałtownego spadku wartości złotówki. Spekulanci sami byli zaskoczeni, że grając na osłabienie polskiej waluty osiągnęli nie 6-procenty zysk, ale 8-procentowy! Po słynnej rozmowie Józefa Oleksego z Aleksandrem Gudzowatym, w której były premier nazwał Kwaśniewskiego ""małym krętaczem"", sprawą zainteresowała się Prokuratura Apelacyjna w Katowicach. W aktach śledztwa dziennikarze ""Faktu"" znaleźli m.in. informacje o współpracy prezydenta z Goldman Sachs w 2006 roku, czyli tuż przed wybuchem wielkiego kryzysu finansowego. Okazuje się, że wysokie zarobki w 2006 r. prezydent zawdzięczał m.in. udziałom w licznych sympozjach w USA. Amerykańska agencja Harry Walker Agency przekazała polskiej prokuraturze szczegóły. Wiadomo, że Kwaśniewski wykładał m.in. w Wiedniu, gdzie na konferencji dyrektora inwestycyjnego Goldman Sachs opowiadał o ""szansach w Europie Wschodniej i Polsce"". Czytaj więcej na Fakt.pl: Szok! Kwaśniewski pracował dla spekulantów","Fot. Paweł Stępniewski / ""Fakt""",
https://wiadomosci.onet.pl/swiat/ke-visa-europe-obnizy-prowizje-miedzybankowe/45pww,KE: Visa Europe obniży prowizje międzybankowe,"Komisja Europejska zobowiązała Visa Europe do obniżenia o około połowę prowizji międzybankowych za płatności kartą kredytową. Stawka ta w przypadku transakcji między krajami Europejskiego Obszaru Gospodarczego ma nie przekroczyć 0,3 proc. wartości transakcji.","Opłaty międzybankowe przy transakcjach kartą kredytową są uiszczane przez bank sprzedawcy na rzecz banku, który wydał kartę klientowi. Koszt ten przenoszony jest na sprzedawcę, a ten przenosi go na klienta. Visa Europe ustala takie opłaty w przypadku transakcji między krajami Europejskiego Obszaru Gospodarczego oraz w przypadku transakcji krajowych na Węgrzech, Islandii, Malcie, Łotwie, w Belgii, Irlandii, Luksemburgu, Szwecji, Holandii i Irlandii. Wcześniej Visa Europe sama zadeklarowała obniżenie prowizji na skutek zastrzeżeń KE w sprawie możliwego ograniczania konkurencji z lipca 2012 r. Obniżka prowizji transgranicznych w EOG ma wejść w życie od 1 stycznia 2015. ""Komisja Europejska uczyniła prawnie wiążącymi zobowiązania zaoferowane przez Visa Europe do znaczącego obniżenia wielostronnych prowizji międzybankowych (MIF) dla płatności kartą kredytową do poziomu 0,3 proc. wartości transakcji"" - napisała w środowym komunikacie Komisja. Dodała, że taki limit opłat oznacza redukcję MIF o 40 do 60 proc. ""Limit na prowizje międzybankowe dla kart kredytowych Visa Europe i zobowiązania zapewniające ponadgraniczną konkurencję są doskonałą wiadomością dla europejskich konsumentów, ponieważ opłaty uiszczane przez sprzedawców obciążają ich rachunek"" - oświadczył komisarz UE ds. konkurencji Joaquin Almunia.",fot. Shutterstock,
https://wiadomosci.onet.pl/swiat/szczyt-ue-niejasne-zabezpieczenie-systemu-likwidacji-bankow/61yyr,Szczyt UE: niejasne zabezpieczenie systemu likwidacji banków,"Przywódcy na szczycie UE uzgodnili powstanie wspólnego mechanizmu uporządkowanej likwidacji banków jako kolejny po wspólnym nadzorze etap unii bankowej. Wygląda jednak na to, że niejasną, a może nawet sporną kwestią jest zabezpieczenie takiego mechanizmu.","Zgodnie z wnioskami z pierwszego dnia czwartkowo-piątkowego szczytu UE Komisja Europejska ma w 2013 r. zaproponować wspólny mechanizm likwidacji banków dla krajów objętych wspólnym nadzorem. W razie potrzeby miałby on zapewnić uporządkowaną - czyli m.in. bez kosztów dla podatników - likwidację zagrożonych banków. Choć we wnioskach ze szczytu zaznaczono, że poza składkami samych banków mechanizm miałby dysponować wspólnym zabezpieczeniem, nie podano szczegółów, skąd miałyby pochodzić środki na takie zabezpieczenie. Przewodniczący Rady Europejskiej Herman Van Rompuy wskazywał wcześniej na możliwą linię kredytową funduszu ratunkowego strefy euro (EMS). Jednak takiego zapisu we wnioskach nie chciały Niemcy, broniąc się przed podejmowaniem zobowiązań finansowych, zwłaszcza w obliczu jesiennych wyborów. Ponadto na fundusz EMS nie składają się kraje spoza euro, które mogłyby przystąpić do wspólnego nadzoru i mechanizmu upadłościowego. ""Musimy pracować nad wdrożeniem naszych postanowień (...). To jest kwestia do dalszej dyskusji i decyzji"" - wyjaśniał na konferencji prasowej brak szczegółowych zapisów ws. zabezpieczenia mechanizmu likwidacji z publicznych środków Van Rompuy. Dodał też, że w tej kwestii są ""różnice"" między krajami ze strefy euro i spoza niej. ""To jest problem techniczny do rozwiązania"" - powiedziały PAP polskie źródła, których zdaniem zabezpieczeniem może być EMS, lub też będzie jakieś inne, oddzielne zabezpieczenie. Dodało, że za wcześnie jest na tę dyskusję, bo nie ma jeszcze propozycji Komisji Europejskiej ws. wspólnego mechanizmu uporządkowanej likwidacji banków. Szef KE Jose Barroso zapewniał podczas konferencji prasowej, że zaproponuje taki mechanizm ""jak najszybciej"" w 2013 r., ale to od rządów zależy, kiedy przyjmą propozycję. Dodał, że zgodnie z wnioskami ze szczytu rządy powinny tej sprawie nadać priorytet i propozycje mogą być przyjęte do maja 2014. We wnioskach po czwartkowych uzgodnieniach zaznaczono, że propozycja KE w sprawie wspólnego mechanizmu upadłościowego miałaby być przeanalizowana przez ustawodawców (kraje UE i PE) jako priorytet ""z zamiarem przyjęcia jej podczas obecnej kadencji PE"". Mechanizm ten powinien opierać się na składkach samego sektora finansowego, ale miałby zawierać ""odpowiednie i skuteczne"" zabezpieczenie (ang. backstop arrangements). Przywódcy podkreślili jednak, że zabezpieczenie to ma być ""fiskalnie neutralne"" dzięki zapewnieniu, że pomoc publiczna będzie odzyskana w drodze opłat ex post od sektora finansowego. Przyszły fundusz upadłościowy i jego zabezpieczenia są ważne dla krajów spoza strefy euro. Nie mają one bowiem zabezpieczenia w postaci EMS, który będzie mógł bezpośrednio dokapitalizowywać banki eurolandu objęte wspólnym nadzorem. Na zabezpieczenia dla krajów spoza strefy euro od początku debaty o wspólnym nadzorze bankowym zwracali uwagę Węgrzy. Ponadto - zgodnie z ustaleniami szczytu UE - w pierwszej połowie przyszłego roku mają być opracowane ""operacyjne ramy"" bezpośredniego dokapitalizowywania banków przez EMS, co będzie możliwe, gdy pełną parą będzie już działał wspólny nadzór. Ramy te mają zawierać definicję kontrowersyjnych tzw. aktywów odziedziczonych. Chodzi o toksyczne aktywa utrzymywane przez banki przed powstaniem wspólnego nadzoru. Kraje północy, m.in. Niemcy, uważają, że EMS nie powinien brać odpowiedzialności za ""stare"" kłopoty banków i powinien pomagać tylko tym, które wpadną w kłopoty pod wspólnym nadzorem. Przywódcy ponaglają też ministrów finansów, by do końca marca przyszłego roku osiągnęli porozumienie w sprawie propozycji dyrektyw o restrukturyzacji i likwidacji banków oraz o systemach gwarantowania depozytów oraz by do czerwca 2013 r. porozumieli się w tej sprawie z Parlamentem Europejskim.",,
https://wiadomosci.onet.pl/swiat/rozbito-miedzynarodowy-gang-rabusiow-kont-bankowych/gd9yz,Rozbito międzynarodowy gang rabusiów kont bankowych,Amerykańskie służby śledcze poinformowały o aresztowaniu 24 osób w różnych krajach świata podejrzanych o ogałacanie kont bankowych przy pomocy skradzionych numerów kart kredytowych i informacji bankowych.,"W rezultacie trwającego 2 lata śledztwa, podczas którego agenci FBI występowali w roli hakerów na forach internetowych, zdołano zapobiec kradzieży pieniędzy z kont na sumę 205 mln dolarów przy pomocy 411 tys. skradzionych numerów kart kredytowych i debitowych. Prokuratura federalna w Nowym Jorku i FBI poinformowały, że 11 osób należących do przestępczej siatki aresztowano w Stanach Zjednoczonych a pozostałych 13 w różnych krajach świata od Wielkiej Brytanii do Japonii. Prokurator Preet Bharara oświadczył, że śledztwo nie zostało zakończone. - Sprytni przestępcy komputerowi, działając pod wątpliwą zasłoną internetu, wciąż są celem poszukiwań długiej ręki wymiaru sprawiedliwości - powiedział. Aresztowani to mężczyźni w wieku od 18 do 25 lat. Niektórym, w przypadku skazania, grozi kara do 40 lat więzienia Dwie z trzech osób zatrzymanych w rejonie Nowego Jorku, ma jeszcze stanąć przed sędzią federalnym. Jeden z zatrzymanych, Mir Islam, znany jako ""JoshtheGod"" (JoshBóg), oskarżony jest o kradzież 50 tys. numerów kart bankowych.",,
https://wiadomosci.onet.pl/kraj/bankomaty-celem-wlamywaczy/hzrc9,Bankomaty celem włamywaczy,"Gotówka przechowywana w bankomatach dwa razy częściej kusiła w tym roku włamywaczy, niż w 2012 - pisze ""Dziennik Gazeta Prawna"".","W mijającym roku doszło do rekordowej liczby 42 prób obrabowania bankomatów, z których jedenaście się powiodło - wynika z danych Komendy Głównej Policji. Przestępcy atakowali bankomaty dwukrotnie częściej, niż w ubiegłym roku. Szybko spada za to liczba napadów na placówki bankowe. Jak czytamy w gazecie, bankomaty stały się złodziejskim hitem z kilku przyczyn. Na polskich ulicach jest ich coraz więcej, łatwiej więc znaleźć te znajdujące się w słabiej pilnowanych miejscach. Co ważniejsze zaś, gdy policjantom uda się już zatrzymać sprawców, nie grozi im tak surowy wyrok, jak w przypadku napadów na banki.",fot. Stock Photo,
https://wiadomosci.onet.pl/kraj/alior-bank-przejmie-skok-im-sw-jana-z-ket/ksqz6,Alior Bank przejmie SKOK im. Św. Jana z Kęt,"Komisja Nadzoru Finansowego w czwartek jednogłośnie zdecydowała, że Alior Bank przejmie Spółdzielczą Kasę Oszczędnościowo–Kredytową im. Św. Jana z Kęt, która wpadła w kłopoty finansowe. Kasa Krajowa SKOK wyraziła zdumienie i zaniepokojenie taką decyzją.","W czwartkowym komunikacie KNF poinformowała, że Alior Bank był jedynym bankiem, który wyraził zgodę na przejęcie SKOK im. Św. Jana z Kęt. Dodano, że operacja ta zapewni pełne bezpieczeństwo środków zgromadzonych w tej kasie. ""Wartość aktywów przejmowanej SKOK im. Św. Jana z Kęt wynosi 0,22 proc. wartości aktywów Alior Banku SA. Alior Bank SA spełnia też wszystkie kryteria, które KNF bierze pod uwagę przy ocenie zdolności do udziału w restrukturyzacji sektora SKOK, tj. zarówno formalne, jak i uzupełniające"" - wskazano w komunikacie. Dodano, że proces przejęcia przebiegać będzie przy wsparciu finansowym udzielonym przez Bankowy Fundusz Gwarancyjny. ""18 sierpnia 2014 r. zarząd majątkiem SKOK im. Św. Jana z Kęt obejmuje zarząd Alior Banku SA. Z dniem 1 września 2014 r. SKOK im. Św. Jana z Kęt zostanie przejęty przez Alior Bank SA (jako bank przejmujący). Do dnia przejęcia SKOK im. Św. Jana z Kęt przez Alior Bank SA kasa prowadzi działalność i oferuje usługi swoim członkom w pełnym dotychczas stosowanym zakresie"" - czytamy. Alior Bank podał w przesłanym PAP komunikacie, że dołoży wszelkich starań, by proces przejęcia Kasy przebiegł szybko i sprawnie, a klienci SKOK będą na bieżąco informowani o dalszych etapach tego procesu. Bank zapewnił, że nie zmienią się obecne warunki oferty produktowej i sposób obsługi klientów Kasy. ""Tak jak do tej pory będą oni obsługiwani w dotychczasowych placówkach. Jednocześnie Alior Bank przypomina, że środki zgromadzone przez klientów SKOK objęte są gwarancjami BFG"" - wskazano. W komunikacie wyjaśniono, że udział Alior Banku w procesie przejęcia SKOK wynika z przesłanek biznesowych. Wskazano, że ""bank aktywnie monitoruje rynek i w ramach realizowanej strategii rozwoju poszukuje innych niż organiczne możliwości wzrostu, które mogą przyczynić się do zwiększenia skali jego działalności"". Z analiz Alior Banku wynika, że ze względu na skalę działalności SKOK-u im. św. Jana z Kęt (18 tys. klientów, 58,2 mln zł aktywów, co odpowiada pod względem wyników biznesowych flagowemu oddziałowi Alior Banku), możliwe jest szybkie i efektywne włączenie tej Kasy do struktur Alior Banku. ""W ocenie zarządu banku pomyślna realizacja tego przedsięwzięcia przyczyni się również do zwiększenia stabilności sektora finansowego, a także będzie miała pozytywny wpływ na budowanie zaufania klientów do instytucji finansowych działających na polskim rynku"" - podkreślono. Bankowy Fundusz Gwarancyjny poinformował w czwartek w komunikacie, że ""realizując zadania ustawowe jest gotowy udzielić wsparcia w formie gwarancji i dotacji dla Alior Banku jako podmiotu przejmującego"". Informacjami o przejęciu SKOK im. św. Jana z Kęt zdumiona jest Kasa Krajowa SKOK. ""Kasa Krajowa SKOK wyraża zdumienie i zaniepokojenie faktem podejmowania przez KNF decyzji w oparciu o przepisy zaskarżone do Trybunału Konstytucyjnego przez posłów, a także prezydenta RP"" - powiedział rzecznik Krajowej SKOK Andrzej Dunajski. Zdaniem Kasy Krajowej prowadzi to bowiem do powstania istotnego ryzyka prawnego w działalności podmiotów regulowanych. ""SKOK-i i banki są zupełnie innymi podmiotami i stosuje się wobec nich odmienne uregulowania prawne"" - powiedział Dunajski. ""Kasa Krajowa zwraca uwagę, że można było zrestrukturyzować tę Kasę w ramach systemu SKOK tym bardziej, że według naszej wiedzy była Kasa gotowa do przejęcia SKOK-u im. Św. Jana z Kęt i wyłącznie warunki postawione przez KNF uniemożliwiły doprowadzenie do takiego połączenia"" - podkreślił rzecznik. Zgodnie z ustawą o SKOK w przypadku braku zgody innej kasy na przejęcie kasy lub braku możliwości przejęcia kasy przez inną kasę, KNF może podjąć decyzję o przejęciu kasy albo o przejęciu wybranych praw majątkowych lub wybranych zobowiązań kasy przez bank krajowy, za jego zgodą. Może też zdecydować o likwidacji danej kasy. W połowie lipca nadzorca stwierdził, że w sektorze SKOK nie ma kasy, która mogłaby zrestrukturyzować SKOK im. Św. Jana z Kęt w sposób mogący zapewnić bezpieczeństwo depozytów zgromadzonych w kasie. Prezydent zaskarżył ustawę o SKOK-ach do Trybunału Konstytucyjnego w czerwcu 2013 roku. ""Ustawa, która jest według mnie dobrodziejstwem, bo stwarza warunki nadzoru bankowego nad kasami, ale także możliwości korzystania z funduszy gwarancyjnych, stwarzających bezpieczeństwo dla wkładów, dla oszczędności obywateli ma mankament, który budzi moje wątpliwości konstytucyjne"" - mówił wówczas Bronisław Komorowski. Dodał, że zwrócił się do TK o rozstrzygnięcie, czy w przypadku tej ustawy ważniejsze jest zapewnienie stabilności finansów, czy pewność prawa i gwarancje dla prawa własności. ""W szczególności chodzi o przepis, zgodnie z którym od decyzji Komisji Nadzoru Finansowego o przejęciu kasy nie ma odwołania, a sama decyzja jest prawomocna, nawet jeśli była wydana niezgodnie z prawem"" - wyjaśnił prezydent.",fot. Onet,
https://wiadomosci.onet.pl/kraj/w-ciagu-roku-kir-przetworzyl-ponad-151-tys-przelewow-natychmiastowych/7pbkw,W ciągu roku KIR przetworzył ponad 151 tys. przelewów natychmiastowych,"Od początku funkcjonowania systemu przelewów natychmiastowych Express ELIXIR, od czerwca 2012 r., dokonano ponad 151 tys. przelewów, w tym w czerwcu 2013 r. było ich 26,2 tys. o wartości ponad 153 mln zł - poinformował Krajowa Izba Rozliczeniowa w czwartkowym komunikacie.","System Express ELIXIR funkcjonuje od roku i obecnie mogą z niego korzystać klienci 7 banków: Alior Banku, BZ WBK, BRE Banku, ING Banku, Meritum Banku, Banku Millennium oraz Banku Polskiej Spółdzielczości. W systemie ELIXIR przetworzonych zostało w czerwcu ponad 122 mln przelewów krajowych o wartości ponad 304 mld zł. Liczba przelewów rozliczonych w euro przekroczyła 1 mln, a ich wartość osiągnęła blisko 5,6 mld euro.",,
https://wiadomosci.onet.pl/kraj/prezesom-bankow-spuchly-portfele/0xyb5,Prezesom banków spuchły portfele,"Prezesi polskich banków zarabiają po kilka milionów złotych rocznie. To nawet 200 razy więcej niż szeregowi pracownicy sektora bankowego, informuje „Gazeta Wyborcza”.","Najlepiej opłacanym prezesem banku w zeszłym roku, podobnie jak w latach poprzednich, był szef Pekao SA Luigi Lovaglio. W 2013 r. pobił on swój własny rekord – dostał 8,3 mln zł. Na drugim miejscu listy uplasował się Cezary Stypułkowski, prezes mBanku (dawny BRE), który dostał 3,65 mln zł. Po piętach depcze mu wiceprezes Banku Millennium Joao Bras Jorge – 3 mln zł. Zbigniew Jagiełło, prezes największego w Polsce banku PKO BP, zarobił 2,1 mln zł. Okazuje się jednak, że nawet lepiej niż na stanowisku prezesa można się dorobić na... odwołaniu z tej funkcji. Cezary Smorszczewski, który był wiceprezesem Alior Banku, za kilkadziesiąt dni pracy (od 1 stycznia do 10 lutego 2013 r.) dostał 300 tys. zł plus 4,425 mln zł z tytułu zakazu konkurencji i wcześniejszego rozwiązania umowy o pracę.",fot. Shutterstock,
http://wiadomosci.onet.pl/kraj/adam-glapinski-kandydatem-na-nowego-prezesa-nbp/n37m69,Wkrótce zmiana na stanowisku prezesa NBP,"Adam Glapiński został kandydatem na nowego prezesa Narodowego Banku Polskiego. Zgodnie z procedurą, kandydaturę na szefa banku centralnego zgłasza prezydent. Musi ona być jeszcze zatwierdzona przez Sejm. Glapiński zastąpi na stanowisku Marka Belkę, który kierował NBP od 11 czerwca 2010 r.","Adam Glapiński to ekonomista i polityk. W 1972 roku ukończył Szkołę Główną Planowania i Statystyki w Warszawie i od 1974 roku jest związany zawodowo z tą uczelnią jako wykładowca. Dziś jest to Szkoła Główna Handlowa. W 2004 roku habilitował się, a w 2013 uzyskał tytuł profesora nauk ekonomicznych. Glapiński działał w opozycji w czasach PRL-u. Na początku lat 90. współzakładał Porozumienie Centrum. W tamtych latach był m.in. posłem i ministrem współpracy gospodarczej z zagranicą. W 1997 roku został senatorem z ramienia Ruchu Odbudowy Polski, po zakończeniu kadencji nie ubiegał się o reelekcję. W późniejszych latach był członkiem rad nadzorczych takich firm jak KGHM Polska Miedź oraz prezesem Polkomtela. Glapiński był doradcą ekonomicznym prezydenta Lecha Kaczyńskiego i w 2010 roku został przez niego powołany do Rady Polityki Pieniężnej na sześcioletnią kadencję, która upłynęła w lutym 2016 roku. Prezydent Andrzej Duda w niedawnym wywiadzie dla PAP powiedział, że ma już ""doświadczonego i odpowiedzialnego"" kandydata na szefa Narodowego Banku Polskiego. Prezydent wyraził przekonanie, że kandydat ten zostanie zaakceptowany przez rynki finansowe. Na początku marca Glapiński został powołany na członka zarządu Narodowego Banku Polskiego przez prezydenta; wnioskował o to prezes NBP prof. Marek Belka. Prezes NBP jest powoływany na sześcioletnią kadencję przez Sejm na wniosek Prezydenta RP. Jest Przewodniczącym Rady Polityki Pieniężnej i Zarządu NBP. Prezes NBP jest przełożonym wszystkich pracowników NBP oraz reprezentuje NBP na zewnątrz. Prezes NBP reprezentuje interesy Polski w międzynarodowych instytucjach bankowych i finansowych. Prezes NBP może uczestniczyć w posiedzeniach Sejmu i Rady Ministrów. Ponosi odpowiedzialność przed Trybunałem Stanu. W swojej działalności jest apolityczny, czyli nie może należeć do żadnej partii politycznej, związku zawodowego ani prowadzić działalności publicznej, która nie da się pogodzić z godnością jego urzędu. Od 11 czerwca 2010 r. bankiem centralnym kierował Marek Belka. Rząd Beaty Szydło oficjalnie zgłosił jego kandydaturę na szefa Europejskiego Banku Odbudowy i Rozwoju. Jeśli Belka zostałby szefem EBOiR, byłby pierwszym Polakiem na tym stanowisku. Belka zastąpił w fotelu szefa NBP Sławomira Skrzypka, który zginął w katastrofie smoleńskiej.",Adam Glapiński,
https://wiadomosci.onet.pl/swiat/papiez-powolal-komisje-ds-banku-watykanskiego/rwg6b,Papież powołał komisję ds. banku watykańskiego,"Papież Franciszek powołał specjalną komisję, która zbada działalność banku watykańskiego IOR, by ""zapewnić lepsze zharmonizowanie jego działań z misją Kościoła"" - poinformował dzisiaj w komunikacie Watykan.","Uważa się, że powołanie przez papieża komisji ds. banku jest najśmielszym jak dotąd środkiem, by uporządkować sytuację wokół Instytutu Dzieł Religijnych (IOR), wstrząsanego wielokrotnie skandalami i krytykowanego za niejasne interesy i zatajanie danych o posiadaczach kont. W skład pięcioosobowej komisji wchodzi czterech prałatów i amerykańska prawniczka z Harvardu profesor Mary Ann Glendon. Watykan podał w komunikacie, że komisja umożliwi papieżowi Franciszkowi ""lepsze zrozumienie prawnej sytuacji i działalności Instytutu, by doprowadzić do lepszej jego harmonizacji z misją Kościoła powszechnego"". Komisja będzie miała wgląd we wszystkie dokumenty i dane. W połowie czerwca papież wyznaczył na swego delegata ds. IOR, księdza Battistę Riccę, dyrektora Domu świętej Marty. W zgodnej opinii mediów papież skierował swojego zaufanego człowieka, z którym ma codzienny kontakt, do banku, podejmującego starania o odzyskanie wiarygodności poprzez wprowadzenie zasad przejrzystości wszystkich transakcji. W maju IOR rozpoczął wprowadzanie polityki jawności. Nowy prezes banku Ernst von Freyberg, mianowany w połowie lutego, zapowiedział, że do końca roku IOR otworzy swoją stronę internetową, na której będzie publikował dostępne po raz pierwszy dokumenty dotyczące jego działalności, w tym sprawozdania finansowe. Von Freyberg ogłosił również, że bank będzie miał zapewnione doradztwo jednej z prestiżowych międzynarodowych instytucji certyfikujących. Odtajnianie działalności Instytutu Dzieł Religijnych jest rezultatem licznych apeli o jego pilną reformę, kierowanych przez kardynałów z wielu krajów podczas obrad w czasie wakatu w Stolicy Apostolskiej po abdykacji Benedykta XVI. Do powołania komisji ds. IOR doszło w czasie, kiedy prokuratura w Salerno prowadzi śledztwo w sprawie domniemanego prania pieniędzy przeciwko przedstawicielowi Watykanu.",fot. PAP,
https://wiadomosci.onet.pl/swiat/cypr-ograniczenia-przeplywu-kapitalu-jeszcze-przez-okolo-miesiac/wqnjp,Cypr: ograniczenia przepływu kapitału jeszcze przez około miesiąc,Ograniczenia w przepływie kapitału mogą zostać zniesione na Cyprze za około miesiąc - poinformował w czwartek szef dyplomacji tego kraju Joannis Kasulidis. Wprowadzone obostrzenia mają zapobiec masowemu odpływowi kapitału z wyspy po ponownym otwarciu banków.,"""Stopniowo znoszone będą kolejne ograniczenia, aż do całkowitej ich likwidacji, co według szacunków banku centralnego prawdopodobnie nastąpi za około miesiąc"" - powiedział Kasulidis. Wcześniej rząd w Nikozji zapowiadał, że kontrole przepływu kapitału będą obowiązywały przez tydzień. Zgodnie z zapowiedzią cypryjskie banki wznowiły w czwartek pracę po 12-dniowej przerwie. Zamknięto je 16 marca, aby zapobiec opróżnianiu kont przez klientów w reakcji na zapowiedź obłożenia depozytów jednorazowym podatkiem w zamian za pomoc finansową dla zadłużonego kraju. Ostatecznie plany opodatkowania odrzucił parlament Cypru. Obecnie maksymalna kwota, którą można pobrać w gotówce z jednego banku, to 300 euro dziennie lub równoważna kwota w obcej walucie na osobę, nawet jeśli ma ona w tej instytucji kilka kont. Czeki nie są realizowane. Do 5 tys. euro na osobę ograniczono płatności i transfery poza Cypr, dokonywane za pomocą kart płatniczych, kredytowych lub przedpłaconych. Z wyspy za granicę jedna osoba może wywieźć najwyżej 1 tys. euro w gotówce lub równowartość w obcej walucie. Przedsiębiorstwa będą mogły swobodnie prowadzić transakcje na kwoty do 5 tys. euro dziennie, o ile są one związane ze zwykłą działalnością biznesową, a także wypłacać pensje pod warunkiem przedstawienia odpowiedniej dokumentacji. Transakcje na kwoty między 5 tys. euro a 200 tys. euro, a także wyższe, będą podlegały kontroli specjalnej komisji na podstawie informacji od danej instytucji kredytowej.",,
https://wiadomosci.onet.pl/swiat/krytyka-organizacji-konsumenckich-banki-zeruja-na-klientach-posiadajacych-rachunki/6b78f,Krytyka organizacji konsumenckich: banki żerują na klientach posiadających rachunki bankowe,"Banki dostają pieniądze prawie na zero procent, ale od klientów ściągają kilkanaście procent odsetek za debet. Najbardziej pazerne są najmniejsze banki na prowincji.","Jak stwierdziła organizacja ochrony konsumenta Stiftung Warentest wiele banków w Niemczech ściąga od klientów, mających debet na rachunku bankowym horrendalne odsetki; w niektórych przypadkach stopa oprocentowania debetu wynosiła 14,75 proc. Porównano warunki oferowane klientom przez 8 banków. Średnia stopa oprocentowania wynosiła 11,31 proc. Wyniki badania Stiftung Warentest opublikowane zostały w czasopiśmie ""Finanztest"". Oburzenie z powodu tak wysokiego oprocentowania jest jak najbardziej uzasadnione, twierdzi Stiftung Warentest, ponieważ same banki pożyczają od EBC pieniądze z oprocentowaniem 0,5 proc. Klienci nie mają większego wyboru Za ""najbardziej pazerne"" uznano Kasy Oszczędnościowe (Sparkassen) i banki spółdzielcze (Volksbanken/Raiffeisenbanken), szczególnie te na prowincji, które mają klientów z regionu. Ci natomiast nie mają zbyt dużego wyboru, gdy chcą otworzyć rachunek bankowy. Jak stwierdzono 119 z przetestowanych banków pobiera oprocentowanie debetu wyższe niż 13 proc. Negatywnymi rekordzistami są Raiffeisenbank Taufkirchen-Oberneukirchen w Bawarii i Volksbank Feldatal w Hesji, pobierające od klientów 14,75 proc. za debet w skali rocznej. Inne banki natomiast przekonywały, że możliwe jest pobieranie od klientów niższego oprocentowania. Do pozytywnych przykładów zalicza się VR-Bank Uckermark-Randow (4,2 proc.) czy Deutsche Skatbank (5,25 proc.), gdzie rachunek bankowy prowadzi się online. Niechętne do udzielenia informacji Wiele z testowanych banków odmawiało Stiftung Warentest udzielenia informacji o warunkach prowadzenia rachunku bankowego, choć są do tego ustawowo zobowiązane. Informacje takie muszą być wywieszone w siedzibie banku, albo do wglądu w internecie. Z przebadanych ponad półtora tysiąca banków tylko 413 bez oporu podało te informacje. Dalszych 519 oświadczyło, że są one do wglądu w internecie. W przypadku 606 banków pracownicy Stiftung Warentest musieli osobiście udać się w tej sprawie do filii banków. 26 banków odmówiło udzielenia jakichkolwiek informacji. afp, dpa / Małgorzata Matzke red.odp.: Iwona D. Metzner",Fot. Filip Klimaszewski / Agencja Gazeta,
https://wiadomosci.onet.pl/swiat/szef-eba-za-malo-likwidacji-bankow-w-europie/6szdz,Szef EBA: Za mało likwidacji banków w Europie,"Szef Europejskiego Nadzoru Bankowego (EBA) Andrea Enria uważa, że niewystarczająca liczba europejskich banków zniknęła z rynku w wyniku kryzysu.","- Jestem przekonany, że jak dotąd zbyt niewiele banków w Europie zostało zlikwidowanych i zniknęło z rynku - powiedział Andrea Enria gazecie ""Frankfurter Allgemeine Zeitung"" (""FAZ""). - Rządy skłaniają się ku temu, żeby utrzymywać banki z danego kraju na rynku, a to spowalnia proces naprawczy. Enria skrytykował również brak wspólnego europejskiego funduszu dla banków, które popadły w tarapaty. Podczas planowanych ponownych testów bankowych EBA ""będzie sprawdzać [banki] dużo dokładniej"" niż przedtem, dodał. EBA skupi się przede wszystkim na dużych różnicach w zakresie ryzykownych obligacji państwowych, znajdujących się w posiadaniu banków. - Bedziemy nalegali na jednolite i konserwatywne oceny podczas stress testów - powiedział Enria. Nie wszystkie banki przetrwają w najbliższych latach Również wiodący bankierzy i przedstawiciele instytucji nadzoru finansowego mają nadzieję, że nadchodzące stress testy doprowadzą do selekcji w europejskim sektorze finansowym. Prezes Deutsche Banku Jürgen Fitschen zgodza się z Enrią: - Mamy zbyt wiele banków w Europie, które wstrzymują postęp, bo zbyt długo były utrzymywane przy życiu - powiedział w poniedziałek na rozpoczęciu konferencji finansowej ""Euro Finance Week"" we Frankfurcie. Jeśli testy doprowadzą do selekcji, pomoże to odbudować zaufanie do branży, dodał. Inni przedstawiciele banków oczekują, że testy, które przeprowadzi Europejski Bank Centralny (EBC) poskutkują przejęciami słabszych instytucji - także w Niemczech. - Trend w kierunku konsolidacji postępuje, obecny rząd wymaga raczej wielkości - mówi szef DZ Banku Wolfgang Kirsch. Szef Helaby Hans-Dieter Brenner nie sądzi, żeby wszystkie banki przetrwały najbliższych parę lat. Wziąć przykład ze Stanów Zjednoczonych Yves Mersch, dyrektor odpowiedzialny za utworzenie nadzoru bankowego w EBC wskazał na Stany Zjednoczone jako przykład usunięcia z rynku niedomagających banków bez zagrożenia dla systemu finansowego. W USA zlikwidowano prawie 500 banków od 2008 r., co jednak nie doprowadziło do turbulencji na rynkach finansowych. - W dużej mierze ochroniono również podatników. Zdecydowanie moglibyśmy z tego wyciągnąć naukę tu, w Europie - zaznacza Enria. EBC ma objąć nadzór nad ok. 125 największymi bankami eurostrefy za niecały rok. Przedtem przyjrzy się uważnie bilansom dużych banków, zwykle działających międzynarodowo, żeby uniknąć niemiłych niespodzianek, a następnie przeprowadzi stress testy, sprawdzając, czy bufory kapitałowe instytucji są wystarczające na wypadek kryzysu. Wyniki testów powinny być dostępne za rok. rtr / Anna Mierzwińska",,
https://wiadomosci.onet.pl/swiat/rbs-ujawnia-rozmowy-prowadzone-przez-bylego-brokera-walutowego/d6kcz,RBS ujawnia rozmowy prowadzone przez byłego brokera walutowego,"Royal Bank of Scotland przekazał treść rozmów prowadzonych poprzez komunikatory internetowe brytyjskim organom nadzoru po stwierdzeniu, że rozmowy byłego specjalisty ds. obrotu walutami z pracownikami innych firm na podobnych stanowiskach mogły naruszać przepisy, powiedziały dwie osoby znające sprawę.","Rozmowy miały związek z pozycją handlową brokera, powiedzieli informatorzy proszący o zachowanie anonimowości. Ich zdaniem broker odszedł z pracy w banku z siedzibą w Edynburgu w Szkocji przed rozpoczęciem dochodzenia i jego odejście nie miało związku ze sprawą.  Stewart Todd, rzecznik brytyjskiej komisji nadzoru finansowego (Financial Conduct Authority – FCA)  odmówił komentarza. RBS, największy brytyjski bank notowany na giełdzie, ujawnił treść rozmów po wszczęciu wewnętrznego dochodzenia na skutek czerwcowego tekstu Bloomberg News, w którym napisano, że niektóre z największych światowych banków mogły próbować manipulować stopami referencyjnymi na rynku dewizowym z obrotami w kwocie 5,3 bilionów dolarów dziennie. FCA poinformowała w czerwcu, że sprawdza doniesienia. Antymonopolowe organy nadzoru Unii Europejskiej poinformowały 7 października, że sprawdzają możliwość manipulowania kursami walut przez sektor finansowy, natomiast szwajcarska komisja nadzoru finansowego (Financial Market Supervisory Authority - FINMA) i krajowa komisja ds. konkurencyjności podały w ubiegłym tygodniu informację, że prowadzą dochodzenie w sprawie podobnych potencjalnych wykroczeń. Amerykańska komisja ds. rynku kontraktów terminowych (Commodity Futures Trading Commission) również sprawdzała, czy doszło do naruszeń przepisów prawa na rynkach walutowych, powiedział inny informator znający sprawę. - Faktem jest, że doszło do manipulacji kursami walut – powiedziała szwajcarska minister finansów Eveline Widmer-Schlumpf podczas środowego spotkania w Bernie w Szwajcarii. – Trudno na tym etapie ocenić zasięg sprawy i stwierdzić, które z krajowych instytucji są zamieszane, więc nie mogę powiedzieć, jakie będą konsekwencje. Brytyjski organ nadzoru zażądał informacji od czterech banków, między innymi od Deutsche Bank z siedzibą we Frankfurcie w Niemczech i Citigroup z siedzibą w Nowym Jorku, powiedział w czerwcu informator proszący o zachowanie anonimowości. RBS, Deutsche Bank I Citigroup znalazły się wśród firm sprawdzających e-maile, treść rozmów prowadzonych przez komunikatory internetowe i zapisy rozmów telefonicznych pracowników zajmujących się obrotem dewizami szukając dowodów ewentualnej manipulacji, powiedziały trzy osoby zaznajomione z dochodzeniami. Rzecznicy wszystkich trzech firm odmówili komentarza. Niemiecki organ nadzoru finansowego nie widzi powodu do przeprowadzenia specjalnego audytu w sprawie manipulacji w żadnym z krajowych banków, powiedział w środę Ben Fischer, rzecznik federalnego urzędu nadzoru usług finansowych (Bundesanstalt für Finanzdienstleistungsaufsicht). Bloomberg News doniósł w czerwcu, że niektórzy brokerzy w bankach mogli gromadzić informacje dzięki rozmowom prowadzonym poprzez komunikatory internetowe, a także wykorzystywać zamówienia klientów do zmian kursów, takich jak WM/Reuters, które stosuje się do oceny wartości inwestycji wartych biliony dolarów. We wrześniu Bloomberg News napisał, że powtarzające się gwałtowne wzrosty w obrocie w okresach obliczania stóp wskazują, że brokerzy mogli próbować wpłynąć na wysokość kursów. Organy nadzoru na całym świecie sprawdzają możliwość ewentualnego manipulowania wskaźnikami finansowymi przez firmy, które odgrywają kluczową rolę w ich ustalaniu. RBS i UBS – największy szwajcarski bank – znalazły się wśród czterech firm ukaranych grzywnami w kwocie 2,6 miliardów dolarów za fałszowanie stopy LIBOR, wskaźnika dla papierów na całym świecie o wartości ponad 300 bilionów dolarów. Specjaliści ds. obrotu towarowego i analitycy uważają, że ceny wskaźnikowe wszystkich towarów – od ropy i rudy żelaza po benzynę – nie zgadzają się z rzeczywistymi poziomami na rynku aż w 27 procentach przypadków, jak wynika z sondażu Bloomberg News przeprowadzonego w ciągu ostatnich ośmiu tygodni. W ubiegłym tygodniu FINMA poinformowała, że „współpracuje z instytucjami w innych krajach, ponieważ wiele banków na całym świecie może być potencjalnie zamieszanych” w prowadzone przez komisję dochodzenie dotyczące rynków walutowych. Ponadto komisja ds. konkurencyjności podała informację, że 30 września wszczęła wstępne dochodzenie po otrzymaniu doniesień o zmowie banków mającej na celu manipulowanie niektórymi kursami walutowymi. Szwajcarska komisja nie podała informacji ani o tym, które banki zostały objęte dochodzeniem, ani o szczegółach dotyczących sprawy.",fot. Reuters,
https://wiadomosci.onet.pl/swiat/2714-bankierow-city-zarabia-po-ponad-1-mln-euro/51ydb,2714 bankierów City zarabia po ponad 1 mln euro,"2714 bankierów londyńskiej finansjery zarabia po ponad 1 mln euro rocznie (833,200 tys. funtów), na co składa się pensja, premia i pakiet emerytalny – ogłosił Europejski Urząd Nadzoru Bankowego EBA, mający w City swą siedzibę.","City bije na głowę bankierów w Niemczech, Francji i we Włoszech, gdzie porównywalny poziom przychodów osiąga - odpowiednio - 212, 177 i 109 bankierów. W całej UE zarobki powyżej 1 mln euro osiąga 3529 bankierów. Największa grupa wśród najlepiej opłacanych bankierów City (2188 osób) pracuje w bankowości inwestycyjnej, 62 - w bankowości detalicznej, 198 zarządza funduszami, a 266 pracuje w innych działach bankowości. Dane te zdaniem niektórych komentatorów dowodzą nieskuteczności rządowych zabiegów, zmierzających do ukrócenia płacowych ekscesów City. Niektórzy uważają też, że finansjera nie wyciągnęła żadnych wniosków z krachu na globalnym rynku finansowym z 2008 r. Średnia płaca w W. Brytanii przyrosła w ub. r. o 0,8 proc., znacznie powyżej inflacji. W kwietniu 2012 średnia roczna płaca brutto r. za pracę w pełnym wymiarze godzin wyniosła 26 500 funtów. W 2014 r. w UE wchodzą w życie nowe rozporządzenia przewidujące, że maksymalna wysokość premii w bankowości nie może przekraczać poziomu rocznych zarobków. Nowe zasady obejmują wszystkich pracowników bankowości, zarabiających powyżej 500 tys. euro. W Londynie jest ich ok. 10 tys.",fot. Shutterstock,
https://wiadomosci.onet.pl/kraj/bankassurance-pod-nadzorem/3t0sg,Bankassurance pod nadzorem,"Przychody banków z tzw. bankassurance, czyli sprzedaży kredytów wraz z ubezpieczeniem zmaleją, a klienci będą lepiej chronieni przed możliwymi nadużyciami. Komisja Nadzoru Finansowego przygotowuje projekt nowej rekomendacji, która ma dać takie efekty.","Bank zawiera z firmą ubezpieczeniową umowę, że będzie sprzedawał ubezpieczenia klientom biorącym kredyty, a ubezpieczyciel obejmie ich grupowa ochroną. W ten sposób bank działa jak agent ubezpieczeniowy i od sprzedanego ubezpieczenia dostaje prowizję. Na tym polega bankassurance. Teoretycznie ma to dużo sensu. Ubezpieczenie zbiorowe może być tańsze niż indywidualne, ponieważ ryzyko jest bardziej rozproszone. Osoba biorąca kredyt hipoteczny na 30 lat powinna mieć ubezpieczenie na życie, gdyż jeśli np. zginie w wypadku, kredyt spłaci ubezpieczyciel. Ale to tylko teoria. Zawierający umowę z bankiem naprawdę nie wie, co ona przewiduje, i jakie są faktyczne warunki ubezpieczenia, gdyż bank utrzymuje przed nim w tajemnicy swoją umowę z ubezpieczycielem. Klient mógłby np. ubezpieczyć się bardziej korzystnie. KNF sprawdziła, że aż 95 proc. składki płaconej przez klientów stanowią prowizje banków. ""Trzeba zadać pytanie, czy to faktyczna ochrona, czy tylko kreowanie dochodów dla banku – mówił podczas niedawnego seminarium poświęconego nowym regulacjom w sektorze bankowym wicedyrektor departamentu w KNF Robert Wiśniewski. Sprawę komplikuje jeszcze fakt, że tak naprawdę klient nie wie, czy bank go ubezpiecza, czy jest tylko pośrednikiem. Te dwie role się mieszają. Jako ubezpieczyciel bank powinien gwarantować ochronę i tak to klientowi przedstawia. Jako pośrednik bierze prowizję i może mu zależeć, żeby odpowiedzialność towarzystwa ubezpieczeniowego była jak najmniejsza. ""Pojawia się konflikt interesów – kogo bank reprezentuje"" – powiedział Wiśniewski. Takie praktyki były powszechne w Europie i na świecie, a regulatorzy już z nimi walczą. Brytyjski bank Barclays, przy okazji sprzedaży bankassurance naruszył zasady obsługi klientów i w styczniu 2011 roku musiał za to zapłacić 7,7 mln funtów. Royal Bank of Scotland zapłacił w wyniku składanych reklamacji na takie produkty 2,8 mln funtów. ""W Polsce zidentyfikowano podobne problemy jak w Kanadzie czy w USA. Zadziwiające jest to, że podmioty na kolejnym rynku stosują praktyki, które na innych już nie są akceptowane – mówił na seminarium wiceprzewodniczący KNF Wojciech Kwaśniak. Analitycy firmy doradczej Ernst & Young twierdzą nawet, że w całej działalności banków pojawił się zupełnie nowy rodzaj ryzyka. Bank udzielając kredytów podejmuje związane z tym ryzyko kredytowe, polegające na tym, że kredyt może nie zostać spłacony. Przechowując czy transferując pieniądze, podejmuje ryzyko operacyjne, np. takie, że nastąpi napad lub wyłudzenie. Teraz dochodzi do nich kolejne – ryzyko postępowania z klientem (conduct risk). Bankom grozi utrata reputacji, procesy sądowe z poszkodowanymi i kary nakładane przez regulatorów Z tym ryzykiem muszą się coraz bardziej liczyć. Nowa rekomendacja ma zapobiec temu, by banki posunęły się za daleko i potem musiały wypłacać ogromne odszkodowania. A rynek banassurance kusi, tym bardziej, że w kryzysie ludzie mniej wydają na ubezpieczenia, gdyż ich na nie nie stać. W 2012 r. z bankassurance do towarzystw ubezpieczeniowych wpłynęło 19,2 mld zł składki. To ponad połowa całej składki zebranej przez ubezpieczycieli na życie w tamtym roku. Po trzech kwartałach zeszłego roku Bank Millennium miał 82 mln zł przychodów z prowizji ubezpieczeniowych, a BZ WBK – 77 mln zł. KNF zażyczyła sobie, by banki zmieniły też sposób księgowania dochodów z prowizji od ubezpieczeń. Banki księgowały je wcześniej jednorazowo, za cały okres ubezpieczenia. Teraz będą musiały je księgować proporcjonalnie do upływającego czasu umowy, a więc prowizję od polisy wystawianej na 5 lat po jednej piątej w każdym roku. Nowe zasady księgowania spowodowały, że zysk netto Alior Banku w III kwartale obniżył się o 105 mln zł, a prócz tego bank musi podnosić kapitał. ING BSK musiał przeksięgować 14 mln zł, Getin Noble Bank 6,8 mln zł, a zysk BGŻ był niższy niż w analogicznym okresie zeszłego roku o 24,4 mln zł. „Zmiana sposobu ujmowania prowizji ubezpieczeniowych, z jednorazowo na rozliczane w czasie, powinna skutkować znaczącym obniżeniem wyników finansowych przez pierwsze lata zmiany tego sposobu” – napisała KNF. Zmiana reguł w postępowaniu z klientami to jeden z głównych celów polityki regulacyjnej Komisji Europejskiej. Planowane są zmiany dyrektyw UCITS, MiFID, proponowane nowe jak EU Mortgage Credit Directive czy Packaged Retail Investment Products. To tylko kilka przykładów. Tymczasem rządy niektórych państw wyprzedzają działania KE. W Belgii np. prowadzone są prace nad zakazem sprzedaży przez banki zbyt skomplikowanych produktów, w tym także ubezpieczeniowych. W Finlandii banki muszą ujawniać korzyści, jakie daje im zawieranie umów z ubezpieczycielem.",,
https://wiadomosci.onet.pl/swiat/minister-finansow-zapowiada-reforme-systemu-bankowego/t4hjb,Minister finansów zapowiada reformę systemu bankowego,"Minister finansów Wielkiej Brytanii George Osborne zapowiedział w poniedziałek zreformowanie obciążonego niedawnymi skandalami brytyjskiego systemu bankowego, w tym zabezpieczenie codziennej działalności banków przed skutkami ryzykanckiej działalności inwestycyjnej.","""Banki mają być do dyspozycji swych klientów, a nie odwrotnie"" - powiedział Osborne, występując w oddziale amerykańskiego banku inwestycyjnego J.P. Morgan w Bournemouth w południowej Anglii. Jak zaznaczył, zasadniczym elementem planowanej reformy jest oddzielenie sfery zagrożonych znacznym ryzykiem transakcji inwestycyjnych od bankowości detalicznej - co nadzorować ma centralny Bank Anglii. W razie stwierdzenia odstępstw od tej zasady rząd miałby prawo zastosowania surowych kar, a nawet zmuszenia danego banku, by sprzedał swój dział detaliczny bądź inwestycyjny. Projekt ustawy w tej sprawie rząd ma skierować do parlamentu jeszcze w poniedziałek. Osborne liczy, że nowe przepisy wejdą w życie przed końcem bieżącego roku. Jak zaznaczył minister, państwo nie powinno w przyszłości ratować banków, których pozycją finansową zachwiały nieudane transakcje spekulacyjne. ""W razie popełnienia błędów w przyszłości będzie tak, że zapłaci za nie bank, a nie podatnicy"" - podkreślił. W następstwie kryzysu finansowego w 2008 roku rząd musiał przekazać z budżetu łącznie 65 mld funtów, by zapobiec upadkowi dwóch dużych brytyjskich banków - Lloyds i Royal Bank of Scotland. Później brytyjskim sektorem bankowym wstrząsnęły kolejne skandale, w tym ujawnienie faktu manipulowania istotną dla całego globalnego rynku finansowego kredytową stopą procentową Libor. Jak przypomina agencja dpa, społeczność międzynarodowa od dłuższego czasu domaga się od brytyjskiego rządu bardziej zdecydowanej walki z nadużyciami banków. Opozycyjna Partia Pracy określiła wypowiedź Osborne'a jako ""krok we właściwym kierunku"".",,
https://wiadomosci.onet.pl/kraj/prezydent-podpisal-ustawe-o-obnizce-oplat-interchange/z00e3,Prezydent podpisał ustawę o obniżce opłat interchange,"Prezydent Bronisław Komorowski podpisał nowelizację ustawy dotyczącej usług płatniczych - poinformowała Kancelaria Prezydenta. Od stycznia 2014 r. organizacje płatnicze, jak Visa czy Mastercard, będą miały pół roku na obniżenie stawek opłat interchange do 0,5 proc. wartości transakcji.","Opłata interchange pobierana jest od każdej transakcji kartą płatniczą. Jej wysokość ustalają organizacje płatnicze, których banki są właścicielami. Koszty ponoszą sklepy, jednak w ostatecznym rozrachunku obciążani są nimi konsumenci pod postacią wyższych cen. Obecnie prowizja ta wynosi 1,2-1,3 proc.. Według nowych przepisów stawka interchange nie będzie mogła przekroczyć 0,5 proc. wartości transakcji. Ustawa wchodzi w życie od stycznia 2014 r., ale od tego momentu organizacje płatnicze będą miały pół roku na obniżenie prowizji do wymaganego poziomu. Jak powiedział szef sejmowej komisji finansów Dariusz Rosati (PO), organizacje powinny mieć pewien czas na dostosowanie się do nowych stawek. ""Trzeba unikać zmian szokowych, więc uznaliśmy, że takie półroczne vacatio legis jest właściwe"" - dodał.",fot. iStock/Thinkstock,
https://wiadomosci.onet.pl/kraj/kredyty-najtansze-w-historii/cxhj7,Kredyty najtańsze w historii,"Całkowite koszty kredytu hipotecznego w złotych spadły w ciągu kilku miesięcy o 26 procent, a wysokość miesięcznej raty o ponad 14 procent - wylicza ""Rzeczpospolita""","Analitycy zastanawiają się, czy marazm na rynku kredytów hipotecznych, który trwa od ubiegłego roku, przełamią niskie stopy procentowe. Kwietniowa ankieta Pengab, badająca koniunkturę w sektorze bankowym, pokazuje, że sami bankowcy oczekują wreszcie wzrostu zainteresowania Polaków kredytami mieszkaniowymi.",fot. Shutterstock,
https://wiadomosci.onet.pl/swiat/ke-i-niemcy-za-kompromisem-ws-prawnych-podstaw-ratowania-bankow/e0w2b,KE i Niemcy za kompromisem ws. prawnych podstaw ratowania banków,Na nieformalnym spotkaniu ministrów finansów państw Unii Europejskiej w Wilnie Komisja Europejska i Niemcy zadeklarowały chęć osiągnięcia kompromisu w sprawie prawnych podstaw przyszłego unijnego systemu wspierania zagrożonych banków.,"Niemiecki minister finansów Wolfgang Schaeuble zanegował zarzut, że jego kraj stosuje tutaj taktykę opóźniania. ""Chcemy szybkiego powstania unii bankowej. Ale chcemy jej na solidnej podstawie z rozsądnymi rozwiązaniami"" - zaznaczył. Schaeuble opowiada się za wariantem dwuetapowym, przy czym etapem pierwszym byłoby powołanie na pewien czas swego rodzaju agencji lub sieci państwowych nadzorów bankowych z państwowymi funduszami restrukturyzacyjnymi, co ""może funkcjonować w okresie przejściowym"". Jednocześnie należałoby jak najszybciej dokonać modyfikacji unijnych traktatów, co umożliwiłoby zbudowanie jeszcze skuteczniejszego systemu wspierania zagrożonych banków. Natomiast niemiecki członek zarządu Europejskiego Banku Centralnego Joerg Asmussen zadeklarował w Wilnie w piątek, że do stworzenia docelowego efektywnego systemu wraz z jego funduszem jako elementem unii bankowej wystarczy obecne prawo Unii Europejskiej. Jego zdaniem postulowany system musi powstać do 1 stycznia 2015 roku. Szef eurogrupy, minister finansów Holandii Jeroen Dijsselbloem wyraził w sobotę nadzieję, że po wyznaczonych na 22 września wyborach od Bundestagu dojście do wspólnego stanowiska będzie łatwiejsze. ""Do tej pory mieliśmy tylko tu i tam strzały armatnie, ale właściwie jeszcze żadnej rzeczywistej dyskusji o tym, jak można rozwiązać problem"" - podkreślił. Unijny komisarz do spraw rynku wewnętrznego Michel Barnier okazał zrozumienie dla niemieckich zastrzeżeń. ""Uważam to za całkiem normalną dyskusję"" - powiedział. Według niego taka ""rewolucja w sektorze bankowym"" wymaga czasu, ""tego rodzaju sprawa nie spada z nieba"".",Wolfgang Schaeuble,
https://wiadomosci.onet.pl/kraj/nordea-i-scandia-wycofuja-sie-z-polski/wedhe,Nordea i Scandia wycofują się z Polski,"Grupa Nordea, Skandia Życie Towarzystwo Ubezpieczeń i Powszechne Towarzystwo Emerytalne Warta mogą wkrótce zmienić właściciela, wynika z informacji ""Parkietu"".","""Największa skandynawska grupa Nordea Bank Sweden AB planuje się wycofać z działalności w Polsce – wynika z naszych informacji. Pogłoski o sprzedaży Nordea Banku pojawiły się już kilka tygodni temu"" - czytamy w ""Parkiecie"" Na sprzedaż wystawiona jest cała grupa: bank, spółka leasingowo-faktoringowa, towarzystwo ubezpieczeniowe i fundusz emerytalny, choć nie wiadomo, czy grupa będzie sprzedawana w całości czy w podziale na część bankową i ubezpieczeniową. Według szacunków ""Parkietu"", cała grupa może być warta od 2,8 do 4,4 mld zł. ""Z naszych ustaleń wynika, że na razie odbywają się wstępne rozmowy dotyczące Nordea Banku, ale nie ma jeszcze formalnego procesu sprzedaży. Wstępne zaproszenia do rozmów trafiły do kilku banków, w tym PKO BP i Pekao. (…) Nasi rozmówcy oceniają, że wycena banku może się wahać od 1- do 1,6 -krotności wartości księgowej, czyli od 2,3 do 3,7 mld zł"" - czytamy dalej. Ubezpieczeniowa część Nordei to ubezpieczyciel życiowy oraz fundusz emerytalny. ""Nordea Życie nie jest jedynym ubezpieczycielem wystawionym na sprzedaż. Jak wynika z naszych informacji, dotyczy to także Skandii, która należy do południowoafrykańskiej grupy Old Mutal"" - napisał także ""Parkiet"". Udziały w rynku Skandii wynoszą 0,7%. ""Ubezpieczeniowy biznes Nordei może być wart ok. 335 mln zł, natomiast Skandia 155 mln zł – wynika z naszych wyliczeń"" - napisała gazeta. ""P"" przypomina też, że nowy właściciel poszukiwany jest także dla PTE Warta. Według gazety, w najbliższych tygodniach mogą zapaść ostateczne decyzje w sprawie transakcji.",fot. iStockphoto/Thinkstock,
https://wiadomosci.onet.pl/kraj/maciej-lewandowski-z-pko-bp-w-nadzorze-unii-bankowej/bqwvr,Maciej Lewandowski z PKO BP w nadzorze unii bankowej,"Maciej Lewandowski z banku PKO BP będzie pierwszym Polakiem w strukturach Jednolitego Mechanizmu Nadzorczego (SSM) Europejskiego Banku Centralnego - poinformował w czwartek PKO BP. SSM jest elementem unii bankowej, powołanej na skutek kryzysu finansowego.","Lewandowski został szefem sekcji w Pierwszym Dyrektoriacie Jednolitego Mechanizmu Nadzorczego (SSM) w Europejskim Banku Centralnym we Frankfurcie. Jak poinformował PAP PKO BP, będzie odpowiadał za bezpośredni nadzór nad wybranymi bankami krajów strefy euro. Maciej Lewandowski z branżą bankową jest związany od 1996 r., przez ostatnie pięć lat pracował w PKO Banku Polskim w obszarach ryzyka i bankowości korporacyjnej. Pełnił także funkcję doradcy prezesa zarządu. Wcześniej był zatrudniony na stanowiskach kierowniczych w Banku HSBC, Banku Handlowym i Citibank Poland w obszarach kontrolingu, skarbu i bankowości korporacyjnej. Unia bankowa, choć dotyczy głównie krajów strefy euro, jest otwarta dla krajów spoza eurolandu, które mają mieć prawo przystąpienia do niej w każdej chwili. Wspólny nadzór EBC ma ruszyć jesienią, więc gdyby kraje te chciały uczestniczyć w unii bankowej od początku, musiałyby do niej przystąpić przed tym terminem. Elementem unii jest Single Resolution Mechanism (SRM), centralny organ przy Komisji Europejskiej, odpowiedzialny za likwidację banków. SRM ma zagwarantować, że jeśli bank napotka poważne problemy, jego likwidacja będzie przebiegać w sposób kontrolowany z minimalnymi kosztami dla podatników i realnej gospodarki. SRM jest uzupełniony podpisaną w środę przez kraje członkowskie umową międzyrządową, regulującą zasady wspólnego funduszu na likwidację banków. Fundusz upadłościowy dla banków będzie stopniowo budowany przez osiem lat i jego wartość ma wynieść co najmniej 1 proc. gwarantowanych depozytów. Szacuje się, że będzie to kwota 55 mld euro.",fot. Shutterstock,
https://wiadomosci.onet.pl/swiat/bankowy-trendsetting/7cv5m,Bankowy trendsetting,Globalne banki poszukują swoich kadr wśród humanistów i artystów. Co sądzą o tym sami zainteresowani?,"Banki inwestycyjne, a szczególnie wyraźnie J.P. Morgan oraz Royal Bank of Scotland, ogłosiły chęć zatrudnienia absolwentów ""kreatywnych"", czyli po uczelniach artystycznych i humanistycznych. Prasa fachowa zdążyła już się rozpisać o zaletach pomysłu oraz zaprognozowała ""nowy trend w zatrudnieniu w sektorze bankowym"". Z drugiej strony trudno wyobrazić sobie połączenie świata artystów zza sztalugi ze światem bankowców w garniturach. Jaką więc przyszłość ma wizjonerska propozycja pracowników działu HR najważniejszych banków inwestycyjnych na świecie? Czy to tylko marketingowe hasło mające niewiele wspólnego z rzeczywistością, czy też trendsetting mający na zawsze zmienić oblicze bankowości? Za które biurko? Struktura zatrudnienia w korporacjach od lat coraz bardziej zaskakuje. Wiadomo, że wraz z rozrostem firmy głównym filarem przestają być inżynierowie produktu, będącego podstawą dochodu przedsiębiorstwa, a coraz większy nacisk kładziony jest na specjalistów od sprzedaży, marketingu, PR-u. Outsourcing przestaje być wygodny; powstają działy administracyjne, prawne, HR etc. Banki nie są tu wyjątkiem, sam rozwój produktów finansowych nie jest wystarczający i największy szum zrobił się wokół biurek marketingowców. Nawet w obliczu dynamicznych zmian struktur pomysł zatrudniania humanistów, a tym bardziej artystów, to nowinka. Trend lekko zarysował się w bankowości wyspiarskiej. Barclays w ubiegłym roku na 900 poszukiwanych pracowników aż od połowy wymagał zaplecza humanistycznego. Rewolucję widać w znacjonalizowanej przy okazji kryzysu Lloyds Banking Group. W 2013 r. wyklarowała się tam struktura, w której tylko 55% pracowników to finansiści, a aż 30% to absolwenci takich kierunków jak anglistyka, lingwistyka, romanistyka czy politologia. Na razie jest to pewne ekstremum, ale sygnały wysyłane przez banki wskazują, że instytucje do takiego rozkładu sił będą dążyć. Pytanie, co mieliby robić humaniści, a tym bardziej artyści w banku? Próżno szukać jednoznacznej odpowiedzi. Przedstawiciele banków w tej materii posługują się albo ogólnikami: ""potrzebujemy umiejętności komunikacyjnych i prezentacyjnych, aby być w stanie przekonać klientów do zmiany poglądu"" (JP Morgan), albo sloganami: ""to krok do rozwiania mitu, że banki zatrudniają tylko absolwentów ekonomii i finansów"" (Citigroup), albo tłumaczą się, że od papieru ważniejsze są umiejętności: ""nie chcemy zamykać się na absolwentów kilku konkretnych kierunków, a zamiast tego szukać kandydatów, którzy reprezentują sobą umiejętności, potencjał przywódczy, dobrze radzących sobie z relacjami interpersonalnymi"" (HSBC). Tak mało konkretów ze strony banków od razu nasuwa podejrzenie o burzę w szklance wody i marketingowy charakter akcji zatrudniania humanistów. Fakt, iż komunikowanie zatrudniania pracowników z różnym wykształceniem dobrze wpływa na wizerunek banku. - Banki szukają osób z konkretnymi umiejętnościami. W ich złożonych strukturach organizacyjnych z powodzeniem mogą sprawdzić się osoby zarówno z wykształceniem humanistycznym, jak i ścisłym. Zróżnicowani pracownicy, którzy mogą w swojej pracy wykorzystywać odmienne zasoby wiedzy czy podejście do rozwiązywania problemów, to wartość nie do przecenienia. Otwartość na kandydatów, którzy nie mają stricte ekonomicznego czy finansowego wykształcenia, powinna być aktywnie komunikowana i tworzyć obraz bardziej przyjaznego miejsca pracy, a nie odhumanizowanej maszyny do zarabiania pieniędzy - podkreśla Hubert Kifner, kierujący praktyką employer branding w MSLGROUP Financial Communication. Zatrudnianie absolwentów szkół innych niż ekonomiczne nie jest żadnym zaskoczeniem - od lat wiadomo, że wiele jednostek na rynku pracy z wykształceniem humanistycznym lepiej odnajduje się między innymi w bankowości niż w wyuczonym zawodzie. - Profil studiów ma dla nas drugorzędne znaczenie. Istotne jest nastawienie i chęć rozwoju oraz konkretne umiejętności kandydatów. Praca w banku powierniczym wiąże się z dużą ilością pracy analitycznej, więc w naturalny sposób preferujemy osoby, które posiadają takie kompetencje - mówi Marta Waligórska, talent acquisition manager w banku powierniczym State Street. - Wśród naszych pracowników jest wielu, którzy nie mają wykształcenia ekonomicznego, i świetnie sprawdzają się w pracy przy zaawansowanych rozwiązaniach dla rynków finansowych. Wysoko cenimy osoby, które biegle władają językami obcymi, i nie ograniczamy się jedynie do angielskiego. Chętnie spotkamy się z absolwentami filologii, którzy interesują się rynkami finansowymi. W State Street będą mogli łączyć codzienne wykorzystanie języka z wyzwaniami analitycznymi - dodaje. Banki inwestycyjne podkreślają jednak wyraźnie nadchodzącą rewolucję i novum, jakim ma być poszukiwanie pracowników na prawdziwie humanistyczne czy też artystyczne stanowiska. Archiwizacja i bibliotekarstwo w cenie? Bankowcy zainteresowani do tej pory nietypowymi dla pracowników instytucji finansowych dyplomami podkreślają specyficzne cechy i umiejętności absolwentów kierunków humanistycznych i artystycznych, które są raczej rzadkie wśród ekonomistów, matematyków, inżynierów. Spoglądając jednak w badania naukowe traktujące o rzeczywistych umiejętnościach wyróżniających humanistów w pracy, ciężko uwierzyć w ich przydatność akurat w bankach. University of Cambridge wskazuje na nieporównywalnie wyższe kompetencje w zakresie archiwizacji, bibliografii i bibliotekarstwa, lepsze rozeznanie w dziełach literackich i nurtach filozoficznych oraz umiarkowanie wyższą poprawność językową zarówno w przypadku języka ojczystego, jak i języków obcych. Kwestie wspomniane jako pożądane, czyli m.in. zdolności interpersonalne, są rozwinięte praktycznie na takim samym poziomie jak w przypadku absolwentów kierunków ekonomicznych, a kreatywność nie odbiega od normy prezentowanej przez absolwentów politechnik. Jeśli chodzi o wychowanków szkół artystycznych, to rzeczywiście w kwestii kreatywności dystansują zarówno humanistów, jak i ekonomistów czy inżynierów. Bankierzy podkreślają zapotrzebowanie na bardziej twórcze myślenie. Mówią, że potrzebują nietypowego spojrzenia, nowych sposobów wdrażania produktów finansowych na rynek, jednak takie cechy wykazują absolwenci szkół artystycznych. Cóż więc w litanii życzeń działu HR robią humaniści? W oparciu o pieniądze Od lat trwa dyskusja na temat pracy po kierunkach humanistycznych. Absolwenci takich studiów pracy szukają w szkołach, bibliotekach, archiwach, zostają na uczelni jako pracownicy naukowi albo zaczynają karierę w branży zupełnie niezwiązanej ze swoim humanistycznym wykształceniem. W dedykowanych zawodach ciężko o dobre zarobki. W Polsce nauczyciel może maksymalnie zarabiać niecałe 5 tys. złotych, jednak to maksimum, do którego dąży się kilka czy kilkanaście lat. W branży bibliotecznej zarobki powyżej 3 tys. złotych mogą okazać się nieosiągalne, a na początku możemy nawet nie wyjść poza pierwszy tysiąc. Pensje pracowników naukowych to bardzo indywidualna sprawa, jednak rozpoczynając karierę, możemy liczyć na ok. 1700-2000 złotych jako asystent. Tylko tłumacze nie narzekają na zarobki - w tej branży pensja poniżej 3800 zł to rzadkość, dlatego sektor bankowy, który słynie z najwyższych zarobków, dla naszych rodzimych humanistów byłby gratką. Byłby, ponieważ dotychczas żaden polski bank nie zaanonsował nietypowej dla siebie rekrutacji. Na Zachodzie sytuacja nie jest już tak oczywista w przypadku zarobków otwartych umysłów. W Wielkiej Brytanii bibliotekarze mogą liczyć na zarobki powyżej 40 tys. funtów rocznie, młodzi kuratorzy zaczynają od 42 tys. funtów, a archiwiści nie schodzą poniżej 45 tys. Akademicy otrzymują na początek średnio 36 tys. funtów rocznie. W bankowości inwestycyjnej średnio zarabia się 58 tys. funtów, jednak na starcie trzeba liczyć na nie więcej niż 40-45 tysięcy. W Stanach Zjednoczonych bibliotekarze i archiwiści to również zawody cenione - średnia w branży to 59 tys. dolarów rocznie. W przypadku bankowości inwestycyjnej średnia plasuje się na poziomie 60 tys. dolarów. W teorii oferta banków nie stanowi zachęty pieniężnej dla humanistów. Artystów jeszcze trudniej przekonać, bowiem w swojej branży mają w zasadzie nieograniczone możliwości zarobkowe. Pociągająca praca Humaniści i artyści to specyficzna grupa studentów. Większość z nich nie zdecydowała się na taki kierunek kształcenia ze względu na perspektywę dobrych zarobków czy też łatwość znalezienia pracy. Humaniści często powtarzają, że uważają studia za element rozwoju osobistego, nie za wrota do kariery. W Bawarskiej Akademii Sztuk Pięknych można spotkać pożądanych przez banki ""kreatywnych studentów"", których perspektywa biurka bankowego nieszczególnie pociąga. - Dziwny pomysł; gdybym chciała pracować w banku, poszłabym na inny uniwersytet"" - mówi Sarah, 25-letnia studentka sztuki. - To musiałaby być duża desperacja kogoś po artystycznej uczelni, żeby wymyślać jakieś rzeczy dla banków. W najgorszym wypadku można zostać ilustratorem gazet albo projektować strony internetowe, przecież w banku nie ma człowiek najmniejszej styczności z tworzeniem,. Jakie są tam perspektywy rozwoju? - pyta retorycznie Florian, przyszły architekt wnętrz. - A kogo konkretnie szukają? Może rzeźbiarzy albo modelarzy ceramiki? - żartuje Marcus, który pomimo pasji malarstwa w przyszłości planuje być menedżerem artystów albo dyrektorem programowym w galerii sztuki. W przypadku braku perspektyw lub niechęci budowania kariery jako artysta większość absolwentów Akademii Sztuk Pięknych wybiera taką drogę jak Marcus. Studia na ASP wbrew temu, co może wydawać się laikom, są ponadprzeciętnie wymagające nie tylko w kontekście pracy twórczej, ale również intelektualnym. Irracjonalnym byłoby zmarnowanie takiego wykształcenia w branży, w której tego typu specjalistyczna wiedza nie będzie wykorzystywana. Równie dobrze banki mogłyby zaplanować rekrutację lekarzy i liczyć na szeroki odzew. Niezgoda rujnuje kreatywność Nowatorska wizja banków inwestycyjnych lekko mętnieje, kiedy zetkniemy ją z praktyką. Zakładając, że rzeczywiście znajdą się artyści chętni na angaż w J.P. Morgan lub RBS oraz posiadający zadawalające kwalifikacje, schody zaczynają się już na samym początku. Współpraca artysty z grupą matematyków to prawdziwe wyzwanie, którego osiągnięcie może okazać się zwyczajnie nieopłacalne. W przemyśle samochodowym pomiędzy grupą kreatywnych projektantów a konkretnych inżynierów istnieje łącznik w postaci działu specjalistów obsługi CAS. Podobnie w innych branżach produkcyjnych, gdzie pomiędzy menedżerami sprzedaży czy marketingowcami a technologami budowy maszyn są management engineers, spinający komunikacyjnie te dwie odbierające na zupełnie innych ""falach"" grupy. Ciężko sobie wyobrazić, aby trudności na etapie współpracy nie zdominowały realizacji wyznaczonych celów w bezpośredniej kooperacji artysty z matematykiem. Odpowiednie dobranie lub wyszkolenie personelu do pracy w tak nietypowej konfiguracji może mocno wpłynąć na opłacalność przedsięwzięcia. Co więcej, charakterystyka sposobu pracy artysty jest diametralnie inna niż kultura korporacyjna. Artysta to z definicji wolny zawód, pracujący w przypływie natchnienia, trudno zatem wymagać od niego normowanego czasu pracy. Oczywiście w dużych firmach pracują jednostki wypełniające zdania kreatywne, jednak w specjalnie do tego celu stworzonych zespołach, których tempo i sposób wypełniania obowiązków jest dostosowane do specyfiki teamu. Ciężko zatem wyobrazić sobie w praktyce wtłoczenie artysty, mającego rzeczywiście pracować w swojej profesji do bankowych struktur. Albo zatrudnianie artystów to bankowy wymysł, którego prawdziwe znaczenie obrazuje wypowiedź banku HSBC oraz State Street - czyli od wykształcenia ważniejsze są umiejętności, albo HR-owcom doradzał Brunon Iksil. Wobec nieubłaganych praw rządzących światem trudno sobie wyobrazić powodzenie tego planu. Być może anons o rekrutacji nietypowych pracowników to zapowiedź jakiejś innej rewolucji, której teraz nie sposób przewidzieć. Możemy mieć tylko nadzieję, że nie doprowadzi nas to do kolejnego kryzysu w branży.",,
https://wiadomosci.onet.pl/kraj/pozew-zbiorowy-przeciwko-bankom/trgz0,Pozew zbiorowy przeciwko bankom,Czy polskim bankom grozi pozew zbiorowy niezadowolonych klientów? Wszystko przez ciągle rosnące raty kredytów zaciągniętych we frankach szwajcarskich.,"Polacy mogą sugerować się sądowymi orzeczeniami z Hiszpanii i Chorwacji, gdzie sądy uznały, że w niewystarczający sposób banki informowały o ryzyku walutowym. Podobnie było kilka lat temu w Polsce. Pan Aleksander twierdzi, że w 2008 roku był nawet namawiany przez doradców finansowych by zaciągnąć kredyt właśnie we frankach bo miały one tanieć. Rzeczywistość zweryfikowała jednak obietnice szybciej niż się spodziewano. - Eksperci twierdzili, że frank będzie nadal tracił na wartości i szacowali, że w ciągu najbliższych miesięcy spadanie z dwóch złotych do 1,8 zł. - Byłem bezpośrednio namawiany przez jednego ze znanych medialnych ekonomistów żeby ten kredyt wziąć a teraz tego bardzo żałuje - mówi w rozmowie z IAR pan Aleksander. Ekonomista profesor Witold Orłowski twierdzi jednak, że to nie jest do końca tak, że banki nie informowały o ryzyku. Jego zdaniem klienci brali kredyty we frankach bo w danej chwili im się to opłacało. "" Zależy których ekonomistów słuchali. Mnie najwyraźniej nie słuchali, bo ja mówiłem wówczas jak duże jest ryzyko - ripostuje Orłowski. Jego zdaniem nie zmienia to jednak faktu, że ci, którzy czują się oszukani, mogą wystąpić na drogę sądową. O ile mogą udowodnić, że bank wprowadził ich w błąd. Analityk Piotr Kuczyński jest jednak przekonany, że Polacy przed sądem sprawy raczej nie wygrają. To dlatego, że po pierwsze w Chorwacji kredytów nie spłaca 30 procent dłużników. W Polsce to zaledwie 3 procent ogółu społeczeństwa. Poza tym zaciągając kredyt zawsze trzeba brać pod uwagę ryzyko walutowe.",,
https://wiadomosci.onet.pl/kraj/pko-bp-ocenia-ze-ii-polowa-roku-bedzie-lepsza-dla-sektora-i-banku/dsjew,"PKO BP ocenia, że II połowa roku będzie lepsza dla sektora i banku","PKO Bank Polski ocenia, że druga połowa tego roku przyniesie poprawę sytuacji gospodarczej w Polsce i wzrost PKB - o 1,5% w III kw. oraz ok. 2% w ostatnim kwartale tego roku, zaś w przyszłym roku wzrost ten będzie w granicach 3%. Bank oczekuje, że będzie beneficjentem tego wzrostu i poprawi wyniki w kolejnych kwartałach, poinformował prezes Zbigniew Jagiełło.","""Widzimy już sygnały lekkiego odbicia w gospodarce. Szacujemy, że III kw. to będzie wzrost PKB w okolicach 1,5%, a w IV kw. ten wzrost będzie się dobijał do poziomu 2%. Istnieje szansa, że w 2014 r. wzrost PKB Polski będzie w granicach 3%. To jest nasza wstępna prognoza. To się wiąże z kondycją PKO BP. Szacujemy, że również nasz bank skorzysta ze wzrostu PKB, wzrostu przedsiębiorczości firm, zamożności Polaków i będzie również w sposób konsekwentny poprawiał wyniki w kolejnych kwartałach"" - powiedział Jagiełło podczas konferencji prasowej. ""My konsekwentnie pokazujemy wzrost wyniku. Za pierwszy i drugi kwartał jesteśmy powyżej 1,5 mld zł. Arytmetycznie można policzyć, że wynik za cały rok będzie powyżej 3 mld zł. Jest pytanie, jak dużo"" - zaznaczył Jagiełło. Prezes spodziewa się także, że prognozowany przez sektor spadek wyników finansowych o ok. 15% r/r w 2013 r. będzie mniejszy. ""Na samym początku roku mówiliśmy, że sektor będzie miał wynik r/r niższy o 15%. Jesteśmy pozytywnie zaskoczeni wynikami konkurentów, wydaje się, że wynik będzie plus minus z zeszłego roku. Po wynikach dwóch kwartałów, byłbym zaskoczony gdyby wyniki banków nagle się pogorszyły"" - powiedział Jagiełło.",,
https://wiadomosci.onet.pl/swiat/nigeryjka-najlepsza-kandydatka-na-prezesa-banku-swiatowego/6bnbd,Nigeryjka najlepszą kandydatką na prezesa Banku Światowego,"Stanowisko prezesa Banku Światowego obejmie najpewniej nominat prezydenta USA Baracka Obamy, Jim Yong Kim, jednak najlepszą kandydatką jest minister finansów Nigerii, Ngozi Okonjo-Iweala - pisze dziś brytyjski dziennik ""Financial Times"".","Poza ekspertem w dziedzinie zdrowia Yong Kimem z amerykańskiej uczelni Dartmouth College, o fotel szefa BŚ będzie ubiegać się jeszcze dwoje kandydatów z krajów rozwijających się: właśnie Okonjo-Iweala oraz były minister finansów Kolumbii Jose Antonio Ocampo. Stanowisko to przypadnie jednak niemal na pewno Yong Kimowi - pisze ""FT"", przypominając niepisaną umowę, że urząd prezesa BŚ tradycyjnie obejmują Amerykanie, a Europejczycy obsadzają kierownictwo bliźniaczej instytucji, Międzynarodowego Funduszu Walutowego. Obecnie dyrektorem generalnym MFW jest Francuzka Christine Lagarde. Obecny prezes Banku Światowego Robert Zoellick ogłosił w lutym zamiar ustąpienia ze stanowiska. Jego następca ma zostać wybrany w przyszłym miesiącu przez 25-osobowy zarząd Banku Światowego. USA, które są największą gospodarką na świecie, mają w tym gremium decydujący głos. Za wyborem Yong Kima przemawia jego doświadczenie na stanowisku kierowniczym w Światowej Organizacji Zdrowia. Jednak do szefowania BŚ potrzeba czegoś więcej, a to sprawia, że najlepszą kandydatką jest Nigeryjka - podkreśla ""FT"". Wśród zalet Okonjo-Iweala dziennik wymienia ""polityczne doświadczenie w jednym z najtrudniejszych krajów rozwijających się"", ""doświadczenie w walce z korupcją"" oraz ""uznanie na arenie międzynarodowej"". Ponadto - przypomina ""FT"" - dzięki wcześniejszej pracy w BŚ Nigeryjka ma ""unikalną wiedzę o sposobie funkcjonowania tej instytucji"", co ułatwiłoby jej współpracę z funkcjonariuszami BŚ.",,
https://wiadomosci.onet.pl/swiat/jaime-rosenthal-i-jego-rodzina-honduras-przejmuje-majatek/cfpyvv,Koniec imperium rodziny Rosenthal – państwo przejmuje majątek,"Mieli właściwie wszystko, władzę polityczną i ogromny kapitał finansowy - szacowany nawet na 3 mld dolarów. Teraz całość przejmuje państwo, a jest tego sporo: hotel, agencja nieruchomości, spółka zajmująca się sprowadzaniem samochodów, a nawet bank. Tak kończy się imperium finansowo – polityczne żydowskich emigrantów z Rumunii, rodziny Rosenthal.","Służba bezpieczeństwa Hondurasu przejęła w końcówce ubiegłego tygodnia kontrolę nad znaczną częścią majątku należącego do rodziny, po tym jak jej głowa - Jaime Rosenthal - znalazła się w centrum zainteresowania amerykańskiego wymiaru sprawiedliwości. Rosenthal, były wiceprezydent Hondurasu został oskarżony o pranie brudnych pieniędzy i handel narkotykami. Pranie brudnych pieniędzy miało się odbywać za pośrednictwem należących do rodziny firm i to właśnie sprawiło, że władze Hondurasu zdecydowały się na przejęcie kontroli nad rodzinnym imperium. Władze poinformowały, że przejęto wszystkie aktywa olbrzymiego holdingu Grupo Continental. Na jego czele stanął właśnie Jamie Rosenthal.  Działalność stworzonej kilka miesięcy wcześniej grupy sprowadzić można do stwierdzenia, że skupiała ona wszystkie interesy rodziny w jednym miejscu. W samej grupie prawdziwą „perłą w koronie” był Banco Continental, ósmy co do wielkości bank w Hondurasie. W wyniku przejęcia przez państwo 220 tys. osób, które w banku mają konta powinny oczekiwać zwrotu zgromadzonego na rachunkach kapitału. Amerykański wymiar sprawiedliwości postawił zarzuty 79-letniemu Rosenthalowi, ale nie tylko jemu, bo zarzuty usłyszał też jego syn i kuzyn. Wszyscy pełnili ważne, kierownicze stanowiska w Banco Continental i siedmiu innych firmach należących do rodzinnej grupy. Departament Skarbu Stanów Zjednoczonych poinformował kilka dni temu, że zamroził wszystkie ich środki. 46-letni Yankel, bratanek Rosenthala i jednocześnie najmłodszy z aresztowanych członków rodziny, wpadł w Miami. Rodzina Rosenthal twierdzi, że jest niewinna, ale możliwe, że teraz 79-letniego Rosenthala oraz innych członków jego rodziny czeka ekstradycja z Hondurasu do USA. - Jesteśmy pewni, że ostatecznie zwyciężymy w procesie, bowiem zarzuty są fałszywe. Będziemy walczyć z całych sił i mamy nadzieję, że z pomocą boską prawda zwycięży – żali się w liście opublikowanym przez agencję Bloomberg głowa rodziny. Biznes z rodzinną tradycją Jaime Rosenthal ma prawo czuć żal. W końcu państwo skonfiskowało majątek gromadzony przez rodzinę od blisko wieku. Rodzina Rosenthal wyemigrowała z Rumunii w latach 20. poprzedniego stulecia. Pierwszym z rodziny, który postawił na Honduras był Yankel Roshenthal, ojciec Jaimego.",Jaime Rosenthal,
https://wiadomosci.onet.pl/swiat/rosyjskie-banki-obawiaja-sie-nowych-sankcji/0412g,Rosyjskie banki obawiają się nowych sankcji,"Rosyjskie banki obawiają się nowych sankcji. Według rosyjskich analityków, istnieje duże prawdopodobieństwo, że kraje Unii Europejskiej i USA zdecydują się na kolejne restrykcje wobec Rosji. Centralny Bank Federacji Rosyjskiej ogłosił, że będzie wspierał banki dotknięte sankcjami.","Rosyjskie agencje przypominają, że w związku z aneksją Krymu już został wprowadzony wobec Rosji pakiet sankcji gospodarczych. Te, które uderzyły w system bankowy, związane były z wstrzymaniem zagranicznych przelewów i obsługi międzynarodowych kart płatniczych. Aby zabezpieczyć się przed kolejnymi tego typu utrudnieniami, Centralny Bank Rosji rozpoczął tworzenie własnej sieci plastikowych kart.",fot. Shutterstock,
https://wiadomosci.onet.pl/swiat/szczyt-ue-wezwie-do-przygotowania-zabezpieczen-dla-bankow/6jpy2,Szczyt UE wezwie do przygotowania zabezpieczeń dla banków,"Szczyt UE ma wezwać kraje objęte wspólnym nadzorem bankowym do pilnego przygotowania wiarygodnych krajowych zabezpieczeń na wypadek, gdyby przegląd bilansów banków wykazał braki - wynika z projektu wniosków na szczyt UE, do którego dotarła PAP.","Najbliższe spotkanie przywódców UE odbędzie się 24 i 25 października w Brukseli. ""Rada Europejska podkreśla pilną potrzebę ustanowienia przez biorące udział we wspólnym mechanizmie nadzoru kraje wiarygodnych krajowych zabezpieczeń w ramach przygotowań do przeglądu bilansów (banków)"" - czytamy w dokumencie. ""Rada Europejska powierza Radzie UE (ministrom) przygotowanie w trybie pilnym takiego kompleksowego i skoordynowanego podejścia"" - dodano. Przegląd bilansów 130 największych banków ma do października 2014 roku przeprowadzić przejmujący miesiąc później funkcję wspólnego nadzoru w eurolandzie Europejski Bank Centralny (EBC). Później testy wytrzymałości banków na kryzys (tzw. stress testy) ma przeprowadzić Europejski Urząd Nadzoru Bankowego (EBA) skupiający regulatorów finansowych wszystkich 28 krajów UE. Wspólny nadzór bankowy ma być otwarty dla krajów spoza strefy euro. EBC zapowiada dogłębny przegląd jakości aktywów banków. W przyszłym tygodniu ma ogłosić, jak go dokona. Poprzednie stress testy EBA nie wykazały problemów w irlandzkich bankach; banki te niemal doprowadziły kraj do bankructwa w 2009 roku. Nie wykazały też problemów w znacjonalizowanym w 2011 roku belgijsko-francuskim banku Dexia. Kontrowersje wzbudził jednak wybór Olivera Wymana na konsultanta, który pomoże EBA w stress testach. W 2007 roku Wyman uznał Anglo Irish Bank za bank o najlepszych wynikach na świecie. Zaledwie trzy lata później bank ten odnotował straty w wysokości 17,6 mld euro, co doprowadziło do jego nacjonalizacji. Przegląd EBC ma wykryć ""problematyczne"" pożyczki w bilansach banków w poszczególnych krajach. Banki będą musiały wykazać, że sklasyfikowały właściwie pożyczki i odłożyły odpowiednią gotówkę, by w razie czego pokryć długi, które mogą nie zostać spłacone. Jak pisze Reuters, przy przeglądzie będą stosowane globalne standardy Bazylei III, które wymagają utrzymywania kapitału na poziomie co najmniej 7 proc. aktywów ważonych ryzykiem. Dodatkowy kapitał będą musiały jeszcze utrzymywać banki, których kondycja może wpływać na cały sektor bankowy. Jeśli testy wykażą niedobory kapitałowe, trzeba będzie je uzupełnić. W latach 2008-2011 UE wydała równowartość jednej trzeciej swojego PKB na ratowanie banków, opierając się głównie na pieniądzach podatników. Teraz UE wypracowuje tzw. zasady bail-in zakładające straty udziałowców i niektórych wierzycieli w razie problemów banków. Takie zasady przewiduje dyrektywa o restrukturyzacji i uporządkowanej likwidacji banków (BRRD) negocjowana teraz z Parlamentem Europejskim. Przyszłotygodniowy szczyt UE ma wezwać ministrów i PE, by przyjęli dyrektywę BRRD do końca roku. Ministrowie powinni też uzgodnić wspólne stanowisko w sprawie proponowanego przez Komisję Europejską wspólnego mechanizmu restrukturyzacji i uporządkowanej likwidacji banków (SRM). Chodzi o to, by PE przyjął propozycję SRM jeszcze w tej kadencji, która trwa do połowy przyszłego roku. Ustanowienie SRM ma być drugim etapem unii bankowej, po wspólnym nadzorze.",fot. Shutterstock,
https://wiadomosci.onet.pl/swiat/minister-finansow-chin-bank-aiib-powstanie-w-tym-roku/322xgh,Minister finansów Chin: bank AIIB powstanie w tym roku,"Azjatycki Bank Inwestycji Infrastrukturalnych (AIIB), w którym wiodącą rolę będą odgrywać Chiny, powstanie do końca tego roku. Termin ten podał w piątek chiński minister finansów Lou Jiwei dodając, że Pekin rozmawia z USA i Japonią o utworzeniu tej instytucji.","Lou podkreślił, że AIIB będzie raczej uzupełniał inne instytucje finansowe, takie jak Azjatycki Bank Rozwoju i Bank Światowy, a nie konkurował z nimi. Już kilkadziesiąt krajów, głównie azjatyckich, zgłosiło udział w realizacji tego projektu. Współzałożycielem AIIB postanowiła też zostać m.in. Wielka Brytania, mimo dezaprobaty Stanów Zjednoczonych, które uważają, że nowa instytucja jest niepotrzebna i politycznie szkodliwa. Niemniej jednak Londyn uznał, że działalność AIIB może okazać się komplementarna dla tej, jaką prowadzą w regionie wspomniane instytucje finansowe. Do nowego banku postanowiły też przystąpić Francja, Niemcy i Włochy. Rząd Australii zapewnił, że rozważa decyzję przyłączenia się do AIIB. Także resort finansów Japonii sygnalizuje ostrożne poparcie. Według Chin przystąpienie do AIIB rozważa także Korea Południowa.",,
https://wiadomosci.onet.pl/seks-klamstwa-i-nagrania-koszmar-berlusconiego-sie-nie-konczy/nqjd7,"Seks, kłamstwa i nagrania: koszmar Berlusconiego się nie kończy","Nastoletnia tancerka brzucha, której Berlusconi płacił za seks, powiedziała swojej przyjaciółce, że zaczęła spotykać się z Berlusconim, kiedy miała 16 lat. Domagała się również od niego 5 milionów euro za milczenie - te sensacyjne doniesienia pochodzą z nagrań.","Przed sądem w Mediolanie toczy się proces Berlusconiego. Były premier Włoch oskarżony jest o płacenie nieletniej za seks i nadużywanie urzędu przy tuszowaniu sprawy. Zarówno Karima ""Ruby"" El Mahroug, jak i Berlusconi zaprzeczają, że sypiali ze sobą. Co innego wynika jednak z nagrań zawierających rozmowy telefoniczne między nastolatką a jej przyjaciółką. ""Ruby"" opowiadała, że spotyka się z Berlusconim od dłuższego czasu, że były premier szaleje za nią oraz powiedziała wprost, że jest jego kochanką. - Zadzwonił do mnie wczoraj i powiedział, że dostanę tyle pieniędzy, ile chcę, że obsypie mnie złotem, ale w zamian za to mam milczeć - nastolatka mówiła przyjaciółce. Berlusconi konsekwentnie utrzymuje, że wieczorne spotkania, zwane powszechnie ""bunga-bunga"", nie były, jak opisywali prokuratorzy, orgiami, podczas których uprawiał seks z 33 kobietami, ale wyrafinowanymi, eleganckimi przyjęciami. Banki włoskie ujawniły z kolei, że od początku procesu Berlusconi wydał co najmniej 127 tysięcy euro na łapówki dla trzech kluczowych świadków. Jak tłumaczy sam oskarżony, była to forma hojnej rekompensaty dla kobiet, których reputacja legła w gruzach z powodu oskarżeń prokuratorskich.","Krima ""Ruby"" El Mahroug, fot. Reuters",
http://wiadomosci.onet.pl/kraj/bank-jednego-z-najbogatszych-polakow-idzie-na-gielde/3svryk,Bank jednego z najbogatszych Polaków idzie na giełdę,"Idea Bank, w którym niemal 86 proc. udziałów ma Leszek Czarnecki, jeden z najbogatszych Polaków, planuje 16 kwietnia zadebiutować na GPW. Czy warto kupić jego akcje? – Nasze wyniki mówią same za siebie. W ciągu czterech lat, czyli od początku istnienia, bank urósł z poziomu 150 mln zł sumy bilansowej do 15 mld zł, rośniemy średnio o 85 proc. rocznie – odpowiada Jarosław Augustyniak, twórca i prezes Idea Banku. I dodaje, że przez trzy najbliższe lata inwestorzy nie mają co liczyć na dywidendę.",,,
https://wiadomosci.onet.pl/swiat/g20-bez-twardych-celow-redukcji-dlugu-chce-walki-z-rajami-podatkowymi/2y0dv,G20 bez twardych celów redukcji długu; chce walki z rajami podatkowymi,"G20 nie zamierza ustanawiać ""twardych"" celów redukcji zadłużenia uznając, że polityka zaciskania pasa nie przynosi owoców w postaci ożywienia gospodarczego. Grupa chce za to ściślejszej współpracy, by skutecznej walczyć z rajami podatkowymi.","Ministrowie finansów i szefowie banków centralnych najbogatszych państw świata i UE spotykali się w czwartek i piątek w Waszyngtonie, gdzie trwa sesja wiosenna Międzynarodowego Funduszu Walutowego i Banku Światowego. Minister finansów Rosji, która przewodzi obecnie pracom grupy, Anton Siłuanow, mówił na piątkowej konferencji prasowej po zakończeniu obrad, że wysoki dług w większości krajów rozwiniętych wywołuje zaniepokojenie inwestorów rynkowych. Dodał jednak, że surowe środki oszczędnościowe nie przyniosły ożywienia w krajach strefy euro. ""Wszyscy zgodziliśmy się, że nie ma potrzeby ustanawiania +twardych celów+ (redukcji długu)"" - relacjonował Siłuanow. Zamiast tego kraje mają dopasowywać swoją politykę do konkretnej sytuacji ich gospodarek i celów, które sobie wyznaczają. We wspólnym oświadczeniu kraje G20 podkreśliły, że globalna gospodarka uniknęła poważnych zagrożeń, jednak wzrost na świecie jest w dalszym ciągu zbyt słaby, a bezrobocie za wysokie w wielu krajach. Grupa zapowiedziała również zwracanie uwagi na skutki uboczne długotrwałego rozluźnienia polityki monetarnej, którego celem jest stymulowanie gospodarek w krajach rozwiniętych. Ma też przyglądać się efektom japońskiej polityki monetarnej. Bank Japonii chce zakończyć wieloletni okres deflacji (spadku cen w gospodarce) poprzez zwiększanie o 60-70 bilionów jenów (637-744 miliardy USD) ilości pieniądza w obiegu i w rezerwach bankowych. Zakłada się, że zwiększenie doprowadzi do wzrostu cen i w efekcie ożywi tamtejszą gospodarkę. Część z ogromnych sum, które trafią na rynek - jak przewidują analitycy - przepłynie jednak do rynków wschodzących. Niepokoi to przywódców światowych, bo może powodować powstawanie baniek spekulacyjnych. Ani G20, ani Międzynarodowy Fundusz Walutowy nie potępiły jednak działań Japończyków. ""Przez ostatnie 15 lat w Japonii była deflacja, która powodowała brak wzrostu gospodarczego"" - zauważył rosyjski minister. Relacjonował, że Japonia podczas spotkania zapowiedziała plan przewidujący m.in. konsolidację budżetową. G20 chce też ściślejszej współpracy ws. wymiany informacji dotyczących unikania płacenia podatków. ""Wspieramy porozumienie OECD, które przewiduje, że w razie zapytań od wyspecjalizowanych instytucji będziemy dostarczać informacje o naszych podatnikach"" - mówił Siłuanow. Aby walczyć z rajami podatkowymi najbogatsze kraje świata chciałby też, aby standardem obowiązującym we wszystkich państwach była automatyczna wymiana informacji podatkowych pomiędzy odpowiednimi instytucjami. Ministrowie finansów i szefowie banków centralnych G20 dyskutowali też o sytuacji w strefie euro wskazując, że w przeciwieństwie do Stanów Zjednoczonych, nie ma tam wzmocnienia konsumpcji prywatnej, która jest nadzieją na ożywienie gospodarki.",,
https://wiadomosci.onet.pl/swiat/ke-proponuje-wywolujaca-watpliwosci-wspolna-likwidacje-bankow/fpdwv,KE proponuje wywołującą wątpliwości wspólną likwidację banków,"Komisja Europejska przedstawiła w środę propozycję wspólnej kontrolowanej likwidacji banków, z utworzeniem rady ds. likwidacji banków i wspólnego funduszu ds. likwidacji. W propozycji znalazł się też zapis, do którego zastrzeżenia miał polski premier.","Wspólna, kontrolowana likwidacja banków ma być drugim etapem unii bankowej, po wspólnym nadzorze Europejskiego Banku Centralnego (EBC), który ruszy w drugim półroczu 2014 roku. Nadzorem tym będą objęte banki ze strefy euro oraz z krajów spoza eurolandu, które przyłączą się do nadzoru. Polska nie podjęła jeszcze ostatecznej decyzji w sprawie ewentualnego przystąpienia. ""Proponujemy radę ds. likwidacji (banków), która będzie utworzona w formie agencji. Będzie ona dysponować specjalistyczną wiedzą, zatrudnionych będzie około 300 osób (finansowanych ze składek banków - PAP)"" - powiedział podczas konferencji prasowej w Brukseli komisarz UE ds. rynku wewnętrznego Michel Barnier. Dodał, że chodzi o przyspieszenie decyzji o upadłości banków, bo przypadki banków Dexia i Fortis pokazały, że brakuje systemu szybkiego reagowania. Wspólna rada ds. likwidacji banków złożona ma być z przedstawicieli KE, EBC i krajowych władz odpowiedzialnych za likwidację banków. Będzie ona przygotowywać plany i decyzje dotyczące likwidacji konkretnego banku, ale ostateczną decyzję będzie podejmować KE. Alarm w sprawie złej kondycji banku ma podnosić EBC, zaś przeprowadzaniem likwidacji, po podjęciu stosownych decyzji, mają się zajmować władze krajowe. Drugim elementem systemu ma być finansowany ze składek banków wspólny fundusz ds. likwidacji opiewający na 55 mld euro. Wątpliwości budzi fakt, że fundusz ten będzie się napełniać przez 10 lat, a do tego czasu - wbrew zapowiedziom, że podatnicy nie będą już płacić za upadające banki - z pomocą będą musiały pospieszyć rządy. Barnier zastrzegał jednak, że w przypadkach upadłości banków koszty wezmą na siebie najpierw udziałowcy i wierzyciele konkretnego banku, dopiero na końcu i w razie potrzeby, wkroczy państwo. Ponadto fundusz ma mieć możliwość zaciągania pożyczek na rynku. Według Niemiec utworzenie centralnego organu ds. likwidacji banków wymaga zmiany traktatu, podczas gdy KE uważa, że utworzenie go jest możliwe na bazie obecnego prawa. Niemcy sprzeciwiają się także uwspólnotowieniu krajowych funduszy na rzecz europejskiego funduszu, bo w takim przypadku za upadłość np. hiszpańskich czy cypryjskich banków będą płacić wszyscy. Barnier powiedział odnosząc się do uwag Niemiec, że KE bardzo uważnie przeanalizowała podstawę prawną propozycji i że może być ona oparta na obecnym traktacie. ""Z pewnością nie wykluczam możliwej zmiany traktatu w przyszłości (...), ale nie możemy czekać z rozwiązaniem naszych problemów na zmianę traktatu"" - podkreślił Barnier. W propozycji znalazł się zapis, wobec którego obiekcje podczas ostatniego szczytu UE pod koniec czerwca wyrażał premier Donald Tusk. Chodzi o głosowanie w radzie, gdy podejmowana będzie decyzja o likwidacji określonego banku transgranicznego. Na takiej sesji rady zasiadać mają tylko te kraje, których likwidacja dotyczy. Jednym głosem ma dysponować kraj z siedzibą banku-matki i jednym głosem mają dysponować wszystkie kraje goszczące banki-córki razem wzięte. Zdaniem KE, to sprawiedliwy podział, bo inaczej kraje z bankami-córkami miałyby nieproporcjonalny wpływ na decyzje, ponadto główną odpowiedzialność ponosi kraj, w którym mieści się główna siedziba banku.",,
https://wiadomosci.onet.pl/swiat/rosja-zaplaci-za-krym-bankami/v31z8w1,Rosja zapłaci za Krym… bankami,"Sąd Najwyższy Ukrainy zgodził się na areszt akcji ukraińskich spółek-córek największych rosyjskich banków państwowych - czytamy na stronie ""Rzeczpospolitej"". Chodzi o akcje, które są warte blisko 5 mld dol.","""Zgoda na zajęcie akcji ukraińskich oddziałów banków Sbierbank, VTB (drugi pod względem aktywów bank Rosji) i Prominvestbank jest pokłosiem pozwu złożonego do sądu arbitrażowego w Hadze przez 19 spółek ukraińskiego oligarchy Ihora Kołomojskiego"" - podaje ""Rzeczpospolita"".  Jak czytamy, spółki wnosiły o odszkodowanie za utratę majątku na Krymie wskutek zajęcia półwyspu przez Rosję. Haski sąd wiosną 2018 r. uznał te roszczenia za uzasadnione, stwierdzają, że Rosja bezprawnie zajęła majątki powodów. W ślad za tym wyrokiem we wrześniu 2018 r. sąd w Kijowie wydał tytuły wykonawcze do haskiej decyzji, opiewające na egzekucję z Rosji 139 mln dol. rekompensaty, za złamanie przez Rosję umowy z Ukrainą z 1998 r. o wzajemnej ochronie inwestycji. Kijowski sąd zakazał też Prominvestbankowi (należy do państwowego WEB), Sbierbankowi i VTB przeprowadzania likwidacji lub reorganizacji swoich ukraińskich oddziałów; banki nie mogą też dysponować swoim ruchomym i nieruchomym majątkiem na Ukrainie. Rosjanie tę decyzję zaskarżyli do Sądu Apelacyjnego w Kijowie, ale apelacja została oddalona, a akcje bankowych spółek zajęte. Sprawa trafiła więc do Sądu Najwyższego Ukrainy. Przypomnijmy, Rosja po zajęciu Krymu przejęła cały ukraiński majątek półwyspu, w tym 86 obiektów należących do firm Kołomojskiego. Więcej o tej sprawie na stronie ""Rzeczpospolitej"".",Rosja zapłaci za Krym… bankami,
https://wiadomosci.onet.pl/swiat/banki-na-krymie-nie-udzielaja-kredytow/xyrmv,Banki na Krymie nie udzielają kredytów,"Banki na Krymie przestały udzielać kredytów - wynika z rozmów z przedstawicielami niemal wszystkich oddziałów w krymskiej stolicy Symferopolu, które odwiedziła PAP. Jeden z banków – PrivatBank – w ogóle przestał obsługiwać klientów.","O tym, że PrivatBank tymczasowo nie obsługuje klientów, poinformowały w niedzielę wieczorem ukraińskie media. W telefonicznej linii obsługi klientów powiadomiono: ”W związku z prowadzonymi pracami technicznymi dotyczącymi modernizacji od 15 marca sieć oddziałów PrivatBanku Autonomicznej Republiki Krymu będzie pracować w trybie technicznym (klienci nie będą obsługiwani)”. Zapewniono przy tym, że pieniądze z bankomatów można wypłacać. ""Dziś oddziały nie pracują - powiedziała PAP w poniedziałek rzeczniczka PrivatBanku Anna Hulajewa. - Ale jutro wszyscy idziemy do pracy. Klienci też mogą przychodzić. Będziemy rozwiązywać zaistniałą sytuację i decydować, jak dalej pracować w świetle ostatnich wydarzeń politycznych"". Dodała, że żadnych szczegółów nie może na razie podać. Inne banki były otwarte, choć niemal wszędzie wstrzymano udzielanie kredytów. Po oficjalną informację odsyłano przy tym do Kijowa. Wszystkie odwiedzone przez PAP banki są zarejestrowane na Ukrainie. W oddziale Alfa-Banku przy ulicy Gogola powiedziano PAP, że pieniądze z konta w tym banku można wypłacać, ale kredytów bank chwilowo nie udziela. Podobnej odpowiedzi udzielono w oddziale Ukrsocbanku. „Kredytów na razie nie udzielamy” – powiedziała PAP pracownica banku. Dodała, że konto w banku można otworzyć, a w kasie bez ograniczeń wypłacać pieniądze, choć na wypłaty kartą obowiązuje limit 1000 hrywien. Także w Platinum Banku kredyty nie są przyznawane i nie wiadomo, jak długo potrwa taka sytuacja. Pieniądze z konta w tym banku można wypłacać kartą, a limit wynosi 2500 hrywien. Jedynie w Sbierbanku Rossija powiedziano PAP, że przyjmowane są „wstępne wnioski o kredyt”, choć na razie nie wiadomo, kiedy zostaną rozpatrzone. Limitów na wypłaty pieniędzy z konta nie ma. Wicepremier Krymu Rustam Temirgalijew powiadomił w środę, że po wejściu Krymu w skład Rosji ukraińskie banki na półwyspie będą mogły się zarejestrować jako banki zagraniczne. Dodał, że na Krymie już rozpoczęły działalność banki rosyjskie. ""Kierownictwo niektórych banków rosyjskich już planuje otwarcie tutaj swoich oddziałów” - oznajmił.",fot. Shutterstock,
https://wiadomosci.onet.pl/kraj/skok-i-w-ogniu-politycznego-sporu/m7xbpf,SKOK-i w ogniu politycznego sporu,"Spółdzielcze Kasy Oszczędnościowo-Kredytowe stały się jednym z głównych tematów politycznego sporu. PO, wskazuje na patologie w kasach, wykazane w raportach Komisji Nadzoru Finansowego. PiS uważa, że temat jest instrumentalnie wykorzystywany w kampanii wyborczej.","W środę na zamkniętym posiedzeniu sejmowej Komisji Finansów Publicznych przewodniczący KNF Andrzej Jakubiak ma przedstawić posłom kolejny raport na temat sytuacji w SKOK-ach. To m.in. efekt publikacji prasowych na ten temat. W ubiegłym tygodniu najpierw ""Wprost"", a potem ""Gazeta Wyborcza"" napisały, że senator PiS i ""twórca SKOK-ów Grzegorz Bierecki wyprowadził kilkadziesiąt milionów złotych do spółki, której dziś jest właścicielem i prezesem"". Według ""Wprost"" i ""GW"", z materiałów zgromadzonych przez KNF wynika, że majątek zlikwidowanej w 2010 r. Fundacji na rzecz Polskich Związków Kredytowych, która kontrolowała system SKOK-ów i której prezesem był Bierecki, przekazany został do spółki będącej własnością kilku osób, w tym Biereckiego, mającego w niej najwięcej udziałów, nie zaś do instytucji w systemie SKOK np. do Kasy Krajowej. Sprawie tej poświęcone miało być pismo Andrzeja Jakubiaka, które otrzymali: premier Ewa Kopacz, marszałek Senatu oraz szefowie CBA i ABW. Kopacz, komentując doniesienia medialne oceniła, że ""sytuacja jest bardzo poważna"" i należy ją wyjaśnić. Sam Bierecki oświadczył, że zarzuty w mediach pod jego adresem - dot. wyprowadzenia pieniędzy z systemu SKOK-ów - to kłamstwa. Wystosował list do premier Kopacz jako ""osoby sprawującej nadzór nad KNF"". Prosi m.in. o udzielenie wyjaśnień, na jakiej podstawie prawnej przewodniczący KNF wystosował do niej pismo, co ono zawierało, do kogo (oprócz premier) i kiedy było skierowane. Według Biereckiego, środki Fundacji na rzecz Polskich Związków Kredytowych nie były środkami publicznymi, ani środkami spółdzielców. Były one - zapewnił - przekazane fundacji przez Światową Radę Unii Kredytowych ""na konkretny cel"" i dysponowane zgodnie z jej wolą. Bierecki zapowiedział, że będzie dochodził swoich praw w sądzie ""kierując pozwy przeciwko osobom i instytucjom powielającym skandaliczne oszczerstwa"". Senator stwierdził też, że publikacje na jego temat pojawiają się w czasie intensywnej kampanii wyborczej. ""Nie mam wątpliwości, że rzeczywistym celem brutalnego ataku są PiS oraz kandydat tej partii na prezydenta - pan Andrzej Duda"" - dodał. Jak ocenił, próbuje się odwrócić uwagę od ""prawdziwych afer związanych z obozem władzy"". Sprawą zajmuje się już gdańska prokuratura apelacyjna, po przekazaniu jej materiałów dotyczących SKOK-ów przez ABW. Według rzecznika PA w Gdańsku Mariusza Marciniaka postępowanie dotyczy podejrzenia ""nieprawidłowości związanych z procesem likwidacji Fundacji na rzecz Polskich Związków Kredytowych, będącej głównym udziałowcem Krajowej Spółdzielczej Kasy Oszczędnościowo – Kredytowej"". ""Nieprawidłowości te mogły doprowadzić do wywołania poważnej szkody materialnej w majątku tej instytucji finansowej"" – zaznaczył Marciniak. Sprawa wywołała też reakcje polityków PO, którzy zaczęli apelować o powołanie sejmowej komisji śledczej w sprawie SKOK-ów. Według posła PO Marcina Święcickiego „pod osłoną tego, iż coś się robi dla milionów ludzi, jednocześnie rozkwitł prywatny interes w postaci spółek, które otaczały SKOK-i, w postaci fundacji, która wykonywała usługi dla SKOK-ów, i w postaci krajowej kasy, której prezes zalecał SKOK-om korzystanie z tych spółek i fundacji"". Zdaniem posła Bierecki zapewniał sobie ""osłonę PiS-owskich polityków przez pośrednie finansowanie kampanii, pośrednie finansowanie rozmaitych imprez, pośrednie finansowanie mediów bardzo sprzyjających PiS-owi"". Dlatego, jak stwierdził, ""trzeba odsłonić ten cały układ"". W poniedziałek swoje stanowisko zajęła Kasa Krajowa SKOK. Wyraziła zaniepokojenie, że w debacie publicznej pojawiło się ""szereg nieuprawnionych zarzutów w stosunku do spółdzielczych kas oszczędnościowo-kredytowych i ich funkcjonowania, które próbuje się włączyć w kampanię wyborczą"". ""Spółdzielcze kasy oszczędnościowo-kredytowe są instytucjami finansowymi prowadzącymi działalność na rzecz swoich członków. Nie prowadzą one natomiast działalności politycznej"" - oświadczyła Kasa. Zwróciła też uwagę, że od 2012 r., gdy kasy zostały objęte nadzorem przez KNF, wokół nich istnieje ""niestabilne otoczenie prawne"". Ustawa to przewidująca - przypomniano - została przyjęta już w 2009 roku, ale prezydent Lech Kaczyński skierował ją do Trybunału Konstytucyjnego. Dopiero prezydent Bronisław Komorowski wycofał ją z TK. Po objęciu kas nadzorem KNF, podkreśla Kasa Krajowa, nastąpił szereg niepokojących zdarzeń. ""Doszło już do czterokrotnego określenia szczególnych zasad rachunkowości dla kas, praktycznie bez wystarczających okresów dostosowawczych. Kasy odprowadzają także należne składki z tytułu rezerwy obowiązkowej NBP oraz składki do BFG, dzięki czemu lokaty w kasach chronione są na takich samych zasadach jak w przypadku banków - do równowartości 100.000 EUR"" - głosi komunikat Kasy Krajowej. Wątpliwości, jak czytamy, budzi także m.in. ""prowadzenie przez KNF w stosunku do Kasy Krajowej postępowań mających na celu wprowadzenie w Kasie Krajowej zarządcy komisarycznego"". Zaniepokojenie Kasy Krajowej wywołuje również ""nieprzejrzysty obieg informacji wytwarzanych przez KNF, związanych z systemem kas oraz brak weryfikacji zawartych w nich informacji przez Komisję z Kasą Krajową"". ""W praktyce media mają lepszy dostęp do informacji wytwarzanych przez Komisję Nadzoru Finansowego niż reprezentująca interesy kas i kontrolująca kasy Kasa Krajowa"" - podkreślono. Sytuacja w SKOK-ach od lat ma tło polityczne. Kasy uważane są powszechnie za zaplecze finansowe PiS, a także sprzyjających temu ugrupowaniu mediów. Według innych mediów jednak już w 2012 roku doszło do pewnego napięcia między prezesem PiS Jarosławem Kaczyńskim, a współzałożycielem systemu SKOK i nieformalnym liderem kas Grzegorzem Biereckim. Prezes PiS, według informacji medialnych, miał obawiać się aspiracji politycznych Biereckiego, który z racji możliwości finansowych ma duże poparcie wśród parlamentarzystów Prawa i Sprawiedliwości. Od 2012 roku SKOK-i znalazły się też w centrum uwagi KNF. Politycy PiS motywują to m.in. faktem, że szef KNF Andrzej Jakubiak to były wiceprezydent Warszawy i zastępca Hanny Gronkiewicz-Waltz z PO. Jakubiak dwukrotnie w ciągu ostatnich miesięcy mówił o złej sytuacji kas na forum parlamentu. 19 lutego br. wypowiadał się na ten temat na forum sejmowej Komisji Finansów Publicznych. Referował wtedy posłom m.in. najnowsze dane KNF dotyczące SKOK. Według niego sektor odnotował stratę w wysokości ok. 126 mln zł, a niedobór funduszy własnych to ok. 300 mln zł. ""Sytuacja w sektorze nadal jest sytuacją trudną"" - zaznaczył Jakubiak. Przekonywał, że to, iż doszło do upadłości dwóch kas, a cały sektor znalazł się w trudnej sytuacji, nie było spowodowane nagłymi wydarzeniami, ale był to ""proces, który narastał"". Przypomniał, że dopiero od 2012 r. KNF sprawuje nadzór nad SKOK-ami. Ale właśnie między uchwaleniem ustawy w 2009 roku, a jej ostatecznym wejściem w życie w 2012 nastąpił największy wzrost aktywów i depozytów SKOK-ów. Jednak, jak mówił, nie towarzyszył temu odpowiedni wzrost funduszy własnych, a dodatkowo nałożył się na to światowy kryzys finansowy. Stąd w kasach pojawiły się problemy, nastąpił m.in. wzrost kredytów przeterminowanych. Według Jakubiaka, pod koniec 2014 r. 41 kas było objętych postępowaniem naprawczym. W stosunku do dwóch - SKOK Wołomin i SKOK Wspólnota - musiała zostać ogłoszona upadłość. Dwie kasy zostały przejęte przez banki. Szef KNF mówił posłom, że podczas czynności nadzorczych wobec pracowników Komisji i zarządców komisarycznych kas kierowane były ""groźby o charakterze karnym"" i niektórzy z nich muszą korzystać z ochrony policyjnej. Szef KNF mówił też o powstałej w grudniu 2007 r. i zarejestrowanej w Luksemburgu spółce SKOK-Holding, do której przekazane zostały m.in. udziały w spółkach zależnych od Kasy Krajowej SKOK. W końcu 2013 r. 81 proc. akcji w SKOK-Holding, zaznaczył, miała Kasa Krajowa SKOK. ""Istotne jest to, że spółka nie zatrudnia pracowników, a zarząd jest dwuosobowy. Prezesem zarządu jest pan Grzegorz Bierecki"" - mówił. Dodał, że w 2013 r. sektor SKOK ""poniósł na rzecz podmiotów kontrolowanych przez SKOK-Holding koszty w wysokości ponad 83 mln zł"". Natomiast do końca 2013 r. ""SKOK-Holding zakumulował zysk w kwocie 33 mln 800 tys. euro"". Kwota ta nie zasiliła jednak funduszu stabilizacyjnego kasy krajowej - mówił. Jakubiak przekonywał też, że po objęciu kas nadzorem KNF ""nastąpiła istotna zmiana w sposobie nadzoru"", który od tego momentu przestał być powiązany z samymi kasami ""personalnie i biznesowo"". Wcześniej bowiem w kasach ""sprawozdawczo zyski rosły, ale faktycznie był to pusty pieniądz"". ""My tego wszystkiego nie robimy celowo, by komuś zrobić na złość, w niektórych kasach widzimy istotna poprawę"" - zaznaczył. Z wystąpieniem Jakubiaka polemizował wówczas prezes Kasy Krajowej SKOK Rafał Matusiak (który, jak mówił Jakubiak, nie uzyskał zgody KNF na objęcie swojej funkcji). Matusiak wyjaśniał, że system SKOK tworzą 52 kasy i każda jest samodzielnym podmiotem. Zdarzenia w jednej kasie nie mają wpływu na sytuację w innej. ""Skumulowany wynik finansowy całego systemu jest faktycznie ujemny, ale ciekawe jest to, że wynik działalności podstawowej kasy wypracowały na poziomie dodatnim i wynosi on 634 mln zł"" - przekonywał. ""Strata w ogromnym stopniu bierze się z odpisów na zdarzenia gospodarcze, do tworzenia których zmuszają nad kolejne przepisy i interpretacje"" - dodał. Z kolei poseł Jerzy Żyżyński (PiS) podkreślał, że w wielu krajach wspiera się rozwój małych instytucji kredytowych, tymczasem ""u nas zaczyna się kampania niszczenia ich, poprzez jednostkowe przykłady przestępstw"". 20 listopada ubiegłego roku Jakubiak wypowiadał się na temat sytuacji w SKOK-ach na forum Senatu, gdzie dyskusja na ten temat trwała 7,5 godziny. Przy tej okazji doszło do gwałtownej bezpośredniej polemiki Jakubiaka z samym Biereckim. Jakubiak relacjonował senatorom, że KNF wykryła w działalności SKOK-ów bardzo dużo nieprawidłowości, m.in. niską jakość zarządzania. Przekonywał, że nadzorująca SKOK-i kasa krajowa nie wywiązywała się z ustawowej funkcji, pieniądze kas były transferowane za granicę. Mówił też o dramatycznych wydarzeniach wokół SKOK Wołomin. Według szefa KNF działała tam ""zorganizowana grupa przestępcza"", a osoba, która ""stała na czele tego procederu, była zleceniodawcą próby zabójstwa"" wiceprzewodniczącego KNF Wojciecha Kwaśniaka. Podkreślał, że nie była to tylko próba ""uciszenia na kilkanaście miesięcy"", jak to potem przedstawiano. ""Widziałem pana przewodniczącego Kwaśniaka bezpośrednio po tym zdarzeniu, gdyby ktoś chciał kogoś wyeliminować na kilkanaście miesięcy, nie robiłby tego, co zrobił panu Kwaśniakowi"" - mówił Jakubiak. Do tej sprawy odnosił się m.in. w swojej polemice Bierecki. Kwestionował tezę o związkach SKOK tylko z jednym ugrupowaniem politycznym - PiS. ""Sprawa SKOK Wołomin. Sprawcą i mózgiem całej tej operacji był Piotr P., podpułkownik WSI, prezes Fundacji Pro Civili, zrzeszającej wyrzuconych żołnierzy WSI, który publicznie chwalił się swoją znajomością z prezydentem Komorowskim i bywaniem w pałacu Prezydenckim"" - pod.",,
https://wiadomosci.onet.pl/kraj/na-wojne-z-bankami/k8bjpw,Na wojnę z bankami,Banki masowo zaczęły wyprzedawać zagrożone kredyty. Będą eksmisje?,"Kilka tygodni temu firma windykacyjna Kruk zakupiła od Noble Banku pakiet niespłacanych hipotek wart 710 mln zł. Potem złych długów pozbył się Santander, a w przygotowaniu są kolejne transakcje. Wygląda na to, że banki mają coraz mniejszą nadzieję na odzyskanie pieniędzy, które pożyczyły w latach boomu kredytowego. Co gorsza, o ile do tej pory wśród tzw. złych kredytów przeważały te konsumpcyjne, to obecnie przybywa zagrożonych hipotek. Już w ubiegłym roku ponad 250 tys. kredytów we frankach (z 700 tys. udzielonych) banki uznały za tzw. kredyty zwiększonego ryzyka, a co najmniej 50 tys. poddano procedurze windykacyjnej, bo przestały być spłacane. Część z nich trafiła na licytacje komornicze. Sęk w tym, że chociaż mieszkania zostały sprzedane, to eksmitowani z nich ludzie w dalszym ciągu są zadłużeni po uszy. Niewolnicy franka Tak jest w przypadku Zofii M., której bank PKO PB wypowiedział kredyt zaciągnięty w 2007 roku na budowę domu. - Nie byłam w stanie spłacać raty, która wzrosła prawie o 100 proc. - pisze na portalu Gazety Bankowej. Zaoferowała, że będzie płacić tyle, co przed wzrostem kursu franka, ale bank nie zgodził się i wszczął procedurę windykacyjną. Za miesiąc odbędzie się pierwsza licytacja. Aktualnie Zofia M. jest winna bankowi 910 tys. zł, mimo że kredyt zaciągała na 460 tys. zł. Nawet jeśli dom uda się sprzedać za 410 tys. zł (na tyle maksymalnie wycenił go rzeczoznawca), to pozostanie jej jeszcze pół miliona złotych długu. Problem ma również Tomasz P. z Warszawy. W 2007 toku kupił mieszkanie na Pradze. - Tak mi doradcy bankowi zamotali w głowie, że zamiast 50 metrów, zdecydowałem się na 70 metrów - opowiada. - Trzy lata później straciłem pracę i jestem w pułapce. Nawet jak sprzedam mieszkanie, zostanie mi ponad 200 tys. zł długu. Czekam na cud - przyznaje. Ruszą eksmisje? Do tej pory banki sprzedawały zagrożone kredyty hipotecznie firmom windykacyjnym sporadycznie. Teraz jednak widzą, że coraz więcej osób ma i może mieć problem z płaceniem rat - z danych Komisji Nadzoru Finansowego wynika, że 200 tys. gospodarstw domowych przeznacza na nie ponad połowę swoich dochodów. Banki wolą więc zagrożone kredyty sprzedać za 30 proc. wartości zawodowym windykatorom niż walczyć z kredytobiorcami. - Po pierwsze, dla banku to oznacza koszty i uszczerbek na reputacji, a po drugie, szanse na odzyskanie tych pieniędzy wcale nie są duże - uważa Jarosław Strzeszyński z Instytutu Analiz Monitor Rynku Nieruchomości. I dodaje, że sprzedaż długów windykatorom może spowodować wzrost liczby licytacji komorniczych zadłużonych mieszkań i eksmisji. Znowelizowana kilka lat temu ustawa o ochronie praw lokatorów zliberalizowała bowiem procedurę wysiedlania dłużników z nieruchomości - jeśli przez pół roku gmina nie zapewni mieszkania zastępczego, dłużnika można eksmitować np. do noclegowni. I choć przedstawiciele Kruka zapewniają, że postępowania sądowo-komornicze to ostateczność, to tym, którzy odrzucą szansę na porozumienie, trudno będzie uwierzyć, że spółka nie będzie chciała odzyskać jak najwięcej z wyłożonych 230 mln zł na zakup złych długów. Życie z długiem Wielu zadłużonych we frankach osób wie, że wartość ich długów przewyższa wartość kupionych na kredyt nieruchomości. Niewiele mają jednak możliwości manewru. Marta B. wynajęła po prostu kupione mieszkanie i przeprowadziła się do rodziców. To, co dostaje od najemcy, wystarcza jej na ratę. Ale na życie już nie. Trochę jest na garnuszku rodziców, a bieżące wydatki ograniczyła na minimum. - Staram się nie wydawać więcej niż 10-15 zł dziennie - mówi. Jedyną jej nadzieją jest powrót dobrej koniunktury gospodarczej. Liczy na to, że jak złoty się umocni, to długi się ""skurczą"". Przybywa jednak niepokornych, którzy ruszają na wojnę z bankami. Takich jak Tomasz Sadlik, tłumacz z Krakowa, który w 2007 roku zaciągnął w Raiffeisen Bank Polska kredyt hipoteczny w wysokości ponad 290 tys. franków, co wówczas stanowiło równowartość 600 tys. zł. Kupił za to lokal na biuro. Niestety w wyniku wzrostu kursu franka jest jeszcze winien bankowi 950 tys. zł, a rata kredytu urosła do 5,5 tys. Sadlik we wrześniu 2013 roku złożył wniosek przeciwko Raiffeisenowi, motywując go tym, że bankowcy wprowadzili go w błąd, nie informując go w wystarczającym stopniu o ryzyku kursowym. Czytaj dalej na następnej stronie - regulować czy nie? Ciąg dalszy artykułu... Regulować czy nie? Zdania ekspertów, polityków i bankowców na temat problemu kredytów zaciągniętych we frankach są podzielone. Szef KNF oświadczył jakiś czas temu, że nie ma podstaw do systemowego rozwiązania zadłużenia we frankach. Jego koronnym argumentem jest obawa przed pogorszeniem się kondycji sektora finansowego w Polsce. Innego zdania jest Marek Belka, obecny szef NBP zrugał niedawno lobby bankowe za niedostrzeganie społecznego problemu długów we frankach. - Nie dajmy się oszukać, że one nie mają żadnego znaczenia i że ludzie spłacają te kredyty. Nie możemy ot tak, po prostu tego zostawić na najbliższe 20 lat. Bo to będzie nam się czkawką odbijać - powiedział podczas marcowego Forum Bankowego. Przypomnijmy, że w latach 2005-2008 kredyty walutowe stały się maszynką do zarabiania dla banków nie tylko w Polsce, ale i w całej Europie Środkowo-Wschodniej. Ze względu na różnice w stopach procentowych określanych przez narodowe banki w Szwajcarii i Polsce, ten sam kredyt denominowany we franku miał ratę niższą o kilkaset złotych. Nic dziwnego, że cieszył się ogromnym powodzeniem. W drugim i trzecim kwartale 2008 roku udział kredytów z elementem walutowym w nowych kredytach hipotecznych dochodził do 80 proc. Katastrofa nastąpiła po krachu finansowym: frank z poziomu 2 zł w krótkim czasie znacząco zyskał na wartości. W 2011 roku płacono już za niego ponad 4 zł. Wartość kredytów udzielonych w tej walucie szybko rosła, podczas gdy ceny nieruchomości spadały. Bunt frankowców W styczniu tego roku odbyła się pierwsza rozprawa Tomasza Sadlika, który złożył pozew przeciwko Raiffeisenowi. Nagłośniona przez media sprawa stała się kamieniem wywołującym lawinę. W kraju zaczęło przybywać pozwów przeciwko bankom. Składające je osoby twierdzą, że doradcy bankowi sami namawiali ich do brania kredytów we franków, bo są tańsze i bezpieczne. Kilka kancelarii już zaczęło specjalizować się w walce z bankami. Jest to np. kancelaria PZ Capital z Warszawy. Reprezentuje ona m. in. klientkę Deutsche Banku, której grozi utrata dwóch mieszkań, ponieważ jedno z nich wzięła na kredyt, a drugie stanowi hipotekę kredytu. Pojawiło się też kilka kancelarii, które zaczęły przygotowywać pozwy zbiorowe. Poznańska kancelaria Komarnicka Korpalski przygotowała taki wniosek przeciwko Getin Bankowi. Żądają unieważnienia umów kredytowych, twierdząc, że nie określono w ich, ile klient ma spłacać rat, ani jakie jest jego zadłużenie po przewalutowaniu. Chcą też, aby po unieważnieniu umów bank zwrócił klientom wszystkie koszty związane z zawarciem umów i przyjął kwotę zadłużenia w złotych z dnia podpisania umowy. Pod koniec maja pozew zbiorowy chce też złożyć przeciwko bankowi Millennium kancelaria Drzewiecki, Tomanek i Wspólnicy. Grupa inicjatywna liczy już ponad 1300 osób, ale na forum Pozwalembank.pl wciąż pojawiają się osoby, które chcą przyłączyć się do pozwu. Na wojnę z bankami przygotowują się grupy klientów Raiffeisena, PKO BP, GE Money Bank i BGŻ. Procedura może potrwać kilka lat, ale do wygrania są setki milionów złotych.",,
https://wiadomosci.onet.pl/kraj/kredyt-we-frankach-jest-plan-pomocy-dla-frankowiczow/vkstew,Jest długo wyczekiwany plan pomocy frankowiczom. Na co mogą liczyć?,"10 banków podpisało deklarację w sprawie nowych rozwiązań dla frankowiczów, ale nie tylko. Rozwiązania pomocowe dotyczą wszystkich posiadających kredyty mieszkaniowe. W tym roku na pomoc swoim klientom banki przeznaczą 800 mln zł. Na co mogą liczyć kredytobiorcy?","10 banków podpisało w środę deklarację, w której zaproponowało cztery główne rozwiązania mające pomóc kredytobiorcom obciążonym kredytami mieszkaniowymi. Chcą stworzyć m.in. fundusz pomocowy dla tych, którzy popadli w kłopoty np. z powodu utraty pracy, mechanizm częściowego zdjęcia z klienta ryzyka kursowego w razie skoku kursu franka powyżej 5 zł, ale w zamian automatyczne przewalutowanie kredytu na złote, jeśli kurs spadnie do ok. 3 zł za franka, a także ułatwienie sprzedaży mieszkania obciążonego kredytem. Oto szczegóły propozycji bankowców: Po pierwsze: fundusz wsparcia w przypadkach losowych Utworzenie Funduszu Wsparcia Restrukturyzacji Kredytów Hipotecznych, do którego banki wniosą 125 mln zł. Fundusz ma pomagać wszystkim kredytobiorcom posiadającym kredyty mieszkaniowe, nie tylko tym zadłużonym we frankach, którzy wpadną w kłopoty z przyczyn losowych, np. z powodu choroby czy utraty pracy. W takiej sytuacji kredytobiorca może liczyć, że Fundusz przez 12 miesięcy będzie za niego spłacał nawet do 100 proc. raty kapitałowo-odsetkowej, nie więcej jednak niż 1500 zł miesięcznie. Pomoc ta ma być co do zasady zwrotna, w wyjątkowych przypadkach zobowiązanie mogłoby być jednak umorzone. Nie każdy jednak będzie mógł z tej pomocy skorzystać, warunki są dwa. Po pierwsze, kredyt musi być zaciągnięty na własne cele mieszkaniowe. Po drugie, mieszkanie nie może być większe niż 75 mkw., a powierzchnia użytkowa domu nie może przekraczać 100 mkw. Z szacunków wynika, że z tego funduszu mógłby skorzystać jedynie 1 proc. zadłużonych. Czy to nie za mało? - Fundusz ma charakter zwrotny, więc te pieniądze będą wracać i pomagać kolejnym kredytobiorcom. Poza tym chcę zaznaczyć, że 125 mln zł to są pieniądze, jakie banki na trwałe wniosą do funduszu i one już nigdy do nich nie wrócą – mówił podczas konferencji prasowej Krzysztof Pietraszkiewicz, prezes Związku Banków Polskich. Prezes ZBP zaznacza, że rozwiązanie to jest otwarte również dla banków, które nie podpisały deklaracji, ale również mają istotne portfele kredytów złotowych. Jak zaznaczył, kłopoty ze spłatą kredytów mieszkaniowych dotyczą w Polsce ok. 250 tys. osób, z czego zadłużeni w walutach obcych, głównie we frankach, to tylko 6-7 tysięcy osób. Pytanie, co po 12 miesiącach, kiedy pomoc z funduszu się skończy? Kiedy klient zacznie zwracać tę pomoc? – Wyobrażam sobie, że najlepiej, gdyby to zadłużenie zostało doliczone do kredytu mieszkaniowego i okres kredytowania zostałby wydłużony – odpowiada prezes Pietraszkiewicz. Przy czym w pierwszej kolejności raty spłacane przez klienta trafiałyby do funduszu, żeby pieniądze mogły pomagać kolejnym kredytobiorcom, a dopiero po spłacie tej pomocy raty ponownie zmniejszałyby zadłużenie wynikające z kredytu hipotecznego.",,
https://wiadomosci.onet.pl/swiat/ke-mozliwe-szybkie-porozumienie-ws-nadzoru-bankowego/pl5h4,KE: możliwe szybkie porozumienie ws. nadzoru bankowego,"W nadchodzącyh tygodniach powinny zakończyć się negocjacje ws. wspólnego nadzoru bankowego - podał we wtorek komisarz UE ds. gospodarczych Olli Rehn. KE uważa, że możliwe jest szybkie porozumienie między krajami UE i PE, jeśli strony okażą elastyczność.","""Musimy pilnie i z determinacją poczynić postęp w odbudowie unii gospodarczej i walutowej. To oznacza, że w nadchodzących tygodniach powinniśmy być świadkami zakończenia negocjacji w sprawie wspólnego mechanizmu nadzoru (bankowego) i nowych wymogów kapitałowych w ramach (dyrektywy) CRD IV"" - powiedział na konferencji prasowej po wtorkowym spotkaniu ministrów finansów komisarz UE ds. gospodarczych, walutowych i euro Olli Rehn. Także służby prasowe komisarza UE ds. rynku wewnętrznego Michela Barniera, który odpowiada za regulacje finansowe, potwierdziły PAP, że możliwe jest szybkie porozumienie między krajami UE a Parlamentem Europejskim ws. wspólnego nadzoru bankowego, jeśli ""wszystkie strony okażą elastyczność"". Następne trylogi, czyli negocjacje między ministrami i PE przy udziale Komisji Europejskiej są zaplanowane na środę i czwartek. Jako nieformalny termin zakończenia negocjacji ws. nadzoru przez irlandzką prezydencję podawano koniec stycznia. Zgodnie z grudniowym porozumieniem ministrów finansów, wspólny nadzór Europejskiego Banku Centralnego ma być w pełni operacyjny od 1 marca 2014 roku. Już od marca br. przygotowania do objęcia nadzoru ma rozpocząć EBC, czego warunkiem jest szybkie zakończenie negocjacji na forum UE. Wspólny nadzór ma poprawić stabilność sektora finansowego oraz umożliwić bezpośrednie dokapitalizowanie banków eurolandu z funduszu EMS, co ma z kolei ulżyć finansom publicznym. Niektórym europosłom nie podoba się uzgodniony przez ministrów zapis umożliwiający krajom spoza strefy euro wystąpienie z przyszłego wspólnego nadzoru bankowego. Takiej furtki nie będą miały kraje eurolandu. Jednak jak uspokajało PAP źródło zbliżone do irlandzkiej prezydencji, PE nie ma decydującego głosu ws. propozycji nadzoru. Ponadto komisarz Rehn poinformował we wtorek, że w następstwie poniedziałkowej dyskusji ministrów finansów strefy euro ""będą kontynuowane prace na poziomie technicznym w sprawie zasad bezpośredniej rekapitalizacji banków przez Europejski Mechanizm Stabilizacyjny (fundusz ratunkowy euro - PAP) pod kątem jak najszybszego porozumienia w pierwszej połowie roku"".",fot. PAP/EPA,
https://wiadomosci.onet.pl/swiat/minister-finansow-cypru-nie-jestesmy-rajem-podatkowym/c0jkh,Minister finansów Cypru: nie jesteśmy rajem podatkowym,"Minister finansów Cypru Wasos Sziarlis zaprzeczył w wywiadzie dla najnowszego wydania tygodnika ""Der Spiegel"" oskarżeniom wysuwanym przez niemiecki wywiad, że jego kraj jest rajem podatkowym, gdzie rosyjscy oligarchowie piorą brudne pieniądze.","Na łamach dostępnego w kioskach od niedzieli niemieckiego tygodnika Sziarlis zapewnił, że wstępując w 2004 roku do UE Cypr wdrożył wszystkie wymagane przepisy i regulacje przeciwko praniu pieniędzy. ""Cypr nie jest rajem podatkowym. W rajach podatkowych stawki podatkowe zbliżone są do zera i nikt nie pyta o pochodzenie pieniędzy. Cypr nie spełnia żadnego z tych warunków"" - powiedział szef cypryjskiego resortu finansów. Sziarlis powiedział, że znane są mu krytyczne oceny sytuacji w jego kraju ze strony unijnych partnerów. Zapewnił, że władze w Nikozji chcą, by Cypr był ""poważnym centrum finansowym"". Broniąc relatywnie niskiej - w porównaniu z innymi krajami UE - stawki podatku od firm, wynoszącej na Cyprze 10 procent, Sziarlis powiedział, że jest to ""jeden z niewielu czynników przyciągających zagranicznych inwestorów"". Zdaniem ministra zainteresowanie rosyjskich inwestorów cypryjskim rynkiem wynika z tradycyjnie dobrych i bliskich stosunków między oboma krajami. Umowa o unikaniu podwójnego opodatkowania gwarantuje bezpieczne inwestowanie - dodał Sziarlis. Niemiecka Federalna Służba Wywiadu (BND) szacuje kwoty ukryte przez Rosjan przed fiskusem na kontach w cypryjskich bankach na 20 mld euro. O konsekwentne zwalczanie prania brudnych pieniędzy zaapelował w czwartek do władz Cypru komisarz UE ds. walutowych Olli Rehn. Cypr stara się o międzynarodową pomoc dla swego sektora bankowego. Trzy główne banki komercyjne straciły łącznie 4,5 mld euro na toksycznych greckich papierach dłużnych i nietrafionych pożyczkach. Przygotowywane porozumienie z trojką - Komisją Europejską, Europejskim Bankiem Centralnym i Międzynarodowym Funduszem Walutowym - głosi, że dla odzyskania finansowej równowagi cypryjskie banki mogą potrzebować do 10 mld euro. Decyzja unijnych ministrów finansów spodziewana jest w marcu. Największa niemiecka partia opozycyjna SPD zasygnalizowała ostatnio, że ze względu na podejrzenie o udział cypryjskich banków w praniu brudnych pieniędzy nie poprze w parlamencie pakietu pomocowego dla Cypru.",,
https://wiadomosci.onet.pl/czasem-warto-zmienic-bank/rt0sq,Czasem warto zmienić bank,"Nie trzeba być krezusem, żeby korzystać z pakietu ubezpieczeń w koncie bankowym lub usług concierge przy załatwianiu wielu spraw: od codziennych po okazjonalne – twierdzi ""Puls Biznesu"".","Wystarczą już miesięczne wpływy na rachunek od 1 do 5 tys. zł, aby powierzyć bankowi pieniądze, nie płacić za rachunek i mieć jeszcze dodatkowe profity. I np. nie zastanawiać się, skąd wziąć hydraulika w nagłym przypadku, specjalistę od sprzętu AGD czy IT albo myśleć o rezerwacji stolika w restauracji – wymienia ""PB"", dodając: wystarczy jeden telefon – do banku właśnie. Bezpłatne konto nie zawsze jest więc najlepszym rozwiązaniem, szczególnie dla osób, które mają dodatkowe wymagania – podkreśla dziennik.",fot. iStockphoto/Thinkstock,
https://wiadomosci.onet.pl/kraj/bgk-podpisal-umowe-z-pko-bp-w-ramach-programu-mdm/b1dnx,BGK podpisał umowę z PKO BP w ramach programu MdM,"Bank Gospodarstwa Krajowego podpisał w czwartek umowę z bankiem PKO BP, który będzie udzielał kredytów hipotecznych z dopłatą państwa na zakup pierwszego mieszkania - poinformował w czwartek BGK. Umowy z kolejnymi bankami przewidziano w najbliższych tygodniach.","""Od 1 stycznia 2014 r. klienci będą mogli składać wnioski kredytowe objęte dofinansowaniem wkładu własnego w ramach programu Mieszkanie dla Młodych w bankach, które podpiszą z BGK umowę o współpracy. Docelowo program będzie dostępny w większości banków na obszarze całego kraju"" - podkreślił w komunikacie BGK. Wcześniej BGK realizował inne programy mieszkaniowe, w tym ""Rodzina na Swoim"" czy program budownictwa społecznego. ""Teraz wykorzystamy nasze doświadczenia i kompetencje, aby spełnić oczekiwania ustawodawcy i uruchomić w terminie program Mieszkanie dla młodych"" - powiedział cytowany w komunikacie prezes BGK Dariusz Kacprzyk. Pomoc z budżetu państwa będzie polegać na dofinansowaniu wkładu własnego dla osób zamierzających kupić pierwsze własne M. Program zakłada, że środki pochodzące z Funduszu Dopłat na wsparcie młodych będą przekazywane za pośrednictwem BGK i banków udzielających kredytów hipotecznych. ""Chęć nawiązania współpracy z BGK zgłosiło już kilkanaście banków, które współpracowały przy programie +Rodzinie na swoim+. Stosowne umowy z kolejnymi bankami zostaną podpisane w najbliższych tygodniach"" - dodano. Według prezesa PKO BP Zbigniewa Jagiełły, założenia programu MdM ""wzmacniają własnościowy model zaspokajania potrzeb mieszkaniowych"". ""Po jego uruchomieniu można oczekiwać ożywienia rynku mieszkaniowego, mimo iż od nowego roku zaczyna obowiązywać rekomendacja Komisji Nadzoru Finansowego, zgodnie z którą będzie wymagany wkład własny, a kredyt hipoteczny nie będzie mógł przekraczać 95 proc. wartości kredytowanej nieruchomości"" - podkreślił. MdM ma pomóc osobom do 35. roku życia w zakupie pierwszego nowego mieszkania. O dopłatę będą mogły ubiegać się też młodzi, którzy kupią od dewelopera lub zbudują dom jednorodzinny. Pomoc państwa ma polegać na dofinansowaniu wkładu własnego oraz spłacie części kredytu. Zgodnie z przyjętą pod koniec września przez Sejm ustawą rodzina bezdzietna i singiel dostaną od państwa 10 proc. ceny mieszkania. Jeśli rodzina lub osoba samotna ma potomstwo, dofinansowanie wyniesie 15 proc. Jeżeli w ciągu pięciu lat od zakupu lokalu urodzi się trzecie bądź kolejne dziecko - można będzie liczyć na dodatkowe 5 proc. Dopłatą ma być objęte maksymalnie 50 m kw. mieszkania lub domu o powierzchni odpowiednio do: 75 m kw. i 100 m kw. Ponadto rodzina z trójką dzieci będzie mogła kupić mieszkanie lub dom na rynku pierwotnym o powierzchni większej o 10 m kw. niż przewiduje to MdM. Dofinansowanie państwa dotyczyłoby 50 m kw. lokalu. Wsparcie państwa dla osób budujących dom systemem gospodarczym miałoby polegać natomiast na możliwości odzyskania części VAT za materiały użyte do budowy. Zgodnie z ustawą, przyszłoroczne wydatki na wyroby budowlane ponoszone przez pozostałe osoby nie będą już podlegały częściowemu zwrotowi podatku VAT. MdM ma trwać do 2018 r., a po ocenie skutków programu przez rząd zostanie rozważona możliwość ewentualnego jego przedłużenia.",fot. Shutterstock,
https://wiadomosci.onet.pl/swiat/hiszpania-i-wynik-greckich-wyborow-okresla-poziom-ambicji-szczytu-ue/hwrnd,Hiszpania i wynik greckich wyborów określą poziom ambicji szczytu UE,"O tym, na ile ambitny będzie szczyt UE 28-29 czerwca, zdecyduje sytuacja na rynkach w związku z pomocą dla hiszpańskich banków oraz wynik wyborów w Grecji - wskazują unijne źródła. Najważniejszy dla rynków jest wpływ pomocy na dług Hiszpanii.","- Oczekiwanie członków strefy euro było takie: wyłożymy na stół 100 mld euro i powiemy: nie lękajcie się o los banków hiszpańskich. Nie przygotowano jednak odpowiedzi na to, czy w związku z pomocą wzrośnie dług Hiszpanii i jak wpłynie to na jej ocenę makroekonomiczną - powiedziano, tłumacząc rosnące oprocentowanie hiszpańskich obligacji. Źródła dodały, że na niepokój inwestorów ma też wpływ ""psychologia rynku"". Zastrzegły, że rynki mogą się jeszcze uspokoić, gdy na przykład okaże się, że hiszpańskie banki potrzebują mniej kapitału niż pierwotnie szacowano. W czwartek dziennik ""ABC"" powołując się na analizy firm konsultingowych podał, że w ramach 100 mld euro obiecanych przez partnerów ze strefy euro w ub. weekend, Hiszpania chce poprosić o 60-65 mld euro na rekapitalizację swoich banków. Bank Bankia, której nacjonalizacja przyspieszyła udzielenie pomocy, ma dostać 19 mld euro, zaś Novagalicia i CatalunyaCaixa - po 10 miliardów. Największe banki, takie jak Santander, BBVA, CaixaBank nie będą potrzebowały pomocy - pisze ""ABC"". Tymczasem centralny bank Hiszpanii podał, że zadłużenie hiszpańskich banków w Europejskim Banku Centralnym osiągnęło w czwartek rekordowy poziom i wynosi 287,8 miliardów euro. Wysokość tej sumy jest odzwierciedleniem niezdolności hiszpańskich banków do finansowania się na rynku. Rzecznik komisarza UE ds. walutowych Amadeu Altafaj Tardio poinformował na codziennej konferencji prasowej w Brukseli, że Komisja Europejska ma ocenić potrzeby rekapitalizacji hiszpańskich banków po otrzymaniu formalnego wniosku Madrytu o pomoc, którego KE spodziewa się ""wkrótce"". Pytany o wpływ pożyczki na deficyt budżetowy Hiszpanii, Altafaj Tardio podkreślił, że jest za wcześnie, by ""mówić o wpływie rekapitalizacji banków na deficyt"", bo nieznane są jeszcze warunki tej pożyczki. Przyznał jednak, że na podstawie dotychczasowych doświadczeń należy się spodziewać, że oprocentowanie pożyczki będzie miało wpływ na deficyt, ale będzie ono ""równoważone"" przez oprocentowanie naliczane hiszpańskim bankom. Odnosząc się do rosnących spreadów (czyli różnicy oprocentowania w porównaniu z obligacjami niemieckimi) hiszpańskich obligacji świadczących o niepewności na rynku, Altafaj Tardio przekonywał, że stabilizacja i przywracanie zaufania rynków to proces ""stopniowy"". - Unikanie ryzyka determinuje decyzje inwestorów; najlepszym sposobem na to jest bycie przewidywalnym i wdrażanie środków naprawczych. Hiszpania podejmuje zdecydowane kroki na wszystkich frontach, a sobotnia decyzja eurogrupy je wzmacnia - powiedział. Pytany o wzmagającą niepokój sytuację Cypru, przyznał, że jego ""sektor bankowy ma dużą ekspozycję na sytuację w Grecji"" i jest dotknięty deprecjacją greckich obligacji. 17 czerwca w pogrążonej w głębokim kryzysie zadłużenia Grecji odbędą się nowe wybory parlamentarne, ponieważ po poprzednich z 6 maja żadnej partii nie udało się utworzyć rządu. Zgodnie z niektórymi sondażami w niedzielnych wyborach pozycja skrajnie lewicowej partii SYRIZA jeszcze bardziej się umocni - może ona zająć pierwsze bądź silne drugie miejsce. Jej lider Aleksis Cipras deklaruje, że jest za pozostaniem kraju w UE i strefie euro, ale domaga się radykalnej renegocjacji planu pomocowego i reform dla Grecji. Sprzeciwiają się temu KE, jak i Berlin, na którym spoczywa główny ciężar pożyczek dla Grecji. Jak podkreśliło unijne źródło, celem najbliższego szczytu UE w obecnych okolicznościach jest pokazanie, że ""jest w UE przywództwo polityczne i plan działania"" i po to powstaje raport przewodniczącego Rady Europejskiej Hermana Van Rompuya. Zgodnie z zapowiedziami z nieformalnego szczytu UE 23 maja, w raporcie tym mają znaleźć się tzw. buidling blocks, czyli elementy budowania unii gospodarczej w strefie euro. Elementem tej unii ma być wspólny system gwarantowania depozytów bankowych, który rządy odrzuciły w ubiegłym roku, ale - zdaniem źródła - obecnie pomysł ten ma większe szanse powodzenia, ponieważ ""zmienił się kontekst i zmieniły się potrzeby"". Źródło wskazało, że uwspólnotowienie długów strefy euro (fundusz oddłużeniowy lub euroobligacje) znajdą się w bardziej dalekosiężnej części planu Van Rompuya. Zdaniem rozmówcy, na szczycie zapadnie zgoda na wnioskowane przez Van Rompuya i Europejski Bank Inwestycyjny (EBI) podwyższenie kapitału tego banku. Dodał on, że nie chodzi tu tylko o utrzymanie akcji kredytowej na rzecz realnej gospodarki, ale ""zachowanie potrójnego A"", czyli najwyższej oceny wiarygodności banku. Jej utrata oznaczałaby m.in. wyższe koszty gwarancji i obsługi pożyczek. Źródło pytane o forsowane przez KE w ramach planu pobudzania wzrostu obligacje inwestycyjne na rozwój unijnej infrastruktury, odparło, że ich powodzenie zależy od zainteresowania sektora prywatnego. Na razie Parlament Europejski i duńska prezydencja zgodziły się na projekt pilotażowy obligacji, na które ma być przeznaczone 230 mln euro z obecnego unijnego budżetu.",,
https://wiadomosci.onet.pl/swiat/barclays-rozpocznie-zwolnienia-w-dziale-bankowosci-inwestycyjnej/212gc,Barclays rozpocznie zwolnienia w dziale bankowości inwestycyjnej,"Barclays, drugi pod względem aktywów pożyczkodawca w Wielkiej Brytanii, zacznie w tym tygodniu zwalniać pracowników w dziale bankowości inwestycyjnej, powiedziały osoby zaznajomione ze sprawą.","W Azji firma zwolni około 100 osób, zwolnienia nastąpią też w działach ds. rynków i inwestycyjnych w Londynie i Nowym Jorku, powiedzieli informatorzy proszący o zachowanie anonimowości. W krajach Azji i Pacyfiku zwolnionych zostanie pięć procent zatrudnionych w bankowości inwestycyjnej, powiedział jeden z informatorów. Te redukcje są częścią planu prezesa Antony’ego Jenkinsa, który chce zwolnić do 2016 roku 7 tysięcy osób. Jenkins chce przywrócić rentowność obniżając koszty i koncentrując się na mniejszej liczbie klientów z powodu spadku dochodów z obrotu papierami o stałym dochodzie, walutami i towarami – które jak dotąd były najpoważniejszymi źródłami dochodu Barclays. - Dążąc do obniżeniu kosztów w bankowości inwestycyjnej, bank tak naprawdę myśli o zwolnieniach – powiedziała w rozmowie telefonicznej Sandy Chen, analityk bankowy Cenkos Securities w Londynie. – Problem polega na tym, że jeśli zwalnia się ludzi, obniża się  powiązane z nimi dochody w bankowości inwestycyjnej. Strategicznym wyzwaniem, przed jakim stoi bank, jest obniżenie kosztów bez obniżenia dochodu. Akcje Barclays straciły w Londynie do godziny 9:38 jeden procent do 243,65 pensów i wartość rynkowa banku wyniosła około 40 miliardów funtów (67 miliardów dolarów). W tym roku akcje banku straciły 10 procent i były w tym okresie najgorzej notowanymi akcjami bankowymi. Zwolnienie 7 tysięcy pracowników „wynika z naszego zobowiązania do wypracowania wyższych zwrotów z nakładów w bankowości inwestycyjnej, a także ze strategii bankowej i działalności rynkowej skoncentrowanej na standaryzowanych produktach płynnościowych” napisał w e-mailowym komunikacie bank z siedzibą w Londynie. Cięcia etatów mają miejsce po serii rezygnacji z pracy osób z kadry kierowniczej banku, między innymi Roberta Morrice’a - prezesa na kraje Azji i Pacyfiku, Hugh ""Skip"" McGee – prezesa ds. obu Ameryk, a także Larry’ego Wiesenecka współkierującego działem papierów wartościowych. - Zwolnienia w Azji nadal będą przeprowadzane – powiedział w rozmowie telefonicznej Louis Wong, zarządzający funduszami Phillip Capital Management w Hong Kongu. – Banki w Azji odnotowują wolniejszy wzrost na rynkach wschodzących i cięcie kosztów jest najlepszym sposobem na zwiększenie zwrotu z nakładów, podobnie jak zrobiły to międzynarodowe banki w krajach uprzemysłowionych. Na stanowisku szefa działu fuzji i przejęć w krajach Azji i Pacyfiku Edwarda Kinga zastąpi Vanessa Koo, powiedział jeden z informatorów. Jego zdaniem Wu Sheng zostanie szefem ds. Chin. Koo i Wu odmówili komentarza. - Nie wycofujemy się z żadnego z 11 krajów w regionie, w których w tej chwili prowadzimy działalność – powiedział Timothy Cuffe, rzecznik banku w Hong Kongu. – Będziemy dążyć do wzrostu w kluczowych dla banku obszarach potencjału i skali. Oprócz Morrice’a, z kadry kierowniczej odszedł z banku w ostatnich tygodniach Johan Leven – szef działu finansowości korporacyjnej na kraje Azji i Pacyfiku, powiedzieli w ubiegłym tygodniu informatorzy. Odchodzi też Helge Weiner-Trapness – szefowa działu zajmującego się  firmami finansowymi, powiedziały dwie osoby zaznajomione ze sprawą. 15 maja bank poinformował, że odchodzi Matthew Ginsburg – szef działu bankowości inwestycyjnej w regionie. Barclays rozpoczął świadczenie w Azji usług doradczych przy transakcjach fuzji i przejęć w 2008 roku i w następnym roku wprowadził usługę gwarantowania emisji akcji. Następnie rozpoczął w 2010 roku tworzenie działu doradztwa franczyzowego i obrotu akcjami na rynku wtórym w ramach międzynarodowego rozwoju po przejęciu amerykańskich operacji Lehman Brothers Holdings. W przypadku banków w regionie Azji i Pacyfiku opłaty za gwarantowanie akcji i obligacji, a także za doradztwo przy przejęciach zmniejszyły się w latach 2011 - 2013 o 23 procent, jak podaje nowojorska firma analityczna Freeman & Co. W tym samym okresie w Stanach Zjednoczonych opłaty wzrosły o 23 procent, a w Europie spadły o sześć procent. Barclays był zamieszany w skandale na skalę międzynarodową – począwszy od manipulowania stopami procentowymi po sprzedaż klientom niepotrzebnych ubezpieczeń. Teraz bank redukuje etaty, odbudowuje relacje z organami nadzoru i słucha głosu udziałowców na temat obniżenia premii.",fot. Reuters,
https://wiadomosci.onet.pl/kraj/kolejne-klopoty-czempinskiego-stracil-miliony/z46x3,Kolejne kłopoty Czempińskiego. Stracił miliony,"Były szef UOP gen. Gromosław Czempiński miał dostęp do dwóch szwajcarskich kont. Prokuratura nie stwierdziła, by wpływały na nie pieniądze z łapówek - podaje ""Puls Biznesu"". Gazeta podaje też, że z konta byłego szefa UOP zniknął milion dolarów, a Czempiński nie zdołał wyjaśnić kto był odpowiedzialny za transfer tych pieniędzy.","Śledczy umorzyli więc w grudniu ub. roku postępowanie w sprawie rzekomego przyjęcia przez generała 2 mln USD łapówki. Gazeta dotarła do uzasadnienia tej decyzji i znalazła w nim nader interesujące szczegóły. Z dokumentu wynika, że Czempińskiego obciążył zeznaniami szwajcarski bankier Peter V., osławiony ""kasjer lewicy"", skazany w Polsce za morderstwo staruszki, a następnie ułaskawiony przez prezydenta Kwaśniewskiego. Gdy jednak do warszawskiej prokuratury wpłynęły materiały ze Szwajcarii, okazało się, że rewelacje Petera V. nie potwierdziły się. Czempiński nie miał w latach 1990-96 rachunków bankowych w Szwajcarii. Takowe zostały założone dopiero po jego odejściu z UOP - w 1999 i 2000 roku. Generał (wraz z Piotrem Mroczykiem - ostatnim dyrektorem radia Wolna Europa) podjął wówczas działalność biznesową.","gen. Gromosław Czempiński,fot.Wojciech Olkuśnik / Agencja Gazeta",
https://wiadomosci.onet.pl/podatek-bankowy-w-polsce-10-razy-wyzszy-niz-w-niemczech/xxx5y8,Andrzej Bień: podatek bankowy w Polsce 10 razy wyższy niż w Niemczech,"Podatek bankowy nie szkodzi bankom. Tego typu podatki występują w wielu krajach Europy, lecz są dużo niższe niż w Polsce - np. w sąsiednich Niemczech tego rodzaju opodatkowanie jest dziesięć razy mniejsze; lepszym rozwiązaniem byłby podatek obrotowy lub wyższy CIT dla banków - mówi PAP prof. Andrzej Bień.","W najbliższy poniedziałek wchodzi w życie uchwalony przez Sejm 30 grudnia tzw. podatek bankowy. Nowe prawo przewiduje stawkę podatku 0,44 proc. od wartości aktywów. Opodatkowaniem zostaną objęte banki (krajowe, oddziały banków zagranicznych, oddziały instytucji kredytowych), zakłady ubezpieczeń i reasekuracji, spółdzielcze kasy oszczędnościowo-kredytowe oraz firmy pożyczkowe. W przypadku banków oraz spółdzielczych kas oszczędnościowo-kredytowych wartość aktywów wolnych od podatku wynosi 4 mld zł. Dla ubezpieczycieli jest to 2 mld zł, a dla firm pożyczkowych - 200 mln zł. ""Problem polega na tym, że co prawda opodatkowanie bankowych aktywów występuje w wielu krajach Europy, lecz są one dużo mniejsze niż wprowadzany w Polsce »podatek bankowy«. Na przykład w sąsiednich Niemczech tego rodzaju opodatkowanie jest dziesięć razy mniejsze. Po drugie, rzecz polega na tym, że to nie u nas w Polsce dokonuje się emisja kapitału, lecz na Zachodzie Europy, w USA, w innych krajach świata. Większość udostępnianego w Polsce kredytobiorcom kapitału pochodzi więc z zagranicy i może za granicę powrócić"" - powiedział prof. Andrzej Bień z Instytutu Bankowości Szkoły Głównej Handlowej i firmy konsultingowej Aband Consultants Ltd. ""Ten podatek może też tak obciążyć banki, że odbije się to na przychodach budżetu państwa polskiego z innych podatków od sektora finansowego, które zostaną »połknięte« przez podatek bankowy w tym kształcie"" - dodał prof. Bień. Jak powiedział ekspert, obciążenia bilansu banków i innych instytucji finansowych po wprowadzeniu nowego podatku przejdą też na klientów. ""Głównie kredytobiorców, poprzez zwiększenie kosztów kredytów, ale też innych klientów, np. w opłatach za prowadzenie konta czy w zmniejszeniu wynagrodzeń za złożone depozyty"" - sprecyzował prof. Bień. ""Zresztą, większość banków, w tym były bank obecnego ministra rozwoju Mateusza Morawieckiego, już od jakiegoś czasu podwyższa różnego rodzaju opłaty obciążające klientów. Z drugiej strony zmniejszane są przychody banków, celem niwelacji kosztów zwiększonego opodatkowania"" - kontynuował. ""Jeżeli rząd chciał opodatkować banki, mógł zrobić to inaczej"" - uważa Andrzej Bień. ""Na przykład wprowadzając dla nich podatek obrotowy lub podwyższając stawkę CIT dla nich. Ale to dodatkowe opodatkowanie musiałoby być jednocześnie porównywalne z tego rodzaju stawkami podatku za granicą, a więc dużo niższe niż to obecnie wprowadzane. Podjęto jednak taką, a nie inną decyzję"" - wskazał. Jego zdaniem wszystkie wielkie korporacje finansowe, posiadające swoje placówki w Polsce, czy to w formie spółek prawa polskiego, czy swoich oddziałów, znajdą prędzej czy później sposoby, by w Polsce podatku bankowego w ogóle nie płacić, wyprowadzając się za granicę. ""Natomiast banki z rdzennie polskim kapitałem mogą stworzyć filie zagraniczne i polskim dużym klientom, szczególnie korporacyjnym, oferować produkty finansowe z Berlina, Zurychu, Londynu lub... Ukrainy. Dla dużych firm międzynarodowych lub polskich nie ma problemu, ale dla średnich i drobnych polskich przedsiębiorców to już poważna bariera w uzyskaniu zasilania kredytowego, zarówno na inwestycje, jak i do obrotu gospodarczego. Może to prowadzić do tego, że banki działające dotychczas na polskim rynku i tu płacące podatki, zapłacą je, ale za granicą, a nie u nas"" - ostrzegł prof. Bień. ""Można się więc spodziewać już w średnim okresie czasu, że dochody z CIT od banków będą mniejsze od tych sprzed wprowadzenia nowego podatku. A na polskim rynku finansowym ogólnie dostępne pozostaną w większości kredyty detaliczne, konsumpcyjne, co w istotny sposób ograniczy finansowanie rozwoju gospodarczego kraju"" - przewiduje ekspert.",,
https://wiadomosci.onet.pl/swiat/cypr-rozwaza-rozne-opcje-wsparcia-swych-bankow/b8vwn,Cypr rozważa różne opcje wsparcia swych banków,"Wybory w Grecji utorowały drogę do uzyskania przez Cypr pilnie potrzebnych funduszy na dokapitalizowanie jego banków, zarówno w formie środków z funduszu ratunkowego UE, jak i kredytów dwustronnych - oświadczył we wtorek cypryjski minister finansów Wasos Sziarlis.","- Jesteśmy optymistami w sprawie uzyskania pomocy finansowej, jakiej potrzebujemy dla dokapitalizowania banków, czy to poprzez umowę dwustronną, czy to poprzez mechanizm (unijny), EFSF. Sądzimy, że obecnie dzięki nowemu greckiemu rządowi będzie można osiągnąć szybsze porozumienie (w tym kierunku) - powiedział Sziarlis. Zgodnie z wymogami stawianymi przez nadzór bankowy, Cypr musi do końca czerwca znaleźć 1,8 mld euro na dokapitalizowanie swego drugiego co do wielkości banku Cyprus Popular Bank, który poniósł znaczne straty w następstwie częściowego umorzenia greckiego długu wcześniej w tym roku. - Z pewnością kierunek, o jakim myślimy jest taki, że Grecja będzie miała rząd, który utrzyma ją w strefie euro. Jest to bardzo pozytywny rozwój wydarzeń, obraca on w znacznym stopniu wniwecz naciski i niepokoje, jakie mogłyby się pojawić w odniesieniu do systemu strefy euro i Cypru - dodał Sziarlis. Jak zaznacza Reuters, cypryjskie banki są silnie zaangażowane w greckie wierzytelności i perspektywa odrzucenia przez nowy rząd Grecji unijnego programu pomocowego była postrzegana na Cyprze jako potencjalna katastrofa, która zwielokrotniłaby koszty ratowania własnych banków. Obawy te zmalały po niedzielnym zwycięstwie wyborczym konserwatysty Antonisa Samarasa, deklarującego utrzymanie przez Grecję współpracy z Brukselą. Sziarlis nie ujawnił, jakie środki będą jeszcze potrzebne Cyprowi poza niezbędną dla dofinansowania Cyprus Popular kwotą 1,8 mld euro. Poinformował, że Nikozja nie wystąpiła jeszcze do EFSF z jakimkolwiek wnioskiem o pomoc, a złoży go tylko wtedy, jeśli będzie to uzasadnione ogólnymi potrzebami gospodarki. Cypr nie ubiega się o nowe fundusze na pokrycie swych potrzeb budżetowych, gdyż wystarczają mu środki z bieżących pożyczek - podkreślił. - Czas naciska, liczymy godziny do 30 czerwca i gdy ostatni raz to sprawdzałem, pozostało 278 godzin, w ciągu których będziemy musieli zorganizować dokapitalizowanie banków - powiedział cypryjski minister finansów. Cypr utracił możliwość zdobywania środków finansowych poprzez sprzedaż obligacji, bowiem na rynku wtórnym rentowność emitowanych przez niego walorów znacznie przekracza 10 proc. Uniknął jednak w ubiegłym roku bankructwa, zaciągając w Rosji kredyt w wysokości 2,5 mld euro. W ubiegłym tygodniu przedstawiciel rosyjskiego banku centralnego oświadczył, że Rosja jest gotowa udzielić Cyprowi kolejnej pożyczki w wysokości do 5 mld euro. Rosyjskie ministerstwo finansów poinformowało, że dotychczas nie otrzymało od Cypru wniosku o udzielenie pożyczki. Na Cyprze, który przyciąga zagraniczne przedsiębiorstwa 10-procentowym podatkiem CIT, zarejestrowane są wielkie rosyjskie koncerny naftowe, metalurgiczne i inne, które część swych środków zdeponowały w miejscowych bankach. - Dlatego Rosja chce w miarę możliwości uniknąć krachu cypryjskiego systemu bankowego - podkreśla analityk Andriej Czerniawski.",,
https://wiadomosci.onet.pl/swiat/hiszpania-tworzy-bank-dla-zlych-kredytow/0y2ym,"Hiszpania tworzy ""bank dla złych kredytów""","Rząd Hiszpanii zatwierdził powołanie ""bad banku"" (złego banku, banku dla złych kredytów), mającego się zająć ""toksycznymi aktywami"" sektora bankowego, których znaczną część stanowią kredyty udzielone sektorowi nieruchomości.","Celem jest umożliwienie hiszpańskim bankom, pogrążonym w kłopotach po załamaniu się rynku nieruchomości w 2008 roku, wyjście na prostą, pozbycie się owych toksycznych aktywów i zapewnienie dopływu kredytów do kulejącej gospodarki. Bank centralny Hiszpanii ocenia, że banki mogą być obciążone toksycznymi aktywami wartymi około 184 mld euro. Aktywa te to nieściągalne kredyty hipoteczne lub zajęte przez banki nieruchomości, których właściciele nie zdołali spłacić pożyczek. Minister gospodarki Luis de Guindos powiedział, że ""zły bank"", który będzie kontrolowany przez bank centralny, rozpocznie działalność w listopadzie. Podkreślił, że toksyczne aktywa, które będą trafiać do ""złego banku"", muszą mieć wartość umożliwiającą temu bankowi osiągnięcie zysków w dalszej przyszłości. ""Zły bank"" będzie miał od 10 do 15 lat na wyprzedaż owych toksycznych aktywów, od których uwolni sektor bankowy.",Fot. PAP,
https://wiadomosci.onet.pl/kraj/szczurek-mf-nie-rezygnuje-ze-zmian-w-ustawie-o-nbp/8wt20,Szczurek: MF nie rezygnuje ze zmian w ustawie o NBP,"Resort finansów nie rezygnuje z tekstu nowelizacji ustawy o Narodowym Banku Polskim, a w pracach uwzględni lipcowy komunikat zarządu NBP i Rady Polityki Pieniężnej - poinformował w środę minister finansów Mateusz Szczurek.","""Nie rezygnujemy z tekstu nowelizacji ustawy o NBP. Rząd pracując nad projektem ustawy weźmie pod uwagę wspólny komunikat RPP i zarządu NBP"" - powiedział dziennikarzom Szczurek. ""Ostateczny kształt zmian w procesie powoływania członków RPP będzie zależał od momentu wejścia w życie ustawy. Mechanizm wprowadzenia rotacyjności kadencji członków RPP będzie musiał być dostosowany do momentu wejścia w życie ustawy"" - dodał. W opublikowanym 11 lipca komunikacie Rada Polityki Pieniężnej (RPP) oraz zarząd NBP poinformowały, że w związku z przyjętym przez Radę Ministrów projektem założeń do nowelizacji ustawy o Narodowym Banku Polskim, Rada Polityki Pieniężnej i zarząd NBP wypracują wspólne stanowisko wobec proponowanych zmian, które zostanie przedłożone Rządowemu Centrum Legislacji. W komunikacie zaznaczono, że zarówno procedury dokonywania zmian legislacyjnych odnoszących się do Narodowego Banku Polskiego, jak i ich treść muszą być zgodne z zasadą niezależności NBP, a projektowane zmiany nie mogą ograniczać uprawnień Rady Polityki Pieniężnej, ani też zmieniać trybu jej powoływania i liczebności.",fot. PAP/Leszek Szymański,
https://wiadomosci.onet.pl/kraj/mfw-dzialania-bankow-centralnych-pomogly-w-kryzysie-ale-przyniosly-ryzyka/t7s30,"MFW: działania banków centralnych pomogły w kryzysie, ale przyniosły ryzyka","Niekonwencjonalne działania największych banków centralnych na świecie pomogły ustabilizować system finansowy w czasie kryzysu, ale spowodowały również efekty uboczne, które mogą być groźne dla gospodarek - ostrzega Międzynarodowy Fundusz Walutowy.","MFW w najnowszym raporcie na temat globalnej stabilności finansowej przypomina, że kilkuletni okres wyjątkowo niskich stóp procentowych oraz skup obligacji przez niektóre z banków centralnych krajów wysokorozwiniętych pomógł pozostającym w kryzysie gospodarkom. Banki centralne, zwłaszcza Rezerwa Federalna, Bank Anglii, Europejski Bank Centralny i Bank Japonii - jak wskazuje Fundusz - podjęły śmiałe działania, dzięki którym zmniejszone zostały słabości sektora bankowego, a także ustabilizowane niektóre rynki, zwłaszcza międzybankowy i papierów hipotecznych. Podczas kryzysu banki komercyjne obawiały się pożyczać sobie nawzajem pieniądze, w efekcie czego na rynku zaczęło brakować pieniędzy. Aby zaradzić tej sytuacji, zaczęto ciąć stopy procentowe. Niskie stopy miały za zadanie zwiększenie akcji kredytowej, a w konsekwencji rozruszanie recesyjnych lub stagnujących gospodarek. Z kolei, aby pomóc zadłużonym krajom strefy euro, Europejski Bank Centralny zaczął skupować ich papiery dłużne, przez co obniżył ich oprocentowanie i uspokoił rynki. MFW przyznaje, że taka polityka dała efekty, ale przyniosła też niepożądane efekty uboczne, które mogą stanowić zagrożenie dla stabilności finansowej. Wyjaśnia, że dłuższy okres niskiego oprocentowania zachęca banki do utrzymywania zagrożonych (toksycznych) kredytów zamiast naprawy bilansów. To z kolei - uważa MFW - może prowadzić do zwiększenia ryzyka kredytowego w średnim okresie i w konsekwencji niewypłacalności ""zainfekowanych"" banków. Co prawda dotychczas nie ma niepokojących objawów w samych bankach, ale istnieje obawa, że ryzyka mogą się przenieść do innych części sektora finansowego, takich jak na tak zwane banki cienia - fundusze hedgingowe, fundusze rynku pieniężnego oraz strukturyzowane fundusze inwestycyjne, które nie podlegają nadzorowi finansowemu. Raport wskazuje, że ryzyka mogą się zmaterializować, gdy banki centralne zaprzestaną nadzwyczajnych działań, podjętych w wyniku globalnego kryzysu. MFW zwraca uwagę, że niepewność w sprawie sprzedaży aktywów (obligacji) może doprowadzić do zmiany nastrojów na rynku i szybkiej zmiany cen, co zaowocuje sporymi stratami zwłaszcza w sektorze banków komercyjnych. Słabo skapitalizowane jednostki byłby dotknięte najmocniej taką sytuacją - przestrzegają analitycy. Aby zminimalizować negatywny wpływ na nastroje na rynku, banki centralne - według MFW - powinny wyraźnie mówić o swojej strategii, zwłaszcza przed rezygnacją z nadzwyczajnych środków. Szefowa departamentu rynków kapitałowych i pieniężnych w Funduszu Laura Kodres uważa, że wprawdzie póki co sytuacja jest stabilna, ale jeśli niekonwencjonalna polityka banków centralnych nie będzie ""produktywnie"" wykorzystywana przez instytucje finansowe i regulatorów rynku, ""w pewnym momencie możemy się spodziewać kolejnej rundy trudnej sytuacji finansowej"". Mimo wszystko MFW nadal zaleca kontynuowanie przez banki centralne polityki wspierania gospodarek i stabilności finansowej, aż poprawa sytuacji gospodarczej się nie ugruntuje.",fot. iStockphoto,
https://wiadomosci.onet.pl/swiat/przyszlosc-banku-ior-tematem-obrad-rady-kardynalow/h0v0j,Przyszłość banku IOR tematem obrad Rady Kardynałów,"Przyszłość watykańskiego banku IOR, a także występujące tam w przeszłości problemy były tematem drugiego dnia obrad Rady Kardynałów, pomagającej papieżowi Franciszkowi w zarządzaniu Kościołem i w przygotowaniu reformy Kurii Rzymskiej - poinformowano we wtorek.","Franciszek oraz ośmiu kardynałów doradców spotkali się ze specjalną komisją do spraw banku IOR. Wysłuchano raportu komisji powołanej przez papieża latem zeszłego roku. W naradzie uczestniczył, podobnie jak pierwszego dnia, sekretarz stanu Stolicy Apostolskiej arcybiskup Pietro Parolin. Rzecznik Watykanu ksiądz Federico Lombardi powiedział, że tematem dyskusji była „misja” IOR, a nie tylko kwestie techniczne i organizacyjne. Ks. Lombardi podkreślił, że mówiono o „problemach”, które w przeszłości miały miejsce w banku - a więc o licznych nieprawidłowościach i stawianych mu zarzutach - a także o planowanych tam zmianach i „odnowie”. Reforma tej instytucji, na którą cień rzuciły skandale i przypadki prania brudnych pieniędzy, jest jednym z priorytetów pontyfikatu Franciszka. Obserwatorzy nie wykluczali nawet, że może zapaść rewolucyjna decyzja o zamknięciu IOR. Koordynator Rady Kardynałów kard. Oscar Rodriguez Maradiaga pytany o taką ewentualność w wywiadzie prasowym odparł: ""Wszystko zależy od tego, co wyniknie ze sprawozdań"". ""Ale lepiej wyleczyć chorego, niż wskrzeszać zmarłego. Będziemy starać się też uniknąć chirurgicznego zabiegu obcięcia ramienia"" - powiedział kardynał z Hondurasu. W poniedziałek papież i kardynałowie doradcy z całego świata spotkali się z drugą specjalną komisją, powołaną niedawno w Watykanie, analizującą strukturę administracyjną i ekonomiczną Stolicy Apostolskiej w związku z planowanymi reformami w Kurii Rzymskiej.",,
https://wiadomosci.onet.pl/kraj/latwiejszy-dostep-do-kont-osob-zmarlych/t78hqb,Łatwiejszy dostęp do kont osób zmarłych,"Ułatwienie spadkobiercom dostępu do rachunków bankowych osób zmarłych - to cel ustawy, do której poprawki Senatu zaakceptował w piątek Sejm. Jedna z nich zakłada, że ustawa wejdzie w życie 1 lipca 2016 roku, a nie 1 stycznia tego roku.","Posłowie zaakceptowali także inną istotną poprawkę Senatu, zakładającą, że waloryzacja środków na ""martwych"" kontach będzie dotyczyć tylko umów wygasających, ale nie tych rozwiązanych. Inna z przyjętych poprawek zakłada, że banki będą informowały gminy m.in. o dacie powzięcia informacji o śmierci posiadacza rachunku, dacie wydania ostatniej dyspozycji, wysokości środków pieniężnych, zgromadzonych na rachunkach oraz o kwotach wypłat z rachunku. Pozostałe kilkanaście poprawek Senatu, zaakceptowanych przez Sejm, ma charakter doprecyzowujący. Projekt nowelizacji Prawa bankowego, ustawy o SKOK i ustawy o ewidencji ludności był inicjatywą legislacyjną Senatu. Jej podstawowym celem jest uregulowanie problematyki rachunków nieaktywnych – tzw. rachunków uśpionych, ""określenie wpływu śmierci posiadacza rachunku bankowego na zawartą umowę rachunku bankowego, ułatwienie dostępu do informacji o rachunkach spadkobiercom i zapisobiorcom ich posiadacza"" - głosi uzasadnienie. Analogiczne przepisy mają dotyczyć rachunków w Spółdzielczych Kasach Oszczędnościowo-Kredytowych. Senator Mieczysław Augustyn (PO) w toku prac nad inicjatywą senacką mówił, że powodem jej przygotowania były sygnały napływające do senatorów, że spadkobiercy nie mogą uzyskiwać informacji o kontach osób zmarłych, z uwagi na tajemnicę bankową, a tym samym nie mają dostępu do tych środków. Zgodnie bowiem z obecnym stanem prawnym, dyspozycje wobec konta wygasają w chwili śmierci właściciela. Zgodnie z senacką inicjatywą, banki i SKOK-i będą miały obowiązek informowania przy zakładaniu rachunku o możliwości wskazania osób uprawnionych do konta na wypadek śmierci. Niezwłocznie po uzyskaniu informacji o śmierci posiadacza rachunku, banki i SKOK-i będą zawiadamiać wskazane przez posiadacza rachunku osoby o możliwości wypłaty określonej kwoty. Ustawa wprowadza tzw. centralną informację o rachunkach, za pośrednictwem której posiadacz rachunku lub spadkobierca będzie mógł uzyskać informację o wszystkich rachunkach danej osoby w bankach lub SKOK-ach. Banki i SKOK-i będą też miały obowiązek ustalać, czy właściciel konta żyje. Po pięciu latach od dokonania ostatniego obrotu bank lub SKOK będzie miał obowiązek wystąpienia do szefa MSW o udostępnienie danych z rejestru PESEL umożliwiających ustalenie, czy posiadacz rachunku żyje. Zgodnie z ostatecznie przyjętymi zapisami ustawy, środki z rachunków osób zmarłych oraz ""rachunków uśpionych"" nie będą przekazywane do Bankowego Funduszu Gwarancyjnego, jak chcieli pierwotnie senatorowie, ale będą pozostawać w tych bankach, w których się znajdują. Centralną informację o rachunkach będzie prowadzić Krajowa Izba Rozliczeniowa S.A., czyli spółka prawa handlowego, będąca własnością grupy banków i ZBP.",,
https://wiadomosci.onet.pl/swiat/europejski-bank-centralny-przejmuje-nadzor-nad-bankami-strefy-euro/zq11m,Europejski Bank Centralny przejmuje nadzór nad bankami strefy euro,"Europejski Bank Centralny (EBC) od wtorku przejął bezpośredni nadzór nad największymi bankami w krajach strefy euro. Rozwiązanie to ma pomóc odbudować zaufanie do systemu bankowego, a także wzmocnić jego bezpieczeństwo i stabilność.","EBC swoją funkcję nadzorczą będzie pełniło w ramach Jednolitego Mechanizmu Nadzorczego(SSM - Single Supervisory Mechanism). To jeden z filarów unii bankowej w odpowiedzi na kryzys w UE. ""To kolejny krok w kierunku pełnej unii bankowej. Ostatnie wyniki stres testów bankowych pokazały wiarygodność EBC, jako organu, który będzie zapewniał nadzór nad bankami w strefie euro"" - oświadczył we wtorek komisarz ds. stabilności finansowej, usług finansowych i unii rynków kapitałowych Jonathan Hill. Eksperci wskazują, że jednym z pierwszych zadań EBC jako wspólnego nadzorcy będzie doprowadzenie do zakończenia naprawy bilansów banków, którym nie udało się przejść stress testów. Ich wyniki pokazały, że 25 ze 130 banków strefy euro miało niedobory kapitałowe, które mogłyby być niebezpieczne w razie kryzysu. EBC będzie bezpośrednio nadzorował największe banki w strefie euro, natomiast mniejsze instytucje we współpracy z krajowymi nadzorcami. W sumie bezpośrednio lub pośrednio frankfurcka instytucja będzie odpowiadała za 3,6 tys. banków w 18 państwach eurostrtefy. W ramach SSM sprawdzane ma być, w jaki sposób banki pożyczają sobie środki, inwestują, a także udzielają kredytów. SSM będzie mógł zwrócić sie do banków, by utrzymywały wyższą rezerwę na wypadek turbulencji gospodarczych, będzie też mógł nakładać sankcje na banki, jeśli te będą dopuszczały się łamania zasad. W grudniu zeszłego roku PE zatwierdził Francuzkę Daniele Nouy na szefową rady wspólnego nadzoru. Swoją funkcję ma objąć w listopadzie br. Polak Maciej Lewandowski z PKO BP będzie szefem sekcji w Pierwszym Dyrektoriacie Jednolitego Mechanizmu Nadzorczego w EBC. Ma odpowiadać za bezpośredni nadzór nad wybranymi bankami krajów strefy euro. Pod nadzorem SSM od wtorku znalazło się 120 największych banków państw strefy euro, reprezentujących 82 proc. aktywów bankowych w ""18"". Do mechanizmu mogą też przystępować kraje spoza eurozony. SSM jest elementem unii bankowej budowanej, by uniknąć powtórki skutków ostatniego kryzysu finansowego. Głównym celem tego systemu jest zapewnienie bezpieczeństwa i dobrego stanu europejskiego systemu bankowego, większej integracji i stabilności finansowej spójności nadzoru bankowego. Jednolity Mechanizm Nadzorczy jest jednym z dwóch filarów instytucjonalnych europejskiej unii bankowej. Drugim jest jednolity mechanizm restrukturyzacji i uporządkowanej likwidacji (Single Resolution Mechanism - SRM), centralny organ przy Komisji Europejskiej, odpowiedzialny za likwidację banków.",fot. Shutterstock,
https://wiadomosci.onet.pl/kraj/nowy-bat-na-banki-zeby-nie-zadluzaly-beztrosko-klientow/kfp5y3,"Nowy bat na banki, żeby nie zadłużały beztrosko klientów?","- W Polsce wprowadzenie cywilizowanej upadłości firm i upadłości konsumenckiej będzie bardzo trudne - uważa prof. Krzysztof Rybiński, rektor uczelni Vistula. Ale dodaje, że jest to konieczne, bo dodatkowo ustawa o upadłości byłaby również batem na banki,",,,
https://wiadomosci.onet.pl/swiat/cypr-uzgodnil-podatek-od-depozytow/58ecn,Cypr uzgodnił podatek od depozytów,"Klienci największych cypryjskich banków stracą 47,5 procent swoich depozytów. Po miesiącach negocjacji z kredytodawcami Nikozja podała szczegóły opodatkowania depozytów.",Wszyscy posiadacze depozytów o wartości wyższej niż 100 tysięcy euro ulokowanych w dwóch największych bankach - Banku Cypru i likwidowanego banku Laiki stracą blisko połowę zgromadzonych oszczędności.,,
https://wiadomosci.onet.pl/swiat/chinski-bank-zawiesil-interesy-z-bankiem-polnocnokoreanskim/h1snk,Chiński bank zawiesił interesy z bankiem północnokoreańskim,"Państwowy Bank of China, jeden z największych chińskich banków, zawiesił interesy z północnokoreańskim Bankiem Handlu Zagranicznego (Foreign Trade Bank), oskarżonym przez USA o finansowanie rakietowego i jądrowego programu Pjongjangu.","Bank of China powiadomił północnokoreański bank o zamknięciu wszystkich jego rachunków i wstrzymaniu transakcji - poinformowała rzeczniczka placówki w Pekinie, bez podania, jakiej liczby rachunków dotyczyła decyzja. Nie podała też żadnych innych szczegółów. Do zamknięcia rachunków i wstrzymania transakcji doszło w niedługi czas po tym, kiedy nowe chińskie kierownictwo zaczęło okazywać narastające niezadowolenie z testów jądrowych i rakietowych przeprowadzanych przez Koreę Płn. W ostatnich miesiącach Pekin wykazywał również gotowość do współpracy z Waszyngtonem w sprawie zastosowania nacisków wobec Pjongjangu, od zaakceptowania ONZ-owskich sankcji po wydanie w zeszłym miesiącu wspólnego oświadczenia z amerykańskim sekretarzem stanu Johnem Kerry wzywającego Koreę Płn. do wyrzeczenia się programów jądrowych. Chiny dla Korei Płn. są głównym partnerem gospodarczym i handlowym, dostarczającym jej niemal całości potrzebnego jej paliwa. Gospodarcza zależność Korei Płn. od Chin wzrasta po impasie, jaki spowodowało zamknięcie wspólnej z Koreą Północną strefy przemysłowej Kaesong, będącej dla Pjongjangu ważnym źródłem waluty. Zawieszenie interesów przez Bank of China jeszcze bardziej komplikuje głównemu północnokoreańskiemu bankowi wymieniającemu waluty, jakim jest Bank Handlu Zagranicznego, dostęp do kluczowego rynku finansowego. W marcu amerykańskie ministerstwo skarbu nałożyło sankcje na Bank Handlu Zagranicznego, skutecznie odcinając go od finansowego systemu w USA i wezwało Pekin do uczynienia analogicznego kroku. Amerykański departament skarbu nazwał ten bank ""kluczowym węzłem finansowym"" dla północnokoreańskich programów nuklearnych i broni masowego rażenia. Bank Handlu Zagranicznego finansował według Amerykanów inne banki i firmy już wcześniej objęte sankcjami, w tym wspierał milionami dolarów transakcje północnokoreańskiej korporacji Korea Mining Development, handlującej bronią.",,
https://wiadomosci.onet.pl/swiat/tunezyjski-adwokat-byly-prezydent-gotow-zrzec-sie-szwajcarskich-aktywow/k41j5,Tunezyjski adwokat: były prezydent gotów zrzec się szwajcarskich aktywów,"Były prezydent Tunezji Zin el-Abidin Ben Ali gotów jest zrzec się na korzyść kraju swych aktywów, jakie mogą znajdować się w Szwajcarii - poinformował w poniedziałek jego libański adwokat Akram Azuri. Wcześniej zaprzeczał, by Ben Ali miał konto w Szwajcarii.","Azuri wydał oświadczenie w reakcji na oskarżenia pod adresem Ben Alego o ukrywanie pieniędzy w szwajcarskich bankach. Upoważnia w nim szwajcarski rząd do przekazania takich funduszy Tunezyjczykom. Swoje oświadczenie wysłał - jak powiedział - do szwajcarskiego ambasadora w Bejrucie. 30 maja Azuri oświadczył, że jego klient nie ma kont bankowych w Szwajcarii i że chętnie pojedzie z obecnym prezydentem Monsifem Marzukim do Szwajcarii, aby przywieźć stamtąd wszystkie pieniądze, jakie znajdzie się tam na nazwisko Ben Alego. Tunezyjskie władze oskarżają byłego prezydenta o sprzeniewierzenie na własny użytek i wyprowadzenia za granicę funduszy państwowych. Ben Ali, którego obaliła rewolucja z przełomu lat 2010-11 uciekł 14 stycznia 2011 roku do Arabii Saudyjskiej. Nowym władzom Tunezji nie udało się doprowadzić do jego ekstradycji i - jak wskazują agencje - na razie się na to zanosi. Miesiąc temu został zaocznie skazany przez sąd wojskowy w Tunezji na dożywocie za udział w tłumieniu antyrządowych protestów w miastach Tala i Al-Kasrajn (fr. Kasserine) w 2011 r. Prokuratura żądała kary śmierci. W poprzednich zaocznych procesach skazano go w sumie na 86 lat więzienia, m.in. za przywłaszczenie publicznych pieniędzy, przechowywanie w swych tunezyjskich posiadłościach broni i narkotyków oraz w związku ze śmiercią czterech manifestantów, zastrzelonych podczas protestów w mieście Al-Wardanin (fr. Ouardanine) na wschodzie Tunezji.",,
https://wiadomosci.onet.pl/swiat/finansowy-skandal-w-najstarszym-banku-swiata-z-polityka-w-tle/pn4bp,Finansowy skandal w najstarszym banku świata z polityką w tle,"Finansowy skandal w najstarszym banku świata, włoskim Monte dei Paschi di Siena, jest przedmiotem politycznej batalii w kampanii przed lutowymi wyborami parlamentarnymi. Jej protagoniści obarczają się nawzajem odpowiedzialnością za brak nadzoru.","Polityczną i finansową burzę we Włoszech wywołały doniesienia o tym, że bank ze Sieny, jeden z największych w kraju - założony w 1472 roku - znalazł się w poważnych kłopotach i poniósł straty szacowane na co najmniej 220 milionów euro w rezultacie operacji o charakterze spekulacyjnym dokonywanych przy pomocy tzw. derywatów, czyli instrumentów pochodnych. Handel ryzykownymi derywatami sieneński bank prowadził w ramach umowy, zawartej z bankiem Nomura z Japonii. Okazało się, że podobne transakcje prowadzono też w ramach podobnej umowy z Deutsche Bank. Według ekspertów łączne straty Monte dei Paschi za zeszły rok mogą wynosić nawet 740 milionów euro. Mnożą się apele o podanie precyzyjnej wielkości tych strat, gdyż nie jest ona oficjalnie znana i jest przedmiotem spekulacji, również ze strony niektórych polityków. Na jaw wyszło, że poprzednie kierownictwo banku, na czele którego stał Giuseppe Mussari usiłowało zataić tę sprawę oraz ukryć dokumenty operacji z derywatami nawet przed radą nadzorczą. Jednocześnie w listopadzie zeszłego roku bank ten zwrócił się o pomoc państwa w wysokości 3,9 miliarda euro, to jest o pół miliarda więcej niż pierwotnie zakładano. Wtedy wniosek ten kierownictwo banku, mającego 4,5 miliona klientów, uzasadniło koniecznością wzmocnienia kapitału. Jednak wzbudziło to podejrzenia przede wszystkim ze strony mediów, które zainteresowały się tym, co dzieje się w najstarszej instytucji finansowej na świecie. Kiedy włoska prasa ujawniła skandal z derywatami, Mussari ustąpił we wtorek ze stanowiska szefa Stowarzyszenia Banków Włoskich (Abi). Media informują, że obecne kierownictwo banku z prezesem Alessandro Profumo odkrywa po kolei nieprawidłowości i poznaje szczegóły prowadzonych tam potajemnie w przeszłości operacji. Uspokaja zarazem klientów i zapewnia, że sytuacja jest pod kontrolą. Zastrzega, że nie może jeszcze podać dokładnych danych finansowych, gdyż trwają kontrole. Najpoważniejszą konsekwencją „bomby z derywatami”, jak włoska prasa nazywa aferę, były gwałtowne spadki notowań banku na mediolańskiej giełdzie w tym tygodniu , o 8-9 procent, a następnie zawieszenie obrotu jego papierami. W piątek, po kilku dniach spadków i uspokajających zapewnieniach notowania akcji wzrosły o ponad 10 procent. To jednak nie koniec nieprawidłowości, bo coraz więcej znaków zapytania pojawia się w sprawie przejęcia przez Monte dei Paschi banku Antonveneta przed kilkoma laty, co jest przedmiotem dochodzenia. Wątpliwości budzi to, że instytucja ze Sieny kupiła ten bank za 10,6 miliarda euro od Santander, który zaledwie kilka miesięcy wcześniej zapłacił za niego jedynie 6,6 miliarda euro. Śledztwo ma ustalić, co było przyczyną tych tak dużych rozbieżności. Sytuacja wokół Monte dei Paschi staje się coraz bardziej nerwowa i mnożą się zarzuty pod adresem wielu stron życia politycznego i gospodarczego kraju. Dziennik „Corriere della Sera” pisze w piątek, że nikt nie może powiedzieć, że nie ma z tym nic wspólnego. Największa gazeta wśród winnych braku skutecznego nadzoru nad bankiem wymienia między innymi rządy Mario Montiego i jego poprzednika Silvio Berlusconiego oraz urząd nadzoru nad giełdą i Stowarzyszenie Banków Abi. Sprawa ma mocne polityczne tło, ponieważ uważa się, że bank ze Sieny powiązany jest tradycyjnie od lat z rządzącą Toskanią lewicą; kiedyś partią komunistyczną, obecnie Partią Demokratyczną (PD). Przypomniał to premier Mario Monti, który oświadczył: „Partia Demokratyczna ma z tą sprawą wiele wspólnego, bo miała zawsze wpływ na ten bank”. Prominentni politycy z kierownictwa PD wyrazili oburzenie słowami premiera. Centrolewicowa Partia Demokratyczna prowadzi w sondażach przed wyborami 24 i 25 lutego i jest obok centroprawicy Berlusconiego główną rywalką koalicji reformatorskich sił Montiego. Szef rządu zapewnił, że skandal z derywatami zostanie dogłębnie wyjaśniony, także – dodał - z prawnego punktu widzenia. Włoski Bank Centralny, również oskarżany o brak dostatecznego nadzoru odrzuca je jako bezpodstawne. Zapowiedział, że przeprowadzi postępowanie wyjaśniające w tej sprawie. Burzę wokół banku ze Sieny wykorzystał w kampanii wyborczej biorący w niej udział dawny komik, obecnie lider populistycznego Ruchu 5 Gwiazd Beppe Grillo, który oświadczył w piątek, że „w Monte dei Paschi jest dziura 14 miliardów euro”. Natychmiast odpowiedział mu prezes Alessandro Profumo: „Skąd pan wziął tę liczbę? Nie ma żadnej dziury”.",,
https://wiadomosci.onet.pl/swiat/pe-zatwierdzil-francuzke-na-szefowa-nowego-nadzoru-bankowego/pn0r1,PE zatwierdził Francuzkę na szefową nowego nadzoru bankowego,"Eurodeputowani zatwierdził w środę w Strasburgu powołanie Francuzki Daniele Nouy na szefową nowego, wspólnego nadzoru bankowego. Rada nadzoru ma działać w Europejskim Banku Centralnym (EBC).","""To wspaniała nowina"" - napisał na Twitterze przewodniczący Parlamentu Europejskiego Martin Schulz. Europosłowie od dawna ubolewali nad tym, że w EBC kobiety nie pełnią żadnych wysokich stanowisk. 62-letnia Nouy przez większość swojej kariery zajmowała się kontrolą banków. Obecnie jest sekretarz generalną niezależnej instytucji, która monitoruje działalność banków i firm ubezpieczeniowych we Francji. Przez prawie 10 lat reprezentowała Francję w Bazylejskim Komitecie Nadzoru Bankowego, będącym forum dla regularnej współpracy w sprawach nadzoru bankowego. W latach 2006-2008 Nouy była przewodnicząca Europejskiego Urzędu Nadzoru Bankowego (EBA), skupiającego regulatorów finansowych wszystkich krajów UE. Nouy ma objąć stanowisko szefowej rady wspólnego nadzoru (SSM - Single Supervisory Mechanism) w listopadzie 2014 roku. Wówczas pod nadzorem SSM znajdą się największe banki państw strefy euro oraz tych pozostałych krajów, które zechcą do mechanizmu przystąpić. Polska na razie się wstrzymuje z deklaracjami, czekając na to, aż znany będzie ostateczny kształt całej unii bankowej.",,
https://wiadomosci.onet.pl/swiat/piec-lat-wiezienia-dla-szefow-kabul-banku-za-defraudacje/mysrk,Pięć lat więzienia dla szefów Kabul Banku za defraudację,"Specjalny sąd afgański skazał na pięć lat więzienia dwóch byłych szefów Kabul Banku za udział w defraudacji funduszy na sumę ponad 800 mln dolarów, co doprowadziło do upadku tego największego prywatnego banku w Afganistanie.","Założyciel i były prezes Kabul Banku Szer Chan Farnud oraz były dyrektor generalny Chalilullah Ferozi mają ponadto zwrócić zdefraudowane pieniądze, odpowiednio - ponad 270 mln dolarów i 531 mln USD - orzekł sąd. Za sumy te - jak sprecyzował sąd - obaj kupili luksusowe posiadłości w Dubaju, Wielkiej Brytanii, Szwajcarii i Stanach Zjednoczonych. Dwudziestu pozostałych oskarżonych otrzymało kary od sześciu miesięcy do czterech lat więzienia. Zarzuty dotyczyły m.in. prania pieniędzy, nadużycia stanowiska, posługiwania się fałszywymi dokumentami oraz otwierania kont na nieprawdziwe nazwiska. Skandal w Kabul Banku, wypłacającym wynagrodzenia policji i wojsku, wybuchł na początku września 2010 r. po ukazaniu się w amerykańskiej prasie informacji na temat jego kłopotów spowodowanych defraudacjami, których mieli dopuścić się udziałowcy banku. Dochodzenie niezależnej komisji, utworzonej przez władze Afganistanu i społeczność międzynarodową, wykazało w ub. r. słaby nadzór nad bankiem ze strony państwa, nepotyzm, nieskuteczną pracę prokuratury, a także próby wywierania przez polityków nacisku na organa prowadzące śledztwo w sprawie Kabul Banku. Z raportu wynika, że machinacje finansowe naraziły bank na stratę łącznie 861 mln USD. Bank udzielał kredytów, na których spłatę pożyczkobiorcy zaciągali kolejne pożyczki. Na masową skalę fałszowano dokumenty i sprawozdania finansowe, a bankowy departament ds. kredytów używał ponad 100 pieczątek nieistniejących firm, aby nadawać fabrykowanym dokumentom autentyczności. Ponadto część spośród 100 filii Kabul Banku działało bez odpowiednich zezwoleń. Autorzy raportu zarzucili prokuraturze, że śledztwo w sprawie machinacji w Kabul Banku wszczęła dopiero w kwietniu 2011 r., a więc po roku od ujawnienia nieprawidłowości i osiem miesięcy po tym, jak zaniepokojeni klienci banku zaczęli masowo wycofywać depozyty. W audycie krytycznie oceniono również pracę specjalnego sądu powołanego przez prezydenta Hamida Karzaja do zbadania sprawy. Członkowie sądu mieli spotykać się nieoficjalnie z oskarżonymi i potencjalnymi świadkami, prowadzili własne dochodzenia oraz namawiali udziałowców Kabul Banku do zwrotu zdefraudowanych pieniędzy - mimo że to ostatnie zadanie należy do banku centralnego, który w 2010 r. przejął kontrolę nad tą prywatną placówką.",,
https://wiadomosci.onet.pl/swiat/ebc-za-rok-bedzie-gotowa-ocena-kondycji-bankow/nb23b,EBC: za rok będzie gotowa ocena kondycji banków,"EBC, który ma objąć nadzór nad blisko 130 największymi bankami strefy euro, rozpoczął ocenę ich kondycji. Wyniki ogłosi za rok. Od nich i od reakcji rządów będzie zależeć, czy system finansowy w strefie zacznie funkcjonować na zdrowych zasadach, czy też ponownie pogrąży się w chaosie.","Europejskie banki mają podstawowy problem: portfele pełne obligacji własnych rządów, które – jak np. w państwach Południa – są na granicy wypłacalności, czy też nawet już raz faktycznie zbankrutowały, jak Grecja czy Cypr. Długi rządów to powód, dla którego - przynajmniej niektóre nadzory w różnych krajach - patrzyły na sytuację banków przez palce i skłonne były do nadmiernej wyrozumiałości. Europejski Bank Centralny (EBC) ma z tym skończyć. Obejmuje nadzór nad bankami, by wprowadzić do gry przejrzyste reguły. Kompleksowa ocena bilansów ma dać wyniki porównywalne i jednoznaczne. Nie ma innego sposobu, żeby przywrócić zaufanie. ""Wyjątki muszą być obiektywnie usprawiedliwione i nie mogą wynikać z interesów poszczególnych państw. To jedyna droga, żeby zagwarantować sprawiedliwe i spójne warunki w całej Europie – powiedział w minionym tygodniu podczas XVI Euro Finance Week we Frankfurcie Yves Mersch, członek zarządu EBC, cytowany w komunikacie banku. Nadzór EBC nad bankami strefy euro to pierwszy z filarów nowej sieci finansowego bezpieczeństwa – unii bankowej. Zaczęto ją tkać rok temu, od koncepcji powołania przy EBC nadzoru bankowego – Single Supervisory Mechanism (SSM), któremu miałyby podlegać wszystkie banki w Unii. Stanęło na tym, że pod nadzorem SSM znajdą się największe banki państw strefy euro oraz tych krajów z pozostałej dziesiątki, które zechcą do mechanizmu przystąpić. Polska na razie się wstrzymuje z deklaracjami, czekając na to, aż znany będzie ostateczny kształt całej unii bankowej. Po trwających rok negocjacjach Parlament Europejski w październiku uchwalił rozporządzenie o SSM i właśnie teraz EBC, który za rok obejmie nadzorem banki gromadzące w sumie 85 proc. aktywów całego sektora strefy euro, przystępuje do działania. EBC wyposażony został w ogromną władzę i w bardzo precyzyjne narzędzia. Po pierwsze, ma oceniać ryzyko w poszczególnych bankach. Jednym z powodów kryzysu było podejmowanie przez te instytucje niekontrolowanych i coraz bardziej ryzykownych operacji w coraz większej skali. EBC ma wskazać, jaka jest skala ryzyka aktywów, i jakie ryzyka z ich aktualnej struktury mogą wyniknąć w przyszłości. Słowem – jakie straty grożą bankom. Nie można zapominać, że część banków dość skrzętnie ukrywa swój „profil ryzyka”. Dzieje sie tak z prostego powodu – gdyby przyznały się do tego, że grają zbyt ostro, ich klienci mogli by zacząć wycofywać swoje depozyty. To byłaby katastrofa, więc EBC ma też sprawdzić, które banki, i w jakich warunkach, mogą utracić wypłacalność. Po drugie, EBC sprawdzi, jaka jest jakość bankowych aktywów. Na czym to ma polegać? Posłużmy się prostym przykładem. Hiszpańscy kredytobiorcy pożyczyli pieniądze w banku na budowę domów. Nawet jeśli mają pracę i kredyty spłacają, to pytanie brzmi, czy bank ma zabezpieczenia odpowiednie do wartości udzielonego kredytu? Jeśli nie, to jakość takiego kredytu budzi poważne obawy. Po trzecie – stress testy. Polegają one na tym, że nadzorca przedstawia scenariusze, np. taki: recesja w danym kraju trwa przez kolejne cztery kwartały, przybywa milion bezrobotnych. Ilu konsumentów w takiej sytuacji przestanie spłacać kredyty, ile firm upadnie i nie uregulują swoich zobowiązań? Jakie wobec tego straty poniosą banki na udzielonych kredytach? To wszystko ma się odbyć przy założeniu, że twardy kapitał banku (tzw. CET 1) nie może spaść poniżej 8 proc. aktywów, z którymi związane jest jakiekolwiek ryzyko. EBC za rok poinformuje, które banki są w dobrej sytuacji, które i jakiej potrzebują pomocy, a których nie da się uratować. Wtedy też powinna być gotowa unijna instytucja - Single Resolution Mechanism (SRM), z uprawnieniami do pomagania lub likwidowania banków, w taki sposób, by nie zatrzęsło to całym systemem finansowym. Instytucja ta ma być wyposażona z specjalny fundusz na te cele. Zasilić ów fundusz miałyby banki, ale prawdopodobnie również europejskie rządy. To ma być drugi filar unii bankowej.",,
https://wiadomosci.onet.pl/kraj/akcjonariusze-banku-bgz-zgodzili-sie-na-polaczenie-z-bnp-paribas/dwdhd,Akcjonariusze Banku BGŻ zgodzili się na połączenie z BNP Paribas,"Akcjonariusze Banku Gospodarki Żywnościowej (BGŻ) podjęli uchwałę w sprawie połączenia z BNP Paribas Polska, a także w sprawie podwyższenia kapitału zakładowego, wynika z uchwał nadzwyczajnego walnego zgromadzenia.","""W związku z połączeniem niniejszym podwyższa się kapitał zakładowy BGŻ S.A. z kwoty 56.138.764 zł do kwoty 84.238.318 zł w drodze emisji 28.099.554 akcji zwykłych na okaziciela serii I o wartości nominalnej 1,00 zł każda, o łącznej wartości nominalnej 28.099.554 zł (akcje połączeniowe)"" - czytamy w komunikacie. Walne zatwierdziło również stosunek wymiany akcji uzgodniony przez zarządy BGŻ i BNPP Polska, który wynosi: za 6 akcji BNPP Polska akcjonariuszom BNPP Polska zostanie przyznanych 5 akcji połączeniowych. BGŻ złoży wniosek o dopuszczenie i wprowadzenie akcji połączeniowych do obrotu na rynku regulowanym prowadzonym przez Giełdę Papierów Wartościowych w Warszawie, podano również w komunikacie. Magazyn ""Forbes"" opublikował najnowszą listę 100 najbogatszych Polaków. W pierwszej dwudziestce nastąpiły duże zmiany. Pojawili się biznesmeni, których rok wcześniej nie było nawet w pierwszej setce! Zmienił się także układ sił w pierwszej trójce. Walne dokonało również zmian w statucie banku BGŻ m.in. w kwestii związanych z nazwą banku po połączeniu i liczb członków zarządu i rady nadzorczej. ""Bank działa pod firmą 'Bank BGŻ BNP Paribas Spółka Akcyjna'. Bank może używać skrótu firmy w brzmieniu 'Bank BGŻ BNP Paribas S.A.', a także wyróżniającego znaku graficznego."" - czytamy w komunikacie. Podczas walnego uchwalono również zwiększenie liczby członków zarządu banku z 4-9 do 4-12, a także rady nadzorczej z 5-9 do 5-12 członków. Na początku grudnia 2013 roku grupa BNP Paribas i grupa Rabobank ogłosiły podpisanie umowy dotyczącej przejęcia pakietu 98,5% akcji BGŻ za kwotę 4,2 mld zł. 25 lutego także akcjonariusze BNP Paribas Bank Polska przyjęli uchwałę wyrażającą zgodę na połączenie z Bankiem BGŻ. BGŻ jest uniwersalnym bankiem komercyjnym od lat zajmującym miejsce wśród największych banków w Polsce. Specjalizuje się w finansowaniu rolnictwa, gospodarki żywnościowej oraz infrastruktury regionalnej.",,
https://wiadomosci.onet.pl/swiat/hakerzy-wlamali-sie-do-baz-danych-banku-jpmorgan-chase-and-co/0mg6c,Hakerzy włamali się do baz danych banku JPMorgan Chase & Co.,Hakerzy wykradli z baz danych jednego z największych banków w USA JPMorgan Chase & Co. informacje na temat około 76 mln gospodarstw domowych i 7 mln małych firm. Przechwycono dane użytkowników usług internetowych - podała w piątek agencja Associated Press.,"Bank przyznał, że skradziono nazwiska, adresy, numery telefonów i adresy poczty elektronicznej osób korzystających z usług stron internetowych banku (Chase.com, JPMorganOnline) i aplikacji mobilnych. Podkreślono jednocześnie, że dotychczas nie stwierdzono przechwycenia przez hakerów numerów kont, haseł, dat urodzenia czy numerów ubezpieczenia społecznego klientów banku. Nie zaobserwowano także podejrzanych operacji finansowych. JPMorgan poinformował, że współpracuje z amerykańskimi organami ścigania w celu wyjaśnienia ataku hakerów. Bank odkrył włamanie do swych baz danych w połowie sierpnia. Do ataku miało natomiast dojść w czerwcu - poinformowała rzeczniczka instytucji Patricia Wexler. Odmówiła jednak komentarza na temat potencjalnych sprawców ataku. W odpowiedzi na odkrycie JPMorgan wyłączył zaatakowane konta i zresetował hasła dostępu wszystkich pracowników technicznych. Zamieścił także na swojej stronie internetowej oświadczenie, w którym zapewnia klientów, że nie muszą zmieniać haseł do swoich kont bankowych. Pod koniec sierpnia władze USA informowały, że badają przypadki ataków cybernetycznych wymierzonych w amerykańskie instytucje finansowe, w tym w JPMorgan. Agencja Bloomberga podała, że amerykańskie służby sprawdzały, czy za działalnością hakerów nie stoi rząd Rosji.",,
https://wiadomosci.onet.pl/swiat/wegierski-minister-gospodarki-szefem-banku-centralnego/2dff0,Węgierski minister gospodarki szefem banku centralnego,Dotychczasowy minister gospodarki Gyoergy Matolcsy zostanie szefem węgierskiego banku centralnego MNB. Poinformował o tym w piątek rano w rozmowie z miejscowym radiem prawicowo-konserwatywny premier kraju Viktor Orban.,"Matolcsy zastąpi dotychczasowego szefa MNB Andrasa Simora, którego kadencja kończy się w weekend. Z kolei Matolcsy'ego na czele ministerstwa gospodarki zastąpi Mihaly Varga, który dotychczas był ministrem bez teki. Był on wcześniej odpowiedzialny za negocjacje z Międzynarodowym Funduszem Walutowym, które utknęły w martwym punkcie. Matolcsy, 57-letni ekonomista uważany za człowieka Orbana, uchodzi za osobę kontrowersyjną. Jest twórcą, jak to sam nazywa, ""nieortodoksyjnej"" polityki gospodarczej polegającej na wysokim opodatkowaniu zagranicznych koncernów, by uniknąć reform strukturalnych. Simor, wybrany na szefa MNB sześć lat temu przez poprzedni lewicowo-liberalny rząd, bronił niezależności banku centralnego. Z tego powodu od przejęcia władzy przez Orbana w 2010 roku był bezustannie atakowany przez obóz rządowy. Jak pisze agencja Reutera, pierwszym zadaniem, jakie czeka Matolcsy'ego jako szefa banku centralnego, będzie przekonanie międzynarodowych inwestorów, że będzie prowadził bezpieczną politykę. Na nieco ponad rok przed wyborami bezrobocie na Węgrzech utrzymuje się na wysokim poziomie. Gospodarstwa domowe są głęboko zadłużone, a międzynarodowe banki, które zdominowały węgierski rynek, nadal wycofują z niego fundusze zamiast pożyczać pieniądze. Inwestorzy oczekują, że Matolcsy będzie szukał nowych sposobów, by pobudzić pogrążoną w recesji gospodarkę. Nie wiadomo jednak, czy będzie on postępował ostrożnie, czy ryzykownie. - Jest bardzo silny, przeprowadził większość rządowych planów i ma mnóstwo pomysłów - przekonuje źródło MNB. - Jest jak świeży absolwent, który ma dużo pomysłów, z których jeden czy dwa są świetne, a pozostałe nieortodoksyjne.",,
https://wiadomosci.onet.pl/swiat/parlament-europejski-podzielony-w-kwestii-planu-ratunkowego-dla-cypru/9mdd8,Parlament Europejski podzielony w kwestii planu ratunkowego dla Cypru,"Środowa debata w PE nt. planu ratunkowego do Cypru uwidoczniła podziały wśród europosłów ws. polityki ratowania wyspy. Jedni wskazywali na konieczność powołania unii bankowej oraz wzmocnienia nadzoru nad bankami, inni krytykowali działania trojki.","Na początku debaty w Strasburgu komisarz ds. gospodarczych i walutowych Olli Rehn podkreślił, że program ratowania cypryjskiej gospodarki jest na dobrej drodze. ""To początek wspólnych wysiłków, aby Cypr mógł powrócić na drogę wzrostu. (...) Wydarzenia w tym kraju pokazują, dlaczego potrzebna jest unia bankowa jako konieczny element unii gospodarczo-walutowej"" - powiedział. Wskazał też, że kryzys w śródziemnomorskim kraju unaocznił potrzebę budowy mechanizmu nadzoru, który w przyszłości pozwoli uniknąć takich sytuacji. Dodał przy tym, że ""nawet jeśli wzmocniony nadzór zawiedzie, musimy mieć wspólny mechanizm naprawczy, który pozwoli na ratowanie banków"". Poparcie dla programu ratunkowego dla Cypru wyraził chadecki europoseł Jean-Paul Gauzes. ""Dziś naszym obowiązkiem jest przywrócenie zaufania narodowi cypryjskiemu dzięki solidarności europejskiej. Wierzymy, że rząd Cypru podejmie działania, które pozwolą na uzdrowienie sektora finansowego i zrównoważony wzrost w tym kraju"" - mówił. Nie pozostał jednak bezkrytyczny. ""W kwestii Cypru zabrakło odpowiedniego nadzoru. Nie było nikogo, kto mógłby zablokować nadmierny rozrost sektora finansowego"" - podkreślił. Skrytykował też propozycję, aby w ratowaniu Cypru wzięli udział obywatele tego kraju, poprzez opodatkowanie ich depozytów bankowych. To - jego zdaniem - nadszarpnęło zaufanie obywateli dla polityki europejskiej. Lider frakcji socjalistów i demokratów Hannes Swoboda uważa, że Europa nigdy nie powinna pozwolić, aby wykorzystać ubezpieczone depozyty obywateli dla ratowania banków. To - jego zdaniem - niszczy zaufanie ludzi do systemu. ""Musimy zakończyć neokolonialne zachowanie Rady i trojki (przedstawiciele KE, MFW i EBC - PAP) w sprawie Cypru. (...) Musimy zmienić politykę Europy, a Komisja musi wziąć za to odpowiedzialność (...), zwłaszcza komisarz Rehn"" - powiedział podczas debaty. Swoboda wezwał też do większego zaangażowania ze strony instytucji UE w ratowanie Cypru i utworzenie parlamentarnego podkomitetu ds. strefy euro. ""Nie potrzebujemy już Międzynarodowego Funduszu Walutowego. Potrzebujemy silnego zaangażowania demokratycznie wybranych instytucji w przyszłości strefy euro. (...) Nadszedł czas na prawdziwy dialog między Radą, Komisją i Parlamentem"" - powiedział. Zdaniem szefa grupy liberałów i demokratów ALDE Guya Verhofstadta sprawa Cypru pokazuje konieczność utworzenia europejskiego funduszu bankowego, który mógłby ratować banki w potrzebie. Zasilany byłby przez składki wpłacane przez same banki. ""Powinniśmy jak najszybciej zacząć pracować nad tym pomysłem"" - powiedział. To - jego zdaniem - zakończyłoby ""grę"" o to, z czyich pieniędzy mają być ratowanie banki. Podkreślił też, że chciałby się dowiedzieć, kto stał za pomysłem opodatkowania depozytów poniżej 100 tys. euro na Cyprze po to, by ratować upadające banki i jaka była rola trojki w sprzedaży banków cypryjskich. Zapowiedział, że jeśli nie dostanie odpowiedzi na te pytania, jego grupa zwróci się o utworzenie komisji śledczej PE. Nigel Farage z eurosceptycznej frakcji Europa Wolności i Demokracji zaznaczył, że nawet w najbardziej pesymistycznych prognozach nie sądził, że trojka stanie się grupą ""przestępców"" i wskazał na ""odbieranie"" pieniędzy inwestorom. ""To jasne przesłanie dla inwestorów - bierzcie swoje pieniądze i uciekajcie stąd"" - wzywał. Tymczasem jeden z liderów Zielonych Daniel Cohn-Bendit przedstawił rozwiązanie dla cypryjskiej gospodarki. Jego zdaniem jest nim zjednoczenie wsypy. W tej sytuacji szansą dla cypryjskiej gospodarki byłyby inwestycje tureckie i rozwój takich gałęzi, jak turystyka i wydobycie ropy i gazy. ""Nie możemy omawiać tylko nowego modelu zarządzania bankami. (...) Temu krajowi może pomóc Turcja. Musimy przemyśleć nasze stosunki z Turcją"" - mówił. Cypryjska europosłanka Eleni Teocharus z Europejskiej Partii Ludowej powiedziała jednak, że jej kraj nie chce być ratowany przez Turcję. ""Ekonomiczna sytuacja na Cyprze jest tragiczna, a społeczeństwo jest rozczarowane UE. W 1974 r. Cypr stracił znaczną część terytorium, znaczną część wybrzeża i ludności. (...) Od tego czasu Cypr ponosi tego koszty. Najlepszą inwestycją dla Turcji byłoby zlikwidowanie okupacji Cypru. Wiemy, czym jest Turcja i nie chcemy, żeby nas ratowała"" - powiedziała.",fot. Shutterstock,
https://wiadomosci.onet.pl/kraj/pko-bp-zlozyl-wniosek-o-rejestracje-spolki-polski-standard-platnosci/4shjw,PKO BP złożył wniosek o rejestrację spółki Polski Standard Płatności,"PKO BP, Alior Bank, Bank Millennium, BZ WBK, ING BSK i mBank podpisały umowę inwestycyjną określającą zasady tworzonej spółki joint venture, która będzie zarządzać systemem płatności mobilnych. PKO BP złożył wniosek o rejestrację spółki Polski Standard Płatności - poinformował PKO BP w komunikacie.","PKO BP podał, że złoży wniosek o udzielenie zgody na prowadzenie systemu płatności mobilnych do NBP i UOKiK. Po uzyskaniu tych zgód do spółki przystąpić ma pięć pozostałych banków – stron umowy inwestycyjnej: Alior Bank, Bank Millennium, BZ WBK, ING Bank Śląski oraz mBank, w wyniku czego udziały każdego ze wspólników w spółce będą równe i wyniosą 16,67 proc. W ciągu 18 miesięcy od powołania spółki planowane jest przejęcie części działalności przez Krajową Izbę Rozliczeniową, która będzie docelowo realizowała pełną obsługę operacyjną systemu płatności mobilnych, a także zapewni infrastrukturę teleinformatyczną. Projekt docelowo ma być otwarty na pozostałych uczestników rynku: inne banki, operatorów sieci bankomatów oraz organizacje płatnicze. Już w lipcu Biznes.pl informował, że Alior Bank, Bank Millennium, Bank Zachodni WBK, ING Bank Śląski, PKO BP i ówczesny BRE Bank (obcenie mBank) chcą stworzyć wspólny system płatności mobilnych. Miało to na celu stworzenie wspólnej infrastruktury, w ramach której działać będą już osobne aplikacje poszczególnych banków. – To jak stworzenie autostrady, po której będą mogli jeździć wszyscy, ale każdy będzie jeździł po niej własnym autem, którym będzie konkurował, które jest szybsze, ładniejsze itd. Tak samo każdy bank stworzy własną aplikację, która będzie elementem konkurencji między nami – mówił wóczas Zbigniew Jagiełło, prezes PKO BP. W żadnym z europejskich krajów nie powstała dotąd taka wspólna inicjatywa. Banki, które łączą siły, przekywały że korzyścią z wprowadzenia wspólnego systemu jest to, że klienci, chcąc płacić telefonem komórkowym, nie będą musieli poznawać i uczyć się za każdym razem innego systemu, kiedy zmienią bank lub mają rachunki w kilku różnych bankach. Dzięki temu klienci szybciej przekonają się do tego rodzaju płatności i zaczną z nich korzystać na masową skalę. Z drugiej strony, akceptanci płatności mobilnych, czyli np. sklepy, nie będą musieli utrzymywać i obsługiwać kilku różnych urządzeń do przyjmowania płatności mobilnych. Nie będą też musieli przechodzić za każdym razem szkolenia, kiedy nawiążą współpracę z kolejnym bankiem. Korzyść ma być jeszcze jedna: płatności mobilne mają być tańsze niż płatności kartą.",fot. iStockphoto/Thinkstock,
https://wiadomosci.onet.pl/kraj/knf-rekomenduje-niektorym-bankom-dalsze-wzmocnienie-bazy-kapitalowej/2cmgb,KNF rekomenduje niektórym bankom dalsze wzmocnienie bazy kapitałowej,"Komisja Nadzoru Finansowego rekomenduje bankom utrzymanie mocnej bazy kapitałowej, a w przypadku niektórych - jej dalsze wzmocnienie. Sytuacja banków pozostaje dobra i stabilna - napisano w raporcie ""Informacja o sytuacji banków w I półroczu 2014 r.","""Pomimo dobrej sytuacji bieżącej rekomendowane jest utrzymanie mocnej bazy kapitałowej, a w przypadku niektórych banków jej dalsze wzmocnienie. Wynika to z poziomu ryzyka już zakumulowanego w bilansach banków, jak też niepewności co do przyszłego rozwoju koniunktury gospodarczej i źródeł potencjalnego ryzyka znajdujących się w otoczeniu polskiej gospodarki"" - napisano w raporcie. ""Banki muszą też się liczyć z możliwością występowania nieoczekiwanych zaburzeń w funkcjonowaniu rynków finansowych, jak też być zdolne do absorbcji negatywnych skutków wynikających z materializacji nieoczekiwanego wcześniej ryzyka"" - dodano. KNF podtrzymuje, że ryzyko działalności banków uległo obniżeniu, choć nadal pozostaje na podwyższonym poziomie. ""Wyraźne ożywienie polskiej gospodarki przekłada się na poprawę warunków działania sektora bankowego, co w połączeniu z dobrą sytuacją finansową sektora bankowego oraz wzrostem zdolności banków do absorbowania strat, powoduje ograniczenie ryzyka działalności banków"" - napisano w raporcie. ""Z drugiej strony, należy mieć na uwadze, że tempo wzrostu gospodarki pozostaje słabsze niż w latach boomu minionej dekady. Ponadto prognozy wzrostu obarczone są niepewnością (...) W kontekście ryzyka, należy mieć też na uwadze pozwy składane przez część kredytobiorców mających kredyty mieszkaniowe wyrażone we franku szwajcarskim"" - dodano.",fot. Shutterstock,
https://wiadomosci.onet.pl/podatek-bankowy-i-ustawa-frankowa-to-przepis-na-kryzys-w-bankowosci/bdkgl3,Belka: ustawa frankowa plus podatek bankowy to przepis na kryzys w bankowości,"Ustawa frankowa plus podatek bankowy to przepis na kryzys w bankowości – powiedział w TVN BiŚ szef NBP Marek Belka. Zadeklarował, że NBP będzie robił wszystko, aby złoty był stabilny. Poinformował także, że w jego rozmowach z ministrem finansów Pawłem Szałamachą i wicepremierem, ministrem rozwoju Mateuszem Morawieckim nie ma sugestii zmiany mandatu NBP czy konieczności działań niekonwencjonalnych.","""Ta ustawa (o kredytach walutowych – przyp. red.) jest po prostu dla budżetu wyjątkowo paskudna. Dlatego że w jakiejkolwiek wersji jest ona dyskutowana, to prowadzi do istotnego osłabienia systemu bankowego z bardzo poważnymi konsekwencjami dla gospodarki. Podatek bankowy banki przełkną. Ale to, plus inne obciążenia, o których się mniej mówi, plus ustawa frankowa, to przepis na kryzys bankowy"""" – powiedział Marek Belka. Dodał, że jedyne, co mógłby doradzić obecnie ministrowi finansów, to aby jak najdłużej przedłużał analizy nad tym projektem. ""Bo to jest po prostu zło"" - dodał prezes. Jego zdaniem, wdrożenie ustawy przyniesie bardzo poważne konsekwencje nie tylko dla segmentu bankowego. ""Konsekwencje mogą być bardzo istotne. Spora część banków, na ogół polskich, poniesie olbrzymie straty, za które my wszyscy zapłacimy bezpośrednio, ale i pośrednio poprzez obniżoną akcję kredytową, poprzez zdestabilizowanie gospodarki. Uważam, że nie ma potrzeby społecznej, bo jest bardzo niska liczba niespłacanych kredytów"" - powiedział Belka. Zwrócił również uwagę, że funkcjonuje tzw. ustawa o upadłości konsumenckiej i jak na razie, raczej nikt z zadłużonych frankowiczów nie wystąpił z wnioskiem o taką upadłość. Na pytanie, czy polska waluta będzie stabilna i czy nie będzie się osłabiała, odpowiedział: ""Będę robił wszystko, żeby była stabilna"". ""W takiej sytuacji jak dziś nawet bym nie wspominał o obniżce stóp. Chyba nie chcemy, aby złoty nam się »posypał«?"" – dodał Belka. Kliknij tutaj, aby pobrać darmowy program, który ułatwi ci rozliczenie PIT Prezes NBP ocenia, że Polska jest odległa od konieczności działań typu LTRO. W ramach operacji LTRO (Long Term Refinancing Operations) EBC zasila system bankowy kwotami w postaci nisko oprocentowanych 3-letnich pożyczek. Programy analogiczne do LTRO realizowane są m.in. przez Bank Anglii. ""Jestem wrażliwy na to, co się dzieje w NBP. W okresie przedwyborczym czy wokół wyborów mieliśmy do czynienia z całą gamą wypowiedzi, trochę frywolnych, nieskoordynowanych nt. NBP. One ucichły. Ja w swoich niemal codziennych kontaktach z ministrem Szałamachą czy premierem Morawieckim nie słyszałem o jakiejkolwiek sugestii o zmianie mandatu NBP czy konieczności działań niekonwencjonalnych"" – powiedział.",Marek Belka,
https://wiadomosci.onet.pl/swiat/eurogrupa-przygotowuje-sie-do-zasypywania-dziur-kapitalowych-w-bankach/83tmj,Eurogrupa przygotowuje się do zasypywania dziur kapitałowych w bankach,"Jeśli przyszłoroczny przegląd kondycji europejskich banków ujawni dziury kapitałowe, będą one uzupełnione najpierw ze środków prywatnych, potem z krajowych środków publicznych, a na końcu z funduszu eurolandu - zapowiedział w poniedziałek szef eurogrupy Jeroen Dijsselbloem.","W związku z przejęciem wspólnego nadzoru bankowego w strefie euro i w chętnych krajach spoza eurolandu, Europejski Bank Centralny chce w przyszłym roku przeprowadzić tzw. stress testy europejskich banków, czyli sprawdzić ich bilanse. Testy te mogą uwidocznić ""dziury"" kapitałowe, które trzeba będzie uzupełnić. Spodziewane jest, że testy zostaną zakończone do listopada 2014 r.; także jesienią przyszłego roku spodziewane jest uruchomienie wspólnego nadzoru. ""Nasze dyskusje pokazały, że jest duże poparcie dla utrzymania określonej sekwencji zabezpieczeń. Najpierw muszą być wykorzystane prywatne środki (do dokapitalizowania banków), dopiero potem (...) mogą być zaangażowane publiczne pieniądze na poziomie krajowym, zgodnie z zasadami pomocy publicznej. Jeśli kraj członkowski nie jest w stanie wnieść wkładu, dopiero wtedy do akcji może wkroczyć Europejski Mechanizm Stabilizacyjny"" - powiedział po spotkaniu ministrów finansów strefy euro szef eurogrupy Jeroen Dijsselbloem. Uściślił, że wówczas środki z funduszu ratunkowego strefy euro mogłyby służyć do dokapitalizowania banków za pośrednictwem rządów jak miało to miejsce w przypadku Hiszpanii, tylko w wyjątkowych okolicznościach można będzie mówić o ewentualności bezpośredniego dokapitalizowania banków z EMS. Zanim będą jednak opracowane ostateczne wytyczne w tej kwestii, mają być zakończone prace nad dyrektywą o restrukturyzacji i uporządkowanej likwidacji banków (BRRD). Jeśli chodzi o dokapitalizowanie banków spoza strefy euro, które wejdą do wspólnego nadzoru mówi się o opcji wykorzystania do tego celu instrumentu balance of payments. Obecnie w ramach tego programu UE może udzielić krajom spoza euro pomocy na podreperowanie bilansów płatniczych na łączną kwotę 50 mld euro. Komisarz UE ds. gospodarczych i walutowych Olli Rehn podkreślił podczas konferencji, że zrewidowane wytyczne dotyczące pomocy publicznej w UE przewidują, że przy wspieraniu banków muszą być uruchomione najpierw prywatne środki i wewnętrzne zasoby banków, czyli w ponoszenie kosztów restrukturyzacji włączeni byliby udziałowcy i wierzyciele typu junior creditor. ""Podstawową zasadą w naszym podejściu w restrukturyzacji i uporządkowanej likwidacji banków jest chronienie podatników i utrzymanie finansowej stabilności. W tym kontekście jest oczywista hierarchia (strat), która będzie przestrzegana, jeśli przyszłoroczna ocena bilansów (banków) ujawni dziury kapitałowe"" - powiedział Rehn. Komisarz w liście do ministrów finansów zapewnił, że zastrzyki kapitałowe na rzecz banków ze strony państw jako środki tymczasowe nie będą ""włączone do bilansu strukturalnego finansów publicznych"". ""I dlatego nie będą wliczane w kontekście procedur nadmiernego deficytu"" - zapewnił komisarz.",fot. Reuters,
https://wiadomosci.onet.pl/swiat/ebc-czesc-europejskich-bankow-nieodporna-na-kryzys/53cws,EBC: część europejskich banków nieodporna na kryzys,"Wyniki prowadzonego od kwietnia badania na europejskich bankach pokazały, że część z nich byłaby zagrożona w razie kryzysu. Europejski Bank Centralny uznał, że 25 ze 130 największych banków kontynentu nie miało wystarczających buforów bezpieczeństwa.","Badanie, które nadzorował Europejski Bank Centralny ma za zadanie pokazać kondycję sektora bankowego w Europie. Banki, które zostały uznane za słabe będą musiały wzmocnić swoje kapitały. Opublikowany w niedzielę raport dotyczy wyników tzw. stress testów obrazujących, czy banki Starego Kontynentu poradziłyby sobie w przypadku załamania gospodarki. Operacja polega na sprawdzeniu, jak instytucje radzą sobie w skrajnych scenariuszach rozwoju sytuacji gospodarczej: recesji, wzrostu bezrobocia, spadków na giełdach, utraty zaufania do obligacji państwowych czy wzrostu nieściągalnych kredytów.",,
https://wiadomosci.onet.pl/kraj/ponad-200-osob-podpisalo-sie-pod-pozwem-zbiorowym-przeciw-bankowi/gp8sb,Ponad 200 osób podpisało się pod pozwem zbiorowym przeciw bankowi,Ponad 200 osób domaga się od bank Getin Noble m.in. unieważnienia tabeli walutowej bądź umowy kredytowej. Pozew zbiorowy w tej sprawie ma trafić do Sądu Okręgowego w Warszawie - poinformował w środę na konferencji prasowej radca prawny Mariusz Korpalski.,"Sprawa dotyczy osób, które wzięły kredyt walutowy we frankach szwajcarskich lub euro w latach 2006-2008. Zdaniem klientów, bank Getin Noble zawyżał kursy walut. Domagają się oni m.in. zwrotu nadwyżki poniesionej przy spłacie rat kredytu. W sprawę zaangażował się powiatowy rzecznik konsumentów w Poznaniu, który postanowił reprezentować poszkodowanych w sądzie. Klienci zarzucają bankowi zawyżenie kursów franka w spłacanych ratach. Zwracają oni uwagę na wysokie koszty, jakie ponoszą w związku ze spłatą kredytu. Zaznaczają, że zachęcono ich do rezygnacji z kredytu złotówkowego - na rzecz kredytu walutowego. Podkreślają również, że obecna komunikacja z przedstawicielami banku jest utrudniona. Prowadzący sprawę radca prawny Mariusz Korpalski zauważa, że ustalanie kursu walut przez bank jest działaniem na niekorzyść klienta. Jak dodaje, bank nie sugerował się kursami walut Narodowego Banku Polskiego ani średnią kursów walut, dlatego klienci nie mogli przewidzieć wysokości raty. Oczekuje on określenia przez bank reguł spłacania rat kredytu walutowego. Radca prawny podkreślił, że sądy Ochrony Konkurencji i Konsumentów w swoich orzeczeniach uznają tabele kursów walut ustalane przez bank za niedopuszczalne. Podkreśla jednocześnie, że sądy nie ustaliły sankcji związanych z tym działaniem. Korpalski powiedział również, że w tej sytuacji sąd może unieważnić całą umowę kredytową bądź jedynie tabelę walutową. W sytuacji unieważnienia tabeli, bank - jak powiedział radca prawny - powinien zwrócić klientom nadwyżkę kredytu oraz uznać kredyty za udzielone w złotówkach. Jak dodał, dopiero wygrana w tym procesie pozwoli klientom dochodzić swoich odszkodowań od banku. Do momentu wysłania depeszy PAP nie udało się uzyskać komentarza banku w tej sprawie.","fot. Iza Procyk-Lewandowska, na zdj. Getin Bank",
https://wiadomosci.onet.pl/swiat/wielki-powrot-amerykanskich-bankow/se2xs,Wielki powrót amerykańskich banków,"Pięć lat od początku globalnego kryzysu finansowego, amerykańskie banki znów zdominowały światową finansjerę, pisze w najnowszym wydaniu tygodnik ""The Economist"". To raczej dobra wiadomość, uważają eksperci tygodnika, choć mają swoje zastrzeżenia.","W 2008 roku amerykański bank Lehman Brothers zbankrutował. AIG i Citigroup uratowano dzięki pieniądzom podatników. Była to szansa dla dużych banków europejskich, które wkroczyły na amerykański rynek - wtedy dominacja instytucji finansowych z USA skończyła się - pisze ""Economist"". Dziś jest inaczej. Wall Street wraca na utracone pozycje, na kolanach są natomiast banki europejskie. Londyńskie City straciło sto tysięcy miejsc pracy, spadły też zarobki. Dzięki nowym, ostrzejszym przepisom europejskie banki są może nieco stabilniejsze, ale za to mniej wydajne, sugeruje ""Economist"".",,
https://wiadomosci.onet.pl/kraj/zbp-w-2012-r-mniej-prob-wyludzen-kredytow-i-na-mniejsza-kwote/0lw40,ZBP: w 2012 r. mniej prób wyłudzeń kredytów i na mniejszą kwotę,"W ubiegłym roku 5663 razy próbowano wyłudzić kredyty na łączną kwotę 298 mln zł - poinformował we wtorek Związek Banków Polskich. W 2011 r. takich prób było 6841, a łączna kwota kredytów opiewała na 510 mln zł.","Złodzieje próbują wyłudzać kredyty wykorzystując zgubione dokumenty, np. dowód osobisty. Koordynator społecznej Kampanii Informacyjnej Systemu Dokumenty Zastrzeżone Grzegorz Kondek uważa, że mniejsza liczba wyłudzeń kredytów w 2012 r., to wynik m.in. tego, coraz więcej osób, które utraciły dokumenty zgłaszają taką informację w banku. W 2012 roku Polacy zastrzegli 114 tys. utraconych dokumentów, czyli o 5 proc. więcej niż rok wcześniej. To oznacza, że codziennie do systemu trafia ponad 300 dokumentów - wynika z Raportu InfoDOK przygotowywanego przez Związek Banków Polskich. W czwartym kwartale 2012 r. łączna kwota prób wyłudzeń kredytów wyniosła 54,4 mln zł, to o 52 proc. mniej niż w analogicznym okresie 2011 r., kiedy kwota ta sięgnęła 113,6 mln zł. W raporcie podano, że rekordową wartość kredytów próbowano wyłudzić w czwartym kwartale 2010 r., chodziło o 163,5 mln zł. System Dokumenty Zastrzeżone chroni osoby, które utraciły swoje dokumenty, ogranicza możliwość wykorzystania papierów do celów przestępczych, popełnianych w imieniu i na szkodę osoby, która je utraciła.",fot. Shutterstock,
https://wiadomosci.onet.pl/kraj/ludowcy-chca-ulatwic-zycie-dluznikom-bankow/gc1xn,Ludowcy chcą ułatwić życie dłużnikom banków,"Złagodzenie przepisów dotyczących bankowego tytułu egzekucyjnego, m.in. obowiązek powiadamiania dłużnika, zanim przyjdzie do niego komornik, o wszczęciu procedury egzekucyjnej - przewiduje przygotowany przez PSL projekt noweli Prawa bankowego.","Przygotowanym przez PSL projektem nowelizacji Prawa bankowego oraz Kodeksu postępowania cywilnego Sejm ma zająć się na rozpoczynającym się w środę posiedzeniu. Bankowy tytuł egzekucyjny (BTE) to dokument stwierdzający istnienie wymagalnej wierzytelności banku wobec osoby, która dokonała z nim czynności bankowej (np. udzielony kredyt), lub która ustanowiła na rzecz banku zabezpieczenie takiej wierzytelności. Jeśli dana osoba nie wywiązuje się z umowy, bank wystawia BTE. Klauzulę wykonalności nadaje takiemu dokumentowi sąd i jest on wówczas podstawą wszczęcia egzekucji komorniczej. Jak mówił PAP poseł PSL Mieczysław Kasprzak, proponowane przez ludowców zmiany nie przewidują likwidacji bankowego tytułu egzekucyjnego, ale jego złagodzenie. Jak ocenił, obecne przepisy dotyczące BTE są przestarzałe i bardzo dokuczliwe dla klientów banków. Co więcej, w wielu przypadkach doprowadziły one do bankructw firm. ""Celem zmian jest zwiększenie ochrony klientów banków, w tym małych i średnich przedsiębiorców, przed skutkami składania pisemnych oświadczeń o poddaniu się egzekucji w sytuacji, gdy nie zostali odpowiednio poinformowani o skutkach złożenia takiego oświadczenia"" - wskazał. Projekt zakłada też nałożenie na banki obowiązku poinformowania dłużnika o zamiarze złożenia do sądu wniosku o nadanie klauzuli wykonalności BTE. ""Wprowadzenie tych obowiązków dla banków, w sposób dostępny i zrozumiały, przyczyni się do wzrostu świadomości wśród podmiotów korzystających z usług bankowych, w efekcie zwiększy to poziom ochrony ich praw"" - stwierdzili autorzy noweli w jej uzasadnieniu. Kasprzak powiedział PAP, że kolejne zmiany dotyczą procedury nadania przez sąd klauzuli wykonalności bankowemu tytułowi egzekucyjnemu. Zmiany te mają dotyczyć m.in. rozszerzenia kompetencji sądu, tak by badał on również to, czy bank dopełnił wobec dłużnika obowiązków informacyjnych dotyczących zawieranej umowy i skutków poddania się egzekucji bankowej na podstawie BTE. ""Chcemy, by sąd nie podejmował mechanicznie decyzji o nadaniu klauzuli wykonalności BTE, ale nim to zrobi, zbadał zasadność wszczęcia egzekucji"" - powiedział Kasprzak. Dodał, że zmiany przewidują również, aby po nadaniu klauzuli wykonalności BTE, sąd informował o tym dłużnika. Obecnie dowiaduje się on o egzekucji w momencie, gdy zjawia się u niego komornik. ""Chcemy, by dłużnik dowiadywał się od sądu, że taki tytuł został wystawiony. Aby miał czas na podjęcie decyzji, czy poddaje się egzekucji, czy też spłaci dług"" - mówił poseł PSL.",fot. Shutterstock.,
https://wiadomosci.onet.pl/swiat/wlk-brytania-pozew-akcjonariuszy-royal-bank-of-scotland-o-4-mld-funtow/pmk6z,Wlk Brytania: pozew akcjonariuszy Royal Bank of Scotland o 4 mld funtów,Akcjonariusze brytyjskiego banku Royal Bank of Scotland (RBS) poinformowali o wystąpieniu przeciwko bankowi ze zbiorowym pozwem o odszkodowanie w łącznej kwocie do 4 mld funtów za umyślne sprzedanie im akcji po zawyżonej cenie.,"Grupa ponad 12 tys. indywidualnych i około 100 instytucjonalnych inwestorów twierdzi, że były prezes RBS Fred Goodwin i trzej inni członkowie zarządu zataili informacje o złym stanie finansowym spółki przy emisji opiewającego na 12 mld funtów pakietu jej akcji w 2008 roku. Emisję zrealizowano na zaledwie kilka miesięcy przed wybuchem globalnego kryzysu bankowego, który postawił RBS na krawędzi bankructwa i doprowadził do przejęcia 82 proc. jego kapitału przez rząd brytyjski. Towarzyszył temu znaczny spadek notowań akcji banku. Adresatami pozwu są nie tylko czterej byli członkowie kierownictwa RBS, ale również sam ten bank. RBS, skazany w lutym na wysoką grzywnę za współudział w manipulowaniu londyńską stopą kredytową Libor, zamknął rok 2012 znaczną stratą, wynoszącą około 6 mld funtów.",,
https://wiadomosci.onet.pl/kraj/bedzie-projekt-ustawy-dot-ochrony-klientow-firm-pozyczkowych/xqpr6,Będzie projekt ustawy dot. ochrony klientów firm pożyczkowych,"Ministerstwo Finansów opracuje projekt zmian, które mają zwiększyć ochronę konsumentów korzystających z usług firm pożyczkowych udzielających tzw. chwilówek - wynika z wykazu prac legislacyjnych i programowych Rady Ministrów.","Chodzi o projekt nowelizacji ustawy o nadzorze nad rynkiem finansowym oraz Prawa bankowego. Na stronie internetowej Kancelarii Prezesa Rady Ministrów wyjaśniono, że celem zmian jest zwiększenie poziomu ochrony konsumentów korzystających z usług firm udzielających kredytów i pożyczek konsumenckich, nieobjętych obowiązkiem uzyskania zezwolenia Komisji Nadzoru Finansowego. Nowelizacja przepisów miałaby ponadto umożliwić skuteczne eliminowanie z obrotu gospodarczego firm wykonujących bez wymaganego zezwolenia, czyli nielegalnie działalność reglamentowaną na rynku finansowym. Chodzi zwłaszcza o firmy, których celem są oszustwa. Zgodnie z informacją KPRM w projekcie znajdą się przepisy, które pozwolą KNF żądać informacji od podmiotów spoza sektora bankowego, co do których istnieje podejrzenie, że prowadzą działalność polegającą na zbieraniu środków finansowych w celu obciążania ich ryzykiem lub inną działalność parabankową. Podwyższone mają zostać kary za prowadzenie działalności bankowej bez wymaganego zezwolenia. W ustawie mają znaleźć się wymogi, których spełnienie będzie warunkiem podjęcia i wykonywania działalności polegającej na udzielaniu pożyczek konsumentom ze środków własnych. Wprowadzona ma być maksymalna wysokość odsetek za opóźnienie w spłacie oraz odsetek od odsetek. Przewidziano także ograniczenie całkowitych kosztów kredytu konsumenckiego. Zgodnie z proponowanymi zmianami przy kierowaniu do prokuratury zawiadomień o podejrzeniu popełnienia określonych przestępstw KNF będzie mogła udostępniać informacje stanowiące tajemnicę zawodową. Przyszła ustawa ma też określić zasady dostępu, przekazywania i wymiany informacji o udzielonych kredytach konsumenckich przez banki i pożyczkodawców niebankowych. Projekt założeń do tego projektu rząd przyjął na początku maja. Resort finansów informował wówczas, że w efekcie zmian koszty pożyczek i kredytów konsumenckich będą niższe. ""Projektowane regulacje przyniosą pozytywny efekt zarówno dla konsumentów, jak też dla branży pożyczkowej. Konsument będzie lepiej chroniony poprzez wyeliminowanie stosowanych przez przedsiębiorców praktyk związanych z pobieraniem nadmiernych, nieuzasadnionych opłat związanych z udzieleniem i obsługą pożyczki"" - wyjaśniło MF. ""Konsument będzie również chroniony lepiej w sytuacji, kiedy będzie zalegał ze spłatą pożyczki, ponieważ projekt doprecyzowuje zasady pobierania przez przedsiębiorców odsetek za opóźnienie w spłacie, jak również zapobiega obciążaniu klienta nadmiernie wysokimi kosztami windykacji"" - dodano. Zgodnie z założeniami, wysokość odsetek za opóźnienie w spłacie nie będzie mogła przekroczyć sześciokrotności stopy kredytu lombardowego Narodowego Banku Polskiego (wynosi ona 4 proc.). Obecnie oznaczałoby to, że wyniosą one nie więcej niż 24 proc. Limit odsetek za opóźnienie będzie obejmował również opłaty związane z windykacją należności. Obecna praktyka pokazuje, że wiele firm uzyskuje znaczne przychody właśnie z takich opłat narzucanych na klientów w toku windykacji, co dodatkowo pogłębia ich problemy finansowe. W założeniach wskazano, że suma kosztów pozaodsetkowych kredytu nie będzie mogła przekroczyć 25 proc. całkowitej kwoty kredytu konsumenckiego i dodatkowo 30 proc. całkowitej kwoty kredytu konsumenckiego w stosunku rocznym. Przewidziano także, że całkowity koszt kredytu, z wyłączeniem odsetek, nie może przekroczyć 100 proc. całkowitej kwoty kredytu. Według MF celem tego rozwiązania jest ochrona konsumentów pożyczających na dłuższe okresy przed ponoszeniem nadmiernych kosztów. Jednocześnie w dokumencie zawarto regulacje, które mają przeciwdziałać próbom omijania określonych limitów przez firmy pożyczkowe przez tzw. rolowanie pożyczek. Chodzi o sytuacje, w której firma udziela jednemu konsumentowi kilku następujących po sobie pożyczek na bardzo krótki termin (tzw. chwilówki).",fot. Thinkstock/iStockphoto,
https://wiadomosci.onet.pl/swiat/merkel-porozumienie-ws-nadzoru-bankowego-nie-do-przecenienia/wlq2l,Merkel: Porozumienie ws. nadzoru bankowego nie do przecenienia,"Osiągnięte w nocy porozumienie ministrów finansów krajów UE w sprawie wspólnego nadzoru bankowego jest ""nie do przecenienia"" - powiedziała niemiecka kanclerz Angela Merkel na forum Bundestagu w Berlinie.","""Nadzór bankowy będzie zawczasu wykrywać i korygować nieprawidłowości w narodowych sektorach bankowych, zanim staną się zagrożeniem dla całej strefy euro"" - powiedziała Merkel. Dodała, że w nadchodzących miesiącach należy wdrożyć uzgodnienia ministrów finansów, tak aby 1 marca 2014 r. nadzór bankowy mógł rozpocząć pracę. Zdaniem Merkel w trakcie negocjacji nad wspólnym nadzorem bankowym udało się ""przeforsować kluczowe żądania Niemiec"": jasny rozdział kompetencji Europejskiego Banku Centralnego związanych z polityką pieniężną i kompetencji nadzorczych, ograniczenie kontroli do banków systemowych o wartości aktywów powyżej 30 mld euro albo 20 proc. PKB kraju, a także możliwość przejmowania w uzasadnionych przypadkach także kontroli nad mniejszymi bankami. Jak powiedziała niemiecka kanclerz, na rozpoczynającym się dziś po południu szczycie UE w Brukseli ma zostać przyjęty plan pracy w kierunku pogłębiania integracji w unii gospodarczej i walutowej. Zdaniem Merkel pierwszoplanowym tematem w dyskusji powinny być zadania na najbliższe trzy lata, w tym działania służące poprawie konkurencyjności gospodarki UE. ""Reformy strukturalne są właściwą odpowiedzią na głęboki kryzys, w którym znalazła się Europa"" - powiedziała. Uważa ona, że trudne reformy, wdrażane przez zmagające się z kryzysem kraje eurolandu przynoszą już pozytywne efekty, a deficyty finansów znacznie się zmniejszyły. Niemiecka kanclerz opowiedziała się za wzmocnionym mechanizmem koordynacji polityki gospodarczej w unii gospodarczej i walutowej, w którym kraje członkowskie za zgodą swoich parlamentów podejmowałyby wiążące umowne zobowiązania do przeprowadzenie reform. Odrzuciła możliwość utworzenia w niedalekiej przyszłości stałych ""zdolności finansowych"", czyli odrębnego budżetu dla strefy euro, które proponował przewodniczący Rady Europejskiej Herman Van Rompuy. W jego założeniu taki stały budżet strefy euro przeciwdziałałby cyklicznym wstrząsom kryzysowym, tworząc system zachęt do realizacji odpowiedzialnej polityki fiskalnej i strukturalnej. Merkel powiedziała, że może sobie wprawdzie wyobrazić ograniczone i tymczasowe wsparcie finansowe działań służących poprawie konkurencyjności krajów UE. ""Ale nie może to służyć za pretekst do tworzenia nowych stałych źródeł finansowania"" - podkreśliła. ""Niemcy odrzucają stałe uwspólnotowienie długów, niezależnie od jego formy. Takie wczorajsze koncepcje na pewno nie rozwiążą dzisiejszych problemów i wyzwań, które przyniesie ze sobą jutro"" - dodała. Wobec sprzeciwu Niemiec dyskusję o stałym budżecie eurolandu Van Rompuy odłożył na później - na czas po wyborach do Parlamentu Europejskiego w 2014 roku. Merkel dodała, że aktualna sytuacja w UE nie sprzyja dyskusji o jej rozszerzeniu o kolejne kraje w najbliższej przyszłości, po przyjęciu do UE Chorwacji w połowie przyszłego roku. ""W obecnej chwili nie podejmiemy żadnych decyzji dotyczących rozpoczęcia negocjacji członkowskich z kolejnymi krajami. Czas na to nie jest odpowiedni"" - powiedziała.",fot. AFP,
https://wiadomosci.onet.pl/kraj/kredyt-hipoteczny-informacje-rodzaje-oprocentowanie-co-warto-wiedziec/5ckcrk5,Kredyt hipoteczny,"Kredyt hipoteczny to długoterminowy kredyt bankowy, zaciągnięty np. na potrzeby kupna lub wybudowania mieszkania, którego zabezpieczeniem jest hipoteka, ustanawiana na kupowanej nieruchomości. Ponadto kredytobiorca ręczy w tym przypadku również swoim majątkiem obecnym i przyszłym oraz swoimi dochodami obecnymi i przyszłymi. Hipoteka ustanawiana jest z chwilą dokonania wpisu w księdze wieczystej nieruchomości, wygasa natomiast wraz ze spłatą ostatniej raty kredytu.","Każdy z nas, niezależnie od wieku, marzy o własnym mieszkaniu. Dotyczy to szczególnie osób, które co miesiąc wykładają sporą sumę na wynajem pokoju lub mieszkania w dużych miastach. Dlatego zamiast wydawać pieniądze na comiesięczny czynsz i inne opłaty, lepiej spożytkować te pieniądze na inwestycję we własne mieszkanie. Jeśli nie dysponujemy odpowiednią sumą na kupno mieszkania, musimy skorzystać z długoterminowych kredytów hipotecznych, a pieniądze, które co miesiąc wydawaliśmy na wspomniane opłaty, będą nam służyć przy konieczności spłacania rat kredytu. Wyróżniamy kilka rodzajów kredytów. Są to między innymi: Od planów i starań uzyskania kredytu hipotecznego do otrzymania go jest jednak daleka droga. Nie jest to tak prosta ścieżka, jak w przypadku podjęcia pożyczki gotówkowej. Jest to niezwykle czasochłonny proces, obliczony na wiele kroków. Od wyboru odpowiedniego banku, przez podpisanie umowy przedwstępnej na mieszkanie lub dom, skompletowanie i złożenie wszystkich niezbędnych do przyznania kredytu dokumentów oraz oczekiwania na decyzję banku, po podpisanie umowy kredytowej i przyznanie kredytu. Najważniejszym punktem tej drogi, warunkującej to czy w ogóle rozpoczniemy walkę o przyznanie kredytu jest tzw. „zdolność kredytowa”, czyli swego rodzaju zdolność do spłacenia wszystkich rat kredytów w każdym z przewidzianych terminów. Nasza zdolność kredytowa determinuje wysokość przyznanego kredytu. Profesjonalnym obliczeniem tej sumy zajmuje się doradca kredytowy. Oprocentowanie kredytu hipotecznego to jeden z najważniejszych elementów, na który powinniśmy zwrócić baczną uwagę. W przypadku kredytu hipotecznego zazwyczaj występują dwa rodzaje oprocentowania: Otrzymanie kredytu hipotecznego wiąże się z konkretnymi wymogami ze strony banku. W 2014 roku Komisja Nadzoru Finansowego wprowadziła w życie Rekomendację „S”, która radykalnie zmieniła sposób udzielania kredytów. Według zaleceń KNF kredytobiorcy, zaciągając kredyt hipoteczny, muszą posiadać co najmniej 10 lub 20 proc. wkładu własnego (zależnie od banku). Dla wielu jest to kwota nie do zdobycia przy jednorazowej wpłacie. Jak można tego uniknąć? Co prawda wprowadzenie przez KNF takich obostrzeń sprawiło, że zarówno dla klienta, jak i banku, kredyty stały się o wiele bezpieczniejsze w spłacie, jednak sprawia to wielki kłopot kredytobiorcom. Istnieje kilka sposobów, pozwalających obejść ten przepis. Banki udzielające kredytów mogą bowiem uznać za wkład własny także inne wartości, takie jak np. zastaw działki, mieszkania czy też domu. Bank zapewne udzieli kredytu, jeśli wartość nieruchomości przekracza 10 lub 20 proc. wkładu własnego. Instytucje finansowe za wkład własny mogą uznać również środki pochodzące z likwidacji książeczki mieszkaniowej, zaliczkę wpłaconą w firmie deweloperskiej, jak również materiały zakupione na budowę konkretnej nieruchomości. Aby sprawdzić i porównać koszty, które kredytobiorca będzie musiał ponieść w przypadku spłaty kredytu hipotecznego w danym banku, najlepiej skorzystać z kalkulatora kredytu. Dzięki kalkulatorowi rat kredytu, narzędzie wykona za nas błyskawiczną (przybliżoną) symulację rzeczywistych kosztów kredytu, która ułatwi nam wybór najkorzystniejszej oferty. Do wyboru mamy sumę zobowiązania, jakie chcielibyśmy zaciągnąć, podzieloną przez liczbę lat spłaty kredytu wobec takich zmiennych jak: oprocentowanie, RRSO (rzeczywista roczna stopa oprocentowania) oraz prowizja.","Kredyt hipoteczny. Informacje, rodzaje",
https://wiadomosci.onet.pl/kraj/klienci-pokochali-mobilne-finanse/y18gb,Klienci pokochali mobilne finanse,"Już ponad 3 miliony Polaków korzysta z banku w komórce – donosi ""Dziennik Gazeta Prawna"".","Większość banków, które mają w ofercie rozwiązania dla bankowości mobilnej, chwali się dynamicznym przyrostem aktywnych użytkowników aplikacji czy tzw. lekkich stron internetowych, przeznaczonych do otwierania na komórkach. Łącznie dziesięć największych banków pod względem liczby klientów mobilnych w połowie ub.r. miało 1,6 mln użytkowników bankowości mobilnej. W tym roku ta liczba przekroczyła już 3 mln. A jeszcze w 2011 roku w ten sposób z bankiem kontaktowało się mniej niż 900 tys. osób. Dynamika rozwoju bankowości mobilnej jest wyższa niż bankowości internetowej na podobnym etapie rozwoju. To efekt szybko postępującego nasycenia rynku smartfonami oraz taniejącego dostępu do internetu.",fot. Shutterstock,
https://wiadomosci.onet.pl/kraj/szczurek-dla-polski-nie-ma-sensu-wchodzenie-do-unii-bankowej-na-slepo/rmxh1,"Szczurek: dla Polski nie ma sensu wchodzenie do unii bankowej ""na ślepo""","Zanim cała unia bankowa nie będzie gotowa, nie ma sensu wchodzenie do niej ""na ślepo"" - uważa minister finansów Mateusz Szczurek. Jak powiedział PAP, Polska traktuje wszystkie trzy filary unii bankowej jako całość. W Brukseli trwa ""dopinanie"" drugiego etapu.","W listopadzie zacznie działać sprawowany przez Europejski Bank Centralny wspólny nadzór bankowy, który jest pierwszym etapem unii bankowej. Pod koniec ub.r. kraje UE uzgodniły drugi filar, czyli wspólny system restrukturyzacji i uporządkowanej likwidacji banków. Trzecim etapem unii miało być wspólne gwarantowanie depozytów, jednak ze względu na opór Niemiec, UE poprzestanie najpewniej na uzgodnionej dyrektywie harmonizującej systemy gwarantowania depozytów w UE. Unia bankowa ma uchronić euroland przed kolejnym kryzysem finansowym i oszczędzić kieszenie podatników, gdy upadają banki. Unia bankowa ma być też otwarta dla krajów spoza eurolandu. ""Polska potrzebuje przede wszystkim pełnego obrazu, jak unia bankowa będzie wyglądała i jak ma funkcjonować. Traktujemy wszystkie trzy filary unii bankowej jako całość, nie wiemy jeszcze (...) jak (operacyjnie) będzie wyglądał wspólny nadzór bankowy, który się konstytuuje w ramach Europejskiego Banku Centralnego. Nie wiemy do końca, jaki będzie ostateczny kształt umowy międzyrządowej, przy negocjowaniu której Polska uczestniczy"" - powiedział PAP Szczurek. Chodzi o umowę między rządami krajów eurolandu, która ma regulować wpłacanie przez banki składek do wspólnego funduszu upadłościowego. Negocjacje tej umowy mają trwać do 1 marca. Na umowie zależało Niemcom, przeciwstawia się jej Parlament Europejski, ponieważ formuła uzgodnień międzyrządowych wyklucza europosłów ze współdecydowania w sprawie funduszu. Szczurek podkreślił jednocześnie, że kształt unii bankowej i stabilność systemu bankowego eurolandu są dla Polski bardzo ważne, ponieważ w dużej mierze właścicielami polskich banków są instytucje finansowe ze strefy euro. Zauważył jednak, że ""Polska, nie będąc członkiem strefy euro, posiada własny, dobry system gwarantowania depozytów"" i ""możemy pozwolić sobie na podjęcie poinformowanej decyzji"". ""A więc decyzji ze świadomością, do czego wstępujemy"" - wyjaśnił. ""Krótko mówiąc zanim unia bankowa w całości nie będzie gotowa i nie będzie działająca, nie sądzimy żeby miało sens wchodzenie do niej na ślepo"" - podkreślił minister. Zauważył, że wspólny system zabezpieczenia finansowego likwidacji banków w unii bankowej będzie tworzył się stopniowo (wspólny fundusz ma napełniać się przez 10 lat) i do tego czasu stabilność systemu bankowego wciąż będzie w pewnym stopniu powiązana z wypłacalnością kraju. ""Dla Polski tego rodzaju zabezpieczenia w pewnym sensie nie są tak bardzo potrzebne, bo z jednej strony polski system bankowy jest dobrze dokapitalizowany (...), a z drugiej Polska posiada już obecny Bankowy Fundusz Gwarancyjny, który pozwala na bezpieczne gwarantowanie depozytów bez dodatkowej +zbiórki+ wśród banków, na czym opierać się będzie wspólny fundusz w strefie euro. Krótko mówiąc, my wiele z docelowych rozwiązań już mamy i możemy opierać się na krajowych środkach"" - tłumaczył Szczurek. Szef resortu finansów uczestniczył w poniedziałek w Brukseli w konferencji Tatra Summmit o zarządzaniu unią gospodarczą i walutową, organizowanej m.in. przez słowackie ministerstwo finansów, Centre for European Affairs i brukselski think tank Bruegel.",,
https://wiadomosci.onet.pl/kraj/jp-morgan-obnizyl-rekomendacje-alior-banku-do-niedowazaj-cena-docelowa-69-zl/pnzfe,"JP Morgan obniżył rekomendację Alior Banku do ""niedoważaj"", cena docelowa 69 zł","Analitycy JP Morgan, w raporcie z 18 października, obniżyli rekomendację Alior Banku do ""niedoważaj"" z ""przeważaj"", a cenę docelową zmniejszył do 69 zł ze 121 zł wcześniej.","Rekomendacja została wydana przy cenie 93,9 zł. Ceny akcji Alior Banku spadły w piątek o ok. 22 proc. po tym, jak spółka opublikowała w dniu wczorajszym komunikat, w którym poinformowała, że zmiany księgowania przychodów bancassurance obniżą zysk netto w III kw. o 105 mln zł. Pełen komunikat spółki: ""W celu zapewnienia jednolitej i rzetelnej komunikacji uczestnikom rynku kapitałowego Zarząd Alior Bank S.A. (""Bank"") niniejszym podaje do publicznej wiadomości informację o podjętych decyzjach istotnie wpływających na wyniki Banku w III kwartale 2013 r. W wyniku odbytych spotkań oraz wymiany korespondencji z Urzędem Komisji Nadzoru Finansowego (""KNF"") dotyczącej sposobu wykonania zaleceń KNF w zakresie księgowego ujmowania przychodów ze sprzedaży ubezpieczeń Zarząd Banku postanowił w najpełniejszy sposób wdrożyć oczekiwania KNF odnośnie metody rozpoznawania przychodów z bancassurance i tym samym zdecydował się wprowadzić pełną periodyzację tych przychodów przez Bank bez rozpoznawania jakichkolwiek przychodów upfront. W ocenie Zarządu Banku zmiana ta będzie miała negatywny wpływ na wyniki III kwartału 2013 r, tj. nastąpi obniżenie wyniku netto w III kwartale 2013 r. o około 105 M PLN. Spowoduje ona również na dzień 31.12.2012 r. obniżenie poziomu kapitałów własnych o około 330 M PLN oraz obniżenie współczynnika Tier 1 o około 2,3% (tj. z poziomu 14,54% do około 12,24%)",fot. Iza Procyk-Lewandowska,
https://wiadomosci.onet.pl/kraj/zhp-udostepnil-bankowi-dane-osobowe-swoich-czlonkow/6983q,ZHP udostępnił bankowi dane osobowe swoich członków,"Związek Harcerstwa Polskiego udostępnił komercyjnemu bankowi dane osobowe 82 tys. swoich członków - nie pytając ich o zgodę, alarmuje ""Dziennik Gazeta Prawna"". Druhowie zapowiadają skargi do generalnego inspektora ochrony danych osobowych.","Burza rozpętała się, gdy kilka dni temu zaprezentowano wzór nowych legitymacji związku. Harcerze mocno się zdziwili, gdy spostrzegli, że obok logo ZHP na plastikowym prostokąciku znalazły się dwa inne - operatora płatności elektronicznych Visa oraz mBanku. Okazało się, że władze ZHP zawarły porozumienie z bankiem na wyrobienie nowych, spersonalizowanych legitymacji z funkcją karty prepaidowej. W tym celu bankowi udostępniono dane członków związku wpisane do elektronicznej ewidencji.",,
https://wiadomosci.onet.pl/kraj/nbp-banki-oczekuja-zmian-dot-kredytow-konsumpcyjnych-i-mieszkaniowych/k5zwc,NBP: banki oczekują zmian dot. kredytów konsumpcyjnych i mieszkaniowych,"Banki oczekują w czwartym kw. 2013 r. w segmencie kredytów mieszkaniowych zaostrzenia polityki kredytowej, a w przypadku kredytów konsumpcyjnych złagodzenia wymagań - poinformował w poniedziałek NBP.","Bank centralny wskazał w poniedziałkowym komunikacie ""Sytuacja na rynku kredytowym – IV kwartał 2013 roku"", że w trzecim kw. tego roku banki ponownie złagodziły kryteria udzielania kredytów konsumpcyjnych. W przeciwieństwie do poprzedniej edycji ankiety, nie dokonały jednak istotnych zmian warunków kredytowych. Łagodniejsza polityka kredytowa była efektem wdrożenia zapisów znowelizowanej w lutym br. Rekomendacji T (reguluje działalność banków dot. kredytów konsumenckich), choć pojedyncze banki zwracały również uwagę na rosnącą presję konkurencyjną. Banki odczuły wzrost popytu na kredyty konsumpcyjne, a jako jedną z głównych przyczyn wskazały złagodzenie polityki kredytowej w poprzednim kwartale - wskazano w raporcie. Zdaniem banków czwarty kwartał br. przyniesie kontynuację łagodzenia polityki kredytowej, czemu towarzyszyć będzie istotny wzrost popytu ze strony gospodarstw domowych. ""Banki złagodziły w niewielkim stopniu kryteria udzielania kredytów mieszkaniowych. Jednocześnie drugi kwartał z rzędu kilka banków podwyższyło marże na tego rodzaju kredytach, zwiększając koszt kredytu. Banki, które odczuły wzrost popytu na kredyty mieszkaniowe, do czynników zwiększających popyt zaliczyły obniżki stóp procentowych NBP"" - napisano w komunikacie. Zdanie NBP odwrotny efekt miało oczekiwanie części potencjalnych kredytobiorców na uruchomienie programu ""Mieszkanie dla Młodych"" w 2014 r. W czwartym kwartale br. banki przewidują zaostrzenie polityki kredytowej w segmencie kredytów mieszkaniowych, co może być związane z wejściem w życie części zapisów Rekomendacji S (wprowadzi obowiązkowy 5-proc. wkład własny do każdego kredytu hipotecznego) od stycznia 2014 r. ""W porównaniu z poprzednim kwartałem kryteria udzielania kredytów dla przedsiębiorstw nie zostały istotnie zmienione. Banki kontynuowały podwyżki marż na kredytach dla klientów obarczonych wyższym ryzykiem. Jednocześnie wzrósł odsetek odpowiedzi tłumaczących zaostrzenie polityki kredytowej wyższym ryzykiem przewidywanej sytuacji gospodarczej i ryzykiem poszczególnych branż"" - napisano. ""Z drugiej strony, zdecydowanie mniej banków podniosło wymagania dotyczące zabezpieczeń kredytowych, co było prawdopodobnie związane z wdrożeniem rządowego programu Portfelowej Linii Gwarancyjnej De Minimis. Ten sam czynniki mógł spowodować niewielki wzrost popytu na kredyty krótkoterminowe dla małych i średnich przedsiębiorstw. Zdaniem banków to właśnie popyt ze strony sektora MSP wzrośnie najsilniej w IV kwartale br."" - dodano.",fot. Shutterstock,
https://wiadomosci.onet.pl/kraj/banki-zwalniaja/s16xg,Banki zwalniają,Już czwarty rok z rzędu zatrudnienie w bankach systematycznie spada. Na koniec maja tego roku w branży pracowało niewiele ponad 173 tys. osób – informuje „Dziennik Gazeta Prawna”.,"To konsekwencja zwolnień grupowych w kilku instytucjach finansowych. Gazeta podaje przykłady takich działań. Wskazuje m.in. na Citi Handlowy, Alior Bank, Getin Noble, Raiffeisen Polbank i BZ WBK. Podstawową przyczyną zwolnień są fuzje i przejęcia. Ważnym powodem jest też to, że ludzi wypiera technologia. Np. wiele osób przestało przychodzić do banków w wyniku wprowadzania coraz nowszych elektronicznych kanałów obsługi oraz korzysta z bankomatów i wpłatomatów.",fot. Shutterstock,
https://wiadomosci.onet.pl/kraj/pko-bp-wycofuje-sie-z-krymu-ale-nadal-ma-dwie-placowki-na-polwyspie/bmjvn,"PKO BP wycofuje się z Krymu, ale nadal ma dwie placówki na półwyspie","Ukraiński Kredobank, należący do PKO BP, zamknął cztery z sześciu placówek, które miał na Krymie. Kredobank nie udziela obecnie na Krymie kredytów, podobnie jak inne tamtejsze banki.","Kredobank, wchodzi w skład grupy kapitałowej PKO Banku Polskiego, ma ok. 130 placówek na Ukrainie. Nie jest jednak jej dużą częścią, bo stanowi ledwie 0,8 proc. aktywów PKO BP. Bank musi się mierzyć z nową sytuacją, po tym, jak w poniedziałek parlament krymski przyjął uchwałę o niepodległości i zwrócił się do władz w Moskwie o przyjęcie Krymu w skład Federacji Rosyjskiej. Tamtejsze władze zapowiedziały również zastąpienie hrywny rublem. ""Problemem jest, jak to co się dzieje oceniać od strony prawnej, mając stanowisko władz Ukrainy, UE, Stanów Zjednoczonych, że wszystkie działania na Krymie są niezgodne z prawem"" - powiedział PAP dyrektor ds. strategii i inwestycji w PKO BP Paweł Borys. Jak podkreślił, zaangażowanie PKO BP na Ukrainie jest niewielkie, bo wynosi mniej niż 1/3 kwartalnego zysku spółki. Zaznaczył, że Kredobank ma swoje placówki przede wszystkim na zachodniej Ukrainie. ""Nasza obecność na wschodzie kraju i na Krymie jest znikoma. Na samym Krymie mieliśmy sześć oddziałów, z czego cztery zdecydowaliśmy się w ostatnich dwóch tygodniach zamknąć"" - poinformował. Klienci z nich zostali przeniesieni do dwóch pozostałych placówek. ""Na ten moment pozostałe na Krymie oddziały funkcjonują stabilnie (...) My jako bank musimy działać zgodnie z prawem, problem polega na tym, że w tej chwili ta sytuacja prawna jest szalenie zawiła"" - zwrócił uwagę dyrektor. Spółka nie podjęła jeszcze decyzji, czy pozostałe dwa oddziały zostaną zamknięte. ""Chcemy zapewnić dostęp środków naszym klientom (...) Analizujemy różne warianty, przede wszystkim czekamy na rozwój wydarzeń"" - zaznaczył. Borys dodał, że nie wiadomo, jak technicznie miałaby wyglądać operacja zastąpienia hrywny rosyjską walutą. Zwrócił uwagę, że Narodowy Bank Ukrainy szacuje, że banki ukraińskie mają na Krymie 21-22 mld hrywien (1 hrywna - 0,3 zł). ""Tam są oddziały wszystkich dużych banków ukraińskich. Jak takie wprowadzenie rubla miałby wyglądać nikt nie wie"" - przyznał.",fot. PAP/EPA,
https://wiadomosci.onet.pl/swiat/bank-zatrudnil-bylego-szefa-kontrwywiadu/2rmk8,Bank zatrudnił byłego szefa kontrwywiadu,Były szef brytyjskiego kontrwywiadu (MI5) Jonathan Evans wejdzie w skład zarządu jednego z największych banków świata HSBC. Jego zadaniem będzie zwalczanie przestępczości finansowej i uszczelnianie bankowych procedur.,"Nominację Evansa, zgodnie z procedurą wymaganą przy zatrudnianiu byłych wysoko postawionych urzędników państwowych, zaaprobował komitet doradczy odpowiedzialny przed premierem – poinformowały w sobotę brytyjskie media. Evans przepracował w MI5 ponad 30 lat. W służbie kontrwywiadowczej zajmował się m.in. zwalczaniem północnoirlandzkiego terroryzmu. Z funkcji dyrektora generalnego MI5, którą objął w 2007 roku, ustąpił w kwietniu bieżącego roku, a pracę dla HSBC ma rozpocząć w sierpniu. Będzie zarabiał 125 tys. funtów rocznie. Z wykształcenia jest filologiem klasycznym. Do zadań Evansa będzie należało m.in. kierowanie komórką kontroli wewnętrznej, zajmującą się identyfikowaniem luk umożliwiających przestępcom nielegalne operacje, jak np. pranie pieniędzy. Evans ma współpracować m.in. z Billem Hughesem, byłym szefem brytyjskiej komórki ds. walki z przestępczością zorganizowaną, oraz Dave'em Hartnettem – do niedawna stałym sekretarzem brytyjskiej służby podatkowej.",fot. Tomasz Michalski,
https://wiadomosci.onet.pl/kraj/knf-negatywnie-o-propozycjach-ws-przewalutowania-pozyczek-we-frankach/kcgsf,KNF negatywnie o propozycjach ws. przewalutowania pożyczek we frankach,"Przewalutowanie kredytów zaciągniętych we frankach szwajcarskich na złotówki, według kursu z dnia udzielenia pożyczki doprowadziłoby do recesji w gospodarce - podkreśliła w swoim raporcie Komisja Nadzoru Finansowego. Takie działanie byłoby również według KNF niesprawiedliwe.","KNF w opublikowanym w czwartek raporcie dodała, że realizacja takiej propozycji doprowadziłaby także do destabilizacji sektora bankowego. ""W szczególności do zagrożenia depozytów złożonych w bankach, ograniczenia akcji kredytowej, wzrostu opłat i prowizji z tytułu usług bankowych oraz marż nowo udzielanych kredytów"" - zauważono. Według Komisji, ze względu na duży udział sektora bankowego w gospodarce, takie przewalutowanie pożyczki najprawdopodobniej doprowadziłoby do znacznego osłabienia naszej waluty oraz wzrostu rentowności papierów skarbowych. Obniżone zostałyby także ratingi banków, przedsiębiorstw i Polski. ""W rezultacie kumulacji niekorzystnych zjawisk doszłoby do znacznego pogorszenia sytuacji polskiej gospodarki. Należałoby się liczyć z możliwością wprowadzenia jej w stan recesji skutkujący m.in. silnym wzrostem bezrobocia"" - zaznaczono w raporcie. Zdaniem KNF, trudne do oszacowania byłyby także straty polskiej gospodarki ze względu na podważenie zaufania do stabilności polskiego sytemu finansowego i prawnego. Komisja zwróciła uwagę, że takie przewalutowanie byłoby niesprawiedliwe w stosunku do tych kredytobiorców, którzy zdecydowali się na zaciągnięcie pożyczki w złotówkach, pozwalającej zabezpieczyć się przed ryzykiem walutowym, ale równocześnie skutkowało wyższymi kosztami obsługi kredytów. ""Trudna do zaakceptowania społecznego byłaby też sytuacja, w której klienci decydujący się na podjęcie wyższego ryzyka, odnoszą korzyści w przypadku pozytywnego rozwoju sytuacji, natomiast w przypadku niekorzystnego rozwoju sytuacji są chronieni przez państwo"" - zaznaczyła KNF. Realizacja takiego pomysłu naraziłaby również Skarb Państwa na wypłatę wysokich odszkodowań co skutkowałoby pogorszeniem się sytuacji finansów publicznych, a koszt ponieśliby wszyscy obywatele. KNF wskazała, że raport powstał m.in. po propozycjach, jakie pojawiły się w połowie tego roku nt. przewalutowania pożyczek zaciągniętych we frankach szwajcarskich. W połowie sierpnia PiS, zaapelował do rządu o aktywną pomoc dla tych rodaków (ok. 700 tys. osób), którzy wzięli kredyty na mieszkania w szwajcarskiej walucie. Politycy podali przykłady m.in. władz Węgier i Chorwacji, które - ich zdaniem - zaczęły aktywnie działać, by pomóc tym, którzy mają problemy z kredytami we frankach. Media informowały, że sąd w Zagrzebiu uznał, iż miejscowe banki nie poinformowały kredytobiorców o możliwej zwyżce kursu, nakazał im przewalutować kredyty we frankach na lokalną walutę i zmniejszyć oprocentowanie. Takich pożyczek dokonało ok. 100 tys. Chorwatów, którzy w ciągu minionych dziesięciu lat wzięli preferencyjne kredyty we frankach szwajcarskich. 75 proc. udzielonych przez banki kredytów to były hipoteki na zakup mieszkań lub domów. Media donosiły także, że z kolei premier Węgier Victor Orban zapowiedział, że za trzy do pięciu lat działające na Węgrzech banki nie będą mogły już udzielać kredytów hipotecznych w walutach zagranicznych. Ponownie obniżone zostaną też przez rząd raty zadłużonych Węgrów. ""Działania tych państw członkowskich UE pokazują, że nie należy się odwracać od obywateli plecami"" - przekonywali wtedy posłowie PiS.",fot. Shutterstock,
https://wiadomosci.onet.pl/kraj/pko-bp-chce-do-konca-14-wydac-kilkanascie-tys-kart-preapaid-w-ofercie-pko-junior/v9r47,PKO BP chce do końca '14 wydać kilkanaście tys. kart preapaid w ofercie PKO Junior,"PKO BP zgromadził na kontach PKO Junior blisko 200 mln zł i planuje, że do końca 2014 roku liczba klientów tego segmentu wzrośnie o 50-60 tys. i wyda dla nich kilkanaście tysięcy kart preapaid - poinformował Michał Macierzyński, dyrektor Biura Innowacji w PKO BP.","Przedstawiciele banku poinformowali we wtorek, że po 10 miesiącach od wprowadzenia oferty użytkownikami PKO Junior jest 100 tys. dzieci i na ich kontach zgromadzono niecałe 200 mln zł. ""Spodziewamy się, że do końca roku pozyskamy 50-60 tys. takich klientów"" - powiedział na konferencji Macierzyński. Bank poinformował we wtorek, że w ramach programu PKO Junior wprowadza przedpłacone karty płatnicze dla dzieci, które nie ukończyły 13 lat. ""Chcemy mieć kilkanaście tysięcy tych kart w tym roku"" - powiedział Macierzyński.",fot. Shutterstock,
https://wiadomosci.onet.pl/kraj/krs-zarejestrowal-zmiane-nazwy-invest-banku-na-plus-bank/pt7ls,KRS zarejestrował zmianę nazwy Invest-Banku na Plus-Bank,"W Krajowym Rejestrze Sądowym (KRS) zarejestrowana została zmiana nazwy Invest-Bank S.A. na Plus Bank S.A, poinformował bank w komunikacie. Plus Bank jest zapowiedzią wyjątkowego projektu biznesowego, którego uruchomienie planowane jest na I kw. 2014 r.","""Jednym z najważniejszych atutów Plus Bank będzie możliwość współpracy z Polkomtelem – operatorem sieci Plus oraz Cyfrowym Polsatem – największą platformą satelitarną w Polsce. Jesteśmy przekonani, że do sukcesu nowego przedsięwzięcia przyczyni się również posiadane przez Bank, już ponad 20 letnie doświadczenie w działalności w sektorze bankowym"" - czytamy w komunikacie na stronie internetowej banku. Już w pierwszym kwartale przyszłego roku Plus-Bank wspólnie z operatorem sieci komórkowej Plus zaoferuje obecnym i przyszłym klientom banku nowoczesne produkty finansowe i telekomunikacyjne, podano także. ""Zostanie również uruchomiony proces zmiany wizualizacji banku, który będzie dotyczył wymiany oznakowania zewnętrznego sieci własnej banku oraz dostosowania aranżacji wnętrz placówek banku. Zmiana nazwy banku nie wywołuje skutku w postaci zmiany podmiotu, który jest stroną zawartych już umów"" - podsumowano.",fot. Shutterstock,
https://wiadomosci.onet.pl/swiat/weterani-i-rodziny-ofiar-z-iraku-pozwali-banki-europejskie/wp7yy,Weterani i rodziny ofiar z Iraku pozwali banki europejskie,"Amerykańscy weterani i członkowie rodzin amerykańskich żołnierzy zabitych w Iraku pozwali do sądu pięć europejskich banków, twierdząc, że operowały one irańskimi pieniędzmi, z których opłacano zamachy i przydrożne bomby w Iraku.","Pozew złożyli w sądzie okręgowym w Brooklynie w Nowym Jorku adwokaci specjalizujący się w sprawach o finansowanie terroryzmu. Reprezentują oni ponad 200 weteranów i członków rodzin ofiar. Oskarżają banki o konspirację z bankami irańskimi, objętymi amerykańskim sankcjami. Pozwane banki to Barclays, Credit Suisse, HSBC, Standard Chartered i Royal Bank of Scotland Group. Pozew wniesiono na mocy amerykańskiej ustawy antyterrorystycznej z 1992 roku, która pozwala ofiarom na wniesienie prywatnych pozwów przeciwko domniemanym sponsorom operacji przeprowadzonych przez bojowników. Irańskie banki według pozwu przelały ponad 100 mln dolarów dla ugrupowań bojowników działających w Iraku. Od 2009 roku pięć tych banków zgodziło się zapłacić około 3,2 mld dolarów rządowi amerykańskiemu za pogwałcenie sankcji nałożonych przez USA na Iran, Libię i Kubę. Wszystkie te banki podpisały umowy o odroczeniu ścigania z Ministerstwem Sprawiedliwości USA, obok umów z amerykańskim nadzorem bankowym.",,
https://wiadomosci.onet.pl/swiat/ukraina-robi-najwieksze-postepy-polska-awansuje/1q64k,"Ukraina robi największe postępy, Polska awansuje","Bank Światowy opublikował w poniedziałek swój najnowszy raport na temat przedsiębiorczości, z którego wynika, że ze 189 badanych państw świata to Ukraina w ciągu roku najbardziej poprawiła warunki do prowadzenia biznesu. Polska awansowała o 10 miejsc.","Na pierwszym miejscu wśród krajów najbardziej przyjaznych przedsiębiorcom według raportu ""Doing Business 2014"" utrzymuje się dotychczasowy lider - Singapur. Za nim znalazły się: Hongkong, Nowa Zelandia i USA. Polska w tym roku osiągnęła 45. pozycję i względem zeszłorocznej edycji raportu przesunęła się o 10 miejsc w górę. Raport przyglądał się krajom oceniając ich w 10 kategoriach, m.in. takich jak łatwość otwarcia firmy, niezbędny kapitał początkowy czy rozliczenia z fiskusem. Na tej podstawie je szeregował i opisywał. W przypadku Polski, jak podkreślają autorzy raportu, doszło do poprawy; udało się wyeliminować konieczność rejestracji nowej firmy w Państwowej Inspekcji Pracy i Państwowej Inspekcji Sanitarnej, ponadto ułatwiono pozyskiwanie pozwoleń budowlanych, likwidując wymóg dostarczenia do urzędu opisu geotechnicznego. Polska stała się tym samym liderem w Europie Środkowej, przeganiając o cztery miejsca uważaną dotychczas za ""gospodarczego tygrysa"" Słowację. Ukraina, która dokonała największych postępów, zdaniem autorów raportu poprawiła się w 10 kategoriach, m.in. łatwiejsze jest tam zaciągnięcie kredytu, zmniejszono liczbę formalności związanych z założeniem firmy, poprawiono warunki dla handlu zagranicznego. Znaczną poprawę zanotowała także Rosja.",,
https://wiadomosci.onet.pl/kraj/zus-chce-otworzyc-bankowe-e-okienka/p1crq,ZUS chce otworzyć bankowe e-okienka,"Dostęp do informacji o składkach, składanie wniosków, a dla małych firm nawet dokumentów rozliczeniowych pracowników – m.in. takie usługi chce zaoferować ZUS posiadaczom kont internetowych w bankach – pisze ""Puls Biznesu"".","Zakład Ubezpieczeń Społecznych zaprosił do projektu banki – odpowiedziały dwa: PKO BP i mBank, z którymi na co dzień blisko współpracuje. Jest duża szansa, że uda nam się wspólnie wdrożyć projekt do końca roku – ocenia prezes ZUS Zbigniew Derdziuk. Jak wyjaśnia, współdziałanie z bankami to pomysł na zwiększenie dostępności usług Zakładu. Wzorujemy się na rozwiązaniach litewskich i szwedzkich, które z powodzeniem funkcjonują od wielu lat – mówi szef ZUS.",fot. Shutterstock,
https://wiadomosci.onet.pl/kraj/analitycy-rosna-marze-kredytow-hipotecznych-przez-rekomendacje-u/n496n,Analitycy: rosną marże kredytów hipotecznych przez Rekomendację U,"Rosną marże kredytów hipotecznych, bo banki szukają nowych przychodów. Eksperci nie wykluczają dalszych podwyżek. Dodają, że to już efekt Rekomendacji U, która ma wejść w życie w 2015 r.","Analityk Expandera Jarosław Sadowski powiedział PAP, że rosną marże kredytów hipotecznych. W przypadku kredytów z 25 proc. wkładem własnym wyniosły w lipcu 1,78 proc.; dla porównania w styczniu było to 1,65 proc. Dla kredytów z 5 proc. wkładem własnym sięgnęły 2,14 proc. wobec 1,94 proc. na początku tego roku. Jak mówił, można było się tego spodziewać, bo została już uchwalona Rekomendacja U. Oznacza to, że maleją przychody banków z tytułu sprzedaży ubezpieczeń dodawanych do kredytów. Bank będzie musiał zaakceptować ubezpieczenie kupione bez jego pośrednictwa. ""Co prawda Rekomendacja U musi być wprowadzona przez banki do końca marca przyszłego roku, ale już teraz szukają nowych źródeł przychodów. Nie mogą pozwolić sobie na to, by z dnia na dzień podwyższyć marże. Dlatego robiły to w ostatnich miesiącach"" - zaznaczył. Choć marże mogą jeszcze rosnąć, to zdaniem Sadowskiego, są blisko poziomu, do którego większość banków chciało je podwyższać. Analityk nie wykluczył dalszych podwyżek, jeśli dojdzie do obniżenia stóp procentowych. Zauważył, że klient zwraca zwykle uwagę na ratę i oprocentowanie. Według analityka Expandera popyt na kredyty hipoteczne może wzrosnąć pod koniec roku. Od 2015 r. wkład własny przy zakupie nieruchomości na kredyt będzie wynosił 10 proc. Teraz w przypadku kredytu w wysokości 200 tys. zł wkład własny to 10 tys. zł. W przyszłym roku będzie to 20 tys. zł. Sadowski uważa, że zdolność kredytowa Polaków jest na dość stabilnym poziomie. ""Co prawda marże rosną, ale spada WIBOR (wysokość oprocentowania kredytów na polskim rynku międzybankowym - PAP) w oczekiwaniu na obniżki stóp procentowych"" - podkreślił. Z danych Expandera wynika, że trzyosobowa rodzina z dochodem 5 tys. zł netto może pożyczyć na mieszkanie 411 tys. zł. Na początku roku było to 422 tys. zł. Sadowski przewiduje jedną obniżkę stóp procentowych w tym roku, a ich wzrost w drugiej połowie przyszłego roku. ""Gdy zacznie się cykl podwyżek i będzie ich kilka, to dostęp do kredytów prawdopodobnie będzie utrudniony"" - ocenił. Analityk Open Finance Halina Kochalska powiedziała, że dzięki rekordowo niskim stopom procentowym NBP kredyty mieszkaniowe są wciąż dość tanie. ""Oprocentowanie, na które składa się marża i WIBOR, zwykle trzymiesięczny, łącznie nie przekraczają 5 proc. Przeciętnie jest to 4,6 proc. Byłoby mniej, gdyby nie wciąż rosnące marże"" - zaznaczyła. Jak podkreśliła Kochalska, z prognoz inwestorów wynika, że za pół roku WIBOR trzymiesięczny może wynosić ok. 2,3 proc. zamiast obecnych ok. 2,7 proc. ""Z jednej strony jest to powód do zadowolenia, ale z drugiej rośnie ryzyko dalszych podwyżek marż kredytów hipotecznych. Przy niskim oprocentowaniu bankom łatwiej będzie zwiększać marże, a klientom je zaakceptować"" - dodała. Rekomendacja U, którą Komisja Nadzoru Finansowego przyjęła w czerwcu, dotyczy tzw. usług bancassurance, czyli oferowanych przez banki umów ubezpieczeń powiązanych z produktami bankowymi, w tym także ubezpieczeniowych produktów o charakterze inwestycyjnym lub oszczędnościowym. KNF uważa, że bank nie może jednocześnie występować jako ubezpieczający oraz pośrednik ubezpieczeniowy. Uważa też, że bank powinien jednoznacznie wskazywać klientowi, czy występuje w roli pośrednika ubezpieczeniowego, czy ubezpieczającego. Rekomendacja mówi m.in., że bank powinien zapewnić swobodę wyboru przez klienta zakładu ubezpieczeń, z którego usług klient zamierza skorzystać. Bank nie może też narzucać wymogu przystąpienia przez klienta do umowy ubezpieczenia grupowego, w której bank występuje jako ubezpieczający. Ponadto bank powinien przedstawić klientowi adekwatne i kompletne informacje o produkcie ubezpieczeniowym. Chodzi zwłaszcza o informacje dotyczące zakresu rodzajów ryzyka objętych ubezpieczeniem, możliwych przyczyn odmowy wypłaty świadczenia oraz zasad dotyczących finansowania ochrony ubezpieczeniowej. Według KNF bank będący ubezpieczającym może otrzymywać od klienta wyłącznie zwrot kosztów związanych z zawarciem i obsługą umowy ubezpieczenia. Wynagrodzenie banku z tytułu oferowania produktów ubezpieczeniowych powinno być ustalane przy uwzględnieniu wysokości ponoszonych przez bank kosztów.",fot. Shutterstock,
https://wiadomosci.onet.pl/typowy-frankowicz-nie-istnieje/vklfx,Typowy frankowicz nie istnieje,"To mit, że frankowicze mieszkają w drogich apartamentowcach i zamkniętych osiedlach typu Miasteczko Wilanów, a skok kursu franka zmusi ich co najwyżej do rezygnacji z urlopu na Seszelach - choć są i tacy. Typowy frankowicz po prostu nie istnieje.","Tomasz Sadlik z Krakowa, tłumacz z hiszpańskiego i francuskiego, wpadł w pułapkę kredytu frankowego w roku 2007. - Bank oszacował moją zdolność kredytową na 900 tysięcy złotych – opowiada Sadlik Onetowi. Wziął mniej, równowartość 600 tys. zł, i wydawało mu się to w miarę bezpieczne. Od tamtego czasu zdołał spłacić 260 tys. zł. Kosmiczny skok franka sprawił, że Tomasz Sadlik jest dziś winien Raiffeisen Bankowi 950 tys. zł. Domaga się w sądzie unieważnienia umowy kredytowej. Argumentuje, że nie został uprzedzony o ogromnym ryzyku kursowym. Jeśli Sadlik wygra, będzie musiał oddać równowartość kredytu w złotówkach po kursie z dnia podpisania nieszczęsnej umowy. Pan Tomasz nie poprzestał na walce we własnej sprawie – skrzyknął grupę ludzi  w podobnej sytuacji i założył stowarzyszenie Pro Futuris, któremu z dnia na dzień przybywa zwolenników. Deklaracje członkowskie złożyło już 2 tys. osób, sympatyków jest kilka razy więcej. Na ich świeżo założonym profilu na Facebooku przeczytamy o sobotnich spotkaniach w większych miastach. Można się tu dowiedzieć jak napisać pozew do sądu albo przyłączyć się do pozwu zbiorowego, tak się bowiem szczęśliwie składa, że wśród członków-założycieli Pro Futuris jest prawnik specjalizujący się w prawie bankowym. Rozwija się też inny facebookowy profil – ’’Frankowicze mamy szansę wygrać z bankami’’. Tak oto decyzja banku centralnego Szwajcarii powołała do życia ruch społeczny w Polsce, a Tomasz Sadlik wyrósł na eksperta, który ma kontakt z rzeszą frankowiczów i przemawia w ich imieniu. Nie bądź pan frajer Kredyt we frankach, wynoszący średnio 281 tys. zł, spłaca 550 tys. gospodarstw domowych. To silna grupa nacisku i elektorat nie do pogardzenia. Nie jest to jednak społeczność jednorodna. „Starzy” frankowicze często nie mieli wyboru – albo wezmą kredyt we frankach, albo żaden i do końca swoich dni będą wynajmować mieszkania albo wyjadą za granicę. Hojne rozdawanie frankowych kredytów zastopował światowy kryzys, który wybuchł w roku 2008. W efekcie działające w Polsce banki przykręciły kurek z kredytami walutowymi, zaostrzyły kryteria ich przyznawania i zaczęły stopniowo wycofywać się z tego biznesu. Po roku 2008 na kredyt frankowy mogli załapać się tylko zamożni. - Dzielę frankowiczów na trzy podstawowe grupy – mówi Tomasz Sadlik. Ta pierwsza, jakieś 40 proc. ogółu, to ludzie o niskich dochodach, z pensją ok. 2 tys. zł. Słabo wykształceni, pochodzą z niewielkich miejscowości albo są  biedniejszymi mieszkańcami większych miast. Mają z reguły 40-60 lat. Dziś stanowią grupę najbardziej poszkodowaną. Dla banków byli klientami, którzy nie mieli zdolności kredytowej w złotówkach, jakim cudem zatem dostali kredyty we frankach. Doradcy finansowi, po części pracownicy banków, wmówili im, że poradzą sobie śpiewająco. Celnie opisuje to „okular” na forum Onetu – „Dlaczego ówczesny system moją hipotetyczną zdolność kredytową ocenił na 100 tys. zł, a we frankach, dolarach, jenach - ile pan chcesz. 400 tys. – proszę bardzo, bierz pan, nie bądź pan frajer”. Od początku jednak kredytobiorcy z tej grupy ledwo dawali sobie radę. Według Biura Informacji Kredytowej, prawie 16,5 tys. rodzin nie spłacało kredytu frankowego w terminie - to dziś pierwsi kandydaci do ogłoszenia całkowitej niewypłacalności. Tu jest najwięcej ludzkich dramatów.",,
https://wiadomosci.onet.pl/swiat/ukraina-prezydent-chce-zmienic-szefa-banku-centralnego/67ejk,Ukraina: prezydent chce zmienić szefa banku centralnego,Prezydent Ukrainy Petro Poroszenko wniósł w środę do parlamentu kandydaturę Wałerii Hontariewej na stanowisko prezesa Narodowego Banku Ukrainy. Dotychczasowy szef NBU Stepan Kubiw ma zostać zwolniony.,Hontariewa jest obecnie przewodniczącą rady dyrektorów grupy Inwestycyjny Kapitał Ukraina. Wcześniej pracowała w bankowości oraz na międzybankowej giełdzie walutowej.,fot. Reuters,
https://wiadomosci.onet.pl/swiat/cypr-organizacje-humanitarne-nie-unikna-potracen-z-duzych-depozytow/9jh9b,Cypr: organizacje humanitarne nie unikną potrąceń z dużych depozytów,"Wbrew wcześniejszym ustaleniom organizacje humanitarne, szkoły prywatne i branżowe kasy chorych stracą 27,5 proc. środków ze swych depozytów ulokowanych w Bank of Cyprus, przekraczających 100 tys. euro - poinformował minister finansów Cypru Haris Jeorjadis.","Objęcie tych instytucji obowiązkowym potrąceniem środków z dużych depozytów ma odciążyć pozostałych klientów Bank of Cyprus - przekazała rzeczniczka banku centralnego Cypru. Nienaruszone pozostaną jedynie wkłady skarbu państwa, miast i gmin. W ramach wynegocjowanego w marcu porozumienia rząd w Nikozji otrzyma od strefy euro i MFW pomoc finansową w wysokości 10 mld euro. W zamian ma przeprowadzić restrukturyzację sektora bankowego oraz konsolidację finansów, reformy strukturalne i prywatyzację. Plan ten przewiduje likwidację drugiego co do wielkości cypryjskiego banku Laiki, ze stratami udziałowców i właścicieli depozytów powyżej 100 tys. euro. Klienci największego Bank of Cyprus stracili już 37,5 proc. wkładów powyżej 100 tys. euro. Właściciele tych depozytów mogą stracić kolejne 22,5 proc. w zależności od dalszych szczegółowych przewidywań, ile środków potrzeba na restrukturyzację banku. Ostateczna decyzja w tej sprawie spodziewana jest pod koniec czerwca.",,
https://wiadomosci.onet.pl/swiat/austria-publikuje-liste-18-obywateli-ukrainy-ktorym-zamrozila-konta/h3yf4,"Austria publikuje listę 18 obywateli Ukrainy, którym zamroziła konta","Obalony prezydent Ukrainy Wiktor Janukowycz otwiera listę 18 nazwisk ukraińskich obywateli, którym władze Austrii zamroziły fundusze ulokowane w tamtejszych bankach. W spisie znalazł się też były szef administracji prezydenckiej Andrij Klujew - poinformowano w sobotę.","Na liście opublikowanej przez Wiedeń znalazł się też najstarszy syn Wiktora Janukowycza - Aleksander, który jest jednym z najbogatszych ludzi na Ukrainie. Nie ma na niej natomiast brata Klujewa, który był jego partnerem biznesowym. W piątek na wniosek władz w Kijowie władze Austrii zamroziły 18 Ukraińcom, podejrzewanym o łamanie praw człowieka, fundusze ulokowane w austriackich bankach. Władze Austrii tłumaczyły, że chcą ""podjąć tymczasowy środek zabezpieczenia do czasu wejścia w życie działań UE"". Podobne decyzje podjęły Szwajcaria i Lichtenstein.",,
https://wiadomosci.onet.pl/kraj/hausner-belka-nie-powinien-sie-ubiegac-o-druga-kadencje/91xcs,Hausner: Belka nie powinien się ubiegać o drugą kadencję,"Marek Belka nie powinien się ubiegać o drugą kadencję na stanowisku prezesa Narodowego Banku Polskiego - ocenił członek Rady Polityki Pieniężnej Jerzy Hausner w wywiadzie, który ma się ukazać w środę w ""Tygodniku Powszechnym"".","""Oczekuję, że publicznie powie, co chce osiągnąć przez najbliższe dwa lata. No i w końcu liczę na jego jasną deklarację, że nie będzie ubiegał się o kolejną kadencję. To ważny element publicznej przyzwoitości i przyjęcia na siebie odpowiedzialności za to, co się stało"" - powiedział Hausner w wywiadzie, którego fragmenty opublikował na swoim blogu we wtorek autor wywiadu Paweł Reszka. Hausner uważa, że po upłynięciu dwóch lat do końca kadencji prezesa NBP misja Belki ""powinna się zakończyć"". W ocenie Hausnera opublikowana w czerwcu przez tygodnik ""Wprost"" rozmowa prezesa Belki i ministra Sienkiewicza ""wywołała znaczącą szkodę publiczną"". ""Jej efektem jest obniżenie wiarygodności NBP jako niezależnej instytucji publicznej, instytucji szczególnego publicznego zaufania"" - ocenił Hausner.",fot. Wojciech Olkuśnik / Agencja Gazeta,
https://wiadomosci.onet.pl/swiat/belka-inwestycje-eboir-w-2013-r-wyniosly-85-mld-euro/4dbxx,"Belka: inwestycje EBOiR w 2013 r. wyniosły 8,5 mld euro","W 2013 r. inwestycje Europejskiego Banku Odbudowy i Rozwoju wyniosły 8,5 mld euro. Bank osiągnął zysk w wysokości ponad 1 mld euro - poinformował w środę prezes NBP Marek Belka podczas inauguracji spotkania Rady Gubernatorów EBOiR w Warszawie.","Belka powiedział, że inwestycje EBOiR w 2013 r. w wysokości 8,5 mld euro są dowodem na duże zaangażowanie banku w rozwój gospodarczy. Wskazał, że EBOiR był aktywny w regionie południowego i wschodniego basenu Morza Śródziemnego. Jak podkreślił, cieszy go, że EBOiR ma za sobą rekordowy rok po względem wyników operacyjnych w Europie Południowo-Wschodniej. „Wieloletnie wysiłki banku na rzecz promowania transformacji w tym regionie odegrały kluczową rolę w rozwiązaniu problemów związanych z jego trudną przeszłością i skierowaniu (...) Bałkanów Zachodnich na ścieżkę (...) reform” – zaznaczył profesor. Mówił również, że podczas obecnego Dorocznego Zgromadzenia w programie jest podjęcie uchwały w sprawie członkostwa Libii. „Byłby to pierwszy krok, prowadzący do nadania Libii statusu kraju biorcy. Zdecydowanie wspieram ten proces” – zapowiedział. Wskazał też, że w ubiegłym roku bank utrzymał rentowność na satysfakcjonującym poziomie, uzyskując zysk netto w wysokości ponad 1 mld euro. „Dzięki tym mocnym wynikom bank może być nadal solidnym partnerem dla krajów biorców” – dodał szef banku centralnego. EBOiR (ang. The European Bank for Reconstruction and Development - EBRD) to międzynarodowa instytucja finansowa założona w 1991 r. w celu wsparcia budowy nowego ładu w Centralnej i Wschodniej Europie po zakończeniu zimnej wojny. Udziałowcami EBOiR są 64 państwa oraz Unia Europejska i Europejski Bank Inwestycyjny. EBOR stał się największym inwestorem finansowym w regionie obejmującym 34 kraje i rozciągającym się od Centralnej Europy, przez Centralną Azję po południowe i wschodnie obszary basenu Morza Śródziemnego.",fot. PAP/Radek Pietruszka,
https://wiadomosci.onet.pl/swiat/angela-merkel-zadowolona-z-porozumienia-ws-pomoc-dla-cypru/vgc5g,Angela Merkel zadowolona z porozumienia ws. pomoc dla Cypru,"Kanclerz Niemiec Angela Merkel uznała osiągnięte w nocy z niedzieli na poniedziałek porozumienie w sprawie pomocy dla Cypru za dobre rozwiązanie, gwarantujące sprawiedliwy podział odpowiedzialności za wyjście z kryzysu.","- Znalezione rozwiązanie jest właściwe, gdyż uwzględnia także tych, którzy przyczynili się do powstania problemów - powiedziała Merkel w poniedziałek w Langenfeld, na północy Bawarii. Szefowa niemieckiego rządu wyraziła zadowolenie ze sprawiedliwego podziału obciążeń. - Banki muszą przejąć odpowiedzialność za siebie, a to jest właśnie to, co zawsze powtarzaliśmy: Nie chcemy, by podatnicy musieli ratować banki, lecz by banki same się ratowały, i tak będzie przypadku Cypru - powiedziała Merkel. Zaznaczyła, że Cypr może liczyć na solidarność europejskich partnerów. Ta solidarność - wyjaśniła - polega na tym, że będziemy w najbliższych latach wspierać za pomocą gwarancji podążający trudną drogą Cypr. Rzecznik rządu Niemiec Steffen Seibert mówił wcześniej, że Merkel śledziła negocjacje w Brukseli z wielką uwagą. Europa jest solidarna z Cyprem i gotowa do pomocy, jednak warunkiem jest podjęcie przez będące w potrzebie kraje własnych wysiłków. Wypracowane rozwiązanie odpowiada zarówno interesom Cypru, jak i UE - powiedział Seibert. Dzięki porozumieniu zawartemu w Brukseli Cypr otrzyma pomoc finansową od strefy euro i MFW w wysokości 10 mld euro na uratowanie swojego sektora bankowego przed załamaniem. W zamian rząd w Nikozji ma przeprowadzić restrukturyzację sektora bankowego oraz konsolidację finansów, reformy strukturalne i prywatyzację. Plan przewiduje likwidację jednego z największych banków, Laiki, ze stratami udziałowców i właścicieli depozytów powyżej 100 tys. euro. Największy bank cypryjski - Bank of Cyprus - przejdzie restrukturyzację i wchłonie dobre aktywa banku Laiki, w tym depozyty poniżej 100 tys. euro, gwarantowane przez prawo UE. Również udziałowcy i właściciele nieubezpieczonych depozytów w Bank of Cyprus muszą liczyć się ze stratami, ale ich skala zostanie jeszcze sprecyzowana przez cypryjski rząd i trojkę, czyli KE, EBC i MFW.",,
https://wiadomosci.onet.pl/swiat/hiszpania-wszczeto-sprawe-karna-w-sprawie-banku-bankia/g3flj,Hiszpania: wszczęto sprawę karną w sprawie banku Bankia,"Hiszpański sąd wszczął postępowanie karne przeciwko byłemu kierownictwu banku Bankia, który przewodzi liście potencjalnych beneficjentów pomocy finansowej UE dla pogrążonego w kryzysie systemu bankowego Hiszpanii.","Postępowanie to wynik złożenia przez niewielką hiszpańską partię Związek, Postęp i Demokracja (UPyD) skargi, zarzucającej 33 członkom władz Bankii oszustwo, manipulowanie cenami i fałszowanie księgowości. Jedną z osób objętych tymi zarzutami jest były minister gospodarki Hiszpanii i były dyrektor zarządzający Międzynarodowego Funduszu Walutowego Rodrigo Rato, który w maju br. ustąpił ze stanowiska prezesa Bankii. Na mocy hiszpańskiego prawa wymienione w skardze czyny zagrożone są karą od sześciu miesięcy do sześciu lat więzienia, ale komentatorzy zwracają uwagę, że choć przypadki korupcji gospodarczej uzyskują w Hiszpanii znaczny rozgłos w mediach, to rzadko kiedy kończą się wyrokami skazującymi. ""To będzie długo ciągnąca się, skomplikowana sprawa"" - powiedział profesor ekonomii na uniwersytecie San Pablo w Madrycie Pedro Schwartz. Wywołane obecnym kryzysem oburzenie Hiszpanów kieruje się zwłaszcza przeciwko Bankii, gdyż w czasie zwyżki jej akcji w 2011 roku wielu drobnych ciułaczy dało się namówić na ich zakup - tylko po to, by w niecały rok później doświadczyć niemal całkowitej utraty wartości swych udziałów. Nowe kierownictwo Bankii zażądało dla niej wsparcia w kwocie 19 mld euro. Na bank ten przypada ponad 10 proc. całości hiszpańskich wkładów i najprawdopodobniej to właśnie on otrzyma największy zastrzyk kapitałowy z europejskich funduszy ratunkowych, które mają zostać uruchomione później w tym roku. W latach 1996-2004 Rato był ministrem we wcześniejszym rządzie kierowanej obecnie przez premiera Mariano Rajoya konserwatywnej Partii Ludowej, a w latach od 2004 do 2007 roku stał na czele MFW.",,
https://wiadomosci.onet.pl/kraj/oszacowano-straty-klientow-parabanku-finroyal/kp4cg,Oszacowano straty klientów parabanku Finroyal,"78 mln zł, 744 tys. euro, 1,1 mln dolarów USA oraz 50 tys. - kanadyjskich, 128 tys. funtów i 2 tys. franków szwajcarskich - to ustalona dotychczas wartość strat 1204 klientów parabanku Finroyal. Już wcześniej szef firmy Andrzej K. dostał zarzut działania bez zgody KNF.","Rzecznik Prokuratury Okręgowej w Warszawie prok. Dariusz Ślepokura ogłosił nowe ustalenia śledztwa w sprawie spółki Finroyal. Liczba zawiadomień o przestępstwie wynosi obecnie 1204, a pokrzywdzeni, którzy złożyli zawiadomienia, są sukcesywnie przesłuchiwani. Zdaniem śledczych, wpłaty klientów znacznie przekroczyły sumy wypłacanych im środków. W kwietniu br. Sąd Rejonowy dla Warszawy Mokotowa nadał klauzulę wykonalności postanowieniu prokuratury ze stycznia 2013 r. o zabezpieczeniu majątkowym na mieniu podejrzanego Andrzeja K. Na tej podstawie zajęto: udziały o wartości 299 tys. zł w Finroyal Service; udziały o wartości 1,3 mln zł w spółce ""Młyn nad Tywą""; udziały o wartości 2,5 tys. zł w spółce Melkorn; wierzytelności w kwocie miliona zł z tytułu umowy pożyczki; nieruchomości w miejscowości Użranki gm. Mrągowo oraz w miejscowości Gryźliny-Zielonowo gm. Stawiguda (część nieruchomości obciążono już hipotecznie). Według Ślepokury trwa ustalanie innych składników majątku FRL Capital Ltd. oraz Andrzeja K., które pozwoliłyby na wydanie kolejnych postanowień o zabezpieczeniu majątkowym. Z opracowanej przez ABW analizy przepływów środków na rachunkach bankowych wynika, że część z powierzonych przez klientów FRL Capital Limited środków, Andrzej K. przeznaczył na inwestycje w spółki polskie oraz zagraniczne, w tym również, w podmioty mające siedzibę na terenie Niemiec, część z nich zaangażował w przedsięwzięcia finansowe na rynku walutowym Forex, pozostałą zaś część środków, przelał m.in. na zagraniczne, w tym również brytyjskie rachunki bankowe, co stanowi przedmiot dalszych ustaleń śledztwa. Prokuratura zwróciła się do organów wymiaru sprawiedliwości Wlk. Brytanii, Danii, Niemiec oraz Szwajcarii o wykonanie czynności niezbędnych do ukierunkowania dalszego toku śledztwa. Dotąd uzyskano materiały z Niemiec, które wymagają przetłumaczenia. Pozostałe wnioski nie zostały dotychczas zrealizowane; prokuratura na bieżąco podejmuje działania w celu przyspieszenia ich realizacji. Ślepokura dodał, że rozważane jest dopuszczenie dowodu z opinii biegłego z zakresu ekonomii, finansów i rachunkowości, w celu m.in. oceny prawidłowości strategii inwestycyjnej podejrzanego oraz zasadności przeznaczania przez niego powierzanych mu przez klientów środków na inwestycje w ryzykowne przedsięwzięcia finansowe, nierentowne w perspektywie, zarówno zagraniczne, jak i polskie spółki lub na prywatne potrzeby. ""Pozwoli to na globalną ocenę zachowania podejrzanego oraz osób z nim współpracujących"" - podkreślił Ślepokura. Andrzej K. jest podejrzany o to, że od listopada 2007 r. do czerwca 2012 r. prowadził działalność polegającą na gromadzeniu środków pieniężnych osób fizycznych - obciążając je ryzykiem związanym z inwestowaniem - bez stosownego zezwolenia Komisji Nadzoru Finansowego. Grozi mu grzywna do 5 milionów zł oraz kara do 3 lat więzienia. Śledztwo toczy się także w sprawie doprowadzenia od listopada 2007 r. do sierpnia 2012 r. polskich klientów FRL Capital Ltd. do niekorzystnego rozporządzenia mieniem (w tym wątku nikomu nie postawiono dotychczas zarzutu). W 2012 r. prokuratura informowała, że z Amber Gold na rachunek brytyjskiej spółki FRL Capital Ltd.(Finroyal jest marką firmową tej spółki - PAP) wpłynęło 1,2 mln zł. Sposób ewentualnego rozdysponowania wpłaconej kwoty stanowi przedmiot analizy kryminalistycznej przeprowadzanej przez Agencję Bezpieczeństwa Wewnętrznego - podawał wtedy Ślepokura. Prokuratura wystąpiła wówczas o międzynarodową pomoc prawną do Wlk. Brytanii, gdzie siedzibę miała firma FRL Capital Ltd.",fot. Shutterstock,
https://wiadomosci.onet.pl/kraj/lopinski-przedluzamy-prace-nad-projektem-o-przewalutowaniu-kredytow/qfe53d,Łopiński: przedłużamy prace nad projektem o przewalutowaniu kredytów,"Prace zespołu przygotowującego projekt dot. frankowiczów zostają przedłużone - poinformował minister w Kancelarii Prezydenta Maciej Łopiński. Jak dodał, postulaty frankowiczów były nie do przyjęcia z powodu ""obaw konstytucyjnych"", a propozycje Kancelarii nie satysfakcjonowały zadłużonych.","""Zarys projektu, który mam gotowy, będzie przedmiotem dalszych negocjacji, dalszych ustaleń z przedstawicielami osób, które zaciągały kredyty indeksowane, albo denominowane do franka"" - powiedział w piątek Maciej Łopiński, sekretarz stanu w Kancelarii Prezydenta Andrzeja Dudy, po spotkaniu z delegacją frankowiczów. ""Przedłużamy funkcjonowanie zespołu, który przygotowywał założenia projektu ustawy, aby doprowadzić do tego, żebyśmy mogli przedstawić Sejmowi wspólny projekt Kancelarii Prezydenta i środowiska frankowiczów"" - podkreślił. Jak dodał, do tej pory zespołowi nie udało się osiągnąć porozumienia w kilku kluczowych kwestiach, ze względu na rozbieżność poglądów uczestników zespołu. Jak mówił, propozycje frankowiczów były dla Kancelarii Prezydenta nie do przyjęcia, ze względu na ""obawy konstytucyjne"", z kolei założenia projektu przedstawione przez Kancelarię okazały się niesatysfakcjonujące dla zadłużonych. ""Przedstawiliśmy trzecie rozwiązanie, ale uznaliśmy, że będziemy nad nim pracować. Nie jestem w stanie państwu dać słowa, że uzgodnimy ten projekt. W kilku istotnych kwestiach dzielą nas dość zasadnicze różnice. Jedną z nich jest to, czy projekt ma dotyczyć osób, które brały kredyty konsumpcyjne-mieszkaniowe, czy również inwestycyjne"" - podkreślił prezydencki minister. Zaznaczył też, że inna z rozbieżności dotyczy pomocy osobom, które za kredyt we frankach kupiły kilka mieszkań przeznaczonych pod wynajem. ""Czy taka osoba zaspokoiła swoje potrzeby mieszkaniowe czy nie? Nie chcemy badać zamożności, ale chodziło nam o to, aby to były autentycznie kredyty mieszkaniowe"" - tłumaczył. Łopiński dodał, że prezydent kładł też nacisk na to, aby przewalutowanie odbyło się po kursie zaciągnięcia kredytu. Ostatnią z kwestii wymagających negocjacji, jakie wymienił, jest to, kto poniesie koszt samego przewalutowania. Powtórzył, że głowie państwa zależy na tym, aby było to rozwiązanie pośrednie, między podziałem kosztów 50/50 (równy podział kosztów między bank i kredytobiorcę), a 90/10. ""Umówiliśmy się na kolejne spotkania, będziemy w ramach tego zespołu dalej pracować - poinformował Łopiński. Prezydent Andrzej Duda deklarował wcześniej, że projekt, który ma pomóc frankowiczom, będzie rozwiązaniem rozsądnym, które nie spowoduje, że frankowicze znajdą się w lepszej sytuacji niż ci, którzy w tym samym czasie brali kredyty mieszkaniowe w złotówkach. W piątek po południu przed Pałacem Prezydenckim spotkała się grupa ok. 100 niezadowolonych frankowiczów. Andrzej Duda w kampanii prezydenckiej obiecał, że przedstawi projekt rozwiązujący ich problemy, w uzgodnieniu ze stroną społeczną, do 6 listopada. Jak powiedział PAP prezes Stowarzyszenia Stop Bankowemu Bezprawiu Maciej Pawlicki, minister Łopiński poinformował delegację frankowiczów, że Kancelaria ma już gotowy projekt ""prezydencki"", który mogłaby przekazać do Sejmu, ale ponieważ nie jest to projekt strony społecznej, zapytał, czy frankowicze chcieliby nad nim pracować. Delegacja wyraziła chęć takiej współpracy. ""Po wstępnej rozmowie widać, że w kilku punktach osiągniemy porozumienie, a w kilku innych nie"" - powiedział Pawlicki. Zaznaczył, że Kancelarii zależy, by był to projekt wspólny. ""Dajemy sobie na to dwa tygodnie od momentu desygnowania premiera"" - dodał. Pawlicki wyjaśnił, że projekt prezydencki został w piątek po południu przekazany frankowiczom mailem, nie było jednak czasu, by propozycje Kancelarii Prezydenta przeanalizować. Projekt ten zawęża grupę, która mogłaby skorzystać na przewalutowaniu, ma on nie dotyczyć przedsiębiorców tj. osób prowadzących działalność gospodarczą. ""Uważam, że to źle i chcemy tak rozszerzyć definicję konsumenta, żeby ich obejmowała"" - podkreślił prezes Stowarzyszenia. Chcemy ten projekt poprawić m.in. w punkcie, który mówi, że wyeliminowanie praktyk nielegalnych ma się odbywać w porozumieniu z bankiem, ale bank nie zgodzi się na to nigdy; trzeba wprowadzić taki mechanizm, żeby bank, który tego nie zrobi, ponosił z tego powodu duże straty - tłumaczył.",,
https://wiadomosci.onet.pl/swiat/wlochy-watykanem-wstrzasnal-kolejny-kryzys/6xlsf,Włochy: Watykanem wstrząsnął kolejny kryzys,"Kolejny kryzys w Watykanie, przejaw toczącej się tam walki o wpływy i intryg - tak włoska prasa pisze w piątek o dymisji prezesa watykańskiego banku IOR Ettore Gottiego Tedeschiego, wymuszonej przez radę nadzorczą, która udzieliła mu wotum nieufności.","Komentatorzy podkreślają, że w atmosferze oskarżeń i ""jadu"" po niespełna 3 latach odszedł znany finansista, który otrzymał od papieża Benedykta XVI zadanie wprowadzenia zasad przejrzystości w Instytucie Dzieł Religijnych oraz międzynarodowych standardów, obowiązujących w bankowości, a dotyczących między innymi walki z praniem brudnych pieniędzy. ""Corriere della Sera"" zwraca uwagę na wyjątkowo ostry, bezprecedensowy wydźwięk czwartkowej noty rady nadzorczej IOR, która dotychczasowemu prezesowi zarzuciła niewypełnienie powierzonej mu funkcji i doprowadzenie do pogorszenia sytuacji w banku. - Żadnych podziękowań - dodaje watykanista największej włoskiej gazety; są tylko oskarżenia pod adresem Tedeschiego, który był jednym z konsultantów papieża podczas pracy nad jego społeczną encykliką ""Caritas in Veritate"" i publicystą dziennika ""L’Osservatore Romano"". Mediolański dziennik ujawnia, że od miesięcy anonimowe donosy wskazywały, że to Gotti Tedeschi jest zamieszany w głośną sprawę wycieku poufnych dokumentów zza Spiżowej Bramy, publikowanych przez włoskie media. Ponadto, jak stwierdza się w artykule, doszło do starcia między byłym już prezesem a sekretarzem stanu kardynałem Tarcisio Bertone. Niektórym hierarchom, pisze watykanista, nie podobała się współpraca szefa banku z włoskim wymiarem sprawiedliwości. Do wszystkich tych sporów doszła także sprawa międzynarodowych kontroli w IOR, zabiegającym o wpisanie na tzw. białą listę banków przestrzegających przepisów dotyczących walki z praniem brudnych pieniędzy. Po dwóch inspekcjach eksperci specjalnego komitetu Rady Europy zgłosili wątpliwości co do zasad nadzoru nad bankiem. Zastrzeżenia miała także strona amerykańska - przypominają obserwatorzy. ""Corriere della Sera"" przytacza opinię, że zdymisjonowanie Tedeschiego, jednego z ""architektów przejrzystości"", będzie miało niszczący wpływ na wizerunek IOR tuż przed oczekiwaną opinią na temat jego funkcjonowania, jaką mają wydać europejscy eksperci. To, co dzieje się w Watykanie wokół banku, publicysta gazety nazywa ""ukrytą, bezszelestną wojną"" wokół finansów i ""perfidnym"" usunięciem ze stanowiska w ""klimacie ostatnich miesięcy zdominowanym przez intrygi"". Potwierdza to, zdaniem dziennika, czwartkowa dymisja szefa banku, ""źle widzianego"", jak podkreśla, przez wielu dostojników. Jej rezultatem jest skandal, który odbije się ogromnym międzynarodowym echem - ocenia dziennik. ""La Repubblica"" pisze o gigantycznej burzy w Watykanie, która jest tym większa, że to zdymisjonowanego prezesa hierarchowie oskarżają o to, że wyniósł i przekazał mediom poufne dokumenty i listy. Gazeta informuje o oburzeniu Ettore Gottiego Tedeschiego tym, że nieoficjalnie stawia mu się takie zarzuty, i o jego groźbie, że poda do sądu tych, którzy pogłoski te rozsiewają. - Ja chciałem tylko przejrzystości - zapewnił były prezes. Według dziennika padł on ofiarą wewnętrznych tarć w radzie nadzorczej oraz w nowym watykańskim urzędzie do spraw nadzoru finansowego wokół metod zarządzania instytucją, dysponującą kapitałem 5 miliardów euro. Zarzuty tajnej współpracy z mediami komentatorzy włoskiej prasy uważają za wręcz ""śmiechu warte"".",,
https://wiadomosci.onet.pl/kraj/bank-pocztowy-powinien-zostac-przy-poczcie-polskiej/mbl9t,Bank Pocztowy powinien zostać przy Poczcie Polskiej,"Bank Pocztowy powinien działać przy Poczcie Polskiej, a nie przy PKO BP - uważa minister administracji i cyfryzacji Michał Boni. ""Nie mam najmniejszej ochoty słuchać rad pana prezesa PKO BP Zbigniewa Jagiełły, ponieważ on się nie zna na poczcie"" - powiedział Boni.","Boni odniósł się do pojawiających się informacji dotyczących ewentualnego przejęcia Banku Pocztowego przez PKO BP. Już w ubiegłym roku szef PKO BP Zbigniew Jagiełło informował o planach aliansu strategicznego z Pocztą Polską. Koncepcja zakładała objęcie przez PKO BP 100 proc. akcji Banku Pocztowego. ""Pan prezes Jagiełło odpowiada za swój bank, a ja odpowiadam za Pocztę i nie mam najmniejszej ochoty słuchać rady pana prezesa Zbigniewa Jagiełły, ponieważ on się nie zna na Poczcie, nie rozumie Poczty i nie rozumie mojego zadania"" - powiedział Boni. Wyjaśnił, że jego celem jest zmiana filozofii działania Poczty. ""Po to, żeby tego w ciągu najbliższych kilku lat dokonać, potrzebujemy takiego wehikułu jak Bank Pocztowy. To jest dźwignia - z jednej strony przez klientów, których ma - pocztowych i bankowo-pocztowych, a z drugiej - przez możliwość osiągania dobrych wyników finansowych, co w momencie, gdyby uwolnił się kapitał rozwojowy dla Banku Pocztowego (...), może nam dać bardzo dobre wyniki"" - powiedział Boni. Jak dodał, Pocztę Polską trzeba zrestrukturyzować po to, żeby świadczyła dobrej jakości usługi dla obywateli. ""Po drugie, żeby umiejętnie dopasowała się do tych zmian technologiczno-cywilizacyjnych, które zachodzą i które powodują, że następuje powolny zmierzch listów i poczta przesyłając informacje, przesyłając paczki, musi zbudować swoje nowe przewagi także na wykorzystaniu nowoczesnych rozwiązań elektronicznych"" - mówił. Minister uważa, że Bank Pocztowy jest ""pozytywnym stymulatorem zmian na Poczcie"" i dlatego nie chciałby, żeby Poczta go straciła. Prezes Poczty Polskiej Jerzy Jóźkowiak powiedział dziennikarzom, że stara zasada mówi o tym, że ""nie należy wyprzedawać klejnotów rodowych"". ""Jeżeli budujemy silną grupę kapitałową Poczty Polskiej, to w niej bardzo istotnym elementem są usługi bankowe. Nowoczesna grupa kapitałowa to nie będzie listonosz, który będzie biegał z torbą pełną papierów i listów, bo za chwilę tego papieru nie będzie. (...) Wszyscy mówią, że e-commerce ma największe szanse na rozwój. Właśnie w tym e-commerce jesteśmy jedyną w Polsce firmą, która ma wszystko - transport, logistykę, bank, ubezpieczenia, pocztę, kuriera. Nikt inny tego nie ma. To dlaczego miałbym oddawać bank"" - pytał Jóźkowiak. Po koniec lipca w wywiadzie udzielonym ""Gazecie Wyborczej"" prezes PKO BP Zbigniew Jagiełło powiedział, że ""jeśli Bank Pocztowy chce się rozwijać, to potrzebuje kapitału. Poczta Polska go nie zapewni, bo sama musi inwestować w swoją restrukturyzację"". ""Czy skarbowi państwa potrzebne są udziały w kolejnym banku, który w dodatku będzie przypominał pocztę? Wierzę w mądrość Polaków, którzy będą potrafili się porozumieć"" - mówił prezes PKO BP. Wcześniej za połączeniem Banku Pocztowego z PKO BP optował były minister skarbu Mikołaj Budzanowski. ""Z punktu widzenia sektora bankowego bardziej racjonalne jest, by Bank Pocztowy był połączony z PKO BP. To absolutnie zrozumiałe"" - powiedział PAP Budzanowski w marcu tego roku.",,
https://wiadomosci.onet.pl/kraj/newsweek-syndrom-ujemnego-salda/sd8xy,"""Newsweek"": Syndrom ujemnego salda","Dzień zaczynają od sprawdzenia stanu konta. Kiedy jest puste, piszą maile do firm, które miesiącami zalegają im z wypłatą. Wysyłają SMS-y, potem dzwonią, prosząc o własne pieniądze. Czekają na przelew.","- Na ile przelewów czekam? - Aleksandra Sarna chwilę się zastanawia - Pewnie zebrałoby się 10, może 12, w sumie na jakieś dwadzieścia parę tysięcy. Wszystko to zaległe wynagrodzenia od firm, dla których pisała teksty i komentarze. No więc niby jest bogata, mogłaby sobie na przykład kupić drogą torebkę albo wyjechać z mężem i synkiem na egzotyczne wakacje, ale tak naprawdę nie powinna tego robić. Przecież nie wie, kiedy te pieniądze przyjdą. A one rzadko przychodzą w terminie, właściwie nigdy. - Najgorsze są wydawnictwa. Mój rekord oczekiwania na honorarium za wydrukowany tekst wynosi półtora roku - mówi Sarna, psycholog z prestiżowej prywatnej uczelni. Kiedy czekanie się przeciąga, zaczyna - jak to nazywa - intensyfikować kontakt z dłużnikiem. - Dzwonię, zrzędzę, wysyłam kolejne maile, kulturalnie proszę o wpłatę. Zazwyczaj mi nie odpisują. Na konto zagląda codziennie wieczorem. - Mam dobrze opanowane, która firma ma w jakim banku rachunek i jak długo te pieniądze idą. Więc gdy księgowa zapewnia, że przelew już poszedł, a on nie wpłynął o określonej godzinie, to wiem, że wcale nie poszedł - tłumaczy. Niektórzy, jak choreograf Rafał Urbacki, starają się jak najrzadziej sprawdzać stan swojego konta. Nie chcą się irytować. Ale kiedy przelew mocno się spóźnia, tracą zimną krew. - Dostaję malutkiej paranoi. Cisną mi się na usta niewyszukane inwektywy. Kur..., ja pier... I nawet nie ma się komu poskarżyć, bo kiedy mówi w gronie znajomych, że czeka na przelew, wybuchają śmiechem. Tak, tak, znamy to - kiwają głowami. W artystycznym światku problem dotyczy wszystkich: człowiek wykonuje zleconą pracę, a potem miesiącami czeka na zapłatę. I niby ma umowę, ale do sądu się z nią nie pójdzie, bo gdyby to zrobił, to już nigdy roboty by nie dostał. Swego czasu wysyłał codziennie list do dyrektora festiwalu, który z czystej jego zdaniem złośliwości przez pół roku zalegał mu z wypłatą. ""Pieniądze albo życie"" - pisał. I tak przez dwa tygodnie. - To był taki mój mały performance - uśmiecha się. W końcu te pieniądze dostał, tyle że o parę tysięcy mniej, niż miał obiecane. Wszystkich, którzy pracują na umowę zlecenie czy umowę o dzieło na początku strasznie krępowało upominanie się o własne pieniądze. Ale po pewnym czasie doszli do wniosku, że to żaden obciach. - Nauczyłam się, że opłaca się tych ludzi nękać i nachodzić - mówi Dominika Węcławek, dziennikarka freelancerka. - Najgorzej jest czekać cichutko na przelew, martwiąc się: co z nami teraz będzie? Ona woli działać. Kiedy jeden z dłużników nie odbierał od niej telefonu, nie odpisywał na maile ani SMS-y, wrzuciła na Facebooka notkę z ostrzeżeniem, że zalega od wielu miesięcy z wypłatą. - Metoda najbardziej gówniarska, ale zadziałała. Nie minęło 5 minut, a zgłosił się do mnie na privie i obiecał, że na pewno do czerwca dostanę te pieniądze. Z kolei Michał Zubkowicz, właściciel firmy z branży IT, zagroził kiedyś zleceniodawcy, że jak natychmiast nie zapłaci mu zaległej faktury, to skasuje całą wykonaną pracę i rozwiąże umowę. - Na zasadzie: ja nie dostanę pieniędzy, ale on też straci mnóstwo czasu na odtworzenie systemu, który dla nich przygotowałem - śmieje się. - No i pieniądze znalazły się w ciągu jednego dnia. Jeszcze inną metodę zastosował fotoreporter Filip Marek Klimaszewski. Do firmy, która długo zalegała mu z wypłatą wysyłał maile co godzinę. - Przysłała pieniądze. A ja postanowiłem, że ograniczyć liczbę zleceń od takich  niesolidnych klientów. Nie stać mnie na kredytowanie ich - mówi. Cały tekst w najnowszym ""Newsweeku"".",Fot. Thinkstock,
https://wiadomosci.onet.pl/kraj/nbp-banki-licza-na-wieksze-zainteresowanie-kredytami/8q7p8,NBP: banki liczą na większe zainteresowanie kredytami,"W I kw. br. banki oczekują istotnego wzrostu popytu na kredyty dla przedsiębiorstw, mieszkaniowe oraz konsumpcyjne - wynika z informacji NBP nt. sytuacji na rynku kredytowym. Przewidują też złagodzenie kryteriów przyznawania kredytów dla małych i średnich firm.","Jak poinformował bank centralny, w czwartym kwartale 2013 r. banki zmieniły warunki udzielania kredytów dla małych i średnich przedsiębiorstw (MSP). W tym czasie nie zmieniły się kryteria dla dużych firm. ""Złagodzenie polityki kredytowej wobec MSP było najsilniejsze od pierwszego kwartału 2011 r."" - podkreślono. Według NBP sprzyjała temu poprawa oczekiwań banków co do przyszłej sytuacji gospodarczej. W porównaniu z poprzednimi kwartałami - w opinii NBP - istotnie zmniejszyła się liczba branż wskazywanych jako ryzykowne. ""Banki odczuły niewielki wzrost popytu na kredyty ze strony przedsiębiorstw, m.in. z tytułu wzrostu zapotrzebowania na finansowanie środków trwałych i inwestycji"" - ocenił NBP. W pierwszym kwartale 2014 r. banki przewidują dalsze złagodzenie kryteriów udzielania kredytów dla małych i średnich firm oraz oczekują znacznie wyższego popytu na wszystkie kredyty dla przedsiębiorstw. NBP poinformował ponadto, że większość banków nie zmieniła też kryteriów udzielania kredytów mieszkaniowych. Zostały jednak zaostrzone niektóre warunki ich przyznawania, w tym m.in. wzrosły marże. ""Banki, które zaostrzyły politykę kredytową, uzasadniały to przede wszystkim wyższym popytem na kredyty mieszkaniowe, który odczuły w czwartym kwartale 2013 r."" - czytamy w informacji. Według banków wzrost zainteresowania tymi kredytami był związany ze zmianami prognoz sytuacji na rynku mieszkaniowym oraz oczekiwanym wejściem w życie nowej Rekomendacji S Komisji Nadzoru Finansowego. Zgodnie z wytycznymi KNF, od stycznia 2014 r. wkład własny przy zakupie nieruchomości na kredyt wynosi co najmniej 5 proc.; rok później będzie to co najmniej 10 proc., w 2016 r. - 15 proc., a od 2017 r. - 20 proc. Wysokość wkładu własnego zależy też od dodatkowego zabezpieczenia kredytu. Nie można go brać na dłużej niż 35 lat. Według NBP ""zastosowanie maksymalnego limitu wysokości wskaźnika LtV może spowodować zaostrzenie polityki kredytowej w pierwszym kwartale 2014 r."" Wskaźnik LTV określa, w jakim stopniu zakup nieruchomości jest finansowany kredytem hipotecznym. 100 proc. LTV oznacza, że zakup lokalu jest finansowany w całości z kredytu. Jeżeli bank ustali go na poziomie 80 proc., to będzie wymagał od kredytobiorcy wkładu własnego w wysokości 20 proc. wartości mieszkania. Banki - jak podkreślono - oczekują dalszego wzrostu zainteresowania kredytami mieszkaniowymi w związku z wejściem w życie od początku tego roku rządowego programu ""Mieszkanie dla Młodych"". Od 2014 roku młodzi ludzie, do 35. roku życia, mogą zaciągać z pomocą państwa kredyty na zakup pierwszego mieszkania z rynku pierwotnego. O dopłatę będą mogły ubiegać się też młodzi, którzy kupią od dewelopera lub zbudują dom jednorodzinny. Pomoc państwa ma polegać na dofinansowaniu wkładu własnego oraz spłacie części kredytu. NBP wskazał, że w czwartym kwartale 2013 r. banki łagodziły kryteria udzielania kredytów konsumpcyjnych. ""Zgodnie z oceną banków zmiany polityki kredytowej spowodowane były narastającą presją konkurencyjną. Banki odczuły niewielki wzrost popytu na kredyty konsumpcyjne. Do czynników wpływających na ten wzrost należało wyższe zapotrzebowanie na finansowanie zakupu dóbr trwałego użytku oraz poprawa sytuacji ekonomicznej gospodarstw domowych"" - napisano. Banki spodziewają się istotnego wzrostu popytu na kredyty konsumpcyjne w pierwszym kwartale 2014 r.",fot. Shutterstock,
https://wiadomosci.onet.pl/kraj/morawiecki-dostosowanie-podatku-bankowego-i-handlowego-w-2017-r/ls12gd,"Morawiecki: możliwe ""dostosowanie"" podatków bankowego i handlowego w 2017 r","Możliwa jest zmiana co do charakteru podatków bankowego i handlowego w 2017 r. - ocenił wicepremier, minister rozwoju Mateusz Morawiecki w Krynicy. Dodał, że nie polegałaby ona ani na ich zaostrzeniu, ani na poluzowaniu, lecz na ""dostosowaniu"".","Morawiecki był pytany przez dziennikarzy, czy w 2017 roku możliwe są jakieś zmiany parametrów podatków bankowego i handlowego. ""Czy jest możliwa ich jakaś wewnętrzna zmiana co do charakteru? Myślę, że tak, ale to jest dyskusja, która nas czeka jesienią tego roku"" - powiedział wicepremier. Pytany, czy byłoby to raczej zaostrzenie czy poluzowanie, odparł: ""Ani jedno, ani drugie, tylko raczej zmiana w stosunku do dzisiejszej formuły tego podatku"". ""Dostosowanie to jest dobre słowo"" - zaznaczył.",Wicepremier Mateusz Morawiecki,
https://wiadomosci.onet.pl/swiat/brytyjski-bank-rbs-zaplaci-grzywne-za-omijanie-sankcji-ws-iranu/shtjk,Brytyjski bank RBS zapłaci grzywnę za omijanie sankcji ws. Iranu,Brytyjski bank Royal Bank of Scotland (RBS) zapłaci grzywnę 100 mln dolarów w ramach ugody kończącej wszczęte przeciwko niemu w USA postępowanie z tytułu omijania amerykańskich rządowych sankcji wobec Iranu i innych państw - poinformowano w środę.,"Stronami, z którymi RBS zawarł ugodę, są Rezerwa Federalna (czyli bank centralny Stanów Zjednoczonych), ministerstwo skarbu USA i Departament Usług Finansowych stanu Nowy Jork. Poza Iranem, sprawa dotyczy również sankcji wobec Sudanu, Birmy i Kuby. W wydanym oświadczeniu RBS zadeklarował, iż ""przyznaje się do tych niedociągnięć i głęboko ubolewa"" z ich powodu. Poinformował ponadto, że od roku 2010 przeznaczył 300 mln funtów na przedsięwzięcia, zapewniające ściślejsze przestrzeganie sankcji. Służby dochodzeniowe ministerstwa sprawiedliwości USA i okręgowej prokuratury w Nowym Jorku umorzyły swe śledztwa i nie wystąpią z zarzutami - dodał RBS. Według ministerstwa skarbu w latach 2005-09 bank ten usuwał odniesienia do objętych sankcjami krajów ze swych sprawozdań płatniczych, udostępnianych amerykańskim władzom finansowym. RBS poinstruował swych pracowników, by w przekazach elektronicznych wpisywali nazwy irańskich instytucji finansowych zamiast ich kodów, co chroniło bankowy system transferów przed automatycznym uwzględnianiem odniesień do Iranu w dokumentach wysyłanych bankom clearingowym w USA.",,
https://wiadomosci.onet.pl/kraj/sad-podtrzymal-stanowisko-uokik-ws-6-mln-zl-kary-dla-getin-noble-banku/sqf49,Sąd podtrzymał stanowisko UOKiK ws. 6 mln zł kary dla Getin Noble Banku,"Sąd Ochrony Konkurencji i Konsumentów (SOKiK) podtrzymał decyzję prezes UOKiK z listopada 2011 r., w tym nałożoną na Getin Noble Bank karę pieniężną w wysokości blisko 6 mln zł za stosowanie we wzorcach umownych niedozwolonych postanowień, nieprecyzyjnie określających obowiązki pożyczkobiorcy, podał Urząd Ochrony Konkurencji i Konsumentów (UOKiK).","""Postępowanie Urzędu wykazało m.in., że we wzorcach umownych wykorzystywanych do zawierania z konsumentami umów kredytowych znalazły się postanowienia tożsame z wpisanymi do rejestru klauzul niedozwolonych. Getin Bank m.in. zobowiązywał pożyczkobiorców do przekazywania informacji o okolicznościach mogących mieć wpływ na ich zdolność kredytową i terminową spłatę kredytu, nie podał jednak kryteriów, na podstawie których można by w sposób obiektywny ustalić w jakich sytuacjach ma to następować. Tymczasem niepoinformowanie banku skutkowało rozwiązaniem umowy"" - podał UOKiK w komunikacie. W ocenie Urzędu, w rezultacie subiektywna ocena dokonana przez bank mogłaby być pretekstem do wypowiedzenia kontraktu i nałożenia na konsumenta obowiązku natychmiastowej spłaty zobowiązań. ""Zgodnie z prawem nakładając na konsumentów obowiązek informowania o okolicznościach wpływających na zdolność spłaty kredytu, bank powinien dokładnie określić zakres i terminy przekazywania tych danych"" - podkreślił Urząd.",fot. Shutterstock,
https://wiadomosci.onet.pl/swiat/ke-cypryjski-model-gospodarczy-skonczyl-sie-teraz-odbudowa/xceqq,"KE: cypryjski model gospodarczy skończył się, teraz odbudowa","Cypryjski model gospodarczy z jego rozrośniętym sektorem finansowym skończył się - ocenił w poniedziałek komisarz UE ds. rynku wewnętrznego Michel Barnier. Szef KE zapowiedział utworzenie grupy zadaniowej, która wesprze rząd w Nikozji w odbudowie gospodarki.","Komisarz ocenił jako ""korzystne"" weekendowe porozumienie eurogrupy, Europejskiego Banku Centralnego i Międzynarodowego Funduszu Walutowego w sprawie pomocy dla Cypru, które przewiduje restrukturyzację banków i likwidację jednego z nich. ""Lepsze to niż całkowita upadłość, kiedy wszyscy tracą wszystko"" - powiedział. ""Trzeba było zmienić model, który opierał się na finansach. Konieczne były bardziej rygorystyczne przepisy o nadzorze, likwidacji i kapitalizacji banków"" - tak Barnier odniósł się do przegłosowanych ostatnio na Cyprze ustaw, które były jednym z warunków programu pomocowego. Zapowiedział też, że nikt w UE nie może liczyć na przywileje, jeśli chodzi o pranie brudnych pieniędzy, o co był oskarżany Cypr. Czyniąc aluzję do praktyk na wyspie, powiedział też, że krok po kroku, także na forum G20, eliminowany będzie ""dumping podatkowy"" i zwiększana przejrzystość sektora finansowego. Jednocześnie Barnier przestrzegł przed pomysłem opodatkowania w UE depozytów bankowych poniżej 100 tys. euro, które są objęte unijnymi gwarancjami. Pierwotnie rząd cypryjski zaproponował opodatkowanie depozytów powyżej 20 tys. euro, aby zebrać 5,8 mld euro potrzebnych do zagwarantowania pomocy, ale parlament odrzucił ten pomysł. ""Trzeba chronić ludzi mających depozyty poniżej 100 tys. euro, by utrzymać ich zaufanie, nie tylko na Cyprze (...). Trzeba przestrzegać litery i ducha dyrektywy europejskiej w sprawie gwarancji depozytowych. Nigdy i nigdzie w Europie ochrona depozytów poniżej 100 tysięcy euro nie powinna być kwestionowana"" - mówił Barnier. Komisarz odniósł się do przegłosowanej w weekend na Cyprze ustawy o kontroli kapitałowej, umożliwiającej rządowi zablokowanie wypływu kapitału z banków. ""Reguła jednolitego rynku to swoboda przepływu kapitału; jeśli ograniczamy tę swobodę, to tylko w wyjątkowych sytuacjach i są to rozwiązania tymczasowe. Współpracujemy z władzami Cypru w tym zakresie i mogę powiedzieć, iż chodzi tutaj o zaledwie kilkudniowe ograniczenie przepływu kapitału"" - wyjaśnił Barnier. Ograniczenie przepływu kapitału, zgodnie z prawem UE, może nastąpić tylko w wyjątkowych sytuacjach, np. w przypadku zagrożenia finansowej stabilności państwa. Komentatorzy wskazują, że ograniczenie zastosowane na Cyprze jest precedensem w strefie euro. Zdaniem szefa Komisji Europejskiej Jose Manuela Barroso należy koncentrować się nie tylko na finansowej stabilizacji Cypru, ale także na odbudowie jego gospodarki. Poinformował o powołaniu grupy zadaniowej, która będzie współpracowała z cypryjskimi władzami przy realizacji programu ratunkowego. ""Grupa zadaniowa będzie co kwartał dostarczała władzom Cypru i KE raporty o realizacji planu"" - zaznaczył i dodał, że za koordynację prac grupy (z siedzibą w Brukseli) będzie odpowiadał komisarz ds. gospodarczych i walutowych Olli Rehn. Zdaniem Barroso jest za wcześnie, by ocenić, jak program pomocowy wpłynie na gospodarkę Cypru, a odbudowa gospodarki musi potrwać. ""Kraj ten musi szukać nowych źródeł wzrostu"" - podkreślił. Także tą kwestią ma się zająć grupa zadaniowa. Według Barroso gospodarka cypryjska jest ""stosunkowo mała"" i do odbudowy potrzebuje inwestycji, ale niekoniecznie ""wielkich inwestycji"". Do weekendowego porozumienia odniósł się też przewodniczący Rady Europejskiej Herman Van Rompuy. Ocenił, że jest ono niezbędne, by zapewnić zrównoważoną przyszłość Cypru w strefie euro. ""Teraz ważne jest, aby to porozumienie weszło w życie tak szybko, jak to możliwe. Wszyscy musimy ciężko pracować, aby złagodzić społeczne skutki kryzysu na Cyprze"" - zaznaczył Van Rompuy. Zapowiedział wsparcie Cypru z funduszy UE. Zadowolenie z uzgodnienia pomocy dla Cypru wyraził również przewodniczący Parlamentu Europejskiego Martin Schulz. ""Zawróciło nas ono znad przepaści"" - zaznaczył. Wyraził zadowolenie z ""oszczędzenia"" właścicieli małych depozytów bankowych. Dzięki porozumieniu Cypr otrzyma pomoc finansową od strefy euro i MFW w wys. 10 mld euro na ratowanie swoich finansów i sektora bankowego. W zamian Nikozja ma zrestrukturyzować sektor bankowy, skonsolidować finanse, przeprowadzić reformy strukturalne i prywatyzację. Plan przewiduje likwidację jednego z największych banków, Laiki, ze stratami dla udziałowców i właścicieli depozytów powyżej 100 tys. euro.",Michel Barnier,
https://wiadomosci.onet.pl/kraj/banki-kolejny-raz-ostrzegaja-przed-internetowymi-oszustami/4c4m4n,Banki kolejny raz ostrzegają przed internetowymi oszustami,"Banki coraz częściej ostrzegają swoich klientów przed nowymi atakami na e-bankowość – informuje ""Rzeczpospolita"".","- Trzeba pamiętać, że zdecydowana większość ataków jest wycelowana w klienta, a nie w dobrze strzeżone i monitorowane systemy banku - podkreśla Magdalena Popik, ekspert ds. komunikacji cyfrowej Raiffeisen Polbanku. Problem polega jednak na tym, że użytkownicy bankowości elektronicznej nie czytają ostrzeżeń i zaleceń dotyczących bezpieczeństwa. Dlatego banki muszą sięgać po nowe i skuteczniejsze formy komunikacji, głównie media społecznościowe - pisze gazeta. W kwietniu, w Lublinie policja rozbiła grupę przestępczą, podejrzaną o kradzież ponad 94 mln zł z różnych kont bankowych przy wykorzystaniu wirusów komputerowych – rozbiła lubelska policja. Zarzuty dotyczące oszustwa, kradzieży, prania brudnych pieniędzy postawiono 148 osobom. Według śledczych sprawcy włamywali się na konta bankowe prowadzone w różnych krajach, wykradali z nich pieniądze, które następnie transferowali - poprzez rachunki założone wcześniej w Polsce na podstawione osoby - na Ukrainę i do Rosji. Zastępca naczelnika wydziału przestępczości gospodarczej Komendy Wojewódzkiej Policji w Lublinie Jarosław Cholewiński powiedział, że struktura tej przestępczej grupy była bardzo rozbudowana. - Określiliśmy przynajmniej sześć poziomów tej grupy - powiedział. Na samym szczycie grupy stali hakerzy, którzy zajmowali się tworzeniem i modyfikacją złośliwego oprogramowania oraz zarządzaniem masowym infekowaniem komputerów klientów różnych banków. Pieniądze z rachunków bankowych obywateli różnych krajów Europy, ale też USA i Kanady, wyprowadzane były z użyciem wirusa o nazwie TINBA i stron phishingowych. Najniższą w hierarchii i najliczniejszą grupę stanowiły tzw. ""muły"" – osoby, które werbowano w Polsce, na Łotwie i Ukrainie do tego, aby zakładały w różnych bankach konta, na które wpływały kradzione pieniądze. Dostęp do baz elektronicznych i informacji o saldach rachunków założonych przez „muły” mieli ""księgowi"". Osobną grupę stanowili ""łowcy mułów"" - często osoby o przeszłości kryminalnej, zajmujący się werbowaniem tych, którzy zakładali konta wykorzystywane potem w przestępstwie. Całą sieć osób dokonujących transferów pieniędzy pochodzących z phishingu organizowały ""polskie mózgi"". Była też grupa ""egzekutorów"" odpowiedzialnych za odzyskiwanie przywłaszczonych przez ""muły"" pieniędzy i zachowywanie dyscypliny w obrębie grupy. - Przypadki niesubordynacji wiązały się z użyciem siły. Były przypadki pobić – zaznaczył Cholewiński. Ponadto na przedmieściach Warszawy i Kopenhagi zorganizowano ""obozy"", w których przetrzymywano w zamknięciu obywateli Polski i Łotwy. Zapewniano im wyżywienie i zaspokojenie podstawowych potrzeb. Ich zadaniem było, aby być dyspozycyjnym na wypadek, gdyby trzeba było dokonać w krótkim czasie wypłaty jak największej ilości pieniędzy m.in. z bankomatów. - Wiązało się to z ryzykiem schwytania przez policję"" – zaznaczył Cholewiński. Głównymi organizatorami grupy, według policji, byli trzej mieszkańcy Lubelszczyzny: Mariusz S. i Dariusz O. – obaj zatrzymani na terenie Danii – oraz Mariusz P. zatrzymany w Białej Podlaskiej. Grupa działała co najmniej od 2012 r. Łącznie dokonała kradzieży pieniędzy z kont bankowych na kwotę ponad 94 mln zł, z czego ponad 57 mln zł udało się odzyskać i zwrócić pokrzywdzonym.",Banki kolejny raz ostrzegają przed internetowymi oszustami,
https://wiadomosci.onet.pl/kraj/starcie-o-depozyty/lt5x6,Starcie o depozyty,"W drugiej fazie konsolidacji finansów publicznych, fiskus odbierze bankom komercyjnym prawie 5 miliardów złotych depozytów od instytucji publicznych. Banki chcą zachować przynajmniej depozyty sądowe - pisze ""Nasz Dziennik"".","Jak czytamy w środowym wydaniu gazety, na ostatnim posiedzeniu Sejm znowelizował ustawę o finansach publicznych. Rozszerza ona krąg publicznych instytucji, które mają obowiązek lokowania wolnych środków jako depozytu u ministra finansów. Do tej pory pieniądze te były deponowane w bankach komercyjnych. Główną osią sporu w tej sprawie są depozyty sądowe, z których, po nowelizacji ustawy, będzie mógł czasowo korzystać minister finansów. Środki będą musiały być zwrócone na każde żądanie sądu. Według Rządowego Centrum Legislacji, przesunięcie tych pieniędzy na rachunek ministra finansów w Banku Gospodarstwa Krajowego jest naruszeniem prawa własności. Zastrzeżenia ma też Związek Banków Polskich. Nowelizacja ustawy będzie rozpatrywana na rozpoczynającym się dziś posiedzeniu Senatu.",fot. Shutterstock,
https://wiadomosci.onet.pl/swiat/schaeuble-sytuacja-na-cyprze-powazna-ale-strefa-euro-stabilna/cmjn4,"Schaeuble: sytuacja na Cyprze poważna, ale strefa euro stabilna","Niemiecki minister finansów Wolfgang Schaeuble uznał za ""poważną"" sytuację po odrzuceniu przez cypryjski parlament ustawy o jednorazowym podatku od wkładów bankowych. Zapewnił jednak, że strefa euro podjęła kroki zapobiegające negatywnym skutkom tej decyzji.","""Strefa euro jest stabilna. Podjęliśmy kroki zaradcze, by zabezpieczyć się przed groźbą zainfekowania. Grecki system bankowy stał się dzięki programom pomocowym dużo stabilniejszy"" - powiedział Schaeuble we wtorek wieczorem w wywiadzie dla niemieckiej telewizji ZDF. ""Sytuacja jest poważna, ale to nie powód, by podejmować decyzję, która nie miałaby sensu, która prowadziłaby do utrzymania modelu gospodarczego, który okazał się niewypałem"" - wyjaśnił niemiecki polityk podkreślając, że odrzucając ustawę Cypr nie spełnia warunków udzielenia mu międzynarodowej pomocy. ""Złudzeniem są nadzieje Cypryjczyków, że mogą tak nadal postępować, oferując niskie podatki i dogodne prawne ramy, by przyciągać kapitał (...), a inni będą za to płacić, bo ten model nie funkcjonuje"" - powiedział Schaeuble. Jak podkreślił, cypryjskie banki są niewypłacalne, a państwo nie ma dostępu do rynków kapitałowych. ""Politycy ponoszący odpowiedzialność w kraju musza powiedzieć obywatelom, jaka jest sytuacja"" - apelował niemiecki polityk. ""Nie dolewam oliwy do ognia, lecz to jasne, że wychodzimy Cyprowi naprzeciw, by rozwiązać problemy, a nie po to, by kontynuować dotychczasową politykę"" - powiedział Schaeuble. Jak zaznaczył, dwa największe cypryjskie banki są ""właściwie niewypłacalne"" i utrzymują płynność finansową tylko dzięki pomocy Europejskiego Banku Centralnego (EBC). Warunkiem tej pomocy jest wdrożenie trwałego programu pomocowego. ""Jeśli Cypr nie spełni tego warunku, to utraci płynność"" - ostrzegł Schaeuble w wypowiedzi dla pierwszego programu telewizji publicznej ARD. Cypryjski parlament odrzucił we wtorek projekt ustawy o wprowadzeniu jednorazowego podatku od wkładów bankowych, który był jednym z warunków otrzymania przez Cypr zagranicznej pomocy finansowej w kwocie 10 mld euro dla uratowania kraju przed niewypłacalnością. Założeniem było uzyskanie z tego podatku 5,8 mld euro przez cypryjskiego fiskusa na dokapitalizowanie banków. Eurogrupa i szefowa MFW Christine Lagarde zdecydowali o tym w piątek w Brukseli.",fot. PAP/EPA,
https://wiadomosci.onet.pl/swiat/hiszpania-1-i-2-centy-ratuja-przed-eksmisja/w6095,Hiszpania: 1 i 2 centy ratują przed eksmisją,"""Centy czynią cuda"" - to nazwa akcji, jaka odbywa się na Teneryfie, jednej z Wysp Kanaryjskich. Zorganizowały ją stowarzyszenia pomagające rodzinom, którym grozi eksmisja. Podczas akcji zbierane są monety 1- i 2-centowe, którymi zostaną opłacone zaległe raty w bankach.","Skarbonki na monety rozstawiono w barach i sklepach, które poparły akcję. Od początku miesiąca zebrano 700 kg monet, których wartość przekracza 5 tys. euro.",,
https://wiadomosci.onet.pl/swiat/w-brytania-zatrzymania-w-zwiazku-z-manipulacjami-stopa-libor/yvmd0,W. Brytania: zatrzymania w związku z manipulacjami stopą Libor,"W Wielkiej Brytanii zatrzymano trzech mężczyzn, podejrzanych o udział w aferze z manipulowaniem stopą kredytu międzybankowego Libor. Zatrzymania dokonała agenda śledcza, zajmująca się szczególnie groźnymi oszustwami i korupcją (Serious Fraud Office).","Zatrzymani - obywatele brytyjscy w wieku 33, 41 i 47 lat - są obecnie przesłuchiwani. Więcej szczegółów nie ujawniono. Libor (London Interbank Offered Rate) jest dzienną stopą oprocentowania kredytu międzybankowego ustalaną przez korporację Thomson Reuters na podstawie danych dostarczanych przez banki zrzeszone w Brytyjskim Stowarzyszeniu Bankowości (BBA). Stopa stosowana jest dla ustalenia oprocentowania krótkoterminowego kredytu międzybankowego w konkretnej walucie. Libor to jedna z dwóch najważniejszych stóp procentowych całego świata finansów. Skandal wybuchł latem br., gdy okazało się, że bank Barclays podawał nieprawdziwe dane, aby powstało wrażenie, że jego kondycja finansowa jest lepsza niż była, i po to, by umożliwiać spekulacje. Za manipulowanie stopą Libor w latach 2005-09 bank został już ukarany przez regulatorów rynku usług finansowych w USA i W. Brytanii łączną grzywną w wys. 290 mln funtów. Manipulowanie Liborem stało się przedmiotem międzynarodowych dochodzeń regulatorów rynku. Skandal podważył zaufanie do całego sektora i może rzucić nowe światło na zachowanie wielkich instytucji finansowych w okresie największego załamania finansowego po 2008 roku - uważają eksperci.",,
https://wiadomosci.onet.pl/swiat/sarris-zniesienie-na-cyprze-limitu-przeplywu-kapitalow-za-kilka-tygodni/dfwps,Sarris: zniesienie na Cyprze limitu przepływu kapitałów za kilka tygodni,"Zniesienie ograniczeń w przepływach kapitałowych jest kwestią tygodni - powiedział minister finansów Cypru Michalis Sarris. Limity dotyczące przesyłania pieniędzy wprowadzono na Cyprze, by zapobiec odpływowi kapitału po planowanym na czwartek otwarciu banków.","- Myślę, że mówimy tu o kwestii tygodni. Tak to rozumiem - oświadczył Sarris w radiu BBC. Minister jest przekonany, że odpływy kapitału będą bardziej kontrolowane w miarę wprowadzania w życie programu pomocowego dla wyspy. W poniedziałek prezydent Cypru Nikos Anastasiadis poinformował, że nałożenie przez bank centralny ograniczeń dotyczących przepływów kapitałowych ""to tylko tymczasowe rozwiązanie, które będzie stopniowo rozluźniane"". W miniony weekend parlament cypryjski przegłosował ustawę o kontroli kapitałowej, która umożliwia rządowi zablokowanie wypływu kapitału z banków. Zgodnie z prawem unijnym może to nastąpić tylko w wyjątkowych sytuacjach, np. w przypadku zagrożenia finansowej stabilności państwa. Będzie to precedens w strefie euro. Wszystkie banki na Cyprze mają zostać otwarte w czwartek. Zamknięto je 16 marca, aby uniemożliwić ich klientom masowe opróżnianie kont w reakcji na zapowiedzi obłożenia części depozytów jednorazowym podatkiem. Od wprowadzenia takiej opłaty przez pewien czas strefa euro i Międzynarodowy Fundusz Walutowy uzależniały przyznanie Cyprowi 10 mld euro pomocy finansowej. Ostatecznie zrezygnowano z planów opodatkowania depozytów. Dzięki porozumieniu, zawartemu w Brukseli w nocy z niedzieli na poniedziałek, Cypr pomoc tę otrzyma. W zamian rząd w Nikozji ma przeprowadzić restrukturyzację sektora bankowego oraz konsolidację finansów, reformy strukturalne i prywatyzację. Plan przewiduje też likwidację banku Laiki, ze stratami udziałowców i właścicieli depozytów powyżej 100 tys. euro.",,
https://wiadomosci.onet.pl/swiat/banki-wznowily-prace-wprowadzono-obostrzenia/b4grv,"Banki wznowiły pracę, wprowadzono obostrzenia","Zgodnie z zapowiedzią cypryjskie banki wznowiły w czwartek w południe (czasu lokalnego) pracę po 12-dniowej przerwie. Wprowadzono poważne ograniczenia wysokości transakcji finansowych, co ma zapewnić kontrolę nad przepływem kapitału.","W centrum Nikozji przed placówkami dwóch największych banków komercyjnych - Bank of Cyprus i Laiki Bank, które są jednocześnie w najtrudniejszej sytuacji - ustawiały się kolejki. Banki mają pracować przez sześć godzin. 52-letni grecki biznesmen, jedna z pierwszych osób w kolejce przed Bank of Cyprus, powiedział, że przyleciał z Grecji, by ""pobrać tyle pieniędzy, ile się da"", aby opłacić rachunki i pracowników. Niektóre placówki nie otworzyły się na czas, co tylko nasiliło niepokój oczekujących. W komunikacie cypryjskiego ministerstwa finansów i prezesa banku centralnego napisano, że w związku ""z wyjątkowymi okolicznościami, w jakich znalazł się sektor finansowy, podjęto tymczasowe środki mające regulować przepływ kapitału na Cyprze"". Jak podkreślono, nadzwyczajne obostrzenia będą codziennie rewidowane przez bank centralny i cypryjski rząd, aby mozna je było znieść, gdy tylko pozwoli na to sytuacja. W oświadczeniu potwierdzono, że maksymalna kwota, którą można pobrać w gotówce z jednego banku, to 300 euro dziennie lub równoważna kwota w obcej walucie na osobę, nawet jeśli ma w tej instytucji kilka kont. Jeśli w ciągu dnia nie wykorzysta się limitu, można to uczynić w późniejszym terminie. Niemożliwe będzie natomiast realizowanie czeków. Do 5 tys. euro na osobę ograniczono płatności i transfery poza Cyprem, dokonywane za pomocą kart płatniczych, kredytowych lub przedpłaconych. Z wyspy za granicę można będzie wywieźć najwyżej 1 tys. euro w gotówce (lub odpowiednik w obcej walucie) na osobę. Za egzekwowanie tego zakazu odpowiedzialne będą służby celne. W komunikacie sprecyzowano również, że do kwoty 5 tys. euro na kwartał można pokrywać koszty życia (w tym czesne) krewnych pierwszego stopnia studiujących za granicą. Przedsiębiorstwa będą mogły swobodnie prowadzić transakcje na kwoty do 5 tys. euro dziennie, o ile są one związane ze zwykłą działalnością biznesową, a także wypłacać pensje pod warunkiem przedstawienia odpowiedniej dokumentacji. Transakcje na kwoty między 5 tys. euro a 200 tys. euro, a także wyższe, będą podlegały kontroli specjalnej komisji na podstawie informacji od danej instytucji kredytowej. Jak poinformowano ponadto, większa część operacji banku Laiki, w tym wszystkie ubezpieczone depozyty, zostaną przeniesione do Bank of Cyprus. Placówki banku będą normalnie otwarte i klienci będą mieli dostęp do swych kont. Bank of Cyprus ma zostać pilnie zrekapitalizowany.",fot. iStockphoto/Thinkstock,
https://wiadomosci.onet.pl/swiat/grecja-banki-w-ciagu-dwoch-dni-zubozaly-o-12-mld-euro/fbz1r,"Grecja: banki w ciągu dwóch dni zubożały o 1,2 mld euro","Zaniepokojeni rozpisaniem nowych wyborów w kraju klienci greckich banków w poniedziałek i wtorek wycofali z nich ponad 1,2 mld euro, czyli ok. 0,75 proc. wszystkich depozytów - pisze na swym portalu ""Financial Times"".","Faktycznie jednak suma kapitału, który wypłynął z Grecji, jest większa, ponieważ klienci wycofują swe oszczędności z greckich banków od 2010 roku. - Doświadczenie z ostatnich dni daje podstawy do obaw, że ucieczka pieniędzy może się nasilić - powiedział grecki bankier cytowany przez ""FT"". - Obserwujemy coś bardzo nietypowego, klienci likwidują lokaty długoterminowe - dodał inny rozmówca brytyjskiego dziennika. - Sytuacja banków jest bardzo trudna... Nie ma paniki, ale jest pojawił się niepokój, który może przekształcić się w panikę, a odporność banków na obecnym etapie jest niewielka - ostrzegł prezydent Grecji Karolos Papulias na spotkaniu z liderami partii politycznych w niedzielę, jak wynika z protokołu spotkania opublikowanego przez prezydencką kancelarię. Od końca kwietnia z powodu likwidowania lokat oraz zakupu zagranicznych obligacji i papierów wartościowych z greckich banków wypłynęło 5 mld euro według oceny banku centralnego Grecji. Poziom depozytów w greckich bankach wahał się w ciągu dwóch lat kryzysu. W marcu i kwietniu tego roku, po ich dokapitalizowaniu przez zagranicznych kredytodawców sumą 40 mld euro, banki te przyciągnęły lokaty wartości około 2 mld euro - pisze ""FT"". Notowania greckich banków spadają też szybciej niż wartość innych akcji na ateńskiej giełdzie, która w tym tygodniu straciła 10 procent.",,
https://wiadomosci.onet.pl/swiat/sbierbank-zwolni-przez-piec-lat-30-tys-pracownikow/few9s,Sbierbank zwolni przez pięć lat 30 tys. pracowników,"Największy bank w Rosji i Europie Wschodniej Sbierbank zamierza w ciągu najbliższych pięciu latach zwolnić 30 tysięcy pracowników, czyli 10 procent swojego stanu osobowego na całym świecie - poinformował we wtorek jego prezes German Gref.","Celem tak znacznych zwolnień jest podwojenie zysku netto do 2018 roku, który w 2012 roku wyniósł 8,8 mld euro, i aktywów banku wynoszących 1 października 367 mld euro. Od 2008 roku wskaźniki te wzrosły prawie trzykrotnie. ""Wyznaczamy sobie bardzo ambitne cele"" - zapowiedział Gref na konferencji prasowej poświęconej strategii grupy na najbliższe pięć lat. Według niego spadek zatrudnienia z 250 tys. pracowników do ok. 220 tysięcy związany jest z koniecznością cięcia kosztów w wysokości 100 mld rubli (2,3 mld euro). Rosyjski gigant bankowy, mający obecnie 110 mln klientów, założony dekretem cara Mikołaja I w 1841 roku jako kasa oszczędnościowa, rozszerzył w ostatnich latach swą działalność, kupując w 2011 roku austriacki bank Volksbank i w 2012 roku turecki bank Denizbank. Gref podkreślił, że w najbliższych latach Sbierbank nie zamierza kupować kolejnych banków.",fot. Shutterstock,
https://wiadomosci.onet.pl/kraj/tsue-wydal-wyrok-ws-frankowiczow-zastepca-rpo-wiele-sciezek-ktorymi-mozna-podazyc-po/wy2qplf,Z-ca Rzecznika Praw Obywatelskich o orzeczeniu TSUE ws. frankowiczów: Bardzo miękkie. Będziemy próbowali walczyć o stanowisko prokonsumenckie,Trybunał Sprawiedliwości Unii Europejskiej wydał orzeczenie w sprawie hipotek frankowych. Co oznacza dla frankowiczów? - Wiele będzie zależało od indywidualnej sytuacji konkretnego sporu i oceny prawnej poszczególnych elementów umowy dokonywanej przez sąd - studzi nastroje w rozmowie z Onetem z-ca Rzecznika Praw Obywatelskich dr Maciej Taborowski.,"Pierwszy odbiór decyzji TSUE wywołał wiele optymizmu i w mediach pojawiły się określenia mówiące o ""otwieraniu szampanów"" przez frankowiczów. - Analiza na podstawie komunikatu prasowego jest obarczona dużym ryzykiem błędu. Dlatego zapoznaliśmy się z całym wyrokiem i przeanalizowaliśmy go szczegółowo - mówi dr Maciej Taborowski. - TSUE jest związany treścią zadanych pytań prejudycjalnych i orzeka w tych ramach. W związku z tym wyrok odnosi się do konkretnych pytań i konkretnej sytuacji państwa Dziubaków, którzy mają kredyt indeksowany w walucie szwajcarskiej. Oni żądają unieważnienia umowy przed sądem, bo uważają, że to unieważnienie jest dla nich korzystne. Ta konkretna sytuacja jest bardzo ważna, bo wyrok TSUE jest bezpośrednio powiązany właśnie z nią - tłumaczy Zastępca Rzecznika Praw Obywatelskich. Czy pozostali kredytobiorcy mogą zinterpretować wyrok na swoją korzyść? - Wiele będzie zależało od indywidualnej sytuacji konkretnego sporu i oceny prawnej poszczególnych elementów umowy dokonywanej przez sąd - odpowiada dr Taborowski i dodaje, że ""sądy polskie muszą zachować ostrożność i czujność, bo jest wiele ścieżek, którymi można podążyć po tym wyroku"". - Dla tych frankowiczów, którzy mają kredyt indeksowany we franku i dla których korzystne byłoby unieważnienie umowy i tego się domagają, orzeczenie TSUE jest dużą pomocą. Moim zdaniem jednak, wskazuje ono, że sąd krajowy powinien jednak stanąć na stanowisku, że ta umowa jest nieważna. W tym sensie rzeczywiście ci konkretni frankowicze mogą ""otwierać szampany"". - podkreśla jednak. Zdaniem zastępcy RPO, ""Jeśli stwierdzimy, że obiektywnie nie da się utrzymać umowy, to zgodnie z tym orzeczeniem TSUE to od woli frankowicza zależy, co dalej zrobić"". - To także ich zwycięstwo, bowiem sąd nie może na siłę ratować umowy. Pojawia się tutaj stwierdzenie TSUE: ""frankowiczu, to ty decydujesz"" - zaznacza prawnik. Jak Zastępca Rzecznika Praw Obywatelskich ocenia wpływ wyroku na frankowiczów? - Ogólna ocena jest taka, że jest to bardzo wyraźny krok na rzecz upodmiotowienia frankowicza-konsumenta i urzeczywistnienia ochrony, jaka mu przysługuje. To jego wola będzie decydująca w wielu względach. Pamiętajmy jednak, że TSUE nie może o tym przesądzić, bo nie wie, jakie są przepisy prawa krajowego. Orzeczenie jest bardzo miękkie. Będziemy próbowali walczyć o stanowisko prokonsumenckie. Prawnik zapewnia, że konsumenci mogą się zgłaszać do urzędu po pomoc. - Od 2016 roku prowadzimy akcje informacyjne. Regularnie instruujemy osoby, które mają problemy z kredytem. Uczestniczymy w sprawach, możemy także wnosić skargi. Mamy możliwość wzięcia w obronę ludzi, poinstruować, szczególnie że w sprawach z bankami bardzo często nie wiedzą nawet, od czego zacząć. Po pomoc można zgłosić się, chociażby przez stronę internetową. Trybunał Sprawiedliwości Unii Europejskiej odpowiadał na pytania prejudycjalne Sądu Okręgowego w Warszawie, który rozpoznaje sprawę państwa Dziubaków dotyczącą zawartego przez nich kredytu indeksowanego do franka szwajcarskiego. Warszawski sąd zapytał, jak powinien postąpić, jeśli stwierdzi w konkretnej umowie kredytowej zapis niedozwolony (czyli klauzulę/postanowienie niedozwolone/abuzywne). Czy taka umowa może być „naprawiona” (uzupełniona w określony sposób) czy też należy ją unieważnić? TSUE przedstawił argumentację, która uzupełnia jego wcześniejsze orzeczenia i wskazał sądom krajowym w całej Unii, czym powinny kierować się w podobnych sprawach. TSUE powtórzył swoje wcześniejsze stanowisko, że po usunięciu klauzuli niedozwolonej umowa może nadal obowiązywać, jeżeli jest to zgodnie z przepisami prawa krajowego. Jeśli wadliwej umowy, zgodnie z prawem krajowym nie da się utrzymać, sąd krajowy może zastąpić niedozwoloną klauzulę, którą z umowy wykreśla, tzw. przepisem dyspozytywnym prawa krajowego. Jest to taki przepis, który w szczegółowy sposób określa prawa i obowiązki stron. Tylko co do takich przepisów prawo unijne zakłada, że nie są one abuzywne. Sąd nie może natomiast zastąpić niedozwolonego postanowienia ogólnymi przepisami prawa krajowego, które odwołują się do zasad słuszności czy ustalonych zwyczajów. Uzupełnienie umowy jest możliwe tyko wówczas, gdy bez uzupełnienia umowa nie może dalej istnieć, a jej upadek jest szczególnie niekorzystny dla konsumenta. TSUE wskazał, sąd krajowy powinien stwierdzić, czy upadek umowy niesie ze sobą szczególnie niekorzystne konsekwencji dla konsumenta na moment rozpoczęcia sporu z przedsiębiorcą (bankiem), a nie na moment zawarcia umowy. Tylko takie podejście pozwala bowiem na skuteczne zabezpieczenie interesów konsumenta. Trybunał podpowiada sądom, że jeśli klauzula abuzywna dotyczy głównego przedmiotu umowy (a tak jest w sprawie państwa Dziubaków), wątpliwe jest, czy można utrzymać taką umowę. Nie da się bowiem usunąć mechanizmu indeksacji oraz różnic kursów walutowych i jednocześnie utrzymać umowy w mocy. TSUE wskazuje więc, że polski sąd powinien rozważyć unieważnienie umowy. Nie może to być jednak czynność automatyczna – konieczna jest zgoda kredytobiorcy i to zgoda dobrowolna i świadoma. To na polskim sądzie ciąży zadanie wyjaśnienia konsumentowi wszystkich konsekwencji ewentualnego unieważnienia umowy. To oznacza, że Trybunał dopuszcza możliwość unieważnienia umowy, jeżeli takie rozwiązanie jest dla konsumenta do zaaprobowania lub po prostu konsument o to wnosi. Klient banku musi jednak rozumieć, z jakimi konsekwencjami wiąże się dla niego stwierdzenie nieważności umowy. Trybunał stwierdza, że sąd powinien uszanować wolę konsumenta, który woli nie powoływać się na europejski system ochrony. Wzajemne rozliczenie świadczeń stron powinno nastąpić wedle ustawodawstwa krajowego, z uwzględnieniem zasad ochrony konsumenta, wynikających z prawa europejskiego, które oczekuje, że ochrona na poziomie krajowym będzie skuteczna.",dr Maciej Taborowski,
https://wiadomosci.onet.pl/swiat/ke-zaaprobowala-pomoc-panstwowa-dla-sektora-bankowego-bulgarii/df2pw,KE zaaprobowała pomoc państwową dla sektora bankowego Bułgarii,"Komisja Europejska zaaprobowała udzielenie przez Bułgarię pomocy finansowej bankom - poinformowało w poniedziałek przedstawicielstwo KE w Sofii. Chodzi o udostępnienie linii kredytowej w wysokości 3,3 mld lewów (1,69 mld euro), co jest formą pomocy państwowej.","Bułgarskie władze zwróciły się w niedzielę do KE o zaaprobowanie działań będących reakcją na spekulacyjne ataki na banki w ostatnich tygodniach. KE uznała, że propozycja Sofii jest zgodna z regulaminami jednolitego europejskiego rynku. Unijny komisarz ds. konkurencji Joaquin Almunia podkreślił, że ten krok przyczyni się do ustabilizowania bułgarskiego systemu bankowego. W niedzielę w Sofii, na naradzie u prezydenta Rosena Plewnelijewa, liderzy największych partii politycznych zgodnie uznali, że konieczne jest przeciwdziałanie panice i uspokojenie rynku. Podjęto decyzję o państwowym wsparciu finansowym dla banków, lecz wiadomość o tej decyzji podano do publicznej wiadomości dopiero w poniedziałek, po otrzymaniu zgody KE. Podczas niedzielnej narady prezydent Plewnelijew podkreślił: ""Pieniądze obywateli i firm znajdujące się w instytucjach bankowych są bezpieczne. Banki będą pracować normalnie. Kryzysu bankowego nie ma, system bankowy jest stabilny. Kurs lewa do euro (...) nie będzie zmieniany do czasu przyłączenia się Bułgarii do strefy euro"". Tydzień temu bank centralny Bułgarii objął specjalnym nadzorem komercyjny bank KTB, postanawiając, że jego klienci będą pozbawieni dostępu do zdeponowanych w nim pieniędzy co najmniej przez miesiąc. Na interwencję zdecydowano się, gdy w związku z pogłoskami o złej sytuacji tego banku z kont KTB klienci podjęli już kilkaset milionów euro. Także Pierwszy Bank Inwestycyjny (PIB) stał się w zeszłym tygodniu obiektem spekulacyjnego ataku. Gdy rozeszły się pogłoski o niestabilnej sytuacji tego banku, tylko w zeszły piątek klienci wycofali stamtąd 800 mln lewów (ok. 400 mln euro). PIB otworzył w poniedziałek swoje oddziały i obsługuje klientów, których zgłasza się więcej niż zwykle. MSW Bułgarii, prokuratura i kontrwywiad badają źródła pogłosek o złej sytuacji banków. Dotychczas za rozpowszechnianie takich pogłosek zatrzymano osiem osób, w tym szefa i dwóch pracowników firmy, zajmującej się pośrednictwem inwestycyjnym, która wysyłała do klientów analizy, mające świadczyć, że trzy banki znajdują się w trudnej sytuacji i grozi im upadłość. Firma radziła, jak uniknąć strat, proponując swoje usługi.",fot. PAP/EPA,
https://wiadomosci.onet.pl/kraj/podzielone-opinie-ekspertow-ws-unijnej-regulacji-interchange/zj0rr,Podzielone opinie ekspertów ws. unijnej regulacji interchange,"Zaproponowana przez KE obniżka opłat interchange wydaje się lepszym projektem, niż ten, nad którym pracuje polski parlament - ocenił wiceprezes Związku Banków Polskich. Obawy ekspertów budzi jednak fakt, że stawki miałyby być identyczne dla wszystkich krajów.","W środę Komisja Europejska zaproponowała nowe przepisy dotyczące usług płatniczych. Chodzi m.in. o obniżenie opłat interchange, czyli prowizji pobieranych przez banki od transakcji kartami płatniczymi. KE uzasadniając projekt wskazała, że wysokie opłaty interchange kosztują Europejczyków dziesiątki miliardów euro każdego roku. Unijna propozycja przewiduje, że maksymalna wysokość stawki interchange dla kart debetowych miałaby wynieść 0,2 proc. wartości transakcji, a w przypadku kart kredytowych - 0,3 proc. Komisja zaznaczyła, że wprowadzenie limitów będzie miało szczególnie duży wpływ na rynki Polski i Węgier, gdyż w tych krajach stawki interchange są szczególnie wysokie. W przypadku Polski jest to przeciętnie 1,2 proc. Wiceprezes Związku Banków Polskich Mieczysław Groszek powiedział PAP, że propozycja KE nie zaskoczyła polskich bankowców. ""W polskim parlamencie trwają prace nad podobnymi regulacjami. Generalnie jest presja, nie tylko w naszym kraju, na środowisko bankowe i organizacje kartowe na obniżenie stawek interchange"" - powiedział. Na początku lipca sejmowa Komisja Finansów Publicznych opowiedziała się za zamianami ustawy dotyczącej usług płatniczych, przewidującymi obniżenie opłat interchange do poziomu 0,5 proc. wartości transakcji. Nowe przepisy miałyby wejść w życie od stycznia 2014 r., ale dostosowanie do nich miałoby potrwać nie dłużej niż do połowy przyszłego roku. Groszek powiedział, że porównując propozycję przedstawioną przez KE do zmian projektowanych przez posłów, widać znaczącą różnicę w podejściu do zagadnienia. ""Pomysł Komisji reguluje sprawę kompleksowo. To jest wielki dokument, gdzie zapisano wiele różnych regulacji. Jest w nich mowa m.in. o różnych bodźcach dla rozwoju płatności mobilnych, czy internetowych. Ponadto Komisja proponuje stosunkowo długi okres przejściowy (22 miesiące - PAP), co jest niezmiernie ważne, by nowe przepisy nie uderzyły rykoszetem w konsumentów"" - podkreślił. W opinii wiceprezesa ZBP, kiedy w życie wejdą unijne przepisy, czyli co najmniej za dwa lata, poziom stawek może się też różnić od określonych w propozycji. ""Biorąc pod uwagę styl, w jakim pracuje Komisja, czyli przeprowadzanie szerokich merytorycznych konsultacji, jestem przekonany, że w rezultacie stawki będą wyższe niż w projekcie; to może być co najmniej o 0,1-0,2 pkt proc. wyżej"" - ocenił. Dodał, że w przypadku zmian, nad którymi pracuje polski parlament, obniżka stawki będzie zbyt szybka. ""Gwałtowne zmiany spowodują gwałtowność reakcji. Jeśli w krótkim czasie zetniemy stawki z obecnych 1,2 proc., do 0,5 proc., to oczywistym jest, że każda firma, która nastawiona jest na realizacje przychodu i zysku, będzie chciała sobie to zrekompensować. W efekcie podniesie różnego rodzaju inne opłaty"" - zaznaczył. Przytoczył też szacunki Narodowego Banku Polskiego, z których wynika, że takie szybkie cięcie uderzyłoby w klientów banków, gdyż np. za wydanie karty płatniczej musieliby zapłacić o ok. 50 zł więcej. ""To, co dla nas jest pewną emocją, to czy polski parlament zawiesi prace związane z obniżką tych stawek w naszym kraju. Tak byłoby najrozsądniej"" - podkreślił. W jego opinii w krajach, w których poziomy interchange są na zbliżonym poziomie jak w Polsce (np. w Niemczech), nie będą podejmowane inicjatywy ich obniżania, w sytuacji, gdy zajmuje się tym Komisja Europejska. Wśród organizacji konsumenckich, przedsiębiorców, a także think tanków opinie dotyczące unijnej propozycji są podzielone. Prezes Fundacji Rozwoju Obrotu Bezgotówkowego Robert Łaniewski ocenił, że próby harmonizacji przepisów dotyczących opłat interchange na terenie Unii należy ocenić pozytywnie. ""Do czasu jej wprowadzenia, w Polsce powinny obowiązywać wypracowane właśnie rozwiązania prawne"" - stwierdził. W jego opinii obniżka od przyszłego roku tych stawek na naszym rynku, do 0,5 proc., pozwoli polskim bankom przygotować się do wejścia w życie regulacji unijnej. ""Łatwiej zejść z 0,5 proc. na 0,2 proc. niż z 1,1 proc. na 0,2 proc. Zatem polska regulacja powinna być traktowana jako swoisty okres przejściowy"" - wskazał. W opinii ekspertów Fundacji klienci banków nie powinni obawiać się kompensowania przez banki utraty przychodów z powodu obniżki interchange. Ich zdaniem w przeciwieństwie do duopolu panującego na rynku płatności, rynek usług bankowych charakteryzuje się dużą konkurencyjnością i klient może swobodnie wybrać bank, z którego usług chce korzystać. Dyrektor generalny Polskiego Instytutu Myśli Gospodarczej Marcin Sęk ocenił, że wprowadzenie takich regulacji bez uwzględnienia poziomu rozwoju rynku płatności poszczególnych krajów budzi wiele obaw związanych z rozwojem rynku płatności bezgotówkowych w Polsce. ""Wprowadzanie tych samych zasad i opłat dla transakcji bezgotówkowych na przykład w Polsce, we Francji, w Rumunii czy w Niemczech będzie błędem. Związane jest to z diametralnie innym stopniem rozwoju rynku płatności bezgotówkowych w danych państwach. Nadmiar regulacji prawnych i wynikające z tego ograniczenia mogą negatywnie wpłynąć na rozwój transakcji bezgotówkowych, uniemożliwiając firmom dopasowywanie się do potrzeb rynkowych. Przesadne regulacje mogą także utrudnić bądź całkowicie odebrać możliwość wejścia na rynek nowym formom płatności, na przykład płatnościom mobilnym"" - powiedział. Podobnego zdania jest Marcin Nowacki ze Związku Przedsiębiorców i Pracodawców. ""ZPP nie popiera inicjatywy wprowadzenia regulacji określającej jednolity, nieelastyczny maksymalny poziom opłaty interchange dla całej Unii"" - wskazał.",,
https://wiadomosci.onet.pl/kraj/pko-bp-przejmuje-grupe-nordea/7mhb0,PKO BP przejmuje grupę Nordea,"To będzie pierwsze duże przejęcie w wykonaniu rynkowego lidera. Za jednym zamachem ubija dwa strategiczne interesy: przejmuje bank miejski i wchodzi w ubezpieczenia - informuje ""Puls Biznesu"".","Zbigniew Jagiełło, prezes PKO BP, dopiął swego. Wczoraj na późny wieczór bilety do Warszawy zarezerwowała ekipa Nordea AG (właściciel grupy Nordea w Polsce). Przylatują, by z szefem PKO BP podpisać umowę kupna - sprzedaży szwedzkich aktywów w Polsce. Nie wszystkich. - Nie zostanie przejęte OFE, choć nabywca był i jest nim zainteresowany. Po prostu dzisiaj nie można wycenić tego aktywa, bo nie wiadomo, jaki kształt ostatecznie przybierze rynek funduszy emerytalnych po decyzji rządu - mówi osoba zbliżona do negocjacji. PKO BP przejmuje od Nordei bank oraz towarzystwo ubezpieczeń na życie. Nie udało nam się ustalić, ile polski gigant zapłaci Szwedom za nabytek. Według ekspertów rynkowych może ona wynieść około 1 x wartość księgowa Nordei, czyli nieco ponad 2 mld zł. PKO BP nie komentuje naszych informacji. - Regularnie pojawiają się różne spekulacje dotyczące potencjalnego celu przejęcia przez PKO BP. Nie komentujemy tych doniesień - mówi Elżbieta Anders, szefowa komunikacji banku.",,
https://wiadomosci.onet.pl/swiat/cypr-minister-finansow-opodatkowanie-depozytow-nadal-mozliwe/l1ey5,Cypr: minister finansów: opodatkowanie depozytów nadal możliwe,"Minister finansów Cypru Michalis Sarris poinformował w piątek, że opodatkowanie depozytów bankowych jest nadal rozważaną metodą pozyskania przez rząd funduszy, które są warunkiem przyznania Cyprowi pomocy finansowej od zagranicznych kredytodawców.","Cypryjski parlament odrzucił propozycję jednorazowego podatku od depozytów, który był warunkiem udzielenia 10 mld euro pożyczki ze strony strefy euro i MFW. Jednak władze Cypru, które do poniedziałku mają przedstawić ""plan B"" na zebranie środków na ratowanie sektora bankowego, już w piątek wrócił do koncepcji jakiejś formy opodatkowania depozytów. - Opcja ta jest wciąż rozważana (...). Musimy dyskutować o tym, czy jakiegoś rodzaju opodatkowanie byłoby istotnym wkładem, pozwalającym Cyprowi sfinalizować negocjacje dotyczące pakietu pomocowego - powiedział Sarris. Rząd Cypru przedstawił w czwartek parlamentowi projekt utworzenia funduszu solidarnościowego, opartego na dochodach z eksploatacji złóż gazu, emisji obligacji i innych aktywach, którego zadaniem byłoby zebranie funduszy mających zagwarantować pomoc zagraniczną. Parlament ma głosować nad projektem ustawy o funduszu solidarnościowym w piątek. W czwartek wieczorem pojawiły się informacje, że sumy uzyskane z opodatkowania depozytów bankowych są również brane pod uwagę, jako ewentualny wkład do funduszu solidarnościowego. Rząd Cypru musi zebrać 5,8 mld euro, co jest warunkiem otrzymania pakietu pomocowego. Jeśli do poniedziałku władze w Nikozji nie przygotują wiarygodnego planu ratowania banków, Europejski Bank Centralny odetnie finansowanie dla banku centralnego wyspy, który zapewnia płynność dwóm największym bankom: Laiki Popular Bank i Bank of Cyprus. Oznaczałoby to de facto upadek tych instytucji finansowych na wyspie.","Michael Sarris, fot. Reuters",
https://wiadomosci.onet.pl/kraj/czy-komornik-moze-zajac-pieniadze-z-500-plus/cymlxl,"Komornicy będą zajmować 500 złotych na dziecko? ""Takie sytuacje będą się zdarzać""","Pieniądze z programu Rodzina 500 plus może przejąć komornik, choć ustawa zakazuje takiej sytuacji. Ministerstwo Sprawiedliwości grozi poważnymi karami, a komornicy się bronią: jeśli 500 złotych na dziecko trafia na rachunek bankowy, to pieniądze te tracą swoją tożsamość. Problem rozwiązałyby socjalne konta bankowe.","W maju było głośno o matce szóstki dzieci z Rzucewa, której świadczenie wychowawcze w kwocie 3000 złotych zostało zajęte przez komornika. Gminny Ośrodek Pomocy Społecznej w Pucku, zgodnie z wnioskiem pani Sylwii, przelał pieniądze z programu Rodzina 500 plus na konto bankowe. Pech chciał, że konto to zostało już wcześniej zajęte przez komornika. Bank zablokował więc całą kwotę na poczet spłaty długów, a pani Sylwia straciła możliwość wypłaty pieniędzy. Sprawa ostatecznie skończyła się pozytywnie dla matki z Rzucewa, bo komornik odblokował zajęte środki od razu, jak tylko się o tym dowiedział. Na rodziny, które mają problemy ze spłatą długów, padł jednak strach, choć politycy obiecywali przecież wcześniej, że środki ze świadczenia wychowawczego nie będą podlegać żadnej egzekucji. Mówi o tym wprost ustawa o pomocy państwa w wychowywaniu dzieci. Ustawodawca nie przewidział jednak, że niektóre jej przepisy mogą być trudne do wyegzekwowania, a rodziców pobierających 500 złotych na dziecko mogą czekać poważne problemy. – Wiedzieliśmy, że takie sytuacje będą się zdarzać. Nie mamy żadnych możliwości weryfikacji, skąd pochodzą zajmowane pieniądze – mówi Onetowi Monika Janus z Krajowej Rady Komorniczej. To właśnie na komorników spadła największa krytyka za zajmowanie środków, które trafiają do rodziców ze sztandarowego programu rządu. Problem dotyczy sytuacji, kiedy środki niepodlegające egzekucji (oprócz 500 złotych na dziecko są to też np. alimenty) trafiają na konto bankowe, które zostało zajęte przez komornika. Procedura wówczas wygląda tak, że pieniądze na takim koncie są blokowane przez bank i przekazywane do komornika, który nie posiada informacji, skąd te pieniądze trafiły na konto dłużnika. – Pieniądze na koncie się mieszają, tracą swoją tożsamość, nie mamy możliwości sprawdzenia, skąd one pochodzą. To są po prostu pieniądze z banku i ma on obowiązek wypłacić komornikowi tyle, ile dłużnik ma na koncie – mówi Janus. Ministerstwo Sprawiedliwości wydało tymczasem komunikat, w którym przypomina komornikom, że nie mają prawa zajmować tych środków. W przypadku naruszenia przepisów ""komornikom grozi odpowiedzialność dyscyplinarna: od kary upomnienia do wydalenia z zawodu"". – To, że komornicy będą karani, zawieszani, czy wydalani z zawodu nie rozwiąże sytuacji – komentuje stanowisko ministerstwa Monika Janus. – Co z tego, że komornik zostanie wydalony z zawodu, jak rodzic i tak nie będzie z tych pieniędzy korzystać, bo zostaną one zajęte i przekazane dalej. Potrzeba rozwiązać przyczynę, a nie skutek – dodaje. W komunikacie przesłanym Onetowi resort Zbigniewa Ziobry łagodzi swoje stanowisko. ""W przypadku omyłkowego zajęcia środków pochodzących z programu 500 plus dłużnikowi przysługuje prawo zgłoszenia wniosku do komornika o zwrot zajętych środków, a w razie odmowy, skargi na czynność komornika. Razem ze zgłoszeniem komornikowi nieuprawnionego zajęcia środków z programu 500 plus dłużnik powinien przekazać decyzję o przyznaniu świadczenia lub wyciąg z rachunku bankowego, tak aby komornik mógł niezwłocznie zwrócić świadczenie"". Krajowa Rada Komornicza uważa, podobnie jak MS, że każdy komornik, który otrzyma z banku środki pochodzące ze świadczenia wychowawczego, powinien zwrócić je dłużnikowi. Ale nie będzie to procedura automatyczna. Każdy z rodziców, których środki zostaną zablokowane, będzie musiał osobiście udać się do komornika z wyjaśnieniem. Następnie będzie musiał wrócić do banku z odpowiednimi dokumentami. – Jeśli mamy do czynienia z taką sytuacją, bank traktuje te środki tak jak każde inne, które nie są objęte postępowaniem egzekucyjnym – tłumaczy Kinga Wojciechowska-Rulka z mBanku. – Klient powinien dostarczyć dokument poświadczający prawo do tych środków oraz dokument poświadczający zwolnienie, wystawiony przez organ egzekucyjny – dodaje. – Będą zdarzać się sytuacje, że komornicy dostaną z banku środki z 500 plus i wtedy każdy komornik indywidualnie będzie podejmował decyzję o zwrocie – mówi Monika Janus. Ale jest to procedura czasochłonna. – Poza tym jest to niepotrzebne generowanie problemów, zwłaszcza jeśli komornik zdąży już przekazać środki wierzycielowi – dodaje. Dlatego już w marcu Krajowa Rada Komornicza wystosowała specjalny list do premier Beaty Szydło, w którym zwrócono uwagę na brak skutecznych mechanizmów zapobiegających zajmowaniu pieniędzy ze świadczenia wychowawczego na poczet spłaty długów. Premier nie odpowiedziała, ale nieoczekiwanie do gry wkroczył prezydent Andrzej Duda, który przedstawił propozycję ustawową nakładającą na banki weryfikację pochodzenia środków na koncie. W uzasadnieniu do zmian napisano, że ""takie rozwiązanie stanowić będzie skuteczną ochronę przed realizacją wierzytelności objętych tytułem wykonawczym ze świadczeń zwolnionych spod egzekucji, które znajdowały się na rachunku bankowym w chwili dokonania zajęcia (...) Jednocześnie nie wydaje się, aby poczynienie przez bank ustaleń co do źródła pochodzenia środków znajdujących się na rachunku bankowym klienta, wiązało się z jakimikolwiek trudnościami"". Kancelaria Prezydenta RP wyjaśnia, że bank przecież posiada pełny dostęp do rachunku klienta, bez problemu powinien więc ustalić tytuły przelewów. Projekt ustawy dopiero trafił do Sejmu i czeka na zajęcie się nim przez posłów. – Środki, które trafiają z programu Rodzina 500 plus na konta klientów powinny być specjalnie oznakowane tytułem ""R500+"" – mówi Onetowi dr Przemysław Barbrich ze Związku Banków Polskich. – Takie jest nasze zalecenie i to teoretycznie powinno wystarczyć – dodaje. W praktyce miałoby to wyglądać tak, że bank widząc w tytule oznaczenie ""R500+"" zostawiłby te środki na koncie, nawet jeśli jest ono zajęte przez komornika. Z kolei ośrodki pomocy społecznej, które realizują wypłaty 500 złotych na dziecko, musiałyby dopilnować, by taki dopisek znalazł się w przelewie bankowym. PKO BP – największy polski bank – potwierdza, że stosuje już taką procedurę. – Do systemu teleinformatycznego banku zostały wprowadzono stosowne algorytmy. Przy ich wykorzystaniu przelewy dot. 500 plus są skutecznie identyfikowane – mówi Grzegorz Culepa z PKO BP. Podobnie działa także Citi Handlowy, jednak część banków nieoficjalnie dodaje, że nie chcą brać na siebie odpowiedzialności za podejmowanie decyzji, które środki faktycznie pochodzą z programu Rodzina 500 plus lub są alimentami. Ministerstwo Rodziny, Pracy i Polityki Społecznej dostrzega ten problem i wychodzi z własną propozycją jego rozwiązania. Jak dowiedzieliśmy się w resorcie kierowanym przez Elżbietę Rafalską, stworzono specjalną bazę numerów rachunków bankowych, z których dokonywane będą wypłaty świadczeń wychowawczych, wraz z nazwą jednostki organizacyjnej będącej właścicielem rachunku. Zgodnie z wytycznymi resortu każdy przelew dotyczącego świadczenia wychowawczego będzie oznaczony specjalnym tytułem. Taka lista trafia już do banków, tak by usprawnić sprawdzanie źródła pochodzenia pieniędzy. To jednak może nie wystarczyć. By całkowicie wyeliminować przypadki niewłaściwego zajęcia środków. Krajowa Rada Komornicza wysunęła postulat, by zakładać indywidualne konta socjalne, które z zasady nie podlegałyby zajęciu komorniczemu. – Specjalne konta socjalne, które by były bezpłatne, byłyby czymś na zasadzie rachunku powierniczego – tłumaczy Monika Janus z KRK. Pomysł jest na razie w fazie koncepcji, nie wiadomo więc, czy każdy, kto otrzymuje świadczenie wychowawcze lub alimenty, miałby z automatu zakładane takie konto, czy też tylko ci, którzy spodziewają się, że mogą mięć problemy ze spłatą swoich długów. Taka propozycja jest na poważnie brana również przez samych bankowców. – Faktycznie, pojawił się pomysł, by zrobić konta dedykowane programowi 500 plus, ale do tego jest jeszcze daleka droga – wyjaśnia dr Przemysław Barbrich z ZBP. Do tego czasu część rodziców z problemem zadłużenia może założyć konto bankowe na jedno z dzieci. Wtedy świadczenie wychowawcze trafiałoby prosto na nie. Nie jest to jednak rozwiązanie dla rodziców wszystkich dzieci, bo konto w Polsce można posiadać od 13. roku życia. Ministerstwo Rodziny chłodno podchodzi do pomysłu kont socjalnych. W przesłanym Onetowi oświadczeniu czytamy, że ""ministerstwo nie prowadziło i nie prowadzi w tym zakresie żadnych prac. Ewentualne skorzystanie z tego rozwiązania przez rodziców i opiekunów pobierających świadczenie wychowawcze jest ich indywidualną decyzją"". Do 10 maja złożono już ponad 2,3 mln wniosków, przy czym wydano prawie milion pozytywnych decyzji. Wypłacono już blisko 1,2 mln świadczeń. Do rodzin z programu trafiło już 600 mln zł. W sumie do świadczenia wychowawczego uprawnionych jest 2,7 mln rodziców i opiekunów. Łącznie wsparciem objętych może zostać 3,7 mln dzieci.",Czy komornik może zająć pieniądze z 500 plus?,
https://wiadomosci.onet.pl/kraj/afera-knf-badanie-wariografem-chrzanowskiego-klamal/jvsnd41,Marek Chrzanowski kłamał. Wykazał to wariograf,"O szczegółach aktu oskarżenia przeciw b. szefowi Komisji Nadzoru Finansowego Markowi Chrzanowskiemu pisze czwartkowa ""Gazeta Wyborcza"". Według gazety, Chrzanowskiemu oprócz nagrania rozmowy z Leszkiem Czarneckim zaszkodziło badanie wariografem.","""Korupcyjna rozmowa odbyła się pod koniec marca 2018 r. Czarnecki nagrał spotkanie z szefem KNF, ale na taśmie nie ma zasadniczego fragmentu. Gdy Chrzanowski określa kwotę łapówki, nie mówi tego, lecz na kartce zapisuje: 1 proc. Potem kartkę niszczy"" - przypomina dziennik. Po roku katowicki wydział Prokuratury Krajowej zakończył śledztwo przeciwko Chrzanowskiemu. Według gazety, Chrzanowski, który nie kwestionował treści rozmowy, ale tłumaczył, że nie popełnił przestępstwa i nie było żadnego zapisu o jednym procencie, nie przeszedł pozytywnie badania wariografem w tej sprawie. ""Marek Chrzanowski, b. szef KNF, kłamał, gdy mówił, że nie składał korupcyjnej propozycji bankierowi Leszkowi Czarneckiemu. Wykazało to m.in. badanie wariografem"" - informuje dziennik, powołując się na stwierdzenia z aktu oskarżenia przygotowanego przez katowicki wydział zamiejscowy Prokuratury Krajowej. Podczas badania wariografem Chrzanowski reagował w sposób ""jaki zwykle obserwuje się u osób odpowiadających nieszczerze"". Ponadto, jak czytamy w akcie oskarżenia, który cytuje ""Wyborcza"", cztery testy wariografem wraz z obserwacją biegłego ""uzasadniają podejrzenie nieudolnych prób intencjonalnego zniekształcania rejestrowanych danych"". Biegli uznali, że rozmowa z marca 2018 r. jest autentyczna i nikt nie ingerował w nagranie. Ponadto, zeznania Czarneckiego uwiarygadnia fragment rozmowy telefonicznej nagrany tuż po spotkaniu z Chrzanowskim. Okazuje się, że Czarnecki nie wyłączył dyktafonu. Wsiadając do samochodu, zadzwonił do kogoś i powiedział: ""Powiem ci, byłam na innej planecie"". To nagranie prokurator uznał za dowód w sprawie. Były szef KNF Marek Chrzanowski został zatrzymany 27 listopada 2018 r. W śląskim wydziale Prokuratury Krajowej usłyszał zarzut przekroczenia uprawnień w związku z rozmową z właścicielem Getin Noble Banku Leszkiem Czarneckim, na którym omawiano przebieg postępowania KNF w sprawie programu naprawczego tego banku. Czarnecki, który nagrał tę rozmowę, na początku listopada 2018 r. złożył doniesienie w prokuraturze, a 19 listopada przez 12 godzin składał w niej zeznania. W marcu 2018 r. ówczesny przewodniczący KNF zaoferował Czarneckiemu przychylność dla Getin Noble Banku w zamian za około 40 mln zł - miało to być wynagrodzenie dla wskazanego przez szefa KNF prawnika. Czarnecki nagrał rozmowę, jednak w nagraniu nie znalazła się wypowiedź Chrzanowskiego o tej kwocie. Według biznesmena szef KNF pokazał mu kartkę, na której napisał ""1 proc."", co miało stanowić część wartości Getin Noble Banku ""powiązaną z wynikiem banku"". Źródło: ""Gazeta Wyborcza"", PAP, Onet",Marek Chrzanowski,
https://wiadomosci.onet.pl/kraj/uokik-wszczal-postepowanie-przeciwko-credit-agricole-bank-polska/88xetm,UOKiK wszczął postępowanie przeciwko Credit Agricole Bank Polska,"Credit Agricole Bank Polska na celowniku UOKiK. Postępowanie dotyczy sposobu, w jaki bank wprowadzał zmiany w tabelach opłat i prowizji, regulaminach i umowach, m.in. przy umowach o kredyt hipoteczny. UOKiK zakwestionował m.in. to, że Credit Agricole informował klientów o zmianach w umowach przy wykorzystaniu wewnętrznego konta w ramach bankowości elektronicznej.","Prezes UOKiK wszczął postępowanie przeciwko bankowi, w którym kwestionuje sześć praktyk banku w następstwie analizy zmian, które bank wprowadzał w tabelach opłat i prowizji, regulaminach i umowach oraz weryfikacji elektronicznego systemu komunikowania się z konsumentami - podał urząd. Zdaniem Urzędu, bank nie może w trakcie wykonywania umowy zmieniać jej warunków, gdy nie ma odpowiedniej klauzuli modyfikacyjnej, niedozwolone jest też zastępowanie postanowienia niedozwolonego inną klauzulą. UOKiK ustalił tymczasem m.in., że Credit Agricole informował klientów o zmianach w umowach przy wykorzystaniu wewnętrznego konta w ramach bankowości elektronicznej. Tymczasem - jak podaje UOKiK - zgodnie z prawem, powinno to nastąpić na trwałym nośniku – np. na papierze lub - za wyraźną zgodą konsumenta - e-mailem. Zdaniem Urzędu, wewnętrzny serwis przedsiębiorcy nie jest trwałym nośnikiem, ponieważ jest całkowicie pod jego kontrolą – w związku z tym przekazywane wiadomości mogą zostać zmienione lub usunięte w każdej chwili bez wiedzy klienta. UOKiK kwestionuje także to, że Credit Agricole Bank Polska dokonywał zmian w umowach, nie wskazując: podstawy prawnej oraz okoliczności, które zdecydowały o np. podwyżce opłat i prowizji. Zdaniem UOKiK, klienci powinni mieć możliwość rzetelnej oceny tego, czy rzeczywiście zaistniały zdarzenia dające przedsiębiorcy prawo do wprowadzania zmian, jak i czy umowa w tym zakresie przewidywała taką możliwość. Zastrzeżenia Urzędu wzbudzają także zmiany umów dokonywane bez odpowiedniej podstawy prawnej, ponieważ kontrakt nie zawiera tzw. klauzuli modyfikacyjnej, czyli takiego postanowienia, które jasno i wyraźnie precyzuje, co i w jakich okolicznościach może ulec zmianie. Zdaniem Urzędu nie jest również dozwolone zastępowanie postanowienia niedozwolonego innymi warunkami jednostronnie ustalonymi przez przedsiębiorcę. Jak uzasadnia UOKiK, klauzula niedozwolona nie wiąże konsumenta z mocy prawa, a jeżeli przedsiębiorca chciałby zastąpić postanowienie niedozwolone innym, to może to zrobić, proponując klientowi podpisanie aneksu. Jednak ten nie musi się godzić na te warunki i może odmówić podpisania aneksu. Urząd ma również zastrzeżenia do nieuwzględniania w rozliczeniu umów kredytowych we frankach szwajcarskich ujemnego oprocentowania. W konsekwencji konsumenci muszą ponosić koszty związane z wyższym oprocentowaniem kredytu. Jest to ósme postępowanie Urzędu dotyczące nieuwzględniania ujemnego oprocentowania. Sam Bank Credit Agricole poinformował, że nie odniósł się jeszcze do zarzutów Urzędu i dopiero pracuje nad odpowiedzią. ""Bank Credit Agricole otrzymał od Prezesa Urzędu Ochrony Konkurencji i Konsumentów (UOKiK) postanowienie dot. wszczęcia postępowania w sprawie stosowania przez bank praktyk naruszających zbiorowe interesy konsumentów. Analizujemy kwestie podniesione przez Prezesa UOKiK i przygotowujemy pismo, w którym się do nich odniesiemy. Dopiero po analizie tych informacji Prezes UOKiK podejmie decyzję dotyczącą naszego banku"" - napisano w odpowiedzi na pytanie PAP o postępowanie Urzędu przeciw Credit Agricole.",,
https://wiadomosci.onet.pl/swiat/bank-ubs-zle-czasy-dla-rynku-pracy/s3mplr,Bank UBS alarmuje w raporcie: idą złe czasy dla rynku pracy,"Niepokojący raport banku UBS. Rynek pracy i światowa gospodarka są zagrożone przez Czwartą Rewolucję Przemysłową. By sprostać wyzwaniom, kraje będą musiały dostosowywać swoje prawo, system edukacji oraz całą infrastrukturę. Tania siła robocza nie zapewni już przewagi konkurencyjnej.","Podczas tegorocznego spotkania Światowego Forum Ekonomicznego w Davos przekonywano, że jako cywilizacja wkraczamy w epokę Czwartej Rewolucji Przemysłowej. Prof. Klaus Schwab, założyciel Forum, wśród kluczowych technologii i rozwiązań, na których się ona opiera, wymienia m.in. sztuczną inteligencję, robotykę oraz internet rzeczy, autonomiczne pojazdy, druk 3D, nanotechnologię, biotechnologię, inżynierię materiałową i komputery kwantowe. Bank UBS ostrzega w raporcie analizującym wpływ innowacji technologicznych na rynek pracy i gospodarkę, że automatyzacja produkcji i usług, a także systemy sztucznej inteligencji, wywrą dużo większy wpływ na gospodarki wschodzące oraz kraje rozwijające się. Szeroko pojęta elastyczność ma zdaniem autorów raportu uchronić całe kraje przed negatywnymi skutkami czwartej rewolucji przemysłowej. “Państwa o zróżnicowanej ekonomii, infrastrukturze, ale także posiadające systemy edukacji, które stawiają na wykształcenie szerokich kompetencji oraz aparat legislacyjny dynamiczne dostosowujący prawodawstwo do bieżących wymagań, odniosą największy sukces w tych trudnych czasach” – czytamy w raporcie. Uwzględniono w nim także Polskę. Nasza gotowość do sprostania wyzwaniom czwartej rewolucji cyfrowej nie została oceniona wysoko – zajmujemy odległe miejsce między Rosją a Kazachstanem. Autorzy zwracają uwagę na stosunkowo dobre kwalifikacje polskich pracowników, jednak system prawny, edukacji i ogólna struktura rynku pracy wykazują się zbyt niskim potencjałem do dynamicznego reagowania na przyszłe wyzwania. Polska znalazła się w pierwszej dziesiątce grupy krajów rozwijających się. “Nierówności pogłębią się nie tylko między krajami rozwiniętymi, rozwijającymi się i rynkami wschodzącymi. Będą one wyraźnie zauważalne także w strukturze społecznej państwa – starsze pokolenia szybciej odczują presję kolejnych generacji, zwiększy się rozdźwięk między bogatymi, klasą średnią i biednymi” – mówi Axel Weber, członek zarządu banku UBS. Robotyzacja oraz automatyzacja pracy ma doprowadzić do zmniejszenia zapotrzebowania na nisko i wąsko wykwalifikowanych pracowników. Dużym przekształceniom za sprawą autonomicznych pojazdów ulegnie branża transportowa i logistyczna. UBS ostrzega, że kraje, które opierały swoją przewagę na taniej sile roboczej, będą musiały szybko przekształcić swoje gospodarki.",UBS,
https://wiadomosci.onet.pl/kraj/zfp-mikropozyczki-znikna-z-rynku-jezeli-rzad-nie-zmieni-zalozen/xn39n,ZFP: Mikropożyczki znikną z rynku jeżeli rząd nie zmieni założeń,"Związek Firm Pożyczkowych (ZFP) jest zaniepokojony kierunkiem, w jakim idzie projekt Ministerstwa Finansów dotyczący nowelizacji ustawy o kredycie konsumenckim - jego ostatnia wersja zakłada wprowadzenie restrykcyjnych limitów cenowych oraz dodatkowe ograniczenia dla klientów powracających.","""Pomysły Ministerstwa Finansów to ukłon w stronę ratalnych pożyczek na długie okresy i wysokie kwoty. Wejście tych przepisów w życie oznacza koniec całego sektora mikropożyczek on-line. To bezprecedensowy przykład, gdy kilka paragrafów zlikwiduje innowacyjny i potrzebny sektor produktów finansowych"" - powiedział prezes ZFP Jarosław Ryba, cytowany w komunikacie. Ministerstwo Finansów już po raz trzeci przedstawia propozycję limitowania cen na rynku pozabankowym, przypomina Związek. Według nowych założeń, pozaodsetkowe koszty nie mogą przekroczyć sumy 25% i dodatkowo 30% za każdy rok trwania umowy, łącznie jednak nie więcej niż 100% całkowitej kwoty pożyczki. Jednocześnie w przypadku udzielenia danemu konsumentowi kolejnych pożyczek w okresie 120 dni, jako podstawa do obliczania sumy kosztów brana jest tylko kwota pierwszej pożyczki.   ""W praktyce oznacza to, że oferty pożyczek krótszych niż 4-miesięczne znikną z rynku. Ponieważ w związku z pozostałymi regulacjami wzrosną również koszty działania firm, ekonomicznie nieuzasadnione będzie ponadto udzielanie drobnych pożyczek w ramach nowego limitu. Eksperci z Instytutu Analiz Rynkowych wyliczyli, że pełna implementacja nowych przepisów w średniej wielkości internetowej firmie pożyczkowej przełoży się na wzrost kosztów o 39,76 zł na każdej pożyczce (średnia kwota pierwszej pożyczki to 449 zł)"" - czytamy w komunikacie. W reakcji na nowe założenia ustawy ZFP i Konferencja Przedsiębiorstw Finansowych wspólnie wystosowały apel do Ministerstwa Finansów o pilne przeprowadzenie nowej rundy konsultacji społecznych, ponieważ pośpieszny tryb prezentowania ostatnich propozycji oraz stronniczość regulacji budzą wiele wątpliwości. Zdaniem ekspertów, obecny kształt regulacji całkowicie ignoruje specyfikę rynku pożyczek krótkoterminowych. Przez zmniejszenie konkurencji i rozrost szarej strefy, może też pogorszyć sytuację konsumentów.",fot. Shutterstock,
https://wiadomosci.onet.pl/kraj/prezydent-dokonal-zmian-w-zarzadzie-nbp/9wpqp,Prezydent dokonał zmian w zarządzie NBP,Prezydent Bronisław Komorowski powołał w poniedziałek Pawła Sameckiego na członka zarządu Narodowego Banku Polskiego. Wiceprezes NBP Piotr Wiesiołek został powołany na kolejną kadencję.,"Prezydent powołał Sameckiego na wniosek prezesa NBP. Samecki jest absolwentem Uniwersytetu Łódzkiego, tam też obronił doktorat z ekonomii. W latach 1991-1996 był dyrektorem Biura Pomocy Zagranicznej w kancelariach kolejnych premierów. Następnie przez prawie pół roku pełnił funkcję dyrektora Departamentu Pomocy Zagranicznej, Programów Europejskich i Funduszy w Urzędzie Komitetu Integracji Europejskiej. W latach 1997-2002 pełnił funkcję wiceministra finansów, a także wiceministra w UKIE. Od 2003 do 2007 roku był dyrektorem Departamentu Zagranicznego w Narodowym Banku Polskim; od grudnia 2004 do 2009 roku był członkiem zarządu NBP. W lipcu 2009 roku został polskim komisarzem w Komisji Europejskiej ds. polityki regionalnej, zastępując na tym stanowisku Danutę Huebner. Samecki został wskazany przez polski rząd po tym, jak Huebner po wyborach do PE zrezygnowała z funkcji komisarza i przyjęła mandat eurodeputowanego. Ostatnio Samecki pełnił funkcję dyrektora Departamentu Zagranicznego NBP. Jest autorem wielu publikacji o tematyce ekonomicznej, unijnej, w języku polskim i angielskim. Piotr Wiesiołek jest absolwentem Wydziału Anglistyki Katolickiego Uniwersytetu Lubelskiego. Ukończył także studium podyplomowe ""Pieniądz i Bankowość"" na Wydziale Nauk Ekonomicznych Uniwersytetu Warszawskiego, a w latach 90. odbył szereg szkoleń specjalistycznych w europejskich bankach centralnych w takich dziedzinach, jak zarządzanie rezerwami dewizowymi, zarządzanie aktywami i pasywami oraz rynki papierów wartościowych. Karierę bankową rozpoczął w 1992 r. jako analityk portfeli papierów wartościowych. Jest specjalistą w dziedzinie zarządzania aktywami; posiada w tym obszarze zarówno wiedzę teoretyczną, jak i praktykę zdobytą w komercyjnych bankach europejskich i amerykańskich, m.in. Deutsche Bank AG i JPMorgan oraz bankach centralnych: Bank of England, De Nederlandsche Bank czy Narodowy Bank Belgii (Nationale Bank van België). W latach 1992-96 pracował w NBP, gdzie zajmował się analizą dochodowości i zarządzaniem portfelami papierów wartościowych w Departamencie Operacji Zagranicznych. Następnie pełnił funkcję wiceprezesa w bankach komercyjnych, a od 2001 r. był wiceprezesem Banku Ochrony Środowiska, odpowiedzialnym m.in. za Departament Skarbu. W BOŚ pełnił także funkcję Przewodniczącego Komitetu Zarządzania Aktywami i Pasywami. 6 marca 2008 r., postanowieniem prezydenta Lecha Kaczyńskiego został powołany na członka zarządu NBP i stanowisko wiceprezesa Narodowego Banku Polskiego – Pierwszego Zastępcy Prezesa NBP.",fot. PAP/Jacek Turczyk,
https://wiadomosci.onet.pl/swiat/usa-skandale-w-sektorze-bankowym-nie-sa-kilkoma-zgnilymi-jablkami/lqx24,"USA: skandale w sektorze bankowym nie są ""kilkoma zgniłymi jabłkami""","Skandali przetaczających się przez sektor bankowy nie można nazwać odizolowanymi ""kilkoma zgniłymi jabłkami"", świadczą one o głębszym problemie, a jego uregulowanie będzie wymagało czasu - powiedział w sobotę w Waszyngtonie Daniel Tarullo, członek zarządu Fed.","Tarullo, który jest od 2009 roku gubernatorem Rezerwy Federalnej do spraw regulacji finansowych, wypowiadał się na dorocznym spotkaniu IIF, międzynarodowego lobby bankowego. Od wejścia do zarządu Fed Tarullo koncentruje się na kwestii niezbędnych zmian, by nie doszło do powtórki kryzysu finansowego z 2008 roku. W sobotę zapewnił, że specjaliści ""katalogują te rzeczy, które mogą się zdarzyć"" w systemie finansowym, i ""te narzędzia, które już są dostępne"". Przypomniał, że na kilku bankach cieniem legły skandale i kosztowne spory sądowe, zwłaszcza w Stanach Zjednoczonych, dotyczące szerokiego zakresu zagadnień, począwszy od nadużyć w nieruchomościach, poprzez manipulowanie kursami międzybankowymi, kursami walutowymi po naruszenia embarga czy uchylanie się od opodatkowania. - Nie można po prostu powiedzieć, że (wszystkie te afery) to tylko kilka czarnych owiec; jest coś w samej strukturze bodźców (do podejmowania ryzyka) w bankach, które powinny zostać uregulowane - ostrzegł. - Wiele zarządów i osób z kadry kierowniczej zdaje sobie sprawę, że musi to zostać jakoś rozwiązane, ale mamy obecnie taką konfigurację, że w niektórych przypadkach zmiany nie będą natychmiastowe - przyznał. Jak podaje na stronie internetowej ""Economic Times"", Tarullo powołał się na ujemne czynniki ryzyka w gospodarce globalnej jako na coś, co amerykańska polityka monetarna będzie musiała uwzględnić nawet w sytuacji gospodarczej poprawy. - Martwię się o wzrost na świecie, jest więcej negatywnych czynników niż pozytywnych - powiedział na konferencji. - Inne główne gospodarki chwieją się albo przynajmniej wykazują zagrożenia, które są trochę bardziej na minus niż na plus, jeśli chodzi o wzrost, i jest to oczywiście coś, co musimy przemyśleć w naszej własnej polityce - dodał. Dodał również, że brak popytu globalnego może być związany z rosnącą dysproporcją w dochodach. Tarullo nie uważa, by zakończono pracę nad przepisami, które mają zapewnić, że żadna instytucja finansowa nie jest na tyle ważna, by nie pozwolić jej upaść. ""Nie wiem, czy osobiście deklarować, że skończyło się panowanie (doktryny) TBTF (too-big-to-fail - za duże, aby upaść)"" - powiedział i dodał: ""faktycznie wiem, że tego bym nie zrobił"".",,
https://wiadomosci.onet.pl/swiat/mfw-cypryjskie-rozwiazania-nie-beda-stosowane-gdzie-indziej/fjq42,MFW: cypryjskie rozwiązania nie będą stosowane gdzie indziej,"Rozwiązania przyjęte dla ratowania Cypru są wyjątkowe i nie będą stosowane w innych krajach. Taką deklarację złożył rzecznik Międzynarodowego Funduszu Walutowego, Gerry Rice.","Chodzi przede wszystkim o złożone w cypryjskich bankach depozyty przekraczające sto tysięcy euro. Nawet 40 procent tych wkładów może zostać zamienionych na akcje banków, co będzie oznaczać straty dla właścicieli. Byłoby trudno rozszerzyć takie rozwiązanie na resztę Europy lub świata - przyznał Gerry Rice.",,
https://wiadomosci.onet.pl/kraj/od-kwietnia-wnioski-o-500-zl-na-dziecko-mozna-bedzie-skladac-elektronicznie/qzjq7d,Od kwietnia wnioski o 500 zł na dziecko można będzie składać elektronicznie,"Od początku kwietnia będzie można składać wnioski o świadczenie z programu Rodzina 500 plus za pomocą bankowości elektronicznej i platformy usług elektronicznych ZUS. Zachęcamy do tego, bo to sposób najprostszy – przekonuje wiceminister rodziny Bartosz Marczuk.","We wtorek w ministerstwie cyfryzacji zostało podpisane porozumienie pomiędzy Zakładem Ubezpieczeń Społecznych a Bankiem PKO BP w zakresie współpracy przy realizacji rządowego programu Rodzina 500 plus. Od czwartku rozpoczną się intensywne testy tego sposobu składnia wniosków o świadczenie. Już teraz pobierz prosty i dokładny program do rozliczenia podatków Jak powiedziała minister cyfryzacji Anna Streżyńska, testy będą trwały do skutku, aż do 1 kwietnia. ""Musimy mieć pewność, że jak będziemy projekt zaczynać, to wszystko działa. A w systemach informatycznych nie ma takich całkowicie zero-jedynkowych, bezpiecznych sytuacji, bo może np. nastąpić wiele wydarzeń związanych z funkcjonowaniem łączy telekomunikacyjnych. To wszystko będzie sprawdzane"" – dodała. Poinformowała, że program jest otwarty dla wszystkich banków, które spełnią określone wymogi bezpieczeństwa. Dodała, że resort oczekuje informacji ze Związku Banków Polskich i od banków niezrzeszonych, czy są tym zainteresowane. Do tej pory – mówiła – zgłosiło się 8 banków, w tym banki spółdzielcze. Pytana o wymogi, które muszą banki spełnić, by przystąpić do projektu, Streżyńska wyjaśniła, że chodzi o względy bezpieczeństwa związane z uwiarygodnieniem tożsamości danej osoby. Mówiła, że zakładając konto i korzystając z bankowości elektronicznej, klient najpierw osobiście idzie do banku i przedstawia dokumenty, dzięki którym sprawdzana jest jego tożsamość. ""Zaczynamy od 500 plus, ale mamy nadzieję, że tą samą drogą wiele innych usług będzie dostępnych"" – zaznaczyła minister cyfryzacji. Dodała, że w planach jest możliwość założenia profilu zaufanego na e-puapie, który umożliwia dostęp do wielu usług w całej administracji bez konieczności osobistego stawiennictwa w jednostkach organizacyjnych, które te profile zakładają. ""Teraz system jest taki, że trzeba wypełnić wniosek, a następnie udać się osobiście i dokończyć proces rejestracji i certyfikacji (...) Dążymy do takiego rozwiązania, by to bankowe uwiarygodnienie przenosiło się na uwiarygodnienie w e-puapie, by można było z profilu bankowego założyć profil zaufany i dalej już prowadzić swoje kontakty z administracją"" – wyjaśniała. Także Marczuk zapewniał, że kanał elektroniczny jest zupełnie nową jakością w relacjach obywatel–administracja. ""Nie żądamy od obywatela żadnych dodatkowych zabezpieczeń, np. by wyrobił sobie podpis elektroniczny. Uznajemy, że ci, którzy korzystają na co dzień z bankowości elektronicznej, za pomocą swoich loginów i haseł mogą złożyć wniosek o 500 plus"" – powiedział. ""Zachęcamy, by w ten sposób składać te wnioski, bo to sposób najprostszy, ponieważ nie wychodzimy z domu i nie musimy odwiedzać urzędu"" – dodał wiceminister rodziny. Zaznaczył, że oprócz niego istnieje kanał tradycyjny, czyli wizyta w gminie i złożenie wniosku w formie papierowej. Prezes Zarządu PKO Bank Polski Zbigniew Jagiełło mówił, że z programu 500 plus może skorzystać ok. 20 proc. klientów jego banku, czyli niemal 500 tys. ""Sądzimy, że duża część z nich ma dostęp do bankowości elektronicznej, bo mówimy o rodzicach dzieci, czyli o osobach w wieku plus minus 40 lat; jest to generacja oswojona z nowoczesnymi technologiami, która korzysta w sposób systematyczny z internetu i warto, by mogli korzystać z programu 500 plus przez bankowość elektroniczną"" – powiedział. Jak mówił, dzięki temu odpada problem związany z zapomnieniem hasła, czy danych potrzebnych do logowania. ""System bankowy jest tak skonstruowany, że jeżeli ktoś zapomni, to w szybki sposób może te dane odzyskać, te procedury są dobrze zorganizowane"" – wyjaśnił. Jagiełło przy tej okazji był pytany, czy środki z 500 plus będą mogły być wliczane do zdolności kredytowej klientów. Według niego nie byłoby to właściwe. ""Te pieniądze albo powinny być dobrze inwestowane, albo wydane w taki sposób, w jaki rodzice uznają. Decyzja, czy to będzie zaliczane do zdolności kredytowej, czy nie, jest w rękach KNF"" – powiedział. W ZUS na platformie usług elektronicznych – jak mówił wiceprezes zakładu Radosław Stępień – zarejestrowanych jest ponad 1,4 mln kont. ""To do tych klientów od 1 kwietnia będzie skierowana nasza oferta i od tego dnia będzie możliwe wypełnienie wniosku rodzina 500 w kanale elektronicznym ZUS"" – powiedział. Jak mówił, wniosek będzie tak skonstruowany, by podpowiadać składającemu dane, w których posiadaniu jest ZUS. Stępień wyjaśnił, że porozumienie z PKO BP spowoduje to, że od połowy kwietnia będzie można przelogować się z bankowości elektronicznej do systemu ZUS, by w ten sposób również mieć dostęp do informacji zgromadzonych na indywidualnym koncie każdego użytkownika ZUS. ""Będziemy łączyli te systemy"" – dodał.","Minister cyfryzacji Anna Strężyńska (P) oraz w tle, od lewej: wiceprezes ZUS Radosław Stępień, wiceminister rodziny, pracy i polityki społecznej Bartosz Marczuk i prezes PKO Zbigniew Jagiełło",
https://wiadomosci.onet.pl/kraj/wicepremier-morawiecki-podatki-sektorowe-byc-moze-od-nowego-roku/ngv5dy,Wicepremier Morawiecki: podatki sektorowe być może od nowego roku,"Eksperci pracują nad tym, by zapowiedziane przez premier Beatę Szydło podatki sektorowe mogły wejść w życie już od nowego roku rozliczeniowego – powiedział wicepremier i minister rozwoju Mateusz Morawiecki.","""Eksperci pracują, robimy wszystko, by one mogły być zastosowane; nie ma przeszkód związanych z ordynacją podatkową, więc jest duża szansa na to"" – tak wicepremier Morawiecki odpowiedział na pytanie, czy tzw. podatki sektorowe (podatek bankowy, podatek od hipermarketów – red.) zaczną obowiązywać od nowego roku rozliczeniowego 2016. Dodał, że nie łączyłby jednak wejścia w życie tych podatków z realizacją w przyszłym roku programu ""500 zł na dziecko"". ""Myślę, że to zobowiązanie 500 zł na dziecko jest zobowiązaniem bardzo, bardzo twardym, więc nie łączyłbym tego"" – oświadczył wicepremier. Mówił też, że jednym ze sztandarowych pomysłów nowego gabinetu będzie program wzmocnienia polskiego przemysłu, ""coś, co się potocznie nazywa reindustrializacją"".",Wicepremier Mateusz Morawiecki,
https://wiadomosci.onet.pl/swiat/bank-iranu-aktywa-kraju-zamrozone-za-granica-wynosza-29-mld-dolarow/f61pc9,Bank Iranu: aktywa kraju zamrożone za granicą wynoszą 29 mld dolarów,"Aktywa Iranu, które pozostają nadal zamrożone za granicą wynoszą 29 mld dol. - powiedział prezes Banku Centralnego Iranu (CBI) Waliollah Seif, zaprzeczając informacjom często podawanym przez USA, oceniające te aktywa na ponad 100 mld dol.","Stany Zjednoczone szacują, że zamrożone różne irańskie aktywa, w tym rezerwy walutowe warte są między 100 a 150 mld dol. Seif powiedział, że różnica między oceną Teheranu a Waszyngtonu wynika z tego, że Amerykanie doliczają do zamrożonego mienia 35 mld dol. związanych z projektami naftowymi i 22 mld dol. zdeponowane w Chinach. Od podpisania wstępnego porozumienia między Teheranem a sześcioma mocarstwami w sprawie irańskiego programu nuklearnego w 2013 roku Iran odzyskał około 10 mld dol. zablokowanych w różnych zagranicznych bankach - podały irańskie media. Ostateczne porozumienie podpisane niedawno w Genewie powinno pozwolić na odblokowanie pozostałych aktywów Irany w ciągu najbliższych kilku miesięcy - prognozuje AFP. Irańska gospodarka po latach zachodnich sankcji i embarga na eksport ropy potrzebuje dofinansowania, a nade wszystko zagranicznych inwestycji w najważniejszy dla niej sektor surowców energetycznych. Instalacje naftowe Iranu są przestarzałe. Gospodarka kraju ""jest w stanie zaabsorbować od 200 do 300 mld dol. zagranicznych inwestycji"" - powiedział szef CBI. Ocenia się jednak, że Teheran może szybko spieniężyć spore rezerwy ropy; zgromadzone na tankowcach zapasy surowca sięgają 40 mln baryłek, które po zniesieniu ograniczeń mogą natychmiast trafić na rynek - podał amerykański ośrodek Stratfor. Modernizując instalacje wydobywcze - najpewniej z pomocą żywo tym zainteresowanych zagranicznych koncernów naftowych - Iran może w ciągu sześciu miesięcy przyśpieszyć tempo produkcji i eksportu o około 500 tys. do 800 tys. baryłek dziennie; nie tylko rozrusza to irańską gospodarkę, ale stworzy silną presję na światowe ceny ropy - napisał niedawno ""Financial Times"". Europejskie giganty naftowe i wiele innych firm liczy na rozwój wymiany handlowej i współpracy z Iranem. Wicekanclerz Niemiec Sigmar Gabriel złożył już trzydniową wizytę w Iranie, podczas której spotkał się z prezydentem Hasanem Rowhanim oraz czołowymi ministrami. Wicekanclerzowi towarzyszyła delegacja niemieckich biznesmenów, w tym szefowie wielkich koncernów - Linde i BASF. Przed nałożeniem sankcji Berlin był najważniejszym eksporterem towarów do Iranu, jednak od 2007 roku Niemcy zostały wyprzedzone przez Chiny.",,
https://wiadomosci.onet.pl/swiat/barroso-propozycja-wspolnej-likwidacji-bankow-bedzie-przed-latem/qk31v,Barroso: propozycja wspólnej likwidacji banków będzie przed latem,"Po przyjęciu wspólnego nadzoru bankowego, Komisja Europejska przed latem wyjdzie z propozycją legislacyjną utworzenia wspólnego mechanizmu restrukturyzacji i uporządkowanej likwidacji banków - zapowiedział przewodniczący KE Jose Manuel Barroso.","Na grudniowym szczycie UE przywódcy uzgodnili powstanie wspólnego mechanizmu restrukturyzacji i uporządkowanej likwidacji banków jako kolejny po wspólnym nadzorze etap unii bankowej. Mechanizm taki miałby w razie potrzeby zapewnić uporządkowaną, czyli m.in. bez kosztów dla podatników, likwidację zagrożonych banków. We wnioskach ze szczytu napisano, że KE ma wyjść z propozycją w 2013 roku, nie sprecyzowano jednak daty. Podczas wtorkowego posiedzenia Parlamentu Europejskiego w Strasburgu Barroso wyraził nadzieję, że ostateczne przyjęcie propozycji wspólnego nadzoru nad bankami strefy euro i bankami krajów spoza euro, które do niego przystąpią, jest kwestią ""tygodni, a nie miesięcy"". ""Potem powinno nastąpić szybkie sfinalizowanie prac nad pozostałymi propozycjami dotyczącymi wymogów kapitałowych dla banków, uporządkowanej likwidacji banków oraz gwarantowania depozytów. Po przyjęciu wspólnego nadzoru bankowego, Komisja wyjdzie z propozycją wspólnego mechanizmu restrukturyzacji i uporządkowanej likwidacji banków przed latem"" - poinformował. Dodał, że uznaje kwestię tę za ""najwyższy priorytet polityczny"". Przewodniczący KE podkreślił, że propozycja wspólnego mechanizmu upadłościowego nie będzie w żaden sposób mniej ważna od wspólnego nadzoru bankowego ani mniej kompleksowa, jeśli chodzi o uwarunkowania prawne, techniczne i polityczne. Dotąd niejasną kwestią pozostaje zabezpieczenie wspólnego mechanizmu upadłościowego. Choć we wnioskach z grudniowego szczytu UE zaznaczono, że poza składkami samych banków mechanizm miałby dysponować wspólnym zabezpieczeniem, nie podano szczegółów, skąd miałyby pochodzić środki. Przewodniczący Rady Europejskiej Herman Van Rompuy wskazywał wcześniej na możliwą linię kredytową funduszu ratunkowego strefy euro EMS. Jednak w funduszu tym nie biorą udziału kraje spoza strefy euro, a wspólny mechanizm likwidacji banków miałby objąć wszystkie kraje, które wejdą do wspólnego nadzoru bankowego, także spoza strefy euro. Obecnie trwają negocjacje między PE a krajami UE w sprawie wspólnego nadzoru bankowego. Zgodnie z grudniowym porozumieniem ministrów finansów, wspólny nadzór Europejskiego Banku Centralnego ma być w pełni operacyjny od 1 marca 2014 roku. Wspólny nadzór ma poprawić stabilność sektora finansowego oraz umożliwić bezpośrednie dokapitalizowanie banków eurolandu z funduszu EMS, co ma z kolei ulżyć finansom publicznym.","Jose Manuel Barroso, fot. AFP",
https://wiadomosci.onet.pl/podatek-bankowy-czeka-na-podpis-prezydenta/2z3ekg,Podatek bankowy czeka na podpis prezydenta,"Podatek bankowy przeszedł ścieżkę legislacyjną w parlamencie. Sejm przyjął w piątek większość poprawek Senatu do ustawy, teraz trafi ona do prezydenta.","Posłowie zdecydowaną większością głosów zaakceptowali 14 z 15 poprawek Senatu do ustawy o podatku od niektórych instytucji finansowych. Większość przyjętych poprawek Senatu ma charakter legislacyjny i doprecyzowujący. Jedna z niewielu merytorycznych poprawek zakłada, że firmy ubezpieczeniowe będą objęte analogicznym zapisem, jakim objęte są w ustawie firmy pożyczkowe. Przepisy dotyczące firm pożyczkowych zakładają, że limit aktywów, powyżej których będą płacić podatek (200 mln zł), dotyczy nie pojedynczych firm, ale całej grupy kapitałowej. W wyniku zaakceptowanej w piątek przez posłów decyzji senatorów zapis o powiązaniach kapitałowych będzie zatem dotyczył także firm ubezpieczeniowych, w odniesieniu do ich limitu 2 mld zł. Nie będą więc mogły się sztucznie dzielić, by uniknąć podatku. Inna z przyjętych poprawek Senatu zakłada, że podstawa opodatkowania będzie obniżona o wartość aktywów nabytych od NBP. Przychylności Sejmu nie zyskała jedynie poprawka Senatu, narzucająca podatek na zsumowane aktywa banków spółdzielczych, tworzących zrzeszenia. Za odrzuceniem tej poprawki opowiedzieli się niemal wszyscy posłowie. Ustawa przewiduje, że od lutego 2016 r. m.in. banki, firmy ubezpieczeniowe, SKOK-i i firmy pożyczkowe będą obłożone tzw. podatkiem bankowym, wynoszącym rocznie 0,44 proc. wartości ich aktywów. Przed głosowaniem Urszula Tokarska (PSL) apelowała do rządu, aby wprowadził monitoring ustawy i wykazał za jakiś czas, jak wpłynęła ona np. na ceny usług bankowych czy akcję kredytową. Celem ustawy o podatku bankowym jest, jak argumentowali autorzy – posłowie PiS – pozyskanie dodatkowego ""źródła finansowania wydatków budżetowych, w szczególności wydatków społecznych"". Zgodnie z ustawą opodatkowaniem zostaną objęte banki (krajowe, oddziały banków zagranicznych, oddziały instytucji kredytowych), zakłady ubezpieczeń i reasekuracji, spółdzielcze kasy oszczędnościowo-kredytowe oraz firmy pożyczkowe. W przypadku banków oraz spółdzielczych kas oszczędnościowo-kredytowych wartość aktywów wolnych od podatku wynosi 4 mld zł. Dla ubezpieczycieli jest to 2 mld zł, a dla firm pożyczkowych – 200 mln zł. Zwolniony z podatku bankowego został Bank Gospodarstwa Krajowego oraz ewentualnie inne banki państwowe, które mogą powstać w przyszłości. Pierwotnie zakładano, że podstawa opodatkowania miesięcznie wyniesie 0,0325 proc. W trakcie prac posłowie PiS złożyli poprawkę, by stawkę zwiększyć do poziomu 0,0366 proc. miesięcznie, czyli z 0,39 proc do 0,44 proc. rocznie. Tłumaczyli tę podwyżkę utrzymaniem wpływów z tego podatku na zaplanowanym wcześniej poziomie. Obawiali się ich spadku wskutek wprowadzenia do ustawy innej autopoprawki – mówiła ona o wyłączeniu z podstawy opodatkowania kwot obligacji, które zostały zakupione na finansowanie długu publicznego. Sejm w pierwszym głosowaniu zdecydował też, że aktywa banków spółdzielczych, które są częścią zrzeszenia, nie będą sumowały się przy wyliczaniu kwoty podatku. Właśnie ten zapis chciał zmienić Senat, ale Sejm się na to w piątek nie zgodził. Podczas debaty w Senacie szef senackiej komisji budżetu i finansów Grzegorz Bierecki (PiS) wymieniał, jakie dokładnie podmioty podatek bankowy obejmie, a jakie będą z niego zwolnione w związku z przyjęciem limitu aktywów 4 mld złotych. Według szefa senackiej komisji budżetu i finansów, zwolnione będą np. wszystkie banki spółdzielcze, a także Towarzystwa Funduszy Inwestycyjnych. Z kolei w przypadku spółdzielczych kas oszczędnościowo-kredytowych, zwolnionych będzie 43 proc. aktywów, a ""57 proc. aktywów sektora będzie podlegać opodatkowaniu"" – mówił Bierecki. Dopytywany, o które konkretnie SKOK-i chodzi, odparł, że o Kasę Stefczyka, która dysponuje aktywami w wysokości ok. 7 mld zł, stanowiącymi właśnie 57 proc. aktywów kas. Podatkiem będzie też objętych większość parabanków i firm pożyczkowych z racji niskiego, wynoszącego tylko 200 mln zł progu aktywów w ich przypadku – informował. Premier Beata Szydło mówiła niedawno, że opodatkowanie sektora finansowego jest potrzebne, by można było realizować projekty prospołeczne rządu takie jak: 500 zł na dziecko, obniżenie wieku emerytalnego, zwiększenie kwoty wolnej od podatku. ""Uderzamy w korporacje finansowe, bo dzisiaj Polacy mają najdroższe opłaty bankowe, najdroższe marże, usługi bankowe są jednymi z najdroższych w Europie"" – argumentowała. Podkreśliła jednocześnie, że podatek bankowy jest ""podatkiem stosowanym w większości krajów europejskich"".",,
https://wiadomosci.onet.pl/bgz-po-polaczeniu-z-bnp-paribas-bank-polska-zwolni-w-ramach-zwolnien-grupowych-do/n8cl3,BGŻ po połączeniu z BNP Paribas Bank Polska zwolni w ramach zwolnień grupowych do 1800 osób,"BGŻ i BNP Paribas Bank Polska ustaliły z organizacjami związkowymi, że po połączeniu zwolnienia grupowe obejmą nie więcej niż 1,8 tys. pracowników BGŻ i zostaną przeprowadzone w okresie 24 miesięcy od połączenia - podał BGŻ w komunikacie.","Strony porozumienia uzgodniły także m.in. kryteria wyboru pracowników, których umowy o pracę zostaną rozwiązane w ramach zwolnień grupowych, warunki uczestnictwa pracowników w programach dobrowolnych odejść, warunki odpraw i dodatkowych odszkodowań dla pracowników oraz warunki relokacji (zmiana miejsca pracy) i tzw. programu outplacement. W wyniku zawarcia porozumienia nastąpiło zakończenie sporu zbiorowego między BGŻ a organizacjami związkowymi działającymi w banku. Na początku grudnia 2013 roku grupa BNP Paribas i grupa Rabobank ogłosiły podpisanie umowy dotyczącej przejęcia pakietu 98,5% akcji BGŻ za kwotę 4,2 mld zł. 25 lutego 2015 roku akcjonariusze BNP Paribas Bank Polska przyjęli uchwałę wyrażającą zgodę na połączenie z Bankiem BGŻ. Akcjonariusze Banku BGŻ zgodzili się na połączenie z BNP Paribas w czwartek 26 lutego. Zysk netto Banku BGŻ w 2014 spadł o 13,8 proc. Zysk netto grupy Banku BGŻ w 2014 roku wyniósł ok. 138 mln zł, czyli był o 13,8 proc. niższy niż w 2013 roku. Zarząd banku nie będzie rekomendował wypłacenia dywidendy za 2014 r. - poinformował bank w raporcie rocznym. Z zysku za 2013 roku bank również nie wypłacał dywidendy. Wynik odsetkowy banku w 2013 roku wyniósł 1,12 mld zł, (wzrost o 11,4 proc. rdr), a wynik z prowizji sięgnął 310,5 mln zł (wzrost o 7,8 proc. rdr). Marża odsetkowa netto wyniosła na koniec 2014 roku 2,9 proc., podczas gdy rok wcześniej było to 2,7 proc. Zwolnienia pracowników w PKO BP Zwolnienie nawet tysiąca pracowników zapowiedział w środę także PKO BP. ""Zgodnie z zawiadomieniem przekazanym w grudniu 2014 roku do Urzędu Pracy m. st. Warszawy, liczba pracowników zwalnianych w banku w roku 2015 wyniesie maksymalnie 1065 osób. Liczba zwolnień pracowników z przyczyn ich niedotyczących została uzgodniona z zakładowymi organizacjami związkowymi. Osoby te objęte są pakietami osłonowymi"" - poinformował ISBnews p.o rzecznika prasowego PKO BP Łukasz Świerżewski.",,
https://wiadomosci.onet.pl/swiat/ke-94-mln-euro-kary-dla-trzech-bankow-za-zmowy-kartelowe/zc2t0,KE: 94 mln euro kary dla trzech banków za zmowy kartelowe,"Komisja Europejska ukarała we wtorek banki JP Morgan, UBS i Credit Suisse za zmowy kartelowe, których celem były manipulacje w sektorze instrumentów pochodnych denominowanych we frankach szwajcarskich. KE nałożyła na nie łączną karę w wys. 94 mln euro.","Jak poinformował komisarz UE ds. konkurencji Joaquin Almunia, Komisja wykryła dwa kartele tworzone przez te banki. Pierwszy kartel tworzyły między marcem 2008 r. a lipcem 2009 r. RBS i JP Morgan, a ich celem było wywieranie wpływu na wskaźnik LIBOR dla franka szwajcarskiego. Według Almunii oba banki zgodziły się na polubowne zakończenie postępowania. JP Morgan ma zapłacić karę w wys. 61 mln. 676 tys. euro, przy czym Komisja zgodziła się na obniżenie kary o 20 proc. za to, że bank współpracował w nią w trakcie postępowania i zaakceptował jej decyzję. Zaś RBS zostanie zwolniony z kary finansowej za ujawnienie istnienia zmowy kartelowej. Drugą zmowę kartelową zawarły RBS, JP Morgan, UBS i Credit Suisse pomiędzy majem a wrześniem 2007 r., aby wpływać na cenę instrumentów pochodnych, denominowanych we frankach szwajcarskich. RBS również w tym przypadku został zwolniony z kary finansowej za ujawnienie zmowy. UBS ma zapłacić 12 mln 650 tys. euro kary, JP Morgan 10 mln 534 tys. euro, a Credit Suisse - 9 mln 171 tys. euro. Instrumenty pochodne oparte o stopę procentową (interest rate derivatives) takie jak swapy, kontrakty terminowe i opcje to produkty finansowe wykorzystywane przez banki lub firmy do zarządzania ryzykiem zmiany stóp procentowych. Instrumenty pochodne oparte o stopę procentową to produkty finansowe sprzedawane na całym świecie, odgrywają kluczową rolę w gospodarce. Już w grudniu 2013 roku Komisja Europejska ukarała osiem instytucji finansowych na łączną kwotę 1,7 mld euro za udział w nielegalnych kartelach na rynku instrumentów pochodnych. Chodziło o zmowy dotyczące wskaźników EURIBOR i LIBOR.",fot. Shutterstock,
https://wiadomosci.onet.pl/swiat/komisja-europejska-podejrzewa-wielkie-banki-o-praktyki-monopolistyczne/8c2ex,Komisja Europejska podejrzewa wielkie banki o praktyki monopolistyczne,"Komisja Europejska poinformowała w poniedziałek, że wysłała do kilkunastu wielkich banków inwestycyjnych zastrzeżenia dotyczące możliwych praktyk monopolistycznych. Chodzi o blokowanie giełdom dostępu na rynek instrumentów pochodnych.","KE uruchomiła dochodzenie w tej sprawie w kwietniu 2012 r. Dotyczy ono: Bank of America Merrill Lynch, Barclays, Bear Stearns, BNP Paribas, Citigroup, Credit Suisse, Deutsche Bank, Goldman Sachs, HSBC, JP Morgan, Morgan Stanley, Royal Bank of Scotland, UBS. Dochodzeniem jest też objęte kontrolowane przez banki Międzynarodowe Stowarzyszenie Swapów i Derywatów (ISDA) oraz dostawca usług w dziedzinie danych Markit. Jak powiedział na konferencji prasowej komisarz UE ds. konkurencji Joaquin Almunia, wstępne wnioski KE wskazują, że banki te ""mogły naruszyć prawo antymonopolowe poprzez (...) koordynację działań, by razem nie dopuścić giełd do wejścia na rynek CDS w latach 2006-2009"". CDS to rodzaj instrumentu pochodnego, który pozwala inwestorom na przeniesienie ryzyka związanego z pożyczką czy zakupem obligacji. Dotąd najczęściej handlowano nimi na zasadzie dwustronnych kontraktów (over-the-counter). KE chce bardziej scentralizować handel CDS-ami, by zmniejszyć ryzyko. Jednym ze sposobów jest handel przez giełdy. W latach 2006-2009 dwie giełdy: Deutsche Boerse i Chicago Mercantile Exchange - próbowały wejść na rynek CDS. ""Jeśli potwierdzi się, że banki wspólnie blokowały giełdom dostęp na rynek CDS łamiąc zakaz zmów, będzie to nie do zaakceptowania i KE może zdecydować o nałożeniu sankcji"" - powiedział Almunia. Kara nałożona przez KE za praktyki monopolistyczne może wynieść do 10 proc. obrotów firmy.",,
https://wiadomosci.onet.pl/kraj/szczurek-prace-nad-ustawa-o-nbp-zaczely-sie-w-marcu-2013-roku/d3l5q,Szczurek: prace nad ustawą o NBP zaczęły się w marcu 2013 roku,Prace nad zmianą ustawy o NBP zaczęły się w marcu 2013 roku - poinformował we wtorek minister finansów Mateusz Szczurek.,"Dodał, że projekt założeń 5 lipca (2013 r. - PAP) został wysłany do konsultacji wewnętrznych w Ministerstwie Finansów, ""a więc przed rozmową"" Belka-Sienkiewicz - zaznaczył. Rząd we wtorek przyjął założenia do - jak powiedział Szczurek - ""potrzebnej nowelizacji ustawy o NBP"". Szczurek poinformował, że przygotowano szczegółowe kalendarium prac dotyczących projektu zmian w ustawie o Narodowym Banku Polskim. Dodał, że w kalendarium są zawarte wszystkie dokumenty, ""a więc kolejne wersje tego projektu, a także uwagi komentujących, notatki wewnętrzne, wynik protokołu"". Szczurek: w przyszłym tygodniu sprawa Rady Ryzyka Systemowego Minister finansów Mateusz Szczurek oświadczył we wtorek, że ma nadzieję, iż w przyszłym tygodniu na posiedzenie rządu trafi projekt ustawy dotyczący Rady Ryzyka Systemowego. Temat Rady Ryzyka Systemowego był poruszany w ujawnionej przez ""Wprost"" rozmowie szefa NBP Marka Belki z szefem MSW Bartłomiejem Sienkiewiczem z lipca 2013 r. Mówiono tam, że ówczesny minister finansów Jacek Rostowski był niechętny tej radzie, którą miałby uważać za zagrożenie dla jego pozycji. Pytany we wtorek o Radę Ryzyka Systemowego minister Szczurek podkreślił, że jej powołanie to konieczność wynikająca z dyrektywy UE z 2012 r. ""Jesteśmy opóźnieni o mniej więcej rok z jej implementacją"" - dodał i wyraził nadzieję, że Komitet Stały Rady Ministrów rozpatrzy sprawę tak, aby w przyszłym tygodniu skierować ją na posiedzenie rządu. Szczurek: sprzedaż papierów wartościowych poza otwartym rynkiem od początku w projekcie o NBP Możliwość sprzedaży papierów wartościowych poza operacjami otwartego rynku była od początku w założeniach projektu ustawy o NBP - powiedział szef MF Mateusz Szczurek. Była więc w projekcie przed spotkaniem Marka Belki z Bartłomiejem Sienkiewiczem - zaznaczył. Na upublicznionym przez ""Wprost"" nagraniu słychać, jak szef MSW Bartłomiej Sienkiewicz rozmawia z prezesem Narodowego Banku Polskiego Markiem Belką i byłym ministrem Sławomirem Cytryckim o hipotetycznym wsparciu przez NBP budżetu państwa kilka miesięcy przed wyborami, które może wygrać PiS; Belka w zamian za wsparcie stawia warunek dymisji ówczesnego ministra finansów Jacka Rostowskiego oraz nowelizacji ustawy o banku centralnym. Tygodnik twierdzi, że do rozmowy doszło w lipcu 2013 roku. Szczurek we wtorek zapewniał, że zapisy te były w założeniach projektu tej ustawy jeszcze przed tą rozmową. ""Co więcej, te zapisy dotyczące sprzedaży i zakupu papierów wartościowych zostały lepiej obwarowane w wyniku konsultacji zewnętrznych, które nastąpiły po spotkaniu ministra Sienkiewicza z ministrem Belką"" - przekonywał Szczurek. ""Efekt finalny, jaki dziś przyjęła Rada Ministrów zawiera bezpieczniejsze zapisy dla konstytucyjnych wartości, jakim jest niezależność NBP i zakaz finansowania budżetu państwa z pieniędzy NBP"" - dodał. Minister finansów mówił, że Jacek Rostowski zatwierdzał razem z kierownictwem resortu finansów podstawowe ustalenia projektu z konferencji uzgodnieniowej. ""Ta konferencja uzgodnieniowa miała miejsce 9 października i wtedy wszystkie najważniejsze kwestie zostały ustalone"" - podkreślał Szczurek. ""Najważniejsze sprawy, dotyczące możliwości zakupu papierów skarbowych przez NBP poza operacjami otwartego rynku zostały ustalone na konferencji uzgodnieniowej i zatwierdzone przez kierownictwo MF, zanim tutaj przyszedłem"" - podsumował Z powodu kryzysu ustawę o NBP trzeba zmienić Proponowana zmiana w ustawie o NBP jest potrzebna, bo doświadczenia z kryzysu finansowego i stagnacji gospodarczej na świecie pokazują, że bywają okoliczności, w których nie wystarczą zwykłe instrumenty banków centralnych - uważa minister finansów Mateusz Szczurek. Jak mówił we wtorek Szczurek po posiedzeniu rządu, sensowność i potrzebę tej zmiany potwierdzają doświadczenia z Japonii, USA, Wielkiej Brytanii i Europejskiego Banku Centralnego. ""W całym szeregu krajów rozwiniętych mieliśmy do czynienia z sytuacją, w której stopy procentowe były ograniczane do zera, a zagrożenie deflacją pozostawało, zagrożenie stabilności finansowej również - i w takich przypadkach wszystkie, co do jednego, głównie banki centralne, decydowały się na tego rodzaju akcje. W ostatnich latach to wcale nie były nadzwyczajne działania - zakup papierów czy to skarbowych, czy komercyjnych na rynku"" - mówił minister. Jak ocenił, z tej perspektywy sytuacja gospodarcza Polski jest ""nieporównanie lepsza"". ""Wzrost gospodarczy przez cały ten okres był zachowany. Nie mieliśmy do czynienia z poważnym zaburzeniem stabilności finansowej - poza krótkim epizodem na przełomie 2008 i 2009 r. - ale to nie znaczy, że powinniśmy odcinać możliwość stosowania tego rodzaju instrumentów. Stosowanie tej furtki - oby nigdy nie była potrzebna - jest wyrazem troski o stabilność finansową oraz stan gospodarki"" - mówił. Zauważył jednocześnie, że w tych nadzwyczajnych okolicznościach, jest dobry zapis ustawy o NBP, którego zmiany rząd się nie domaga. Zapis ten głosi, że podstawowym celem działalności Narodowego Banku Polskiego, jest utrzymanie stabilnego poziomu cen przy jednoczesnym wspieraniu polityki gospodarczej rządu - o ile nie ogranicza to podstawowego celu NBP. Minister finansów chciałby, żeby inflacja była bliższa celowi inflacyjnemu NBP Minister finansów Mateusz Szczurek uważa, że RPP prowadzi w sposób wiarygodny politykę pieniężną, ale chciałby, żeby inflacja była bliższa celowi inflacyjnemu NBP, wynoszącemu 2,5 proc. Najlepszym dowodem wiarygodności polityki pieniężnej, a tym samym prezesa NBP jest stabilna, niska inflacja i tak jest od dłuższego czasu, chociaż lepiej, żeby była bliższa celowi, a teraz jest sporo niższa"" - powiedział Szczurek na konferencji prasowej. ""NBP spełnia swoją konstytucyjną rolę"" - dodał. Szczurek: zdecydowałem o uchyleniu tajemnicy skarbowej ws. Moniki Nowak Zdecydowałem o częściowym uchyleniu tajemnicy skarbowej w sprawie Moniki Nowak - poinformował we wtorek minister finansów Mateusz Szczurek. Według niego nie doszło w tej sprawie do ""blokowania czegokolwiek"". ""Zdecydowałem o uchyleniu tajemnicy skarbowej w pewnym zakresie w tej dziedzinie"" - powiedział minister finansów, mówiąc na konferencji prasowej o ""sprawie pani Moniki Nowak"", czyli żony b. ministra transportu, Sławomira Nowaka. Tygodnik ""Wprost"" upublicznił stenogram z nagrania rozmowy Nowaka z Andrzejem Parafianowiczem, byłym wiceministrem finansów, byłym szefem Głównego Inspektoratu Informacji Finansowej. Nowak mówi tam o kontroli finansów swojej żony. Minister powiedział, że zawiadomienie o podejrzeniu uszczupleń podatkowych pani Nowak wpłynęło 8 listopada 2013 r. ""Ta analiza została przeprowadzona w listopadzie i w jej wyniku sprawa została przekazana 3 grudnia do I Urzędu Skarbowego w Gdańsku, zgodnie z podziałem kompetencji w Ministerstwie Finansów"" - powiedział Szczurek. Dodał, że od tego momentu, od 3 grudnia kontrola skarbowa przestała zajmować się tą sprawą, a przejął ją Urząd Skarbowy. ""Przypomnę, że minister Parafianowicz urzędował w MF do 31 grudnia 2013 r."" - powiedział minister. Dodał, że ""ta analiza i przekazanie do dalszej kontroli w urzędach skarbowych sugeruje, że nie miało miejsce jakiekolwiek blokowanie czegokolwiek"".",fot. Jacek Turczyk/PAP,
https://wiadomosci.onet.pl/swiat/portugalia-zarobila-na-podatku-od-bankow-275-mln-euro/tpcj5,Portugalia zarobiła na podatku od banków 275 mln euro,"Do portugalskiego budżetu wpłynęło już 275 mln euro z tytułu podatku, jaki Lizbona nałożyła na banki w 2011 r. W tym roku fiskus ma przejąć z tytułu tego zobowiązania 120 mln euro.","Podatek od banków będzie obowiązywał również w 2014 r. i gabinet Pedra Passosa Coelho umieścił go już w projekcie budżetu na 2014 r. Jego przyjęcie jest niemal pewne w związku z posiadaniem przez centroprawicową koalicję większości w parlamencie. Według szacunków ministerstwa finansów tylko w tym roku do kasy fiskusa z tytułu podatku, odpowiadającego 0,05 proc. pasywów banku, powinno wpłynąć 120 mln euro, zaś w 2014 r. – 170 mln euro. Uzyskane w latach 2011-2014 środki z podatku bankowego zasilą budżet Portugalii łączną kwotą 565 mln euro. Dotychczas największą kwotę podatku bankowego zapłacił Banco Comercial Portugues (BCP), właściciel polskiego Banku Millennium. W latach 2011 i 2012 r. oddał on portugalskiemu fiskusowi 66 mln euro z tytułu nowej taksy. W ocenie przewodniczącego Portugalskiego Stowarzyszenia Banków (APB) Fernando Farii de Oliveiry, wprowadzony przez socjalistyczny gabinet Jose Socratesa podatek jest jednym z poważnych ograniczeń dla firm działających w sektorze bankowym w Portugalii. ""Większość szefów banków miało już okazję do wyrażenia swojej dezaprobaty wobec obowiązującego od 2011 r. podatku. Główny zarzut jest taki, że taksa ta negatywnie wpływa na ostateczne wyniki ich firm. Cały nasz sektor liczył, że podatek ten będzie obowiązywał jedynie do 2013 r. Nie spodziewaliśmy się kontynuacji tego obciążenia w przyszłym roku"" - stwierdził Faria de Oliveira. Podatek dla banków działających na terenie Portugalii wprowadził rząd Jose Socratesa. Ówczesny minister finansów Teixeira dos Santos zapewniał, że będzie on tylko tymczasowym zobowiązaniem wobec fiskusa.",fot. iStockphoto/Thinkstock,
https://wiadomosci.onet.pl/kraj/prezes-nbp-rozdzielil-nowe-obowiazki-w-zarzadzie-banku/w08s9,Prezes NBP rozdzielił nowe obowiązki w zarządzie banku,"Marek Belka, prezes Narodowego Banku Polskiego, na nowo rozdzielił obowiązki między członków zarządu banku centralnego - napisała w piątek ""Rzeczpospolita"".","Jak napisała gazeta nowa organizacja pracy obowiązuje od czwartku, a konkretne zadania otrzymali Katarzyna Zajdel-Kurowska i Jacek Bartkiewicz, którzy w skład zarządu NBP weszli w kwietniu. Bieżącą pracę od prezesa NBP przejmie pięciu członków zarządu. ""Jacek Bartkiewicz, który zanim trafił do NBP zarządzał bankiem BGŻ, teraz będzie odpowiedzialny m.in. za politykę emisyjną i oddziały okręgowe banku centralnego. Katarzyna Zajdel-Kurowska wspólnie z wiceprezesem Witoldem Kozińskim będzie odpowiedzialna za zarządzanie rezerwami walutowymi"" - napisał dziennik.",fot. Iza Procyk-Lewandowska/Onet.pl,
https://wiadomosci.onet.pl/swiat/bankomat-wydal-gotowke-i-zlamal-klientowi-palec/0h606,Bankomat wydał gotówkę i złamał klientowi palec,"Osobliwym przypadkiem „agresywnego” bankomatu zajmuje się Sąd Krajowy w Duesseldorfie. Klient zaskarżył bank Targobank, ponieważ podczas wypłaty pieniędzy bankomat zranił mu rękę. Bank wyraził ubolewanie.","Klient złamał sobie palec podczas wypłacania pieniędzy z bankomatu. Sprawą zajmuje się obecnie Sąd Krajowy w Duesseldorfie. Klient Targobanku, 62-letni mieszkaniec Hagen, żąda odszkodowania i zadośćuczynienia za doznaną krzywdę. Do wypadku doszło pod koniec maja 2013: otwór, skąd wyciąga się pieniądze zakleszczył jego dłoń przy pobieraniu gotówki i tak doszło do złamania palca w bankomacie w Castrop Rauxel w Zagłębiu Ruhry. Klient banku, właściciel lodziarni był przez dwa tygodnie na zwolnieniu lekarskim. Bank ubolewa, ale nie poczuwa się do winy Rzecznik Targobanku wyraził ubolewanie z powodu tego incydentu. Bank nie zaprzecza, że klient faktycznie zranił się przy bankomacie. – Nigdy przedtem coś takiego nie miało miejsca - oświadczył rzecznik. - Chodzi o standardowy bankomat, który skontrolowano zaraz po wypadku. Jednak nie stwierdzono żadnych usterek – dodał. Przed sądem przedstawiciel Tagrobanku powiedział, żebBank nie poczuwa się do żadnej winy. - Ponieważ nigdy się z czymś takim nie spotkaliśmy, nie podjęliśmy też stosownych środków zapobiegawczych. Ten bankomat pracował bez usterek przez siedem lat – wyjaśnił przedstawiciel banku. Orzeczenie 28 stycznia 2014 roku Bankomat z Castrop Rauxel był urządzeniem wielofunkcyjnym, czyli również służył do wpłat gotówki. Ma głębszy moduł pobierania pieniędzy, niż urządzenie służące jedynie do wypłacania gotówki i zamyka się po 30 sekundach. Klient zapewnia jednak, że natychmiast wyciągnął z niego pieniądze. Teraz musi udowodnić, że bank naruszył obowiązek zapewnienia klientom ochrony i bezpieczeństwa. Na to sąd dał adwokatce skarżącego 4 tygodnie czasu. Prawniczka powiedziała, że zgłoszono się do niej z kolejnym, podobnym przypadkiem. To mogłoby polepszyć szanse skarżącego. Sąd chce wydać orzeczenie w tej sprawie 28 stycznia 2014 roku. dpa / Iwona D. Metzner",fot. Shutterstock,
https://wiadomosci.onet.pl/swiat/w-brukseli-rozmowy-ostatniej-szansy-o-ratowaniu-cypru/3rk2j,W Brukseli rozmowy ostatniej szansy o ratowaniu Cypru,Opóźnia się planowane na niedzielny wieczór spotkanie ministrów finansów strefy euro (eurogrupy) w sprawie Cypru. Powód opóźnienia to przedłużające się negocjacje prezydenta Nikosa Anastasiadisa z szefami instytucji UE i MFW.,"Ministrowie 17 państw eurolandu zjechali się do Brukseli przed godz. 18. Ale po godz. 21 wciąż nie było wiadomo kiedy zacznie się posiedzenie eurogrupy, poświęcone ratowaniu zagrożonego bankructwem kraju. Od niedzielnego popołudnia prezydent Cypru Nikos Anastasiadis negocjuje w Brukseli warunki pakietu ratunkowego z szefami Komisji Europejskiej, Rady Europejskiej, Europejskiego Banku Centralnego i Międzynarodowego Funduszu Walutowego. ""Negocjacje trwają. Robimy co w naszej mocy dla Cypru"" - napisał prezydent Cypru w niedzielę wieczorem na Twitterze. Cypryjski rząd ma przedstawić na spotkaniu, w jaki sposób zamierza zrestrukturyzować sektor bankowy oraz wygospodarować 5,8 mld euro. Od zebrania tej kwoty strefa euro uzależnia udzielenie temu państwu pomocy finansowej w wysokości 10 mld euro na uratowanie sektora bankowego przed załamaniem. Czasu na rozwiązanie jest niewiele. Jeśli do poniedziałku Cypr nie przygotuje wiarygodnego planu ratowania banków, Europejski Bank Centralny odetnie finansowanie dla banku centralnego wyspy, który zapewnia płynność dwóm największym i najbardziej zagrożonym upadkiem pożyczkodawcom - Bank of Cyprus i Laiki Popular Bank. Oznaczałoby to de facto ich upadek, a dla Cypru mogłoby skończyć się opuszczeniem strefy euro. Cypryjskie media podały w niedzielę wieczorem, że kością niezgody był postawiony przez MFW warunek likwidacji jednego z dwóch największych banków na Cyprze Laiki Popular Bank, którego aktywa miałby wchłonąć Bank of Cyprus, razem z dziewięciomiliardowym długiem wobec banku centralnego. ""Mam nadzieję, że dojdziemy do porozumienia, ale to nie zależy od nas. Również Cypr musi realistycznie ocenić sytuację"" - powiedział dziennikarzom w Brukseli niemiecki minister finansów Wolfgang Schaeuble. ""Dziś w nocy potrzebujemy rozwiązania. Chodzi o stabilność strefy euro"" - ocenił z kolei luksemburski minister finansów Luc Frieden. Wcześniej nieoficjalnie informowano, że trojka (KE, EBC i MFW) i przedstawiciele Cypru uzgodnili opodatkowanie depozytów bankowych wynoszących ponad 100 tys. euro. Depozyty takie umieszczone w jednym z najbardziej zagrożonych upadkiem banków - Bank of Cyprus - miały być obłożone jednorazowym podatkiem w wysokości 20 procent, a w innych bankach - 4 proc. Minister finansów Francji Pierre Moscovici uważa, że opodatkowanie depozytów powyżej 100 tys. byłoby słuszne. ""Potrzebujemy rozwiązania całościowego i uczciwego, dlatego ci, którzy są bardziej zamożni powinni ponieść większy ciężar"" - oświadczył Moscovici. Nie uważa on, by istniało ryzyko przeniesienia się kryzysu na Cyprze na inne kraje strefy euro. ""Gospodarka i sektor bankowy Cypru są bardzo specyficzne"" - powiedział francuski minister. Z kolei austriacka minister finansów Maria Fekter przyznała, że ""sytuacja jest bardzo poważna"". ""Będziemy się bardzo starać uratować Cypr przed bankructwem i utrzymać go w strefie euro"" - poinformowała. Według źródeł unijnych cypryjski rząd zrezygnował też z propozycji, by do planowanego funduszu solidarnościowego, dzięki któremu zebrano by część wymaganego przez eurostrefę i MFW udziału Cypru w pakiecie ratunkowym, włączyć aktywa funduszy emerytalnych. Pomysł ten został ostro skrytykowany m.in. przez Niemcy. Nad nowym programem ratunkowym parlament w Nikozji ma głosować dopiero po posiedzeniu eurogrupy. Poprzedni pakiet, który zakładał m.in. obciążenie jednorazowym podatkiem depozytów powyżej 20 tys. euro, został odrzucony przez parlament w zeszły wtorek.",,
https://wiadomosci.onet.pl/swiat/hiszpania-milionowa-kaucja-dla-bylych-bankierow/pr7nv,Hiszpania: milionowa kaucja dla byłych bankierów,"19 milionów euro - taką kaucję wyznaczył hiszpański sąd dwóm byłym bankierom - prezesowi Kasy Madryt Miguelowi Blesie oraz prezesowi Bankii i byłemu ministrowi finansów, Rodrigowi Rato.","Za ich urzędowania, kierujący bankiem oraz członkowie rady nadzorczej mieli do dyspozycji tzw. lewe karty kredytowe. Kupowali za nie co chcieli, nie zwracali pieniędzy i nie płacili od nich podatków. Wydali ponad 15 milionów euro. Prezes Kasy Madryt, który przez siedem lat kierował placówką, musi zapłacić 16 milionów euro, a jego następca, szef przekształconego z Kasy banku Bankii - 3 miliony euro. Na wpłacenie pieniędzy obaj mają czas do najbliższej środy. Jeśli tego nie zrobią, sąd zajmie ich mienie. Istnienie lewych kart kredytowych wykryła nowa dyrekcja banku, która po jego upaństwowieniu w 2012 roku przejęła upadłą placówkę. Jej uzdrowienie kosztowało Hiszpanię 23 miliardy euro. Teoretycznie, pieniądze z kart miały być wydawane na cele reprezentacyjne. Jednak wydawano je na remonty mieszkań, damską bieliznę, masaże czy zagraniczne podróże.",fot. Reuters,
https://wiadomosci.onet.pl/swiat/bulgaria-zwraca-sie-o-miedzynarodowy-audyt-w-sektorze-bankowym/32324,Bułgaria zwraca się o międzynarodowy audyt w sektorze bankowym,Bułgaria zwróci się do Europejskiego Urzędu Nadzoru Bankowego o ocenę efektywności krajowego nadzoru w tym sektorze. Będzie to pierwszy krok w stronę przyłączenia się do Europejskiej Unii Bankowej - poinformował w poniedziałek prezydent Rosen Plewnelijew.,"Jednocześnie kraj zwiększy deficyt budżetowy i zadłużenie w związku z trwającym od czerwca kryzysem bankowym - zapowiedział bułgarski prezydent. Ponad cztery godziny trwały konsultacje szefa państwa z kierownictwem parlamentarnych sił politycznych, premierem, ministrem finansów i naczelnym prokuratorem, poświęcone stanowi finansowemu państwa i kwestii podjęcia niezbędnych kroków w związku z kryzysem wypłacalności czwartego pod względem wielkości bułgarskiego banku KTB (Korporacyjnego Banku Handlowego). Informując media o wynikach konsultacji, Plewnelijew podkreślił, że proponowane w ubiegłym tygodniu przez kierownictwo Bułgarskiego Banku Narodowego (BNB) zmiany ustawodawcze, mające na celu wypłacenie pieniędzy z depozytów wszystkim klientom banku KTB, zostały odrzucone przez polityków. Obowiązywać będzie istniejąca ustawa gwarantująca osobom fizycznym zwrot depozytów w wys. do 100 tys. euro. Środki będą pochodziły z funduszu gwarantowania depozytów i budżetu państwa. Aktywa KTB według danych z grudnia 2013 r. wynoszą 3,7 mld euro. Około dwie trzecie to wkłady osób fizycznych. Konkretne działania w związku z rozpoczęciem procedury wypłacania środków z depozytów bank centralny ma ogłosić w najbliższych dniach. Wcześniej BNB podawał, że klienci będą mieli dostęp do zablokowanych od 20 czerwca kont w przyszły poniedziałek. Prezydent podkreślił, że siły polityczne, władze wykonawcza i prokuratura są zdecydowani podjąć wszystkie niezbędne wysiłki na rzecz ustalenia przestępstw w systemie bankowym i ścigania ich sprawców oraz odzyskania zdefraudowanych środków, w tym w rajach podatkowych. W tym celu Bułgaria zwróci się o pomoc międzynarodową. Bank centralny ma zwrócić się o przeprowadzenie międzynarodowego audytu KTB, który 20 czerwca w wyniku braku płynności został objęty specjalnym nadzorem, a w ubiegły piątek pozbawiony licencji. Celem jest ustalenie dokładnego stanu banku. Według szefa banku centralnego Iwana Iskrowa w ostatnich dniach przed zamknięciem z KTB zaginęły - prawdopodobnie zostały zniszczone - dokumenty o ubezpieczeniach na udzielone kredyty w wys. 3,5 mld lewów (1,75 mld euro) z ogólnej kwoty udzielonych przez bank 5,4 mld lewów (2,7 mld euro). Iskrow mówił także o wywiezionych dzień przed zamknięciem banku 206 mln lewów (103 mln euro) w gotówce. W sprawie aresztowano cztery osoby; dwie, w tym główna kasjerka pozostają w areszcie, lecz prokuratura wycofała się z zarzutu, że pieniądze wywożono w workach. Według jej ostatnich ustaleń malwersacje dokonywane były od 2011 r., a 19 czerwca próbowano sfałszować dokumenty dotyczące brakujących pieniędzy. Dane ogłoszone przez bank centralny wzbudziły jednak poważne wątpliwości ekspertów, według których na podstawie kilku dni pracy syndyków nie można uzyskać danych na temat rzeczywistego stanu banku. Właśnie dlatego potrzebny jest z jednej strony międzynarodowy audyt KTB, a z drugiej - sprawdzenie przez Europejski Urząd Nadzoru Bankowego pracy banku centralnego. Lider opozycyjnej centroprawicy Bojko Borysow powiedział po konsultacjach, że zażądał dymisji szefa banku centralnego. BNB wyraźnie nie wywiązał się z zadania nadzorowania systemu bankowego - ocenił. Na konsultacjach u prezydenta osiągnięto również porozumienie w sprawie zmian w budżecie państwa, podniesienia progu deficytu budżetowego z 1,8 proc. do 3 proc. oraz podniesienia wielkości długu publicznego celem zagwarantowania stabilności finansowej. Zostaną podjęte także niezbędne kroki, które umożliwią rządowi tymczasowemu zawarcie porozumienia w sprawie kredytów państwowych.",fot. Reuters,
https://wiadomosci.onet.pl/kraj/interchange-do-zmiany-oplata-jest-za-wysoka/lrpff,Interchange do zmiany. Opłata jest za wysoka,"Samoregulacja kontra odgórnie narzucone stawki. Opłaty interchange za transakcje przy użyciu karty wzbudzają wiele kontrowersji. Według jednych, są utrapieniem dla klientów i przedsiębiorców, według innych, pozwalają na rozwój sieci płatności bezgotówkowych.","Robert Łaniewski z Fundacji Rozwoju Obrotu Bezgotówkowego nie wierzy, że opłaty za transakcje dokonywane kartą spadną w wyniku konkurencji. Rozmówca IAR przypomina, opłaty interchange w Polsce są dziś jednymi z najwyższych w Europie. W ocenie Roberta Łaniewskiego, nie ma powodów, dla których opłaty miałyby być tak wysokie. Z jego opinią nie zgadza się Joana Sanchez-Klosinska z Mastercard. Jej zdaniem, oświadczenia ostatnich miesięcy pokazują, że operatorzy kart obniżają opłaty interchange, wprowadzają obniżki i promocje. Rozmówczyni Polskiego Radia przypomniała też, że z początkiem stycznia spadły opłaty interchange na transakcje kartami debetowymi i kredytowymi. Szybka obniżka opłat zdaniem Joany Sanchez-Klosinskiej będzie korzystna nie dla małych sklepów, lecz dla supermarketów i stacji benzynowych. Przedstawiciel Instytutu Badań nad Gospodarką Rynkową Bohdan Wyżnikiewicz w rozmowie z IAR podkreśla, że w Polsce wielokrotnie podejmowano próby rozwiązania problemu wysokich opłat interchange. Jak dodaje rozmówca IAR. próby mediacji prowadzone między innymi przez NBP nie przyniosły skutków.",,
https://wiadomosci.onet.pl/swiat/bankowe-gry-wojenne-wskazuja-obszary-ryzyka/yn00y,Bankowe gry wojenne wskazują obszary ryzyka,"Od poniedziałku szefowie banków centralnych USA i W. Brytanii prowadzą w Waszyngtonie bankowe gry wojenne, czyli symulacje upadku wielkiego banku. Stres testy jeszcze trwają, ale już widać obszary ryzyka - podaje portal Atlantico.","Symulacja upadku wielkiego brytyjskiego banku z filiami w USA, bądź odwrotnie, ma pomóc zapobiec reakcji domina podobnej do tej jaką uruchomił upadek Lehman Brothers w 2008 roku; chodzi o to by wykazać, jakie zagrożenia ekonomiczne muszą brać pod uwagę regulatorzy rynku i sprawdzić czy banki, a nade wszystko banki centralne, są na to przygotowane - piszą m.in. ""Financial Times"" i francuski portal informacyjny Atlantico. W grze bankowej biorą udział między innymi: szefowa amerykańskiego Fed Janet Yellen, szef resortu finansów USA Jack Lew, jego brytyjski odpowiednik George Osborne i szef Bank of England Mark Carney. Symulacja jest jednak głównie ważnym ćwiczeniem dla zarządców banków centralnych, ""ponieważ w sytuacjach kryzysowych to one stanowią pierwszą linię obrony"" - wyjaśnia w rozmowie z Atlantico ekonomista i publicysta Mathieu Mucherie. Wyniki stress-testów zostaną podane za kilka dni, ale Mucherie już ocenia, że ""banki nie zapłaciły wystarczającej ceny za kryzys z 2008 roku, więc ewentualny następny kryzys (spowodowany przez nie) może być równie poważny jak ostatni"". Pierwsze wiadomości, jakie wyciekły z bankowych manewrów ""wskazują na to, że mechanizmy wprowadzone (do systemu bankowego) mające chronić przed nieodpowiedzialnością, nie stają na wysokości zadania"" - mówi Mucherie podczas debaty Atlantico. ""Financial Times"" przypomina, że kondycja wielkich banków, zwłaszcza tych, które nazwano ""zbyt dużymi, aby pozwolić im upaść"" ma bezpośrednie przełożenie na sytuację gospodarczą kraju jeśli dochodzi do takich poważnych zapaści, jak podczas ostatniego kryzysu finansowego. Według danych Międzynarodowego Funduszu Walutowego, USA musiały wydać na ratowanie banków w latach 2008 - 2009 około 4,5 proc. PKB; Wielka Brytania poświęciła na to 10,5 proc. PKB; najbardziej dotknięte kryzysem kraje musiały jeszcze bardziej zwiększyć swe zadłużenie - Irlandia o 41 proc. a Grecja o 34 proc. PKB. Zatem niepokojące wiadomości z USA, na jakie wskazuje po pierwszym dniu stress-testów Atlantico, mają szerokie implikacje zdaniem ekspertów komentujących te gry wojenne. Szef firmy konsultingowej AB Marches, ekonomista i pisarz Antoine Brunet uważa, że ""sygnały płynące z USA usprawiedliwiają niepokoje dotyczące słabości sektora finansowego"". Od 2009 roku rośnie kolejna ""bańka kredytowa"" w USA, na którą składają się kredyty studenckie; uważa się, że znaczna część z nich to kredyty wysokiego ryzyka - mówi Brunet w debacie Atlantico. Kolejny powód do niepokoju, to - zdaniem Bruneta - przewartościowanie akcji na amerykańskich giełdach, które jest obecnie wyższe niż w roku 2007. By znaleźć precedensy tak wysokiego przewartościowania ""trzeba się cofnąć do marca 2008 roku (...) i ostatnich miesięcy przed październikiem 1929 roku"" - wyjaśnia Brunet. Towarzyszy temu kolejny niebezpieczny trend: ""firmy wykorzystują znaczącą część swych dochodów nie na inwestycje lub spłatę długów, lecz na wypłacanie dywidend oraz skupowanie własnych akcji, by upewnić się, że niezależnie od tego co się wydarzy, ich notowania będą rosły"" - kontynuuje Brunet. Wyjaśnia też, że gdyby na Wall Street doszło do ""znaczącej korekty, dość szybko spowodowałoby to nawrót recesji"". Brytyjski minister finansów zapewnił jednak dziennikarzy przed rozpoczęciem symulacji w Waszyngtonie, że tym razem wyniki testów będą podane do wiadomości publicznej. Podkreślił też, że nigdy jeszcze nie organizowano tego rodzaju gier wojennych ""na tak wysokim poziomie"", czyli z udziałem szefów banków centralnych, ministrów oraz najwyższej rangi regulatorów. Osborne przyznał jednak, że o ile wszyscy liczą na to, że po tych ćwiczeniach będą lepiej przygotowani do walki ze skutkami upadku ważnych instytucji finansowych, to jednak ""żadna gra wojenna nie wygląda tak jak wojna"", a obecna sytuacja jest bardzo niebezpieczna tak dla brytyjskiej gospodarki, jak i światowej.",fot. Stock Photo,
https://wiadomosci.onet.pl/bankowe-science-fiction/xn3ys,Bankowe science fiction,Czy Google lub Facebook mogą przekształcić się w uniwersalne banki? Wizja przemawiająca do wyobraźni.,"Z czym kojarzą nam się banki? Prawdopodobnie z bogato zainscenizowanymi wnętrzami, uśmiechniętymi (lub nie) kasjerami, bankomatami przy wejściu, a czasem jeszcze z długimi kolejkami, w których stajemy, by opłacić rachunki, otrzymać kredyt, złożyć drogocenny podpis na dokumencie. Tak naprawdę te skojarzenia jednak są tylko stereotypami, które prawdopodobnie będą musiały niebawem odejść w przeszłość. Tak przynajmniej uważa Brett King w swojej - nie da się ukryć - wizjonerskiej książce pt. ""Bank 3.0. Nowy wymiar bankowości"". Banki na wymarciu? A wszystko zaczęło się od internetu. Początkowo ten kanał dystrybucji produktów bankowych, jak to się ładnie fachowo określa, traktowany był nieufnie. Bo przecież chodziło o dostęp do pieniędzy i o ich bezpieczeństwo. Szybko jednak okazało się, że bankowość internetowa bije rekordy popularności - w Polsce powstał na przykład pierwszy bank wirtualny bez oddziałów, czyli mBank. Historia zaczęła przyspieszać, coraz więcej czynności związanych z prowadzeniem naszych rachunków bankowych można było wykonać bez wychodzenia z domu, siedząc przed ekranem komputera. Zdaniem Bretta Kinga właśnie teraz odbywa się kolejna rewolucja - tym razem związana z mediami społecznościowymi i rozpowszechnieniem się smartfonów. Banki zaczynają brylować na Facebooku i YouTube, pojawiają się pierwsze próby sprzedaży różnych bankowych produktów za pośrednictwem preferencji naszych sieciowych znajomych. To zresztą poniekąd dość przerażająca wizja - oto bowiem sami stajemy się mimowolnie sprzedawcami zachwalającymi nie tylko filmiki czy ciekawe fotografie, ale też najprzeróżniejsze dobra i usługi. Cóż, taki jest świat, a banki, które nie nadążają za zmianami we współczesnym świecie, są skazane na zniknięcie. Problem w tym, że na wiele sposobów - których przykładem mogą być państwowe i ponadrządowe regulacje - banki nie mogą działać tak szybko, jak by chciały. Nasze pieniądze w banku obecnie nie leżą zamknięte w skarbcu pod kluczem w formie plików banknotów. Pieniądze to dziś dane przesyłane między komputerami. Można się więc zastanawiać, czy banki są rzeczywiście najlepszym miejscem do ich trzymania. Jedno jest jednak bezsprzeczne. Bank to nie tylko przechowalnia gotówki - to raczej instytucja, która sprawia, że nasze pieniądze są bezpieczne, a przynajmniej powinna to czynić. Tyle że na tym w zasadzie nieraz kończy się bankowa odpowiedzialność. Czy ktoś będzie zaskoczony, jeśli usłyszy, że w bardzo wielu przypadkach usługi bankowe nie są wcale świadczone przez banki, a raczej przez ich partnerów - firmy lepiej obeznane z cyfrowym światem? Już od ponad dekady takie spółki jak Yodlee, Moven czy Simple oferują bankowe usługi tym, którzy nie mają nawet bezpośredniego kontaktu z tradycyjnymi bankami. To każe sobie zadać pytanie: czy nadal potrzebujemy banków? I tu wkraczamy powoli w fantastykę - ale zastanówmy się, co by się stało, gdyby bankami stały się takie giganty technologiczne jak Google czy Facebook. Rzesza użytkowników już jest - teoretycznie wystarczy tylko wprowadzić odpowiednie mechanizmy bankowe. Brett King uważa jednak, że tak się nigdy nie stanie. - Koszty prowadzenia działalności bankowej odstraszą nawet największe technologiczne giganty. Ale możliwe jest, by wielkie banki i firmy takie jak Google czy Facebook połączyły siły - twierdzi Brett King. Mielibyśmy do czynienia z rodzajem finansowej symbiozy - specjaliści od gospodarki cyfrowej zyskaliby legitymację bankową i prestiż z nią związany, a banki partnerów, którzy posiadają już miliony użytkowników. Goniąc postęp technologiczny A może jednak banki powinny się martwić konkurencją? Podobne obawy wyraża m.in. Deutsche Bank, który w niedawnym badaniu stwierdził, że technologiczna rewolucja w nowych metodach płatności sprawia, że firmy takie jak Facebook i Google mają do wykonania tylko niewielki krok polegający na rozwoju własnej działalności w udzielaniu kredytów i oferowaniu depozytów. Google Bank lub Apple Bank mogą, zdaniem analityków niemieckiej instytucji, połknąć olbrzymią część tradycyjnego rynku bankowego. To nakłada na banki obowiązek inwestowania w technologię, aby pozostać konkurencyjnymi. Trzeba też pamiętać, że niedawny kryzys (niektórzy twierdzą, że już zakończony) doprowadził banki w całej Europie do gigantycznych strat - nie tylko w funduszach, lecz także w zaufaniu klientów. Według ankiety Deustche Banku przeprowadzonej w Hiszpanii, Włoszech, Niemczech i Wielkiej Brytanii 60-80 proc. pytanych klientów stwierdziło, że mają mniejsze zaufanie do bankowych instytucji (badanie przeprowadzono pod koniec 2012 roku). Oczywiście banki zdają sobie sprawę z tej sytuacji. Być może właśnie dlatego wydają na IT więcej niż jakikolwiek inny sektor gospodarki. Według badania Deutsche Banku banki przeznaczają na technologię średnio 7,3 proc. swoich budżetów, podczas gdy średnia takich inwestycji w innych gałęziach przemysłu wynosi tylko 3,7 proc. Te wydatki związane są także z wysokimi kosztami regulacyjnymi, ale nie można zapominać również o środkach przeznaczanych na bezpieczeństwo systemów. - Instytucje finansowe muszą spełniać wymogi regulacyjne - te wydatki nie mają wielkiego przełożenia na zyski. Poza tym bankowe back office i kanały dystrybucji są zależne od IT"" - uważa Heike Mai z Deutsche Banku. Bankowość pozabankowa W Europie oraz USA firmy internetowe takie jak PayPal uzyskały znaczące udziały w systemach płatności P2P (elektroniczne transakcje bezpośrednie). Firma cały czas rozszerza zakres działalności o nowe obszary, takie jak płatności mobilne oraz aktywności w POS (points of sale). Z drugiej strony na tych kanałach koncentrują się także operatorzy kart. Wreszcie światowi liderzy technologiczni, jak Google czy Amazon, współpracują z operatorami kart oraz operatorami sieci komórkowych, eksperymentując z inicjatywami takimi jak np. NFC (near field communication), technologią stosowaną w transakcjach zbliżeniowych. Jeśli chodzi o strategiczny rozwój systemów płatności mobilnych, najgłośniej mówi się ostatnio właśnie o kompleksowych rozwiązaniach promowanych przez Google, Amazon i Apple. Dla żadnego z tych graczy systemy płatności nie są podstawą działalności. Pierwszy zarabia na reklamach w sieci, drugi na handlu online, a trzeci na sprzedaży sprzętu. Jednak każdy z nich chce maksymalnie wykorzystać ogromną bazę zadowolonych i wiernych klientów, nieustannie rozbudowując oferowane usługi. W Wielkiej Brytanii Google wprowadził własną kartę kredytową skierowaną dla użytkowników swojej sieci reklamowej AdWords. To strategia stosowana też z powodzeniem przez Amazon. Innym przykładem tego typu działań może być wprowadzony we wrześniu 2011 roku w Stanach Zjednoczonych Google Wallet. Ten oparty na technologii NFC projekt powstał dzięki współpracy właściciela wyszukiwarki z całym szeregiem partnerów (od Citi, przez MasterCard i operatora płatności internetowych First Data, po operatora sieci komórkowej Sprint). Rozwiązanie umożliwia wykonywanie bezdotykowych płatności za pomocą wirtualnego portfela powiązanego z kartami debetowymi albo kredytowymi. Apple nie zdecydował się na uwzględnienie technologii NFC w najnowszym iPhonie 5. Koncern uruchomił za to w czerwcu 2012 roku usługę Apple Passbook, pozwalającą klientom trzymać w jednym miejscu kupony czy karty lojalnościowe. System jest oparty na kodach QR (odczytywanych za pomocą aparatu fotograficznego telefonu). Chociaż rozwiązanie nie wprowadza bezpośrednio płatności mobilnych, to jednak przyzwyczaja użytkowników urządzeń z iOS do funkcji elektronicznego portfela. Mniej uwagi mediów przyciągnęła najnowsza inicjatywa &quot;PayPal here&quot;. Pozwala ona drobnym handlowcom i usługodawcom na płatności kartą kredytową za pomocą urządzenia mobilnego ze specjalnym modułem. Do projektu udało się już pozyskać dużego partnera - sieć sklepów z materiałami biurowymi Home Depot. Facebook bada rynek Niedawno Facebook ogłosił sukces w implementacji swoich rozwiązań w Commonwealth Banku w Australii. Użytkownicy społecznościowego medium będący jednocześnie klientami australijskiej instytucji mogą z poziomu Facebooka dokonywać przelewów na rachunki zarówno firm, jak i znajomych. Transakcje są zabezpieczane przez wewnętrzne systemy bankowe. Można przypuścić, że niebawem także inne instytucje będą wdrażać podobne udogodnienia. - Doświadczenia zagraniczne pokazują przykłady umiejętnego budowania strategii rozwoju opartej na mediach społecznościowych - dodaje Michał Dubno. Interesującym przykładem jest Citi Bank, który do obsługi klientów wykorzystuje Twittera, w którym odpowiedzi są udzielane natychmiastowo przy wykorzystaniu technologii video chat. JP Morgan z kolei wykorzystuje przyciągające młodych ludzi aplikacje na Facebooku, który prezentuje produkty oraz przeprowadza rekrutacje. - Media społecznościowe są często motorem rozwoju produktów, czego przykładem jest wykorzystanie przez Deutsche Bank technologii Web 2.0 do stałego monitoringu i spełniania oczekiwań produktowych jego klientów korporacyjnych. Ten gigant bankowy korzysta także z CRM sprzężonego z serwisami społecznościowymi w celu zwiększenia efektywności bankowości korporacyjnej - mówi przedstawiciel firmy Delloite. Ciekawym rozwiązaniem jest także Loyal3 - pozwala on użytkownikom Facebooka na kupowanie akcji w ulubionych spółkach i oczywiście upublicznianie tej informacji. Jest także aplikacja Soldsie, którą można wykorzystać w procesie sprzedaży na Facebooku. Fan strony firmy ma krótki proces logowania, wystarczy podać swoje dane do wysyłki i przelewu. Firma wrzuca zdjęcia swoich produktów z opisem i ceną, i ktoś, kto napisze pod zdjęciem ""sold"", dokonuje automatycznego zakupu. Działający od maja 2012 roku serwis ma na razie 2,6 tys. zarejestrowanych użytkowników, którzy dokonują zakupów o wartości blisko 1 mln dolarów. To świetne wykorzystanie naturalnych zachowań fanów oraz skłonności do zakupów impulsywnych. Ale jest to także próba znalezienia się w awangardzie. Oto bowiem Gartner Research twierdzi, że do 2015 roku aż 50 proc. internetowej sprzedaży odbywać się będzie za pośrednictwem kanałów społecznościowych. Fantastyka bliskiego zasięgu Warto zwrócić uwagę na kilka liczb. Cztery największe banki świata, czyli Bank of America, JP Morgan Chase, Wells Fargo and Citi, zatrudniają łącznie około 1 mln osób. Ich sumaryczny zysk w 2012 roku wyniósł około 51 mld dolarów, co oznacza zyskowność na jednego zatrudnionego na poziomie 48 517 dolarów. Cztery największe firmy z sektora technologii, czyli Google, Apple Computer, Microsoft i Oracle, zatrudniały w tym samym roku 341 777 osób i zarobiły ponad 82 mld dolarów, czyli 249 285 dolarów na pracownika. To dowodzi tylko wielkiej różnicy w poziomie rozwoju. Jednak przy snuciu nawet najbardziej fantastycznych wizji trzeba zachować pewien realizm. Czy Google, Facebook i Apple naprawdę chciałyby zostać bankami? Z całym dobrodziejstwem inwentarza, a zatem z wymogami kapitałowymi i regulacyjnymi? Z koniecznością utrzymywania rezerw? Wydaje się to mimo wszystko bardzo mało prawdopodobne. Bo już sama kwestia licencji bankowej nie stanowi tak naprawdę problemu - można ją stosunkowo tanio zdobyć w takich miejscach jak Kajmany. A w takim przypadku czemu nie pomyśleć o sprzedaży różnych produktów bankowych - na przykład za pośrednictwem społecznościowych kanałów? Czy banki są definitywnie skazane na pożarcie przez gigantów technologicznych? Na pewno nie. Wiele banków bowiem poczyna sobie w cyfrowej rzeczywistości całkiem dobrze. Niektóre na przykład pozwalają na zalogowanie się do swoich systemów obsługi rachunków za pośrednictwem Facebooka. Są nawet tak ekstremalne przypadki jak niemiecki bank Fidor, który wyznacza ceny i marże swoich produktów na podstawie liczby ""like’ów"". A jak wyglądają na tym tle polskie instytucje? Pytani o podobne rozwiązania ich przedstawiciele zazwyczaj nabierają wody w usta. Niewiele banków chce się pochwalić swą obecnością w mediach społecznościowych. Trzeba przyznać, że Facebook nie posiada - jak twierdzą niektórzy bankowcy - wystarczających możliwości, by stać się prawdziwym kanałem sprzedażowym. Co więcej, stanowi on przede wszystkim forum opinii - często nieprzychylnej. Internet służy klientom przede wszystkim do wylewania swoich żali na słabą jakość obsługi. Banki, mimo że chętnie promują swoje marki w portalach społecznościowych, to jednak nie zawsze potrafią zachować się fair, gdy dyskusja zaczyna schodzić na niewygodny temat. Najczęściej stosowaną metodą jest kasowanie merytorycznych komentarzy - a to już wizerunkowa klapa. W ten sposób bank pokazuje, że nie potrafi w sposób rzeczowy poprowadzić dyskusji i klarownie wyjaśnić problemu. Tymczasem obecność w social media to sygnał, że instytucja jest otwarta na dialog.",,
https://wiadomosci.onet.pl/kraj/psl-apeluje-do-bankow-o-renegocjowanie-z-klientami-kredytow-we-frankach/jjl3q,PSL apeluje do banków o renegocjowanie z klientami kredytów we frankach,"PSL apeluje o szybkie podjęcie negocjacji pomiędzy bankami a klientami mającymi kredyty we frankach szwajcarskich, którzy - przez wzrost kursu franka - są w trudnej sytuacji. Według PSL, banki powinny na nowo uregulować umowy kredytowe na lepszych dla klientów warunkach.","Szef klubu parlamentarnego PSL Jan Bury podkreślił w przesłanym PAP w środę apelu ""do banków i instytucji pożyczkowych"", że politycy Stronnictwa dostrzegają trudną sytuację wielu Polaków mających kredyty we frankach szwajcarskich, ale nie chcą proponować ""arbitralnego rozwiązania o charakterze ustawowym"". Jak podkreślił Bury, ludowcy ""wzywają i apelują o podjęcie szybkiego i sprawnego procesu negocjacyjnego pomiędzy bankami a klientami, tak aby na nowo uregulować zobowiązanie kredytowe na korzystniejszych dla klientów warunkach"". ""W obliczu skali problemu także banki powinny wykazać się społeczną odpowiedzialnością i podjąć rokowania z osobami posiadającymi zobowiązania w szwajcarskiej walucie"" - wskazał. Rzecznik PSL Krzysztof Kosiński powiedział PAP, że ludowcy starają się ""poszukać racjonalnej ścieżki rozwiązania tego problemu"". ""To próba znalezienia właściwego rozwiązania, bez stosowania presji ustawodawstwa"" - wyjaśnił. Zapowiedział też, że na czwartek zaplanowana jest konferencja prasowa PSL na ten temat. Bury zaznaczył w apelu, że wielu polityków proponuje ustawowe rozwiązanie sytuacji osób mających zobowiązania we frankach przez przewalutowanie kredytów na złotówki po kursie z dnia udzielenia kredytu, a koszty takiej operacji miałyby ponieść banki. Inni - podkreślił - kierują się na drogę sądową, próbując zmienić warunki zawartej umowy bądź ją unieważnić. Dodał, że trudna sytuacja osób zadłużonych we frankach ""nie jest jedynie polskim przypadkiem, bo analogiczne problemy mają obywatele innych państw"". ""Przykładem kraju, który w sposób zdecydowany chciał pomóc poszkodowanym klientom banków są Węgry, ale tamtejszy sąd najwyższy pod koniec 2013 roku uznał kredyty w szwajcarskiej walucie za w pełni legalne, stwierdzając, iż klienci powinni być świadomi ryzyka kursowego"" - napisał szef klubu PSL. Według niego takie ""pozostawienie obywateli bez pomocy państwa nie może zostać zaakceptowane ani przez polskiego ustawodawcę, ani przez polski wymiar sprawiedliwości"". Bury zauważył też, że problem dotyczy ok. 700 tysięcy Polaków, którzy zaciągnęli kredyty bankowe we frankach, często młodych małżeństw z małymi dziećmi. ""Młodzi ludzie podejmując decyzje kredytowe dotyczące chociażby zakupu pierwszego własnego mieszkania, zbyt często byli stawiani w obliczu tylko chwilowo korzystnych propozycji bankowców proponujących kredyty we frankach. Brak wystarczającej świadomości ekonomicznej wykorzystywany przez finansistów nie może skazywać wszystkich tych ludzi na ciągłe problemy o charakterze ekonomicznym"" - przekonywał. Dyrektor zespołu PR Związku Banków Polskich Przemysław Barbrich poinformował w środę PAP, że związek odniesie się do apelu. W poniedziałek przed krakowskim sądem rozpoczął się proces kredytobiorcy przeciwko bankowi o stwierdzenie nieważności umowy kredytowej na mieszkanie we frankach szwajcarskich. W pozwie Tomasz Sadlik podnosi, iż nie został prawidłowo poinformowany o ryzyku walutowym i wniósł o stwierdzenie nieważności umowy kredytowej, zasądzenie od pozwanego banku kosztów sądowych oraz wstrzymanie prowadzenia egzekucji bankowej z nieruchomości objętej kredytem i innych składników majątkowych do czasu zakończenia postępowania sądowego. Wniósł też o zwolnienie z opłat sądowych z powodu ciężkiej sytuacji finansowej. Sadlik zainicjował także powstanie Stowarzyszenia na Rzecz Obrony Praw Konsumenta i Obywatela ""Pro Futuris"". Pod koniec listopada 2013 r. złożył w krakowskim sądzie wniosek o zarejestrowanie stowarzyszenia. Jak zapowiadał w poniedziałek w sądzie, przygotowywane są kolejne pozwy kredytobiorców przeciwko bankom w sprawie kredytów we frankach.",,
https://wiadomosci.onet.pl/swiat/w-ubieglym-roku-zamknieto-55-tys-filii-bankow/c6wy0,"W ubiegłym roku zamknięto 5,5 tys. filii banków","W ubiegłym roku w Unii Europejskiej zamknięto 5,5 tys. filii banków, czyli 2,5 proc. łącznej ich liczby, co oznacza, że placówek takich jest tam obecnie o 20 tys. mniej niż przed kryzysem finansowym 2008 roku - poinformował w niedzielę Reuters.","Powołał się przy tym na dane Europejskiego Banku Centralnego. Według nich w 2011 roku likwidacji uległo 7,2 tys. placówek bankowych. Jest to efekt dążenia banków do redukcji kosztów i poprawy rentowności, a także coraz szerszego korzystania przez klientów z telefonicznych i internetowych usług bankowych. Jak głoszą dane EBC, w ciągu czterech lat do końca 2012 roku w państwach UE zamknięto 8 proc. placówek bankowych, a pozostało ich tam łącznie 218 687 - czyli po jednej na 2300 mieszkańców.",,
https://wiadomosci.onet.pl/swiat/bankowi-barclays-wykradziono-dane-27-tys-klientow/jj3kk,Bankowi Barclays wykradziono dane 27 tys. klientów,"Bankowi Barclays, należącemu do wielkiej czwórki największych brytyjskich banków, wykradziono poufne dane 27 tys. klientów, którzy kontaktowali się z doradcami instytucji - poinformował ""Mail on Sunday"". Bank wszczął wewnętrzne dochodzenie.","Dane miały zostać skopiowane z bazy z zamiarem ich sprzedaży na czarnym rynku. Według banku dane pochodziły z komórki finansowego planowania, która zaprzestała świadczenia usług doradczych we wrześniu 2011 r. Gazeta twierdzi, że poufne dane klientów, m.in. informacje o zarobkach, stanie zdrowia, a także dane z dokumentów, wyciekły do naciągaczy. Między grudniem 2012 r. a wrześniem 2013 r. skontaktowali się oni z niektórymi z klientów, proponując intratne rzekomo inwestycje w górnictwie rzadkich metali, które okazały się fikcją. ""Mail on Sunday"" otrzymał w formie elektronicznej próbkę 2 tys. nazwisk, w tym lekarzy, naukowców czy biznesmenów. Informator gazety ocenia, że ok. 1 tys. klientów banku dało się nabrać na różne oszustwa.",,
https://wiadomosci.onet.pl/swiat/banki-zostana-otwarte-w-czwartek-a-nie-we-wtorek/zqz4h,"Banki zostaną otwarte w czwartek, a nie we wtorek",Wszystkie banki na Cyprze pozostaną zamknięte przez najbliższe dwa dni i będą otwarte w czwartek - poinformował w poniedziałek późnym wieczorem bank centralny tego kraju. Wcześniej zapowiadano ich otwarcie już we wtorek.,"Cypryjski bank centralny oświadczył, że decyzja ta została podjęta w celu zapewnienia ""sprawnego funkcjonowania całego systemu bankowego"". Wcześniej cypryjskie radio publiczne, powołując się na źródło w banku centralnym, podało, że większość banków na Cyprze zostanie otwarta już we wtorek. Banki zamknięto 16 marca, aby uniemożliwić ich klientom masowe opróżnianie kont w reakcji na zapowiedzi obłożenia części depozytów jednorazowym podatkiem. Od wprowadzenia takiej opłaty przez pewien czas strefa euro i Międzynarodowy Fundusz Walutowy uzależniały przyznanie Cyprowi 10 mld euro pomocy finansowej. Dzięki porozumieniu, zawartemu w Brukseli w nocy z niedzieli na poniedziałek, Cypr pomoc tę otrzyma. W zamian rząd w Nikozji ma przeprowadzić restrukturyzację sektora bankowego oraz konsolidację finansów, reformy strukturalne i prywatyzację. Plan przewiduje też likwidację banku Laiki, ze stratami udziałowców i właścicieli depozytów powyżej 100 tys. euro.",,
https://wiadomosci.onet.pl/kraj/banki-walcza-o-zmiany-w-ustawie-o-upadlosci-konsumenckiej/fsgzk,Banki walczą o zmiany w ustawie o upadłości konsumenckiej,"Związek Banków Polskich walczy o zmiany w ustawie o upadłości konsumenckiej, którą zajmuje się właśnie Senat. Nowe prawo ma ułatwić konsumentom uwolnienie się od przytłaczających długów, w tym od kredytów hipotecznych we frankach.","Najbliższe posiedzenie plenarne Senatu będzie praktycznie ostatnią szansą na wprowadzenie zmian do poselskiej ustawy o upadłości konsumenckiej. Nowe przepisy zdecydowanie łagodzą rygory ogłoszenia upadłości konsumenckiej, wykluczając oddłużenie tylko tych osób, które popadły w kłopoty z powodu winy umyślnej lub rażącej niedbałości. Zakładają, że w imię humanitaryzmu bankructwo i oddłużenie konsumenta będzie w szczególnych okolicznościach możliwe nawet bez zaspokojenia wierzycieli i ustalenia planu spłat długu. Nie wszystkie zawarte w nowej ustawie zapisy podobają się Związkowi Banków Polskich. ZBP zgłosiło komisjom senackim trzy wnioski o zmiany w projekcie, a prezes Związku Jerzy Bańka przekonywał do nich senatorów na posiedzeniach senackiej komisji gospodarki narodowej oraz praw człowieka, praworządności i petycji, które pracowały nad ustawą. Najważniejsza z uwag banków to postulat wprowadzenia do ustawy opcji zawarcia układu na wczesnym etapie postępowania upadłościowego, tuż po jego wszczęciu. ""Ta ustawa nie będzie działać. Bo nie wprowadzono opcji zawarcia układu na wstępnym etapie postępowania. Likwidacja majątku upadłego oznacza niszczenie substancji materialnej rodziny i to jest główny powód, że ludzie nie chcą składać wniosku o ogłoszenie upadłości"" - argumentował na posiedzeniu senackiej komisji gospodarki prezes ZBP Jerzy Bańka. Przekonywał, że niewprowadzenie tej opcji, wbrew argumentom ZBP z 2008 r., jest również powodem, dla którego obowiązująca ustawa o upadłości jest martwym prawem. Kolejny wniosek ZBP dotyczył tego, by utrzymać pięcioletni okresu na wykonanie planu spłaty wierzycieli przed umorzeniem niewykonanych zobowiązań konsumenta. (Posłowie skrócili go do 3 lat z możliwością przedłużenia o kolejne 18 miesięcy). A trzeci - by cofnąć wprowadzoną przez Sejm zmianę ""zwiększającą sumę wydzielaną konsumentowi na zaspokojenie potrzeb mieszkaniowych w razie sprzedaży jego nieruchomości z obecnie obowiązującej 12-krotności przeciętnego czynszu najmu lokalu mieszkalnego do 24 krotności przeciętnego czynszu najmu lokalu mieszkalnego"". Argumentacja ZBP spotkała się ze zdecydowanym sprzeciwem uczestniczącego w posiedzeniu komisji wiceministra sprawiedliwości Jerzego Kozdronia, który rekomendował ustawę w kształcie uchwalonym przez Sejm. ""Twierdzenie przez pana prezesa Bańkę, że do tej pory nie dochodziło do upadłości, dlatego że nie było możliwości zawierania układu, jest nieporozumieniem. W pierwszym okresie obowiązywania ustawy o upadłości, wypłynęło dużo wniosków o ogłoszenie upadłości, ale przesłanki były tak ustalone, że nikt się w tych przesłankach nie mieścił. Ustawa nie działała, bo miała bardzo surowe przesłanki"" - mówił wiceminister. Kozdroń przekonywał, że zawarcie układu jest często niekorzystne dla dłużnika, zwłaszcza mało zasobnego, gdyż wiąże go na wiele lat, a nowa ustawa daje możliwość znacznie szybszego wyjścia z długów. ""Wychodzimy z założenia, że upadłość likwidacyjna jest po to, żeby dłużnik wyszedł z tej szarej strefy i żeby dać mu możliwość powrotu do normalnego społeczeństwa. Jeżeli będziemy sankcjonowali sytuację, że dłużnik będzie spłacał dług bardzo długo, np. 10 lat, to on nie wróci na łono społeczeństwa, nie wróci do normalnego funkcjonowania, bo będzie cały czas spłacał dług"" - przekonywał Kozdroń. Jak mówił, postępowanie o upadłości konsumenckiej powinno być szybkie, w miarę proste i nie może być kosztowne, gdyż jego koszty ponosić będzie w wielu wypadkach Skarb Państwa. Jego zdaniem wprowadzenie dodatkowej opcji zawierania układu cały proces przedłuży i podroży. ""W sprawach konsumenckich trzeba ludziom pomóc, więc państwo wyłoży pieniądze na koszty postępowania upadłościowego. Musimy sobie jednak zadać pytanie, czy nas stać na to, żeby rozciągać to postępowanie w nieskończoność? Powiem brutalnie, państwa na to nie stać"" - powiedział Kozdroń. Poza tym, jak stwierdził, nowa ustawa nie wyklucza możliwości zawarcia przez dłużnika układu z wierzycielami na późniejszym etapie postępowania. Na wniosek upadłego taką możliwość będzie badał sędzia komisarz po wszczęciu postępowania upadłościowego. Kozdroń polemizował także z dwoma kolejnymi wnioskami Związku Banków Polskich. Opowiedział się przeciw wprowadzeniu 5-letniego planu spłat wierzytelności, gdyż zbyt długo krępowałby on dłużnika i uniemożliwiał nowy start. ""Mamy świadomość, że dłużnik w tym okresie się nie podniesie, bo będzie obsługiwał wierzycieli. A ludzi niewypłacalnych w tym kraju jest bardzo dużo i trzeba ich oddłużyć"" - przekonywał Kozdroń. Argumentował także, iż osoba, która straciła nie tylko mieszkanie, ale również pozostały majątek i musi dorabiać się na nowo, powinna mieć możliwość zachowania kwoty pozwalającej na opłacenie czynszu przez dwa lata, a nie tylko roku, o co wnioskował ZBP. Ostatecznie ani komisja gospodarki narodowej, ani komisja praw człowieka, praworządności i petycji nie przyjęły argumentacji ZBP. Swoje wnioski zgłosiły także dwie organizacje zajmujące się ochroną dłużników. Fundacja Pro Futuris, zrzeszająca osoby, które mają problemy ze spłatą kredytów hipotecznych, denominowanych we frankach, postulowała, aby wyłączyć lokal mieszkalny z masy majątku przeznaczonego do likwidacji. Zostało to jednak w trakcie dyskusji uznane za potencjalnie sprzeczne z konstytucją. Z kolei Federacja Konsumentów proponowała, aby dłużnik zyskał prawo sprzedaży lokalu na wolnym rynku, co pozwoliłoby mu na uzyskanie wyższej kwoty niż w wyniku licytacji. Uwaga ta również została odrzucona, gdyż - jak argumentował Kozdroń - działanie takie nie byłoby wystarczająco przejrzyste i mogłoby rodzić podejrzenia o nadużycia ze strony dłużnika.",fot. Thinkstock/Hemera,
https://wiadomosci.onet.pl/kraj/szczurek-w-interesie-polski-nie-jest-szybkie-wejscie-do-unii-bankowej/nb1jw,Szczurek: w interesie Polski nie jest szybkie wejście do unii bankowej,"W interesie Polski nie jest szybkie wejście do unii bankowej, ale droga do niej jest otwarta - ocenił w czwartek minister finansów Mateusz Szczurek. Jego zdaniem Polska będzie miała wpływ na ostateczny kształt Unii Bankowej.","Ministrowie finansów krajów UE uzgodnili w nocy ze środy na czwartek II filar unii bankowej, czyli wspólny system restrukturyzacji i uporządkowanej likwidacji banków (SRM). ""Najważniejsze postulaty Polski są spełnione. W naszym interesie nie jest szybkie wejście do unii bankowej, ale droga do niej pozostaje otwarta. Istotne jest natomiast, że kraje poza unią bankową będą traktowane partnersko, co oznacza, że będziemy mieli wpływ na to, jak unia bankowa będzie ostatecznie wyglądała"" - poinformował w komunikacie dla PAP minister finansów Mateusz Szczurek. Zaznaczył, że dzięki uczestnictwu w Radzie Ecofin Polska będzie miała także głos przy ostatecznych decyzjach dotyczących restrukturyzacji i kontrolowanej upadłości banków (mimo, że sama pozostaje poza SRM). ""Stabilność polskiego sektora bankowego, wielkość funduszy BFG powodują, że z dużym komfortem możemy przyglądać się i uczestniczyć w pracach nad SRM z zewnątrz"" - dodał minister. Podczas nocnych rozmów w Brukseli ministrowie uzgodnili rozporządzenie ws. SRM, zatwierdzili oświadczenie eurogrupy w sprawie zabezpieczeń dla SRM oraz projekt decyzji ws. umowy międzyrządowej. Ma ona dotyczyć wpłacania składek do funduszu upadłościowego i ma zostać podpisana przez wszystkich, którzy przystąpią do unii bankowej, także spoza strefy euro. Umowa może być podpisana w marcu; później będzie musiała zostać ratyfikowana przez kraje. Zdaniem litewskiego ministra finansów Rimantasa Sadziusa negocjacje z Parlamentem Europejskim w sprawie rozporządzenia mają szansę zakończyć się w kwietniu, co byłoby ""jedną z najszybszych legislacji w historii Europy"". Jednak to nie jest takie pewne, bo wiodąca w tej sprawie komisja Parlamentu Europejskiego już sygnalizowała swoje zastrzeżenia, a nawet oburzenie niektórymi propozycjami ministrów. Unia bankowa ma uchronić euroland przed kolejnym kryzysem finansowym i oszczędzić kieszenie podatników, gdy upadają banki. Unia ma być też otwarta dla krajów spoza eurolandu. Wciąż nie jest jednak jasne zabezpieczenie likwidacji dla tych krajów.",fot. PAP/Tomasz Gzell,
https://wiadomosci.onet.pl/kraj/od-polowy-maja-w-bankomatach-sieci-euronet-bedzie-mozna-wyplacac-euro/7jd1r,Od połowy maja w bankomatach sieci Euronet będzie można wypłacać euro,W połowie maja Euronet ma wprowadzić do swoich bankomatów nową funkcję - możliwość wypłaty banknotów euro - poinformowali we wtorek przedstawiciele firmy. W pierwszym etapie usługa zostanie uruchomiona w ponad 220 wybranych bankomatach na terenie Warszawy.,"""Od dłuższego czasu regularnie wprowadzamy do naszej sieci nowe funkcjonalności. Niedawno uruchomiliśmy usługę przekazu bankomatowego, która umożliwia wypłatę gotówki w bankomatach bez użycia karty płatniczej. Teraz przyszła kolej na zupełnie nową usługę wypłaty waluty euro z bankomatów. Klient może wypłacić minimum 50 euro oraz wielokrotność tej kwoty"" - wskazał Marek Szafirski, prezes Euronet Polska, firmy zarządzającej siecią bankomatów. Maksymalnie z bankomatu będzie można podjąć 2 tys. euro. Przedstawiciele firmy poinformowali podczas wtorkowej konferencji prasowej, że kurs, po jakim będzie można wypłacić wspólną walutę ma być korzystny i atrakcyjniejszy od kursu wymiany oferowanego przez kantory. Ponadto kurs ten ma być jednolity w każdym z bankomatów sieci. Aby sprawdzić, jaki przelicznik obowiązuje w danym momencie, klient będzie musiał wcisnąć na bankomacie przycisk „Sprawdź kurs euro”. Jak zapewniają przedstawiciele sieci, za sprawdzenie kursu nie będą pobierane żadne dodatkowe opłaty, podobnie jak za wypłatę wspólnej waluty. Dodatkowe opłaty może naliczyć jedynie wydawca karty, czyli bank klienta. Dyrektor Sprzedaży Produktów Innowacyjnych w Euronet Polska Wojciech Sokół wskazał, że z usługi wypłaty euro będzie mógł skorzystać każdy, kto posiada kartę wydaną w Polsce do rachunku w złotych. ""Po dokładnym przeanalizowaniu wprowadzonej usługi planujemy ją dalej rozwijać tak, aby w przyszłości usługa była dostępna we wszystkich bankomatach sieci Euronet w całym kraju"" - dodał.",fot. Iza Procyk-Lewandowska,
https://wiadomosci.onet.pl/swiat/czlonek-fed-bankowe-skandale-nie-sa-kilkoma-zgnilymi-jablkami/4xxyy,Członek Fed: bankowe skandale nie są kilkoma zgniłymi jabłkami,"Skandali przetaczających się przez sektor bankowy nie można nazwać odizolowanymi ""kilkoma zgniłymi jabłkami"", świadczą one o głębszym problemie, a jego uregulowanie będzie wymagało czasu - powiedział w Waszyngtonie Daniel Tarullo, członek zarządu Fed.","Tarullo, który jest od 2009 roku gubernatorem Rezerwy Federalnej do spraw regulacji finansowych, wypowiadał się na dorocznym spotkaniu IIF, międzynarodowego lobby bankowego. Od wejścia do zarządu Fed Tarullo koncentruje się na kwestii niezbędnych zmian, by nie doszło do powtórki kryzysu finansowego z 2008 roku. W sobotę zapewnił, że specjaliści ""katalogują te rzeczy, które mogą się zdarzyć"" w systemie finansowym, i ""te narzędzia, które już są dostępne"". Przypomniał, że na kilku bankach cieniem legły skandale i kosztowne spory sądowe, zwłaszcza w Stanach Zjednoczonych, dotyczące szerokiego zakresu zagadnień, począwszy od nadużyć w nieruchomościach, poprzez manipulowanie kursami międzybankowymi, kursami walutowymi po naruszenia embarga czy uchylanie się od opodatkowania. ""Nie można po prostu powiedzieć, że (wszystkie te afery) to tylko kilka czarnych owiec; jest coś w samej strukturze bodźców (do podejmowania ryzyka) w bankach, które powinny zostać uregulowane"" - ostrzegł. ""Wiele zarządów i osób z kadry kierowniczej zdaje sobie sprawę, że musi to zostać jakoś rozwiązane, ale mamy obecnie taką konfigurację, że w niektórych przypadkach zmiany nie będą natychmiastowe"" - przyznał. Jak podaje na stronie internetowej ""Economic Times"", Tarullo powołał się na ujemne czynniki ryzyka w gospodarce globalnej jako na coś, co amerykańska polityka monetarna będzie musiała uwzględnić nawet w sytuacji gospodarczej poprawy. ""Martwię się o wzrost na świecie, jest więcej negatywnych czynników niż pozytywnych - powiedział na konferencji. - Inne główne gospodarki chwieją się albo przynajmniej wykazują zagrożenia, które są trochę bardziej na minus niż na plus, jeśli chodzi o wzrost, i jest to oczywiście coś, co musimy przemyśleć w naszej własnej polityce"". Dodał również, że brak popytu globalnego może być związany z rosnącą dysproporcją w dochodach.",fot. AFP Photo,
https://wiadomosci.onet.pl/kraj/ebi-planuje-udzielic-polsce-kredytu-na-ok-13-mld-eur/q9em1,"EBI planuje udzielić Polsce kredytu na ok. 1,3 mld EUR","Europejski Bank Inwestycyjny planuje udzielić Polsce ok. 1,3 mld euro kredytu - wynika z komunikatu zamieszczonego we wtorek na stronie EBI. Jak informuje EBI obecnie projekt jest na etapie ocen i ekspertyz.","Celem kredytu miałoby być współfinansowanie inwestycji w ramach unijnych funduszy strukturalnych na lata 2014-20 w sektorach edukacji, transportu, telekomunikacji i usług. Łączny koszt inwestycji szacowany jest na ok. 17,4 mld euro. ""Przed zatwierdzeniem finansowania przez Radę Dyrektorów i przed podpisaniem umowy o kredycie projekty są poddawane ocenie i negocjacjom"" - zaznaczono w komunikacie.",fot. Shutterstock,
https://wiadomosci.onet.pl/kraj/bgk-od-stycznia-2010-r-wyplacil-wnioskodawcom-programow-unijnych-150-mld-zl/1jc4h,BGK od stycznia 2010 r. wypłacił wnioskodawcom programów unijnych 150 mld zł,"Od początku uruchomienia programu wypłat przez Bank Gospodarstwa Krajowego, czyli od połowy stycznia 2010 roku, do 30 sierpnia 2013 roku bank wypłacił wnioskodawcom programów unijnych 150.254,05 mln zł - poinformował BGK w komunikacie.","""Bank Gospodarstwa Krajowego wypłacił już 150 miliardów złotych ze środków europejskich na realizację projektów unijnych, przy czym tylko w ciągu ostatniego roku wypłacono aż 50 mld złotych"" - napisano w komunikacie BGK.",,
https://wiadomosci.onet.pl/bankowcy-prognozuja-umocnienie-zlotego-do-euro-we-wrzesniu/5rstbp,Bankowcy prognozują umocnienie złotego do euro we wrześniu,"Bankowcy oczekują, że kurs euro wobec złotego wyniesie 4,17 na koniec września, wynika z ""Monitora Bankowego"", opublikowanego przez firmę badawczą TNS Polska. Oczekiwania wobec kursu USD/PLN to 3,80 zł, a dla kursu CHF/PLN 3,86.","Miesiąc wcześniej było to odpowiednio: 4,19 zł za euro, 3,78 zł za dolara i 4,00 zł za franka szwajcarskiego. Na rynku walutowym we wtorek ok. godz. 14.00 kurs euro wynosił 4,22 zł, kurs dolara - 3,67 zł, a kurs franka - 3,89 zł.",,
https://wiadomosci.onet.pl/zbp-powtarza-podatek-bankowy-uderzy-w-klientow-bankow/rr9w05,ZBP powtarza: podatek bankowy uderzy w klientów banków,Podatek bankowy od aktywów w proponowanej stawce uderzy w klientów banków; według niektórych wyliczeń kredyty mieszkaniowe udzielane po jego wejściu w życie staną się o kilkadziesiąt tysięcy złotych droższe - wskazuje szef Związku Banków Polskich Krzysztof Pietraszkiewicz.,"""Jak wyliczają niektórzy eksperci, w przypadku kredytu mieszkaniowego, jeżeli do tego dołożymy 0,39 proc. (proponowana przez PiS stawka podatku bankowego - PAP), wieloletni kredyt mieszkaniowy zaczyna być droższy o kilkadziesiąt punktów bazowych, a kilkadziesiąt punktów bazowych przez 15, 20 czy 30 lat od kwoty 250 tys. zł czy 300 tys. zł to (...) dodatkowe kilkadziesiąt złotych, albo kilkadziesiąt do stu kilkudziesięciu złotych więcej (raty) miesięcznie"" - powiedział Pietraszkiewicz w czwartek. Według niego po wprowadzeniu podatku koszty usług bankowych wzrosną w zależności od tego, jaki profil biznesowy ma dany bank. ""Trzeba liczyć się z tym, że nastąpi odpowiednie podwyższenie opłat bankowych"" - zaznaczył na konferencji. Podkreślił, że o kwestiach zagrożeń związanych z wprowadzeniem tego podatku ZBP informował resort finansów oraz Sejm. ""Zwracamy się do posłów komisji finansów publicznych o to, żebyśmy mogli przedyskutowywać propozycje tych rozwiązań i szukać najlepszych rozwiązań"" - powiedział. W środę w Sejmie odbyło się pierwsze czytanie projektu PiS, który ma wprowadzić tzw. podatek bankowy. Stawka podatku w przypadku banków ma wynosić 0,0325 proc. podstawy opodatkowania w skali miesiąca, czyli 0,39 w skali roku. W przypadku firm ubezpieczeniowych będzie to 0,05 proc. miesięcznie, więc 0,6 proc. w skali roku. Podatek ma obowiązywać już od lutego 2016 roku. Posłanka PiS Barbara Bubula, która reprezentowała wnioskodawców podczas debaty, mówiła, że groźby podniesienia opłat przez banki, w wyniku tej ustawy, nie będą mogły być zrealizowane. ""Choćby z tego powodu, że PKO BP takich opłat na pewno nie podniesie. Widać jak na dłoni, że ważne jest, aby państwo posiadało strategiczną własność w takim sektorze"" - powiedziała. Dodała, że wiele opinii ekspertów wskazuje, że wpływ podatku na poziom cen usług bankowych będzie znikomy lub żaden.",Krzysztof Pietraszkiewicz,
https://wiadomosci.onet.pl/swiat/ustalono-finansowanie-likwidacji-bankow-w-eurolandzie/gnczt,Ustalono finansowanie likwidacji banków w eurolandzie,"Ministrowie finansów strefy euro uzgodnili zasady finansowania likwidacji banków w eurolandzie. Jej koszty mają być pokrywane głównie ze składek banków, jednak zanim nie napełni się wspólny fundusz upadłościowy, możliwa ma być pomoc państwa i pożyczka z EMS.","Porozumienie eurogrupy osiągnięte w nocy z wtorku na środę potwierdza zamiar utworzenia wspólnego funduszu upadłościowego, do którego składki wpłacałyby same banki. Po 10 latach jego wielkość miałaby wynieść dla strefy euro 55 mld euro. Jednak kontrowersyjną kwestią było zabezpieczenie finansowe likwidacji w czasie, gdy fundusz ten będzie się napełniać. Niemcy broniły się przed wykorzystaniem na ten cel funduszu ratunkowego strefy (EMS), by za kłopoty np. hiszpańskich banków nie płacili niemieccy podatnicy. Ostatecznie Berlin uzyskał zabezpieczenia, które umożliwiły porozumienie. Agencja Reuters zauważa, że Niemcy wygrały. Według Reutera, który powołuje się na nieopublikowany jeszcze oficjalnie projekt porozumienia, do czasu uzbierania wystarczających środków w funduszu upadłościowym, rządy będą mogły nałożyć dodatkowe opłaty na banki. Jeśli to nie wystarczy, będą mogły wykorzystać środki krajowe. Jeśli rząd nie będzie miał wystarczających środków, może zwrócić się o pożyczkę do EMS, podobnie jak wcześniej o pożyczkę na wsparcie sektora bankowego zwróciła się Hiszpania. Później, po 2025 roku, gdy fundusz upadłościowy się napełni, będzie mógł pożyczać dodatkowe środki. Za spłacanie tych pożyczek mają jednak ostatecznie odpowiadać same banki w formie składek, także ex-post. Uzgodnienia ministrów finansów strefy euro zwiększają szanse na porozumienie ministrów finansów UE w środę w sprawie całego wspólnego mechanizmu restrukturyzacji i uporządkowanej likwidacji banków (SRM), czyli drugiego etapu unii bankowej. W razie porozumienia mógłby on wejść w życie już w 2015 r. Pozostaje jednak otwarte pytanie, co z krajami spoza strefy euro, które przystąpią do unii bankowej. Jako możliwe źródło zabezpieczające dla nich wskazuje się instrument wsparcia bilansów płatniczych (z ang. BoP - balance of payments assistance). Obecnie w ramach tego programu UE może udzielić krajom spoza eurolandu pomocy na podreperowanie bilansów płatniczych na łączną kwotę 50 mld euro.",fot. Shutterstock,
https://wiadomosci.onet.pl/niemcy-juz-wkrotce-kazdy-bedzie-mial-konto-w-banku/wq1f0,Niemcy: Już wkrótce każdy będzie miał konto w banku,"Nowe konto oferowane przez niemieckie kasy oszczędności obywatelom z problemami finansowymi, cieszy się ogromnym powodzeniem. Od października 2012 klienci założyli już 80 tysięcy takich kont.","Monachijska ""Sueddeutsche Zeitung"" (SZ) podała, że niemiecka gospodarka kredytowa już w 1995 roku zobowiązała się do zaoferowania alternatywy obywatelom, którzy z powodu negatywnych wpisów w Biurze Informacji Kredytowej ""Schufa"", nie mogą liczyć na założenie konta osobistego. Jesienią 2012 roku Niemieckie Kasy Oszczędności ""Sparkassen"" jako pierwsze w Niemczech wywiązały się z tej obietnicy. Od października oferują klientom mającym problemy finansowe konto ""dla każdego"". Pozwala ono na prowadzenie wszystkich podstawowych operacji finansowych, ale nie można przekroczyć limitu kredytowego. Z oferty skorzystało już prawie 80 tysięcy osób. - Zainteresowanie tymi kontami świadczy o ogromnym zapotrzebowaniu ludzi, którzy dotychczas wbrew swojej woli nie dostali w banku zgody na otwarcie konta osobistego - oświadczył w rozmowie z SZ ekspert finansowy SPD Carsten Sieling. Według szacunków Komisji Europejskiej w Brukseli, 670 tysięcy osób w wieku powyżej 15 lat nie posiada w Niemczech konta bankowego. Ogółem klienci w Niemczech posiadają prawie 94 miliony kont osobistych. KE chce przeforsować standardowe konto osobiste Na początku maja Komisja Europejska przedstawiła projekt rozporządzenia, zgodnie z którym każdy obywatel UE będzie miał już wkrótce prawo do standardowego konta (bez kredytu dyspozycyjnego). Ma to umożliwić klientowi przeprowadzanie podstawowych transakcji, jak wypłacanie własnych poborów, świadczeń, opłacanie rachunków oraz zakupy przez internet. KE zakwestionowała przy tym nieprzejrzystość taryf opłat pobieranych przez banki za prowadzenie rachunku oraz trudności z porównywaniem innych taryf opłat za czynności bankowe. Według aktualnych danych w Unii Europejskiej własnego konta w banku nie posiada prawie 58 milionów obywateli w wieku powyżej 15 lat. - W związku z malejącym wykorzystaniem gotówki, konta bankowe stały się dla obywateli wręcz nieodzowne, żeby mogli bez ograniczeń uczestniczyć w życiu gospodarczym i społecznym - podkreśla brukselska Komisja. DW, DPA, Spiegel-Online / Iwona D. Metzner red. odp.: Elżbieta Stasik",Fot. AFP,
https://wiadomosci.onet.pl/kraj/parabanki-juz-moga-sie-bac/yj6wcb,Parabanki już mogą się bać,"Po dwóch latach mozolnych prac rząd jest bardzo blisko przyjęcia tzw. ustawy antyparabankowej, zapowiada ""Puls Biznesu"".",Stały Komitet Rady Ministrów zaakceptował projekt nowelizacji ustawy o nadzorze nad rynkiem finansowym i innych ustaw (np. prawa bankowego). Jej celem jest m.in. wzięcie w karby firm podobnych do piramidy Amber Gold oraz drastyczne zwiększenie (z 5 do 10 mln zł) kar za działalność bankową bez zezwolenia. Głównym ostrzem nowej regulacji będą szersze uprawnienia Komisji Nadzoru Finansowego do lustrowania firm prowadzących działalność bankową bez zezwolenia oraz przyjmujących depozyty.,,
https://wiadomosci.onet.pl/kraj/budimex-podpisal-kontrakt-na-dokonczenie-a4-oraz-na-budowe-pkm/fvqe4,Budimex podpisał kontrakt na dokończenie A4 oraz na budowę PKM,"Konsorcjum Budimeksu i Heilit+Woerner podpisało kontrakt na dokończenie budowy autostrady A4 na odcinku Tarnów (węzeł Krzyż) - Dębica (węzeł Dębica Pustynia) za 798 mln zł netto. Budimex w konsorcjum z Ferrovialem podpisał też kontrakt za 582,2 mln zł netto na budowę Pomorskiej Kolei Metropolitalnej - podała spółka.","Budimex już wcześniej informował, że jego oferty były najkorzystniejsze w obu przetargach.",fot. PAP/Adam Warżawa,
https://wiadomosci.onet.pl/kraj/eksperci-w-polsce-aktywa-zagranicznych-bankow-nizsze-niz-w-10-krajach-ue/vgkz6,Eksperci: w Polsce aktywa zagranicznych banków niższe niż w 10 krajach UE,"Obecnie ok. 63,6 proc. aktywów należy do banków kontrolowanych przez zagranicznych właścicieli, jednak jest to wciąż niższy wskaźnik niż w 10 innych państwach UE - uważa Fundacja Republikańska.","Według raportu opracowanego przez ekspertów Fundacji Republikańskiej Macieja Rapkiewicza i Macieja Bartola, proces repolonizacji banków trwa od dawna, a udział banków z dominującym kapitałem polskim systematycznie wzrasta. Między 2008 a 2012 rokiem udział banków z kapitałem krajowym wzrósł o 8,7 proc., a za 5 lat - twierdzą autorzy - kapitał krajowy może nawet zrównoważyć kapitał zagraniczny. Ich zdaniem, poziom udziału kapitału polskiego w sektorze bankowym wzrasta w sposób ""naturalny"", zgodnie z prawami rynku. Według Fundacji, bardziej aktywna polityka państwa w tym zakresie oraz wyjście z Polski stabilnych zagranicznych instytucji finansowych, będzie miało negatywne skutki. Problem repolonizacji banków pojawił się w debacie publicznej przy okazji spadku akcji kredytowej banków zagranicznych. Niektórzy eksperci uważają, że sytuację tę może poprawić właśnie repolonizacja banków, a wzrost polskiego kapitału miałby zwiększyć akcję kredytową i doprowadzić do poprawy sytuacji gospodarczej w kraju. Tymczasem eksperci fundacji uważają, że cześć zwolenników repolonizacji nie uwzględnia pozytywnych aspektów funkcjonowania w Polsce banków zagranicznych i nie zauważa bardziej złożonych przyczyn zmniejszenia akcji kredytowej, nie zawsze związanych z pochodzeniem kapitału. Zdaniem autorów raportu obecność instytucji, w których dominuje kapitał zagraniczny, jest dla Polski korzystna, ponieważ mają one wyższe ratingi i mają większe możliwości dalszego udzielania finansowania polskiej gospodarce. Obecnie wspierają one projekty o strategicznym znaczeniu m.in. w branży energetycznej. Autorzy raportu twierdzą, że powinniśmy prowadzić umiarkowaną politykę, tak by bankowe spółki-matki nie wycofywały kapitału, dopóki nie będziemy do tego przygotowani m.in. przez zwiększenie alternatywnych źródeł finansowania.",fot. Shutterstock,
https://wiadomosci.onet.pl/swiat/miliardowe-straty-deutsche-bank/m5bcv,Miliardowe straty Deutsche Bank,"Deutsche Bank zamknął czwarty kwartał 2013 niespodziewaną stratą rzędu 1,2 mld euro przed opodatkowaniem. Także 2014 będzie trudny, uprzedzają szefowie banku.","Tym samym zysk za cały 2013 wyniesie tylko 1,1 mld euro; połowę sumy, jakiej oczekiwali analitycy. Obydwaj szefowie zarządu banku Anshu Jain i Jürgen Fitschen przygotowują jednocześnie akcjonariuszy na trudny, dopiero rozpoczęty 2014. – Oczekujemy, że 2014 będzie kolejnym rokiem wyzwań i ich zdyscyplinowanego pokonywania. Jesteśmy jednak przekonani, że podołamy celom postawionym przez nas do 2015 roku – powiedzieli przewodniczący zarządu Deutsche Bank. 2013 był drugim z kolei rokiem, w którym Deutsche Bank inwestował w przyszły wzrost, także w dalsze wzmocnienie mechanizmów kontrolnych i zlikwidowanie problemów, jakie od lat ciążą na tej największej niemieckiej instytucji finansowej. – Czynniki te obciążają nasze wyniki finansowe – argumentują Jain i Fitschen. Miliardowe kary Straty Deutsche Bank są jeszcze efektem kryzysu finansowego: tylko koszty postępowań sądowych i zawarte ugody wyniosły w ubiegłym roku ponad 2,5 mld euro. W samym grudniu 2013 niemiecki bank musiał zapłacić 1,4 mld euro kary w sporze z amerykańską Federalną Agencją Finansowania Nieruchomości FHFA o wątpliwe kredyty hipoteczne. Ponadto komisja UE ukarała Deutsche Bank grzywną w wysokości 725 mln euro za umowy nt. wysokości stopy procentowej Libor (London Interbank Offered Rate). Niemiecki bank liczy się jeszcze z miliardowymi kosztami; rezerwa na dalsze postępowania sądowe opiewała na koniec 2013 na 2,3 mld euro. Bafin sprawdza handel dewizami Według doniesień magazynu „Der Spiegel” Federalny Urząd Nadzoru Usług Finansowych we Frankfurcie nad Menem, Bafin, zamierza jeszcze zintensyfikować kontrole prowadzone w Deutsche Bank. Bafin chce zbadać m.in. czy bank zgodnie z przepisami prowadził handel dewizami i czy podlega on wystarczającej kontroli. Urząd podał, że jak dotąd nic nie wskazuje na to, by Deutsche Bank był uwikłany w jakiekolwiek manipulacje. Światowe urzędy nadzoru finansowego badają już od jesieni ub. roku, czy na rynku dewizowym doszło do oszustw podobnych do manipulowania stawkami Libor. Deutsche Bank należy do głównych graczy na światowym rynku dewizowym, na którym obroty sięgają 5 bilionów dolarów dziennie.",,
https://wiadomosci.onet.pl/kraj/kolejne-dymisje-w-zarzadzie-banku-pekao-sa/zn77tmm,Kolejne dymisje w zarządzie Banku Pekao SA,Wiceprezes zarządu Banku Pekao SA Michał Lehmann oraz członek zarządu Piotr Wetmański złożyli rezygnację - poinformował w piątek w komunikacie Bank Pekao SA.,"Jak czytamy, w dniu 29 listopada 2019 r. ""Michał Lehmann oraz Pan Piotr Wetmański złożyli rezygnacje, odpowiednio, z funkcji Wiceprezesa Zarządu Banku oraz Członka Zarządu Banku, jak też ze składu Zarządu Banku"". Dodano, że rezygnacje zostały złożone ze skutkiem natychmiastowym i nie zawierały przyczyn ich złożenia. Zakomunikowano, że Rada Nadzorcza, powołała na funkcję wiceprezesa zarządu Marcina Gadomskiego. Zaznaczono, że warunkiem powołania jest uzyskania zgody Komisji Nadzoru Finansowego.",,
https://wiadomosci.onet.pl/swiat/roubiniego-i-fergusona-plan-dla-eurostrefy/l8d8n,Roubiniego i Fergusona plan dla eurostrefy,"Nowojorski ekonomista Nouriel Roubini i harvardzki historyk Niall Ferguson sądzą, że plan ratunkowy dla eurostrefy powinien obejmować trzy elementy: bankowość, reformy strukturalne i wspólną odpowiedzialność za dług.","W sobotnim ""Financial Timesie"" na pierwszym miejscu wymieniają oni rekapitalizację banków eurostrefy przez Europejski Fundusz Stabilizacji Finansowej (EFSF) i mający go zastąpić Europejski Mechanizm Stabilizacyjny (EMS). W zamian za to instytucje te stałyby się akcjonariuszami uprzywilejowanymi bez prawa głosu (niemymi). Obecne podejście do rekapitalizacji banków przez rządy zaciągające dług na krajowych rynkach obligacji, bądź pożyczające z EFSF (lub stosujące oba te rozwiązania jednocześnie), zdaniem Roubiniego i Fergusona okazało się katastrofą dla Grecji i Irlandii: powiększyło ich dług publiczny, czyniąc go jeszcze mniej wypłacalnym, a same banki uczyniło bardziej ryzykownymi. W celu zapobieżenia runowi na banki eurostrefy (pewnemu w przypadku wyjścia Grecji i możliwemu nawet w przypadku jej pozostania w strefie), obaj naukowcy proponują utworzenie w ramach UE systemu ubezpieczenia depozytów finansowanego przez banki (z podatku od transakcji finansowych lub z należności od finansowych zobowiązań). Eurostrefa potrzebuje też procedury likwidacyjnej wobec banków przewidującej, że wierzyciele nieposiadający zabezpieczonych roszczeń ponieśliby straty w pierwszej kolejności, a dopiero na dalszym etapie angażowane byłyby pieniądze podatnika. Należy też dopilnować, by banki nie były na tyle duże, że ich upadek zachwiałby gospodarką. Konieczny jest też europejski system nadzoru i regulacji. Drugim kierunkiem działań powinny być reformy strukturalne prowadzące do zwiększenia wydajności pracy i uruchomienie motorów wzrostu, m.in. przez poluzowanie polityki pieniężnej EBC, bodziec fiskalny w największych gospodarkach, reformy usuwające wąskie gardła i pobudzające podaż w państwach śródziemnomorskich, zwyżki płac powyżej wydajności pracy w największych gospodarkach dla zwiększenia przychodów ludności i konsumpcji. Ostatnim punktem jest tzw. mutualizacja (wspólna odpowiedzialność) za dług. Roubini i Ferguson przychylają się do niemieckiej propozycji czasowego, wspólnego funduszu skupywania długu, niebędącego wstępnym etapem euroobligacji. Zaznaczają, że popierają to rozwiązanie nie dlatego, że jest najlepsze, lecz dlatego, że jest jedyną formą, która może uśmierzyć obawy Niemców, że biorą na swe barki nadmierne ryzyko kredytowe.",,
https://wiadomosci.onet.pl/certyfikaty-w-dobrej-cenie/py8fp,Certyfikaty w dobrej cenie,"Wraz z wejściem do Polski zagranicznych korporacji w latach dziewięćdziesiątych, dla pracowników otworzyły się nowe możliwości na zrobienie kariery. Jednocześnie obecność zachodnich firm zaczęła tworzyć w Polsce pewien standard na rynku pracy, jakim jest posiadanie certyfikatu poświadczającego wiedzę i umiejętności. Choć dziś posiadanie takich kwalifikacji jest mile widziane w oczach pracodawców, to wymóg ten może stać się standardem już w ciągu najbliższych kilku lat, zwłaszcza na stanowiskach menadżerskich.","Praktycznie moda na międzynarodowe certyfikaty trwa zaledwie dobrych kilka lat, jednak zagranicą trend ten obserwowany jest już od dużo dłuższego czasu. Postępująca na świecie globalizacja powoduje ekspansję zagranicznych korporacji, wymieszanie się wielu różnych środowisk i systemów pracy. Wspólną cechą globalizacji i kariery może być właśnie standard posiadania uznanych międzynarodowych kwalifikacji zawodowych. Dla wielu różnych zawodów powstały instytucje certyfikujące wspierające standardy oraz kształcenie studentów. W zasadzie na świecie certyfikowanych jest wiele różnych zawodów, ale w przypadku środowiska finansowego można mówić o międzynarodowych kwalifikacjach CIMA, ACCA (rachunkowość, rachunkowość zarządcza) oraz CFA (bankowość inwestycyjna). Obecnie już nie tylko zagraniczni pracodawcy cenią te kwalifikacje. W ogłoszeniach rekrutacyjnych na stanowiska w obszarze finansów coraz więcej pojawia się dopisków ""mile widziane kwalifikacje CIMA, ACCA..."". Prawdą jest, że odpowiedni program takich kwalifikacji daje absolwentowi dobre teoretyczne i praktyczne umiejętności, które będą wykorzystywane na stanowisku pracy. Dlatego też taki kandydat ma o wiele większe szanse w procesie rekrutacyjnym niż inni kandydaci nieposiadający takich kwalifikacji. Oczywiste też jest również to, że taki dyplom przekłada się na wysokość zarobków. Różnica w zarobkach osób posiadających kwalifikacje i tych, którzy ich nie mają, wynosi minimum 50 proc. Warto więc poświęcić się trudowi nauki, zwłaszcza, gdy poziom wynagrodzenia może wzrosnąć nawet o ponad 70 proc. po zdobyciu finansowego certyfikatu - przypadek kwalifikacji CIMA, ACCA, CIM. Zagraniczne kwalifikacje otwierają pracownikowi drogę do międzynarodowej kariery. Dzieje się tak ze względu na uniwersalność programu kształcenia, jaki jest reprezentowany przez daną instytucję certyfikującą. Kwalifikacje Polaka np. z dyplomem CIMA czy ACCA będą dobrze rozpoznawane w Niemczech, Japonii, czy Kanadzie - dzięki czemu stosunkowo łatwo o skuteczną emigrację zarobkową. I tu pojawia się kolejna przewaga. Otóż poziom zarobków dla Polaka emigrującego może jeszcze dość mocno wzrosnąć, gdyż wynagrodzenia pracowników finansów są dość dobrze opłacane za granicą, zwłaszcza te średniego i wyższego szczebla. Średnie miesięczne wynagrodzenie brutto osób posiadających lub będących w trakcie uzyskiwania certyfikatu Źródło: Goldman Recruitment Salary Survey 2013 Średnie miesięczne wynagrodzenia brutto pracowników obszaru finansów Źródło: Goldman Recruitment Salary Survey 2013",,
https://wiadomosci.onet.pl/swiat/hollande-i-rajoy-unia-bankowa-pozwolilaby-uniknac-problemow-na-cyprze/413s6,Hollande i Rajoy: unia bankowa pozwoliłaby uniknąć problemów na Cyprze,"Prezydent Francji Francois Hollande i premier Hiszpanii Mariano Rajoy, którzy spotkali się we wtorek w Paryżu, powiedzieli podczas wspólnej konferencji prasowej, że gdyby w UE istniała unia bankowa, pozwoliłoby to uniknąć problemów z ratowaniem Cypru.","- Gdyby unia bankowa stała się już faktem, nie musielibyśmy sobie radzić z problemem Cypru - powiedział Rajoy, dodając, że Madryt akceptuje rozwiązanie, jakie wypracowała Nikozja wraz z zagranicznymi kredytodawcami, mające uratować sektor bankowy wyspy. Premier podkreślił jednak, że Cypr musi uhonorować gwarancje bankowe dla właścicieli lokat wartych mniej niż 100 tys. euro. Hollande powiedział, że unia bankowa ""jest tym, co pozwala na uporządkowaną likwidację banków, gdy nadchodzi kryzys, oraz gwarantuje bezpieczeństwo depozytów"". Prezydent dodał też, że metoda ratowania Cypru ""nie może być niczym więcej, niż (rozwiązaniem) wyjątkowym i jedynym w swoim rodzaju"".",,
https://wiadomosci.onet.pl/kraj/bgk-czyli-polski-bank-rozwojowy/peymn,"BGK, czyli polski bank rozwojowy","BGK tym razem ma naprawdę odzyskać przedwojenną tożsamość. Chce wspierać rozwój polskiej gospodarki i to nie tylko rękami państwowych firm - informuje ""Puls Biznesu"".","W przyszłym roku 90 lat kończy Bank Gospodarstwa Krajowego - powołany, by wspierać polską gospodarkę. W ostatnich latach wiele mówiło się o powrocie do korzeni, ale bank niezłomnie trwał w przyjętej na początku lat 90. roli agenta emisyjnego rządu, centrum rozliczeniowego funduszy unijnych oraz rozmaitych - programów pomocowych i poręczeniowych. Obecnie zapowiedzią zmian jest nowy prezes Dariusz Kacprzyk, wybrany na rynku w drodze otwartego konkursu. Pod jego rządami bank ma odzyskać tożsamość, bo rząd dostrzegł potrzebę stworzenia wehikułu inwestycyjnego, który pomoże zbudować trwałe fundamenty dla gospodarki na czas, gdy skończą się unijne pieniądze.",Podsekretarz stanu w MSP Paweł Tamborski (L) i Dariusz Kacprzyk (P),
https://wiadomosci.onet.pl/kraj/knf-liczy-ze-fundusz-stabilizacyjny-i-kasa-krajowa-pomoga-skok-om/z9sfr,"KNF liczy, że Fundusz Stabilizacyjny i Kasa Krajowa pomogą SKOK-om","Komisja Nadzoru Finansowego liczy, że Fundusz Stabilizacyjny i Kasa Krajowa pomogą SKOK-om, które przeżywają trudności finansowe. Szef KNF Andrzej Jakubiak poinformował w poniedziałek dziennikarzy, że Kasa Krajowa ma dostęp do ok. 400 mln zł na pomoc SKOK-om.","Zgodnie z podanymi w poniedziałek danymi KNF na koniec zeszłego roku współczynnik wypłacalności SKOK-ów spadł do 0,85 proc. z 0,70 proc. na koniec III kwartału 2013 r. Podkreślono, że wielkości te nie uwzględniają korekt wynikających z ustaleń inspekcji Urzędu KNF prowadzonych w 11 kasach, których aktywa stanowią ponad 75 proc. całego sektora SKOK. Według KNF po uwzględnieniu tych korekt wyniki finansowe kas objętych kontrolą powinny zostać obniżone o 652 mln zł do minus 502 mln zł, a współczynnik wypłacalności wyniósłby wtedy minus 2,87 proc. Jakubiak poinformował, że ustawowy wymóg wypłacalności SKOK-ów to 5 proc. ""Na razie, znając sytuację systemu SKOK, to nie stawiamy wyższych wymogów, jeśli chodzi o wymogi kapitałowe, jak w przypadku banków (...). ""Będziemy dążyli, aby większość kas ten współczynnik miała na poziomie 5 proc. do końca roku"" - dodał. Jakubiak powiedział, że w ubiegłym tygodniu Komisja podjęła istotne decyzje związane z procesem restrukturyzacji SKOK-ów - zatwierdziła umowy pożyczek dla SKOK-ów przeżywających trudności finansowe z Funduszu Stabilizacyjnego, którym dysponuje Kasa Krajowa SKOK. Zdaniem szefa KNF fundusz ma wolne środki w wysokości ponad 170 mln zł, ale gdyby Kasa Krajowa chciała uruchomić wszystkie środki, do których może mieć dostęp, to system mógłby uzyskać wsparcie w wysokości ok. 400 mln zł. Zdaniem Jakubiaka w przypadku wielu kas nawet niewielkie dokapitalizowanie kwotą od kilkuset tysięcy złotych do miliona złotych umożliwiłoby im wyjście na prostą i osiągnięcie wymogów ustawowych. Przewodniczący poinformował, że liczy iż do końca maja udzielona zostanie pomoc z Funduszu Stabilizacyjnego, a do końca czerwca wykorzystane zostaną pozostałe pieniądze, do których ma dostęp Kasa Krajowa. Jeżeli tych środków nie starczyłoby na poprawę sytuacji kas, należałoby uruchomić wsparcie z Bankowego Funduszu Gwarancyjnego. Od decyzji BFG zależałoby, komu i na jakich warunkach fundusz udzieliłby pomocy. Jakubiak zaznaczył, że depozyty w SKOK-ach, tak jak w przypadku banków są objęte gwarancjami Bankowego Funduszu Gwarancyjnego w wysokości do 100 tys. euro. Zgodnie z danymi KNF w 2013 roku Kasa Krajowa udzieliła niektórym kasom pomocy z funduszu stabilizacyjnego na 193 mln zł. Na koniec 2013 roku 44 kasy na 55 kas były objęte postępowaniami naprawczymi. W trzech kasach powołano zarządy komisaryczne. Aktywa kas na koniec 2013 roku wynosiły 19,14 mld zł. Rzecznik prasowy Kasy Krajowej Andrzej Dunajski wyjaśnił PAP, że wyniki SKOK-ów są w dużym stopniu konsekwencją zmian uwarunkowań regulacyjnych, wpływających na sposób funkcjonowania Kas oraz zasady ich księgowości. ""W efekcie sposób prezentacji wyników finansowych kas obecnie w większym stopniu zależy od wymogów regulacyjnych niż od bieżącej działalności Kas"" - poinformował. Dodał, że Kasa Krajowa wspiera SKOK-i środkami zgromadzonymi w Funduszu Stabilizacyjnym Kasy Krajowej, powstałym z wkładów poszczególnych Kas oraz z odkładanej przez lata nadwyżki bilansowej Kasy Krajowej. Zaznaczył, że zgoda KNF z ubiegłego tygodnia jest niezbędna do uruchomienia istotnej części środków Funduszu Stabilizacyjnego. ""Dzięki temu Kasa Krajowa będzie mogła uruchomić zobowiązania podporządkowane w celu zwiększenia poziomu funduszy własnych Kas. Równolegle w trakcie realizacji jest projekt oparty o obejmowanie udziałów w Kasach przez Kasę Krajową"" - poinformował. Zaznaczył, że bezpośredni wpływ na prezentowane przez Kasy wyniki finansowe oraz sposób ich działania ma ""wysoce niestabilne"" otoczenie prawne i regulacyjne SKOK-ów. ""Zmiany często wprowadzane są praktycznie bez jakichkolwiek okresów przejściowych lub dostosowawczych, czego najlepszym przykładem były trzy kolejne rozporządzenia Ministra Finansów dotyczące szczególnych zasad rachunkowości Kas. W efekcie dane Kas z poszczególnych lat są trudno porównywalne"" - podkreślił Dunajski.",fot. Iza Procyk-Lewandowska,
https://wiadomosci.onet.pl/szwecja-planuje-calkowita-rezygnacje-z-gotowki-czy-sie-uda/zg35j,Szwecja planuje całkowitą rezygnację z gotówki. Czy się uda?,"Mieszkańcy Szwecji obchodzą się na co dzień bez gotówki. Jej rolę przejęły dziś karty kredytowe i inne środki. Słychać nawet głosy, że można by ją wyeliminować całkowicie.","Szwecja, jako pierwszy kraj w Europie, wprowadziła do obiegu pieniądze papierowe. Było to w roku 1661. Dziś w Szwecji całkiem na serio rozważa się propozycję całkowitego zrezygnowania z gotówki w życiu na co dzień. Jej rolę przejęłyby karty kredytowe i inne formy płatności. Za przejściem na obrót bezgotówkowy opowiedział się między innymi Björn Ulvaeus, znany każdemu miłośnikowi muzyki pop członek legendarnej grupy ABBA. - Nie widzę żadnego powodu, dla którego mielibyśmy jeszcze drukować banknoty - powiedział. W Szwecji praktycznie każdy ma kartę kredytową i używa jej nawet do płacenia za groszowe zakupy w przysłowiowym sklepiku na rogu. W niektórych szwedzkich kościołach przy pomocy takiej karty można nawet złożyć ofiarę na tacę. Wydaje się to nieco dziwne, ale co kraj, to obyczaj. Za bilet w tramwaju czy metrze można coraz częściej zapłacić przy pomocy smartfonu, wyposażonego w odpowiednią funkcję. Mówiąc ściślej - trzeba tak uczynić, bo przedsiębiorstwa komunikacji miejskiej w największych szwedzkich miastach nie zezwalają na zakup biletów przy pomocy bilonu. Żądają od swych klientów kupowania biletów miesięcznych lub płacenia za przejazd SMS-em. To jest nawet wygodne, ale nie dla każdego. Przeciwko życiu bez pieniędzy protestuje wielu Szwedów starszego pokolenia, którzy mają kłopoty z nowoczesną techniką. Kto wygra w tej potyczce - trudno przewidzieć. Faktem jest jednak, że coraz więcej sklepów honoruje wyłącznie karty kredytowe. To samo może nas spotkać w banku. W banku nie chcą od nas pieniędzy? Wydaje się to niemożliwe, ale tak jest! Mało tego. W kościele, w miejscowości Karlshamm, na południu kraju, także ofiarę na tacę daje się przy użyciu karty. Jak wyjaśnia pastor w tej parafii, Johan Tyrberg, za takim rozwiązaniem opowiedziała się większość wiernych i trzeba było kupić odpowiedni czytnik. W sumie wyszło to kościołowi na dobre, bo wcześniej ludzie mówili, że chętnie daliby na tacę nieco więcej, ale zabrakło im gotówki. Przy pomocy bilonu i banknotów płaci się w Szwecji tylko za trzy procent towarów i usług. Średnia w strefie euro wynosi obecnie dziewięć procent. W USA - siedem procent. Wspomniany wcześniej Björn Ulvaeus uważa, że owe trzy procent to i tak za dużo. Na poparcie swego stanowiska podał, że jego syn został już trzy razy obrabowany z gotówki. - Gdyby ludzie nie mieliby przy sobie w ogóle pieniądzy, nikt by na nich nie napadał i nikt ich nie okradał - twierdzi. Coś w tym jest. Statystyki policyjne zdają się potwierdzać jego sposób rozumowania. W roku 2008 w Szwecji odnotowano 110 napadów na banki. W roku ubiegłym - już tylko szesnaście. Zmniejszyła się także liczba napadów na transporty pieniędzy. Za obrotem bezgotówkowym przemawia też to, co inni najbardziej krytykują w handlu elektronicznym. Każda transakcja tego typu zostawia ślad. Trudno zatem dać komuś łapówkę, bo jak? Przelewając na jego konto pewną kwotę jako łapówkę?! Nic więc dziwnego, że Szwedzi mają dużo mniej kłopotów z przekupstwem, niż Grecy, przyzwyczajeni do stałego noszenia pieniędzy przy sobie. Ale jest i druga strona medalu. W Szwecji rozpanoszyła się cyberprzestępczość. W roku 2000 organa ścigania odnotowały około 3 300 deliktów tego typu. W roku ubiegłym było ich już prawie 20 000. Mimo to zwolennicy życia bez potrzeby noszenia portfela z pieniędzmi zdają się przeważać. Wielkie banki szwedzkie chcą jeszcze w tym roku przedstawić wspólnie opracowany system, umożliwiający przelewanie pieniędzy z konta na konta przy pomocy telefonu komórkowego w czasie rzeczywistym. Drobne zakupy już dziś, jak wspomnieliśmy wcześniej, można załatwiać przy użyciu smartfonu. Nie wszędzie jest to jeszcze możliwe, i nie wszędzie ludzie są tym zachwyceni, ale trend do życia bez pieniędzy - oczywiście w specyficznym tego rozumieniu - jest coraz bardziej widoczny. Jeżeli gotówka w Swecji utrzyma się dłużej, to głównie za sprawą drobnych sklepikarzy, którzy od każdej transakcji bezgotówkowej muszą odprowadzać do swego banku około 60 centów, co ogranicza ich zyski. Za takim rozwiązaniem kryją się, oczywiście, banki i inne instytuty finansowe, które na tym korzystają. Jeżeli inni też dojdą do wniosku, że rzekomo wygodne życie bez pieniędzy jest wygodne, ale przede wszystkim dla banków, wtedy pęd do szybkiego przejścia na obrót bezgotówkowy może zostać wstrzymany.",,
https://wiadomosci.onet.pl/kraj/ke-pozywa-polske-za-niewdrozenie-dyrektywy-o-likwidacji-bankow/2ypsdj,KE pozywa Polskę za niewdrożenie dyrektywy o likwidacji banków,Komisja Europejska skierowała do Trybunału Sprawiedliwości UE sprawę przeciwko Polsce i pięciu innym krajom za niewdrożenie do krajowego prawa przepisów unijnych dotyczących naprawy oraz restrukturyzacji i uporządkowanej likwidacji banków.,"Przepisy dyrektywy BRRD, która jest zasadniczym elementem unii bankowej, mają zapewnić, by banki na skraju niewypłacalności mogły zostać poddane restrukturyzacji bez ponoszenia przez podatników kosztów ich ratowania. Przyjęto je, by zwiększyć bezpieczeństwo i stabilność sektora finansowego po ostatnim kryzysie finansowym. Z komunikatu KE wynika, że poza Polską w tej sprawie pozwano też Czechy, Luksemburg, Holandia, Rumunia oraz Szwecja. Termin transpozycji tych przepisów do prawa krajowego upłynął 31 grudnia 2014 roku. Regulacje te wprowadzają zasadę bail-in, czyli strat akcjonariuszy i niektórych wierzycieli w przypadku upadku i restrukturyzacji banku. Zapewniają też organom krajowym niezbędne narzędzia i uprawnienia pozwalające ograniczyć liczbę banków i dużych firm inwestycyjnych znajdujących się w trudnej sytuacji lub zmuszonych do ogłoszenia upadłości. Chodziło też o ustanowienie mechanizmów współpracy na wypadek upadłości banków transgranicznych. Na mocy przyjętych wiosną 2014 r. przepisów banki zobowiązane są do przygotowania planów naprawy w celu przezwyciężenia trudnej sytuacji finansowej. Tworzone mają być również krajowe fundusze mające gromadzić środki na cele restrukturyzacji i uporządkowanej likwidacji. KE wzywała nasz kraj do wdrożenia tych regulacji już w maju. Ministerstwo Finansów informowało wówczas PAP, że prowadzi intensywne prace legislacyjne zmierzające do implementacji unijnych dyrektyw, które docelowo mają znaleźć się w nowej ustawie o Bankowym Funduszu Gwarancyjnym, systemie gwarantowania depozytów oraz przymusowej restrukturyzacji. MF tłumaczyło, że w trakcie prac nad dyrektywą na szczeblu unijnym Polska wielokrotnie wskazywała na zbyt krótki termin implementacji (do 31 grudnia 2014 r.), który faktycznie wynosił nieco ponad 6 miesięcy od daty formalnego przyjęcia dyrektywy. Wniesienie przez KE sprawy do Trybunału oznacza nałożenie przynajmniej dziennej kary pieniężnej, która będzie naliczana aż do momentu dokonania pełnej transpozycji. Jak wyjaśnia KE wysokość kar oblicza się w sposób uwzględniający zdolności płatnicze państwa członkowskiego oraz czas trwania i wagę uchybienia zobowiązaniom. Komisja może podjąć decyzję o wycofaniu sprawy, jeżeli dane państwo członkowskie wdroży przepisy. Resort finansów wyjaśnił w stanowisku przesłanym PAP, że dyrektywa BRR została przyjęta w 2014 roku zaledwie z kilkumiesięcznym terminem na wdrożenie. Jak wskazano, już wówczas w Polsce prowadzone były prace nad legislacją krajową w tym obszarze. ""W tej sytuacji konieczne stało się dostosowanie projektowanych przepisów krajowych do ostatecznej wersji dyrektywy. Zdecydowano również, by jednym aktem prawnym wdrożyć nie tylko przepisy dyrektywy BRR, ale również przepisy dotyczące systemów gwarancji depozytów (tzw. dyrektywy DGS), tak by oba obszary uregulować w sposób kompleksowy. Tym aktem ma być nowa ustawa o Bankowym Funduszu Gwarancyjnym, systemie gwarantowania depozytów oraz przymusowej restrukturyzacji"" - napisano. Według MF regulowana materia jest wyjątkowo skomplikowana, wprowadza nowatorskie, dotychczas nieistniejące w systemie prawnym rozwiązania. Poinformowano, że nowy projekt ustawy, który został przygotowany przez MF w lutym 2015 r. i przekazany w marcu 2015 r. do ponownych konsultacji społecznych, liczył ponad 327 artykułów oraz ok. 100 przepisów zmieniających inne ustawy. W toku uzgodnień do tej wersji projektu zgłoszono ok. 500 stron uwag i odbyło się siedem konferencji uzgodnieniowych. Proces uzgodnień międzyresortowych i konsultacji społecznych został zakończony dopiero w sierpniu br., a 7 października br. projekt przyjął Komitet do Spraw Europejskich oraz Komitet Rady Ministrów 22 października br. ""W następnej kolejności zostanie on skierowany do rozpatrzenia przez Komisję Prawniczą, a następnie do przyjęcia przez Radę Ministrów. Wdrożenie tych przepisów pozostaje priorytetem dla rządu. W przypadku dokonania wdrożenia przed rozpatrzeniem sprawy przez Trybunał Sprawiedliwości UE możliwe będzie podjęcie przez Komisję Europejską decyzji o wycofaniu sprawy, na co wskazała KE, ogłaszając dziś swoją decyzję"" - podkreśla MF.",,
https://wiadomosci.onet.pl/swiat/deloitte-banki-z-polski-czech-i-slowacji-pierwsze-skorzystaja-z-ozywienia/14b2n,"Deloitte: Banki z Polski, Czech i Słowacji pierwsze skorzystają z ożywienia","Banki z Polski, Czech i Słowacji wyszły z kryzysu obronną ręką i będą one pierwszymi beneficjentami budzącego się powoli ożywienia gospodarczego, które powinno pozytywnie przełożyć się na liczbę udzielanych kredytów konsumenckich i kredytów obrotowych dla firm, oceniają eksperci Deloitte.","W tym roku średni wzrost PKB w całym regionie Europy Środkowej, w ocenie Deloitte, powinien być dodatni, a od 2014 poprawie ulegnie także sytuacja na rynku pracy. Głównymi czynnikami wzrostu będą odbudowujący się popyt wewnętrzny i rosnący eksport, głównie do UE. ""W perspektywie pięciu lat można spodziewać się przyspieszenia tempa wzrostu gospodarczego do poziomu blisko 3%. Jako pierwsze doświadczą tego Polska, Czechy i Słowacja, na południu trwały wzrost może pojawić się dopiero za 2-3 lata. Początek ożywienia najczęściej objawia się wzrostem popytu na kredyty konsumenckie dla klientów indywidualnych, natomiast w przypadku firm są to kredyty obrotowe. Dopiero później pojawia się zwiększony popyt na kredyty mieszkaniowe oraz inwestycyjne"" - powiedział Grzegorz Cimochowski z Deloitte, cytowany w komunikacie. Deloitte poddał analizie dziewięć najważniejszych rynków bankowych w Europie Środkowej. Oceniano sytuację instytucji bankowych w północnej (Polska, Czechy, Słowacja) i południowej (Bułgaria, Chorwacja, Rumunia, Serbia, Słowenia i Węgry) części regionu. W Polsce oraz Serbii, w ocenie firmy badawczej, można dostrzec już pierwsze symptomy poprawiającej się koniunktury w zakresie pożyczek konsumenckich. W Czechach i na Słowacji prognozy Deloitte wskazują na większy popyt na ten rodzaj kredytów na początku 2014 roku. To z kolei przełoży się na odbudowę przychodów, które będą dodatkowo wzmocnione przez wyższy poziom stóp procentowych. Według Deloitte, w tym roku przychody w sektorze bankowym będą niższe niż w 2012 r., co będzie konsekwencją wciąż powolnego wzrostu akcji kredytowej i niskiego poziomu stóp procentowych. ""Dopiero kolejne lata będą w dużo większym stopniu sprzyjały wzrostom po stronie dochodowej. Największymi beneficjentami tego trendu będą Polska i Czechy"" - podano. Zdaniem ekspertów w najbliższych kwartałach poziom ryzyka kredytowego będzie się utrzymywał na podwyższonym poziomie, ale nadchodzące lata powinny w Polsce, Czechach i Słowacji przynieść jego stabilizację, a w pozostałych krajach regionu - istotny spadek. Połączenie tych czynników wpłynie pozytywnie na rentowność całej branży, co będzie szczególnie odczuwalne w krajach południa, podano także. Deloitte podał, że pomimo kryzysu, w rankingu największych banków w Europie Środkowej opublikowanym w ramach raportu ""CE Top 500"" nie zaszły rewolucyjne zmiany. Nadal na niezagrożonej pozycji lidera pozostaje PKO Bank Polski. Na drugim miejscu ponownie znalazł się czeski CSOB. Bank Pekao SA przesunął się na pozycję numer trzy, spychając z podium Ceską Sporitelnę. W pierwszej dziesiątce widoczny jest awans ING Banku Śląskiego, który awansował o trzy pozycje na ósme miejsce. ""Awans takich graczy jak Raiffeisen Bank czy Getin Noble pokazuje szybki skok w wyniku fuzji i przejęć oraz uwydatnia rosnącą rolę polskich banków w regionie. W tym samym czasie relatywnie osłabła pozycja banków z Węgier, Rumunii oraz Słowacji, gdzie rok 2012 wciąż był dla sektora bankowego trudny, zarówno pod względem dynamiki aktywów, jak i rentowności"" - podsumował Cimochowski.",,
https://wiadomosci.onet.pl/swiat/ebc-bedzie-kontynuowal-awaryjne-zasilanie-bankow-na-cyprze/tz3zl,EBC będzie kontynuował awaryjne zasilanie banków na Cyprze,"Europejski Bank Centralny poinformował w poniedziałek, że po zawarciu porozumienia między Nikozją a jej zagranicznymi kredytodawcami udostępni ponownie awaryjne finansowanie dla cypryjskich banków.","Ministrowie finansów strefy euro uzgodnili w nocy z niedzieli na poniedziałek w Brukseli warunki programu pomocy dla Cypru. EBC ubiegłym tygodniu ostrzegł, że jeśli do poniedziałku nie powstanie wiarygodny plan ratowania sektora bankowego na Cyprze, to ""zakręci kurek"" z pieniędzmi dla banku centralnego wyspy, który zapewniał płynność najbardziej zagrożonym instytucjom finansowym. Podpisanie porozumienia pozwoliło na uruchomienie linii finansowej EBC dla Cypru, lecz zarząd Banku ostrzegł, że ""będzie bacznie monitorował sytuację na wyspie"". Awaryjne zapewnianie płynności zagrożonym instytucjom finansowym przez bank centralny Cypru jest teraz najważniejszą metodą wspierania banków, ponieważ nie sposób przewidzieć, jakie straty poniosą one, gdy klienci zaczną wycofywać swe lokaty - wyjaśnia AP. EBC poinformował w komunikacie, że ""postanowił nie sprzeciwiać się"" dalszemu dofinansowywaniu cypryjskich instytucji finansowych przez bank centralny wyspy. Cypr otrzyma pomoc finansową od strefy euro i Międzynarodowego Funduszu Walutowego w wys. 10 mld euro na ratowanie swojego sektora bankowego przed załamaniem, a w zamian ma przeprowadzić restrukturyzację sektora bankowego oraz konsolidację finansów, reformy strukturalne i prywatyzację. Wciąż nie podano oficjalnie daty ponownego otwarcia banków na Cyprze, zamkniętych od 16 marca. Anonimowe źródło w banku centralnym poinformowało jednak, że wszystkie banki oprócz Laiki i Bank of Cyprus będą czynne od wtorku, a dwa wymienione - od czwartku. Do 28 marca ma zostać utrzymany limit 100 euro na wypłaty z bankomatów.",,
https://wiadomosci.onet.pl/bezzebny-urzednik-czyli-co-bedzie-mogl-nowy-rzecznik-finansowy/5jkbzs,"Bezzębny urzędnik, czyli co będzie mógł nowy rzecznik finansowy?","- Uchwały Sądu Najwyższego są najlepszą i obiektywną wykładnią prawa odszkodowawczego. Chętnie po nie sięgamy, bo to narzędzie, z którym się nie dyskutuje. Trudno mi sobie wyobrazić sytuację, że zostajemy pozbawieni możliwości kierowania zapytań do Sądu Najwyższego, że wytrąca nam się z rąk tak poważny argument. Rzecznik, który zostanie pozbawiony takiej możliwości, będzie bezzębnym rzecznikiem – mówi nam Krystyna Krawczyk, dyrektorka Biura Rzecznika Ubezpieczonych.","Słowa Krawczyk to reakcja na kształt i tempo prac nad projektem ustawy powołującej do życia nową instytucję – Rzecznika Finansowego. Z jednej strony projekt wprowadza parasol ochronny nad konsumentami całego rynku finansowego, w tym nowatorskie regulacje reklamacyjne. Z drugiej strony niepokój budzi ekspresowe tempo prac nad ustawą. 15 maja projekt trafił do Sejmu, a już na najbliższą środę (10 czerwca) zaplanowane jest jego pierwsze czytanie. Nowe przepisy mają być potraktowane priorytetowo i mogą wejść w życie już w trzecim kwartale 2015 roku. Przypomnijmy, projekt ustawy „o rozpatrywaniu reklamacji przez podmioty rynku finansowego i o Rzeczniku Finansowym” przygotowali posłowie Platformy Obywatelskiej. Nowe przepisy mają być odpowiedzią na „wielokrotnie podnoszone uwagi dotyczące relacji klient-instytucja finansowa”. Mówiąc w dużym skrócie, posłowie PO uznali, że rozrost rynku finansowego, pojawienie się na nim nowych instrumentów czy rodzajów umów, a przede wszystkim coraz głośniejsze skargi klientów wymaga ich (klientów – red.) dodatkowego wsparcia. Stąd pomysł powołania nowego stanowiska i opracowania zasad rozpatrywania reklamacji przez wszystkie podmioty rynku finansowego. I tak np. banki, domy maklerskie, towarzystwa funduszy inwestycyjnych czy towarzystwa ubezpieczeniowe będą miały obowiązek dostarczenia klientowi pisemnej informacji o procedurze składania reklamacji. Po jej złożeniu instytucja miałaby 30 dni na jej rozpatrzenie i odpowiedź. Tylko w wyjątkowych sytuacjach termin ten może być wydłużony do 60 dni, ale za każdym razem dana firma musi na piśmie uzasadnić zwłokę. Klient miałby też możliwość poskarżyć się do rzecznika finansowego. Rzecznik z kolei mógłby informować odpowiednie organa nadzoru o dostrzeżonych nieprawidłowościach w działaniu podmiotów rynku finansowego. „Przedmiotowy projekt, w ocenie projektodawców, należy ocenić jako pożądany z punktu widzenia zróżnicowanej pozycji klientów i podmiotów rynku finansowego. Dowolność w ustalaniu terminów rozpatrywania reklamacji, a także często zjawiska ich nieprzestrzegania, nie służy pogłębianiu wzajemnego zaufania stron. Tego rodzaju sytuacja powoduje, że klienci skazani są na dochodzenia swoich praw głównie na drodze postępowania sądowego. Zamierzeniem projektu jest podniesienie poziomu ochrony klientów instytucji finansowych poprzez ustanowienie stosownej procedury rozpatrywania reklamacji oraz powołanie instytucji Rzecznika Finansowego” - czytamy w uzasadnieniu poselskiego projektu. Rynek dwojako przyjął poselską inicjatywę. Bankowcy są ostrożni, ubezpieczyciele - popierają idee. Zawrzało za to w Biurze Rzecznika Ubezpieczonych, które miałoby ustąpić miejsca nowej instytucji. W biurze tłumaczą jednak, że przyczyną poruszenia jest również nierozwiązany do dziś spór dotyczący definicji konsumenta, którego przecież projekt ustawy dotyczy. O co dokładnie chodzi? W kodeksie cywilnym (art. 22) za konsumenta „uważa się osobę fizyczną dokonującą z przedsiębiorcą czynności prawnej niezwiązanej bezpośrednio z jej działalnością gospodarczą lub zawodową”. Na tej definicji bazują projektodawcy nowych przepisów. Nie brakuje jednak opinii, że wyklucza ona z zakresu ochrony np. osoby poszkodowane w wypadkach objętych ochroną z ubezpieczenia OC – w tym ofiary wypadków drogowych - a także rolników z umowy ubezpieczenia budynków rolnych. Z usług rzecznika finansowego wyłączone byłoby zatem znaczące grono osób, którym de facto powinno być dedykowane - uważają w Biurze Rzecznika Ubezpieczonych. „Wstępna ocena projektu ustawy wskazuje, iż wymaga on solidnego dopracowania legislacyjnego, gdyż zawiera wiele rozwiązań, które w rezultacie mogą znacząco osłabić ochronę konsumencką, nie uwzględniają również wymogów narzuconych nam przez prawo europejskie. W mojej ocenie to zbyt pochopnie zaproponowana regulacja związana zarówno z problemami osób, które zaciągnęły kredyt w CHF, ostatnimi problemami w SKOK-ach, a zapewne także z trwającą kampanią wyborczą” – napisał w „Dzienniku Ubezpieczeniowym” Aleksander Daszewski, radca prawny z Biura RU. W podobnym tonie wypowiedział się (również na łamach „Dziennika Ubezpieczeniowego”) prof. Marcin Orlicki z Uniwersytetu Adama Mickiewicza w Poznaniu. „Likwidacja instytucji Rzecznika Ubezpieczonych poprzez jego rozwodnienie w „ogólnofinansowej” strukturze „Rzecznika Finansowego” spowoduje czasowe (roczne, może dwuletnie) rozluźnienie praktyki stosowania prawa konsumenckiego w ubezpieczeniach”. Propozycja utworzenia Rzecznika Finansowego w miejsce Rzecznika Ubezpieczonych doprowadzi  do powstania niesterownego molocha, gdzie interesy konsumentów usług ubezpieczeniowych (w tym poszkodowanych w wypadkach, kolizjach drogowych) zejdą na dalszy nieistotny plan albo w ogóle zostaną zapomniane – to z kolei opinia przedstawiciela branży przeciwnego zmianom. Zastrzeżeń do nowego projektu jest kilka. O pierwszym wspominała na wstępie Krystyna Krawczyk. Rzecznik finansowy ma przejąć obowiązki po rzeczniku ubezpieczonych, ale nie przejmie jego uprawnień. Chodzi m.in. o możliwość kierowania wniosków do Sądu Najwyższego z prośbą o wykładnie w sprawach istotnych dla klientów. - Szeroko korzystaliśmy z tej możliwości, w dużej mierze dzięki temu KNF wydała wytyczne w kwestii likwidacji szkód z ubezpieczeń komunikacyjnych. To jedno z naszych kluczowych narzędzi (wnioski do SN – red.) i nie wyobrażam sobie, żeby nowy rzecznik został tego pozbawiony – powtarza Krystyna Krawczyk. Druga sporna kwestia to vacatio legis – zaledwie 14 dni, bez żadnych przepisów przejściowych. Krystyna Krawczyk: Żeby stworzyć organizm, który pod swoje skrzydła przyjmie setki klientów ze sprawami różnego kalibru – nawet niedoszłych kredytobiorców, czy osób, którym bankomat połknął kartę – potrzeba czasu. Przepisy przejściowe powinny zostać uchwalone również po to, żeby nowe prawo nie działało na szkodę naszych dotychczasowych klientów. Posłowie wnioskodawcy deklarują, że projekt zostanie precyzyjnie dopracowany. Jego pierwsze czytanie zaplanowane jest w Sejmie na najbliższą środę.",Pożyczki dla pracowników nie będą objęte podatkiem bankowym,
https://wiadomosci.onet.pl/kraj/madry-polak-przed-cyprem/61yss1,Mądry Polak przed Cyprem,"Choć cypryjski rząd nie rezygnuje z ""napadu"" na banki, Polacy, którzy ulokowali tam pieniądze mogą czuć się bezpiecznie. Od ponad dwóch dekad mamy umowę międzypaństwową o wzajemnej ochronie inwestycji. Niewiele państw ma podobne – donosi ""Puls Biznesu"".","Dzięki tej umowie podpisanej w 1992 r. polscy inwestorzy posiadający w cypryjskich bankach depozyty, mogą uzyskać odszkodowania w pełni pokrywające kwoty, które ewentualnie byłyby im odebrane – wyjaśnia Wojciech Kozłowski z kancelarii prawnej Dentos. Jak dodaje, umowa bierze w ochronę nie tylko Polaków bezpośrednio lokujących pieniądze w cypryjskich bankach, ale też polskie firmy, które mają udziały w cypryjskich spółkach. Inwestor ma prawo żądać pełnego odszkodowania przed paryskim lub szwedzkim trybunałem arbitrażowym, do których może iść samodzielnie lub w grupie poszkodowanych. Polska jest jednym z nielicznych państw, które mają taką umowę z Cyprem. Oprócz nas podpisały ją m.in. Bułgaria, Rumunia, Czechy.",,
https://wiadomosci.onet.pl/swiat/brytyjski-minister-finansow-zapowiada-reforme-systemu-bankowego/82ptt,Brytyjski minister finansów zapowiada reformę systemu bankowego,"Minister finansów Wielkiej Brytanii George Osborne zapowiedział zreformowanie obciążonego niedawnymi skandalami brytyjskiego systemu bankowego, w tym zabezpieczenie codziennej działalności banków przed skutkami ryzykanckiej działalności inwestycyjnej.","- Banki mają być do dyspozycji swych klientów, a nie odwrotnie - powiedział Osborne, występując w oddziale amerykańskiego banku inwestycyjnego J.P. Morgan w Bournemouth w południowej Anglii. Jak zaznaczył, zasadniczym elementem planowanej reformy jest oddzielenie sfery zagrożonych znacznym ryzykiem transakcji inwestycyjnych od bankowości detalicznej - co nadzorować ma centralny Bank Anglii. W razie stwierdzenia odstępstw od tej zasady rząd miałby prawo zastosowania surowych kar, a nawet zmuszenia danego banku, by sprzedał swój dział detaliczny bądź inwestycyjny. Projekt ustawy w tej sprawie rząd ma skierować do parlamentu jeszcze w poniedziałek. Osborne liczy, że nowe przepisy wejdą w życie przed końcem bieżącego roku. Jak zaznaczył minister, państwo nie powinno w przyszłości ratować banków, których pozycją finansową zachwiały nieudane transakcje spekulacyjne. ""W razie popełnienia błędów w przyszłości będzie tak, że zapłaci za nie bank, a nie podatnicy"" - podkreślił. W następstwie kryzysu finansowego w 2008 roku rząd musiał przekazać z budżetu łącznie 65 mld funtów, by zapobiec upadkowi dwóch dużych brytyjskich banków - Lloyds i Royal Bank of Scotland. Później brytyjskim sektorem bankowym wstrząsnęły kolejne skandale, w tym ujawnienie faktu manipulowania istotną dla całego globalnego rynku finansowego kredytową stopą procentową Libor. Jak przypomina agencja dpa, społeczność międzynarodowa od dłuższego czasu domaga się od brytyjskiego rządu bardziej zdecydowanej walki z nadużyciami banków. Opozycyjna Partia Pracy określiła wypowiedź Osborne'a jako ""krok we właściwym kierunku"". Natomiast sama branża bankowa zareagowała negatywnie na rządowe plany, wskazując, że ich realizacja grozi dalszym osłabieniem pozycji londyńskiego City jako największego w Europie ośrodka transakcji finansowych.","George Osborne, fot. AFP",
https://wiadomosci.onet.pl/kraj/przedstawiciele-frankowiczow-kosztami-obciazyc-tylko-banki/fr6f50,Przedstawiciele frankowiczów: kosztami obciążyć tylko banki,"Ustawa o frankowiczach ma sens tylko wtedy, gdy to banki będą w stu procentach obciążone kosztami przewalutowania kredytów, a klienci wcale - mówili w czwartek na posiedzeniu komisji senackiej niektórzy przedstawiciele organizacji społecznych, zrzeszających frankowiczów.","Tak radykalny pogląd przedstawił na posiedzeniu senackiej komisji budżetu i finansów, rozpatrującej ustawę o frankowiczach, przedstawiciel organizacji Pro Futuris Tomasz Sadlik. ""Ta ustawa powinna nazywać się: o szczególnej pomocy dla nieuczciwych banków"" - mówił Sadlik. Zaproponował, by zmienić zapisy o kosztach przewalutowania kredytów frankowych na takie, które spowodują, że 100 procent tych kosztów będą ponosić banki, kredytobiorcy zaś żadnych. ""Tylko wtedy ta ustawa ma sens, inaczej należy ją wyrzucić do kosza"" - powiedział Sadlik. Senacka komisja budżetu i finansów rozpatruje w czwartek przyjętą 5 sierpnia przez Sejm ustawę o szczególnych zasadach restrukturyzacji walutowych kredytów mieszkaniowych. Podczas posiedzenia komisji wypowiadali się także m.in. przedstawiciele organizacji Stop Bankowemu Bezprawiu. Reprezentujący je Maciej Pawlicki przekonywał, że umowy o kredytach frankowych były od początku sprzeczne z polskim prawem. Katarzyna Matuszewska z tej samej organizacji zwracała z kolei uwagę, że kredyty frankowe w rzeczywistości są kredytami złotówkowymi, jedynie denominowanymi - w ramach księgowej operacji bankowej - we frankach. Dlatego, jak dodała, organizacja Stop Bankowemu Bezprawiu zwraca się do senatorów, by wprowadzili poprawki, w których będzie to uwzględnione i będzie się mówić o ""denominowaniu"" kredytów złotówkowych oraz ""odwalutowieniu"", a nie ""przewalutowaniu"" kredytów. Inna poprawka zaproponowana przez tę organizację zakłada, że umowy kredytowe muszą być renegocjowane, by nie były ""sprzeczne z zasadami współżycia społecznego"". ""Jak państwo przyjmiecie te poprawki, da to nadzieję na przywrócenie w Polsce państwa prawa"" - mówiła Matuszewska. Projekt ustawy o frankowiczach przygotowany został przez klub PO. Miał pomóc w rozwiązaniu problemu posiadaczy hipotecznych kredytów walutowych (głównie frankowych), którzy znaleźli się w trudnej sytuacji zwłaszcza po wzroście kursu franka w styczniu br. Wiele z tych kredytów ma dziś wskaźnik LtV przekraczający 100 proc. (co oznacza, że wartość hipoteki jest niższa niż wartość kredytu). Ustawa została jednak gruntownie zmieniona podczas sejmowego głosowania 5 sierpnia. W pierwotnej wersji projektu koszty przewalutowania miały być dzielone pół na pół na kredytobiorców i banki. Jednak posłowie niespodziewanie przegłosowali poprawkę SLD, która 90 proc. tych kosztów przerzuca na banki.",,
https://wiadomosci.onet.pl/swiat/uzgodniono-program-ratunkowy-dla-cypru/7d1lb5,Uzgodniono program ratunkowy dla Cypru,"Ministrowie finansów strefy euro uzgodnili w nocy z niedzieli na poniedziałek warunki programu pomocy dla zagrożonego bankructwem Cypru. Przewiduje on likwidację jednego z największych banków, Laiki, ze stratami udziałowców i właścicieli dużych depozytów.","Dzięki porozumieniu Cypr otrzyma pomoc finansową od strefy euro i Międzynarodowego Funduszu Walutowego (MFW) w wys. 10 mld euro na uratowanie swojego sektora bankowego przed załamaniem. W zamian Cypr ma przeprowadzić restrukturyzację sektora bankowego oraz konsolidację finansów, reformy strukturalne i prywatyzację. Szef eurogrupy Jeroen Dijsselbloem poinformował, że program nie przewiduje obciążenia depozytów jednorazowym podatkiem, co rozważano wcześniej. ""Udało się uniknąć opodatkowania depozytów"" - powiedział na konferencji prasowej po posiedzeniu ministrów finansów strefy euro. Opodatkowaniu depozytów sprzeciwił się parlament w Nikozji, odrzucając w zeszły wtorek pierwszy program ratunkowy. Nowy program zakłada jednak natychmiastową likwidację banku Laiki, której pełne koszty poniosą udziałowcy, posiadacze akcji i właściciele nieubezpieczonych depozytów powyżej 100 tys. euro. Likwidacja Laiki pozwoli rządowi pozyskać 4,2 mld euro. Największy bank cypryjski - Bank of Cyprus - przejdzie restrukturyzację i wchłonie dobre aktywa banku Laiki, w tym depozyty poniżej 100 tys. euro, gwarantowane przez prawo UE. Również udziałowcy i właściciele nieubezpieczonych depozytów w Bank of Cyprus muszą liczyć się ze stratami, ale ich skala zostanie jeszcze sprecyzowana przez cypryjski rząd i trojkę (KE, EBC i MFW). Dijselbloem podkreślił, że żadne z założonych działań ""nie dotknie depozytów poniżej 100 tys. euro"". Porozumienie nie wymaga zgody cypryjskiego parlamentu, bo już przyjął on ustawę o restrukturyzacji i uporządkowanej likwidacji banków. ""Możemy wdrażać program bez dalszej zwłoki"" - powiedział szef eurogrupy. Szef Europejskiego Mechanizmu Stabilizacyjnego Klaus Regling poinformował, że po zaakceptowaniu programu przez kraje eurolandu pierwszą ratę pomocy Cypr będzie mógł otrzymać na początku maja. Program pomocy finansowej dla Cypru wynegocjowano niemal w ostatniej minucie. Europejski Bank Centralny zagroził bowiem, że jeśli do poniedziałku kraj ten nie przygotuje wiarygodnego planu ratowania sektora bankowego, to odetnie finansowanie dla banku centralnego wyspy, który zapewnia płynność dwóm największym i najbardziej zagrożonym upadkiem pożyczkodawcom - Bank of Cyprus i Laiki Popular Bank. Oznaczałoby to de facto ich upadek, a dla Cypru mogłoby skończyć się opuszczeniem strefy euro.",,
https://wiadomosci.onet.pl/swiat/cypr-we-wtorek-ponowne-otwarcie-bankow/g6w0q,Cypr: we wtorek ponowne otwarcie banków,"Cypryjskie banki, nieczynne od 10 dni, zostaną otwarte we wtorek - poinformował w poniedziałek szef Cypryjskiego Związku Pracowników Banków (ETYK), cytowany przez radio publiczne. Na razie nie ma potwierdzenia ze strony banku centralnego Cypru.","Banki zamknięto, aby uniemożliwić ich klientom masowe opróżnianie kont w reakcji na zapowiedzi obłożenia części depozytów jednorazowym podatkiem. Od wprowadzenia takiej opłaty przez pewien czas strefa euro i Międzynarodowy Fundusz Walutowy uzależniały przyznanie Cyprowi 10 mld euro pomocy finansowej. Dzięki porozumieniu, zawartemu w Brukseli w nocy z niedzieli na poniedziałek, Cypr pomoc tę otrzyma. W zamian rząd w Nikozji ma przeprowadzić restrukturyzację sektora bankowego oraz konsolidację finansów, reformy strukturalne i prywatyzację. Plan przewiduje też likwidację jednego z największych banków, Laiki, ze stratami udziałowców i właścicieli depozytów powyżej 100 tys. euro. Największy bank cypryjski - Bank of Cyprus - przejdzie restrukturyzację i wchłonie dobre aktywa banku Laiki, w tym depozyty poniżej 100 tys. euro, gwarantowane przez prawo UE. Również udziałowcy i właściciele nieubezpieczonych depozytów w Bank of Cyprus muszą liczyć się ze stratami, ale ich skala zostanie jeszcze sprecyzowana przez cypryjski rząd i trojkę, czyli KE, EBC i MFW.",,
https://wiadomosci.onet.pl/swiat/seulska-gazeta-bankier-przywodcy-korei-pln-uciekl-z-5-mln-dolarow/0teqw,Seulska gazeta: bankier przywódcy Korei Płn. uciekł z 5 mln dolarów,"Wysokiej rangi bankier północnokoreański, który zarządzał pieniędzmi dla przywódcy Kim Dzong Una, uciekł do Rosji i zabiega o azyl w kraju trzecim - napisał południowokoreański dziennik ""Dzung-ang Ilbo"" powołując się na nieokreślone bliżej źródła.","Jun Te Hjong, pracownik północnokoreańskiego Korea Daesong Bank, ""zniknął"" w Nachodce w zeszłym tygodniu z pięcioma milionami amerykańskich dolarów - twierdzi ""Dzung-ang Ilbo"" i dodaje, że Pjongjang zwrócił się do władz rosyjskich o pomoc w jego ujęciu. Reuters odnotowuje, że Waszyngton podejrzewa, iż Korea Daesong Bank jest kontrolowany przez północnokoreańskie rządowe Biuro 39, które - jak się powszechnie uważa - finansuje nielegalne operacje Pjongjangu.",Seulska gazeta: bankier przywódcy Korei Płn. uciekł z 5 mln dolarów,
https://wiadomosci.onet.pl/swiat/niemcy-rzad-broni-decyzji-o-wspolnym-nadzorze-bankowym/8m498,Niemcy: rząd broni decyzji o wspólnym nadzorze bankowym,"Jako nieodpowiedzialny ocenił w piątek minister finansów Niemiec Wolfgang Schaeuble list otwarty 160 ekonomistów, którzy skrytykowali w nim uzgodnienia ostatniego szczytu UE, w tym decyzję o utworzeniu europejskiego nadzoru bankowego.","- Specjaliści z dziedziny finansów powinni ostrożnie używać pojęcia ""długi banków"" i nie wprowadzać zamętu w społeczeństwie - ocenił Schaeuble w wywiadzie dla radiowej stacji informacyjnej RBB. List otwarty z krytyką uzgodnień ze szczytu minister ocenił jako ""oburzający"". Na zeszłotygodniowym szczycie w Brukseli przywódcy państw strefy euro uzgodnili, że na pomoc zadłużonym Włochom i Hiszpanii mogą zostać przeznaczone środki z funduszy ratunkowych EFSF i EMS za pośrednictwem europejskiego nadzoru bankowego. Dopiero gdy on powstanie, możliwa będzie rekapitalizacja zagrożonych banków w tych krajach. Sygnatariusze listu otwartego skrytykowali pomysł utworzenia europejskiego nadzoru nad bankami. Argumentowali, że długi bankowe są niemal trzy razy większe niż długi państw, a podatnicy z ""solidnych krajów"" nie powinni ponosić odpowiedzialności za finansowanie długów innych państw. Ponadto ich zdaniem wspólny nadzór bankowy nie zapobiegnie nadużyciom, bo ""zadłużone kraje mają strukturalną większość w strefie euro"". - W istocie nie chodzi o uwspólnotowienie poręczeń (za zadłużone kraje strefy euro), ale o utworzenie wspólnego nadzoru w Europie - podkreślił Schaeuble. - Gdyby upadła wspólna waluta, należałoby z dużym prawdopodobieństwem obawiać się gospodarczej katastrofy dla Niemiec, Europy i całej gospodarki światowej. Nasze zadanie polega na tym, by tego uniknąć - podkreślił.",,
https://wiadomosci.onet.pl/kraj/t-mobile-tez-chce-banku/76rs5,T-Mobile też chce banku,"Sieci komórkowe i duże banki należą do najsilniejszych przedsiębiorstw niełatwo im wypracować zasady współpracy, bo negocjują z pozycji siły - podała ""Rzeczpospolita"".","Kolejny operator robi przymiarki do mocnego wejścia na rynek finansowy. Operatorzy sieci telekomunikacyjnych nie są zupełnymi nowicjuszami na rynku finansowym. Już od kilku lat oferują swoim klientom – zazwyczaj we współpracy z bankami – różne produkty finansowe. W ubiegłym tygodniu Polska Telefonia Cyfrowa, operator sieci T-Mobile, rozesłała zapytania ofertowe do wybranych banków z propozycją współpracy. Własną bankową markę operator chciałby uruchomić na początku przyszłego roku.",fot. Shutterstock,
https://wiadomosci.onet.pl/kraj/zadluzeni-w-walutach-oddychaja-z-ulga/fc7dw,Zadłużeni w walutach oddychają z ulgą,"Osoby spłacające kredyty w walutach obcych oddychają z ulgą. Po dwóch dniach osłabienia złotego, dziś nasza waluta zyskuje na wartości.","Główna ekonomistka Banku Pocztowego Monika Kurtek wyjaśnia, że wartość polskiej waluty spadała z powodu niepewnej sytuacji w krajach uznawanych za rynki wschodzące - między innymi na Ukrainie, w Argentynie i w Turcji. Osłabienie argentyńskiego peso wynikało z trudnej sytuacji finansowej i odpływu kapitału z tego kraju. Natomiast lira turecka straciła na wartości w wyniku zamieszania politycznego w rządzie tego państwa. Jest to spowodowane aferą korupcyjną na szczytach władzy w Turcji.  Ekonomistka podkreśla, że sytuacja gospodarcza w Polsce jest stabilna i nie będzie wpływać na osłabienie złotego. Wręcz przeciwnie - polska waluta ma przed sobą dobry okres, choć chwilowe wahania jej wartości mogą się zdarzać.",fot. Wavebreak Media/Thinkstock,
https://wiadomosci.onet.pl/swiat/media-commerzbank-zaplaci-14-mld-usd-za-omijanie-sankcji-usa/vj2z9,"Media: Commerzbank zapłaci 1,4 mld USD za omijanie sankcji USA","Commerzbank, drugi co do wielkości niemiecki bank, będzie musiał zapłacić co najmniej 1,4 mld dolarów, by zakończyć amerykańskie dochodzenie w sprawie omijania sankcji USA - podała agencja Bloomberg.","Commerzbank jest podejrzewany o złamanie amerykańskiego embarga dotyczącego Iranu, Sudanu i innych państw. Bank zgodził się na zawarcie ugody z amerykańskimi władzami, a spór, który dotyczy też nieprzestrzegania amerykańskich przepisów dotyczących prania brudnych pieniędzy, może zostać rozstrzygnięty już w marcu. Niemiecki bank, z którym skontaktowała się agencja AFP, nie skomentował tych doniesień. W 2010 roku Commerzbank ujawnił, że w USA toczy się śledztwo w sprawie jego operacji w dolarach związanych z Iranem.",,
https://wiadomosci.onet.pl/bankowe-plany-pzu/5qh28z,Bankowe plany PZU,"PZU prowadzi rozmowy w sprawie przejęć kolejnych banków i podtrzymuje, że do takiej transakcji może dojść jeszcze w 2015 roku - poinformował Przemysław Dąbrowski, członek zarządu odpowiedzialny za finanse w grupie PZU.","„Jesteśmy zaangażowani w procesy akwizycyjne innych banków” – powiedział w środę Dąbrowski. Pytany czy jest możliwy zakup akcji w tym roku powiedział: „jest to możliwe"". PZU podpisał już przedwstępną umowę zakupu 25,25 proc. akcji Alior Banku za 1,63 mld zł. PZU informował wcześniej, że chce konsolidować sektor bankowy i stworzyć bank, który byłby w piątce największych w Polsce pod względem wielkości aktywów. PZU mógłby być potencjalnie zainteresowany zakupem Liberty Ubezpieczenia PZU mógłby być potencjalnie zainteresowany zakupem Liberty Ubezpieczenia, zastanowi się jednak czy miałoby to sens biznesowy - poinformował Przemysław Dąbrowski, członek zarządu PZU. ""Potencjalnie jesteśmy zainteresowani, ale naprawdę musielibyśmy się zastanowić, czy dokupywanie tego portfela ma biznesowy sens. Jeśli ta transakcja pojawi się na rynku, to trudno żebyśmy się temu nie przyglądali. Pytanie, czy warto kupować portfel i to pewnie bardzo drogo. Jeśli byśmy to kupowali to tylko po to, by połączyć z Link4"" – powiedział Dąbrowski. ""Cały czas jesteśmy otwarci na akwizycje w ubezpieczeniach w Polsce. Musimy być jednak przekonani, że to ma sens"" – dodał.",,
https://wiadomosci.onet.pl/kraj/prawie-nie-zaciagamy-juz-kredytow-w-obcych-walutach/t4wzt,Prawie nie zaciągamy już kredytów w obcych walutach,Prawie nie zaciągamy kredytów w obcych walutach - wynika z danych Związku Banków Polskich.,"W zasadzie na naszym rynku nie ma już tak modnych jeszcze pięć, sześć lat temu ofert kredytów we frankach szwajcarskich i w euro, a wcześniej w dolarach. Jeśli zadłużamy się w obcej walucie, to sporadycznie i w euro. Zobowiązania tego typu stanowią około jednego procenta wszystkich kredytów. Decyzje o wycofywaniu kredytów w obcych walutach podjęło w ostatnich latach wiele banków. Szef Związku Krzysztof Pietraszkiewicz powiedział Informacyjnej Agencji Radiowej, że jest to oczywista konsekwencja dużej niepewności na rynkach międzynarodowych i zmienności kursu walut. Podkreśla, że jeśli ktoś ma dochody stałe na przykład w euro, może liczyć na zaciągnięcie kredytu w tej walucie. Zasada jest taka - dodaje - zadłużamy się w tym w czym zarabiamy. Analityka ING TFI Pawła Cymcyka nie dziwi tak duże ograniczenie kredytów w obcych walutach. Powodów jest kilka. Wymienia na przykład dużo ostrożniejsze niż przed laty metody weryfikacji zdolności kredytowej klientów przez banki. Oprócz tego, my sami nie chcemy kredytów walutowych, ponieważ dzięki zmniejszeniu stóp procentowych w Polsce, te zaciągane w złotym czasem okazują się tańsze.",,
https://wiadomosci.onet.pl/kraj/rz-marcinkiewicz-poza-duzym-biznesem/1gpfe,"""Rz"": Marcinkiewicz poza dużym biznesem","Były premier Kazimierz Marcinkiewicz nie pracuje już dla amerykańskiego banku inwestycyjnego Goldman Sachs - donosi ""Rzeczpospolita"". - Jego rola w banku się skończyła - mów osoba związana z sektorem finansowym.","Według rozmówcy dziennika Marcinkiewicz miał pomóc w zorganizowaniu biura Goldman Sachs w Warszawie. - Ten etap już się zakończył. Umowa nie została przedłużona na kolejny okres - zaznacza. Jak przypomina ""Rzeczpospolita"", były premier był zatrudniony w amerykańskim banku od 2008 r. W londyńskim oddziale tej instytucji był doradcą do spraw Polski. Nie wiadomo, czy Marcinkiewicz wróci do polityki; prowadzi bowiem własną firmę doradczą. - Jest trochę jak narkoman bez narkotyku. Polityka uzależnia, jeśli się odnajdzie w układzie politycznym, który będzie miał szansę przetrwać, to do czynnej polityki wróci - zaznacza w rozmowie z ""Rz"" jeden z biznesowych przyjaciół byłego premiera. Kazimierz Marcinkiewicz w latach 1992-1993 był wiceministrem edukacji narodowej w rządzie Hanny Suchockiej. Funkcję premiera pełnił w okresie od 31 października 2005 r. do 14 lipca 2006 r. Później otrzymał nominację na pełniącego obowiązki prezydenta Warszawy. Od stycznia 2007 r. był doradcą p.o. prezesa banku PKO BP Sławomira Skrzypka, a następnie dyrektorem w Europejskim Banku Odbudowy i Rozwoju w Londynie. Więcej na ten temat w ""Rzeczpospolitej"".","Kazimierz Marcinkiewicz, fot. Wojciech Olkuśnik / Agencja Gazeta",
https://wiadomosci.onet.pl/swiat/banki-w-grecji-moga-zostac-zamkniete-jeszcze-przez-kilka-dni/b4b7ey,Banki w Grecji mogą zostać zamknięte jeszcze przez kilka dni,"Grecki rząd planuje przedłużyć okres, w którym banki pozostaną zamknięte, jeszcze o co najmniej kilka dni - poinformowały cztery źródła bankowe przed spotkaniem przedstawicieli banków i ministra finansów.","Banki miały początkowo być zamknięte do poniedziałku. W ubiegłym tygodniu władze w Atenach wprowadziły kontrole przepływu kapitałów i zdecydowały o zamknięciu banków po zamrożeniu przez Europejski Bank Centralny pomocy dla Grecji; było to następstwem załamania się rozmów między Atenami a zagranicznymi wierzycielami. Kontrole przepływu kapitałów wprowadzono, aby zapobiec załamaniu się systemu bankowego w Grecji.",Banki w Grecji mogą zostać zamknięte jeszcze przez kilka dni,
https://wiadomosci.onet.pl/kraj/ekspert-podatek-od-transakcji-finansowych-to-zabojstwo-dla-gieldy/ghsygr,Ekspert: podatek od transakcji finansowych to zabójstwo dla giełdy,"Wprowadzenie w Polsce podatku od transakcji finansowych (FTT) ""załatwiłoby"" giełdę, bo spółki przestałyby mieć źródło taniego kapitału – mówi główny analityk Xelion Piotr Kuczyński. Jak ocenia, koszt jednej transakcji mógłby wzrosnąć nawet o kilkadziesiąt procent.","FTT to jeden z dwóch rozważanych przez PiS wariantów podatku bankowego. Drugą opcją podatku bankowego, którą PiS bierze pod uwagę, jest podatek od aktywów instytucji finansowych w wysokości 0,39 proc. Według Kuczyńskiego taki podatek jest ryzykowny dlatego, że aktywami dla banku są również nasze kredyty. ""Według mnie można byłoby opodatkować aktywa banków, ale z wyłączeniem kredytów, tylko od tego będzie dużo mniej pieniędzy"" – powiedział ekspert. Jak dodał, podatek od aktywów wprowadził na Węgrzech Viktor Orban, a w efekcie akcja kredytowa w tym kraju spadła o 30 proc. Jeżeli chodzi o podatek od transakcji finansowych, to – jak mówił – wyliczenia pokazują, że koszty jednej transakcji wzrosłyby o 70 proc. ""To by zupełnie załatwiło giełdę i nie wiem, czy o to nam chodzi (...) spółki przestałyby mieć źródło taniego kapitału"" – podkreślił Kuczyński.",,
https://wiadomosci.onet.pl/kraj/rzad-przyjal-zalozenia-regulujace-rynek-firm-pozyczkowych/3bfne,Rząd przyjął założenia regulujące rynek firm pożyczkowych,"Rada Ministrów przyjęła założenia do projektu Ustawy o nadzorze nad rynkiem finansowym, ustawy Prawo bankowe oraz niektórych innych ustaw, przedłożone przez ministra finansów, poinformowało Centrum Informacyjne Rządu (CIR).","W przypadku firm pożyczkowych zmiany obejmują ograniczenie całkowitego kosztu kredytu konsumenckiego z wyłączeniem odsetek do sumy, na którą składają się 25% całkowitej kwoty kredytu konsumenckiego oraz 30% całkowitej kwoty tego kredytu w stosunku rocznym, a także wprowadzenie maksymalnej wysokości odsetek za opóźnienie w spłacie - wysokość odsetek za opóźnienia nie może przekroczyć sześciokrotności wysokości stopy kredytu lombardowego NBP. Według założeń, zostaną wprowadzone ustawowe wymogi dotyczące podejmowania i wykonywania działalności polegającej na udzielaniu kredytów konsumenckich. Wymogi te będą dotyczyć udzielania pożyczek ze środków własnych instytucji pożyczkowych. Będą obowiązywały wymogi dotyczące kapitału oraz formy organizacyjno-prawnej firmy. ""Proponuje się, by formą taką była spółka kapitałowa z kapitałem zakładowym wynoszącym co najmniej 200 000 zł. Środki na ten kapitał nie będą mogły być przyjęte przez spółkę (np. kredyt, pożyczka lub emisja obligacji) lub pochodzić ze źródeł nieudokumentowanych""- czytamy w komunikacie. Kolejny wymóg to niekaralność osób wchodzących w skład zarządu, rady nadzorczej lub komisji rewizyjnej oraz prokurentów. Projekt zakłada także wprowadzenia maksymalnej wysokości odsetek za opóźnienie w spłacie oraz odsetek od odsetek. CIR podało, że przepisy te będą służyć wyeliminowaniu lichwiarskich praktyk. Zmienione będą przepisy Kodeksu cywilnego dotyczące maksymalnej wysokości odsetek. Przyjęta będzie zasada, że wysokość odsetek za opóźnienia nie może przekroczyć sześciokrotności wysokości stopy kredytu lombardowego Narodowego Banku Polskiego. W nowej ustawie proponuje się, by koszty pozaodsetkowe kredytu (rozumiane jako całkowity koszt kredytu określony w art. 5 pkt 6 ustawy o kredycie konsumenckim), z wyłączeniem odsetek, nie mogły przekroczyć wartości sumy, na którą składają się: 25% całkowitej kwoty kredytu konsumenckiego, 30% całkowitej kwoty tego kredytu w stosunku rocznym. ""W celu ukrócenia stosowanych obecnie praktyk, polegających na udzielaniu konsumentom pożyczek na krótkie okresy (tzw. chwilówki) i wymaganiem (w krótkim okresie) całkowitej jednorazowej spłaty pożyczki wraz z jej kosztami, proponuje się, aby: w przypadku prolongaty spłaty kredytu na kolejne okresy spłaty w okresie 120 dni od wypłaty kredytu - całkowitą kwotę kredytu stanowiła pierwsza wypłata. Do całkowitego kosztu kredytu (z wyłączeniem odsetek) wliczane mają być wszystkie koszty, w tym opłaty wynikające z wydłużenia okresu kredytowania, naliczane w stosunku do całkowitej kwoty kredytu i pobrane w okresie 120 dni od dnia wypłaty kredytu; w przypadku udzielenia konsumentowi kolejnych kredytów w okresie 120 dni od dnia wypłaty pierwszego kredytu, wyłącznie w sytuacji, w której konsument nie dokonał pełnej spłaty pierwszego kredytu, całkowitą kwotę kredytu stanowił pierwszy kredyt, natomiast całkowity koszt kredytu (z wyłączeniem odsetek) będzie sumą całkowitych kosztów wszystkich kredytów udzielonych w tym okresie"" - podano także w materiale. Ponadto w projekcie ustawy uregulowana będzie kwestia zasilania przez kredytodawców kredytów konsumenckich zewnętrznych baz danych. Określony zostanie również zakres informacji podlegających wymianie pomiędzy rejestrami kredytowymi oraz instytucjami udzielającymi kredytów konsumenckich. Chodzi o informacje dotyczące udzielonego kredytu, jak i informacje o historii spłat zadłużenia. Szef resortu finansów Mateusz Szczurek powiedział w Katowicach na Europejskim Kongresie Gospodarczym, że oprocentowanie tak zwanych ""chwilówek"" nie może przekraczać racjonalnych granic. Opłaty powinny ""zamykać się w rozsądnych granicach"", nawet jeśli z powodu ryzyka kredytowego koszty są wyższe niż w przypadku tradycyjnych banków - podkreślił minister.",,
https://wiadomosci.onet.pl/swiat/indie-trwa-strajk-przeciwko-zagranicznemu-kapitalowi/dgy4e,Indie: trwa strajk przeciwko zagranicznemu kapitałowi,"Ponad milion pracowników banków w Indiach przystąpiło do strajku, protestując przeciwko rządowym planom szerszego otwarcia sektora finansowego dla kapitału zagranicznego.","W zaplanowanej na dwa dni akcji protestacyjnej biorą udział przede wszystkim pracownicy 24 banków państwowych. Sekretarz generalny Indyjskiego Stowarzyszenia Pracowników Banków AIBEA, C.H. Venkatachalam, ocenił protest jako ""duży sukces"" jego organizacji. Znajdujące się w rękach państwa banki, dysponujące 87 tys. filii na terenie kraju, kontrolują obecnie około 70 proc. całego rynku usług finansowych w Indiach.",Fot. AFP,
https://wiadomosci.onet.pl/goldman-sachs-zatrudni-w-warszawie-kilkaset-osob/bcs7fy,Goldman Sachs zatrudni w Warszawie kilkaset osób,"W ciągu następnych trzech lat Goldman Sachs zatrudni w Warszawie „kilkaset osób” w działach technologicznym i operacyjnym, poinformował amerykański bank w czwartek.","Wcześniej szwajcarscy giganci bankowi UBS i Credit Suisse postanowiły powiększyć swoje centra operacyjne w Polsce chcąc skorzystać na stosunkowo taniej i wykwalifikowanej sile roboczej w kraju. - Dzięki tej strategicznej decyzji firma rozszerzy swoją obecność w Warszawie – powiedział Adib Sisani, rzecznik Goldman Sachs na Europę Środkową i Wschodnią. – Będzie realizowana etapami w ciągu następnych trzech lat i w efekcie zatrudnionych zostanie kilkaset osób. Działy technologiczne Goldman Sachs świadczą klientom usługi w takich dziedzinach jak sprzedaż, handel, bankowość, zarządzanie inwestycjami i analizy inwestycyjne, poinformował bank. Oddziały te wspomagają też własne działania banku – prawne, dotyczące zgodności z przepisami i zarządzania zasobami ludzkimi. Polska, członek Unii Europejskiej od 2004, jest największą gospodarką Europy Środkowej i Wschodniej. W ciągu ostatnich 20 lat odnotowywała wzrost gospodarczy, ale średnia płaca w korporacjach to mniej niż jedna trzecia zarobków w Niemczech.",Goldman Sachs zatrudni w Warszawie kilkaset osób,
https://wiadomosci.onet.pl/kraj/deutsche-bank-utrzymuje-pozytywna-perspektywe-dla-polskiej-gospodarki-i-zlotego/r8yqt1,Deutsche Bank utrzymuje pozytywną perspektywę dla polskiej gospodarki i złotego,"Ekonomiści Deutsche Banku uważają, że polski złoty jest obecnie niedowartościowany o ok. 10 proc. Uważają, że fundamenty gospodarki są silne, a perspektywy - korzystne - podała agencja Bloomberg.","Kurs eurozłotego w piątek o godzinie 16.20 wyniósł 4,4274 zł. W ciągu ostatniego tygodnia złoty osłabił się do euro o prawie 4 grosze. Zdaniem strategów Deutsche Banku, złoty jest ""ekstremalnie tani"" i niedowartościowany o ok. 10 proc. Ekonomiści DB utrzymali pozytywną perspektywę dla polskiej gospodarki po najsłabszych od 2 lat danych o kwartalnym wzroście PKB. 13 maja GUS podał wstępny szacunek wzrostu PKB w I kw., zgodnie z którym PKB wzrósł o 3,0 proc. rdr oraz spadł o 0,1 proc. kdk.",,
http://wiadomosci.onet.pl/frankowcom-wystarczylby-tylko-zwrot-spreadow/el6bh0,"""Frankowcom"" wystarczyłby tylko zwrot spreadów?","Po wielu kontrowersjach i analizach, kwestia prezydenckiego wsparcia dla ""frankowców"" wróciła do punktu wyjścia. Ostatnio w mediach pojawiły się opinie, że propozycja złożona kredytobiorcom może przewidywać tylko zwrot pobranych spreadów. Taki zwrot na pewno dotyczyłby spreadów związanych ze spłatą rat.","Alternatywne rozwiązanie polega na przeliczeniu całego kredytu z uwzględnieniem kursów NBP (również przy pierwotnej waloryzacji). Drugi wariant jest elementem pakietu pomocowego, który 15 stycznia 2016 r. został zaproponowany przez Kancelarię Prezydenta. Całkowite przeliczenie kredytu według kursów Narodowego Banku Polskiego może skutkować zwrotem spreadów wynoszącym np. 20-24 tys. zł. Takie rozwiązanie raczej nie zadowoli większości ""frankowców"". Skutki zwrotu spreadów warto przeanalizować na reprezentatywnym przykładzie trzech kredytów z waloryzacją do kursu CHF/PLN. Przykładowe ""hipoteki"" mają następujące parametry: Szczegółowe założenia dotyczące m.in. wysokości kursów stosowanych przez bank, można znaleźć pod poniższą tabelą. Po wykonaniu odpowiednich obliczeń okazuje się, że wartość spreadów dotyczących tylko rat wynosi 5004 zł (wariant 1), 4763 zł (wariant 2) oraz 5141 zł (wariant 3). Jeżeli dodatkowo przeliczymy cały kredyt po średnim kursie NBP (tak jak w styczniowej propozycji Prezydenta), to suma ewentualnego zwrotu (bez odsetek) wzrasta do 17364 zł (wariant 1), 20014 zł (wariant 2) oraz 24338 zł (wariant 3). Obniżka zadłużenia będąca skutkiem zwrotu spreadów, w każdym z trzech analizowanych przykładów nie jest duża. Trudno się temu dziwić, gdyż nawet po przeliczeniu całego kredytu według średniomiesięcznego kursu NBP, kwota do ewentualnego zwrotu przez bank wynosi 4,50 proc. - 6,25 proc. długu (wynik bez odsetek). Ratalne spready w zależności od wariantu, stanowią 0,95 - 1,80 proc. zadłużenia z końca kwietnia 2016 r – dodaje Andrzej Prajsnar z portalu RynekPierwotny.pl.",,
https://wiadomosci.onet.pl/kraj/knf-chce-wprowadzic-maksymalne-limity-inwestycji-wlasnych-bankow-na-gieldzie/tpeqg,KNF chce wprowadzić maksymalne limity inwestycji własnych banków na giełdzie,"Komisja Nadzoru Finansowego chce, by z projektem jednolitej licencji bankowej wprowadzone zostały maksymalne limity inwestycji własnych banków na giełdzie. Przewodniczący KNF Andrzej Jakubiak proponuje, by działalność banków na rachunek własny ograniczyć do 5 proc. ich aktywów lub 10 proc. wymogów kapitałowych.","Zgodnie z propozycją banki mogłyby na własny rachunek inwestować w akcje lub obligacje korporacyjne. Limity miałyby być wprowadzone razem z jednolitą licencją bankową, nad którą pracuje obecnie Ministerstwo Finansów. Przewodniczący KNF liczy, że zmiany zostaną wprowadzone w obecnej kadencji Sejmu. ""Chcielibyśmy, żeby jednolita licencja bankowa została przyjęta przez Sejm jeszcze w tej kadencji, ale nie wiemy, kiedy to może nastąpić"" - powiedział dziennikarzom Andrzej Jakubiak.",fot. Iza Procyk-Lewandowska,
https://wiadomosci.onet.pl/swiat/ke-przygotowuje-propozycje-unijnej-agencji-ds-likwidacji-bankow/lhmwl,KE przygotowuje propozycję unijnej agencji ds. likwidacji banków,"Komisja Europejska przygotowuje propozycję ustanowienia wspólnej agencji i funduszu likwidacyjnego, by w razie potrzeby szybko przeprowadzić likwidację upadającego banku. Propozycja ma być gotowa latem.","Wspólnym systemem likwidacji banków mają być objęte kraje, które przystąpią do wspólnego nadzoru Europejskiego Banku Centralnego, czyli strefa euro i chętne kraje spoza eurolandu. - Sieć (urzędów odpowiedzialnych za likwidację banków) jest niewystarczająca, potrzebujemy centralnego organu, który będzie w stanie podejmować szybkie i skuteczne decyzje - powiedziało w środę unijne źródło. Dodało, że w razie likwidacji banku decyzje są podejmowane ""między zamknięciem giełdy w piątek a otwarciem w poniedziałek"". Nowy organ przyjąłby zapewne postać agencji, która miałaby dostęp do funduszu likwidacyjnego zasilanego składkami banków. Z funduszu tego miałyby być pokrywane głównie ""operacyjne"" koszty uporządkowanej likwidacji upadających banków. Mimo to źródło nie wykluczyło, że mogą się zdarzyć przypadki, gdy będzie potrzebna dodatkowa pomoc np. z funduszu ratunkowego strefy euro (EMS), który ma mieć możliwość bezpośredniej rekapitalizacji banków. Alarm w razie kłopotów banku miałby podnosić nadzorca, rada wspólnej likwidacji miałaby ocenić, czy ryzyko jest ""systemowe"" i przedstawić instytucji wspólnotowej wniosek o uruchomienie likwidacji. Taką instytucją mogłaby być KE - wynika z wypowiedzi źródła. W swojej propozycji Francja i Niemcy wezwały niedawno, by wspólna rada likwidacyjna skupiała przedstawicieli władz odpowiedzialnych za likwidację banków w poszczególnych krajach i pozwalała na szybkie decyzje na szczeblu centralnym. Berlin i Paryż podkreśliły, że wspólny fundusz musi być finansowany składkami banków, ale w razie potrzeby, do czasu uzbierania odpowiednich funduszy ze składek banków, EMS miałby stanowić dodatkowe zabezpieczenie poprzez pożyczki lub rekapitalizację. Francja i Niemcy poddały też pod rozwagę możliwe połączenie wspólnego mechanizmu likwidacji z EMS. Choć zasadniczo wstępne propozycje KE biorą najwyraźniej pod uwagę pomysły Francji i Niemiec, to na tym etapie - ze względu na komplikacje prawne - nie będzie proponowane połączenie tych instrumentów.",,
https://wiadomosci.onet.pl/swiat/bank-swiatowy-ostrzega-przed-kataklizmem-klimatycznym/qppnj,Bank Światowy ostrzega przed kataklizmem klimatycznym,"Wszystkie kraje odczują skutki ocieplania się klimatu, ale najbardziej ucierpią kraje ubogie. Do końca bieżącego stulecia wskutek wzrtostu temperatury światu grożą niedobory żywności, wzrost poziomu oceanów, huragany i susze - ostrzega raport Banku Światowego.","Autorzy opublikowanego w niedzielę raportu oceniają, że jeśli obecne tendencje emisji gazów cieplarnianych (głównie CO2) zostaną utrzymane, to do końca bieżącego stulecia średnia temperatura na Ziemi wzrośnie o ok. 4 st. C. co spowoduje katastrofalne konsekwencje. Zmiany klimatu już obecnie powodują negatywne skutki: topnieje pokrywa lodowa Arktyki osiągając we wrześniu br. rekordowe minimum, coraz częściej ekstremalne fale upałów i susze nawiedzają takie kraje jak USA, czy Rosja. Raport stwierdza, że nawet jeśli wszystkie kraje zrealizowałyby deklaracje ograniczenia emisji gazów cieplarnianych, to średnia temperatura wzrośnie do roku 2100 o 3 st. C. Spowoduje to wzrost poziomu wód w oceanach i morzach zalewając gęsto zaludnione rejony przybrzeżne. Równocześnie będą się pogłębiać niedobory wody słodkiej co będzie skutkować mniejszymi zbiorami w rolnictwie zwłaszcza w Afryce Wschodniej, na Bliskim Wschodzie i Azji Południowej. Zaostrzy to problem głodu i nędzy na świecie. Katastrofalne fale upałów nawiedzać będą szeroki pas terytoriów po obu stronach równika od Bliskiego Wschodu do Stanów Zjednoczonych. Temperatura lipca w rejonie Morza Śródziemnego wzrośnie o ok. 9 st. C., czyli osiągnie poziom obecnej temperatury na pustyni libijskiej. -Będzie to świat tak różny od tego, w którym żyjemy obecnie, że trudno jest go nawet opisać- przewiduje nowy prezes Banku Światowego Jim Yong Kim w przedmowie do raportu. Dodaje, że dorobek ""dziesięcioleci rozwoju"" może zostać zniweczony. -Mam nadzieję, że ten raport będzie wstrząsem i skłoni nas do działania - napisał prezes Banku Światowego. Zdaniem Johna Schellnhubera, dyrektora mieszczącego się w Poczdamie Instytutu Badań nad Klimatem, człowiek może okazać się niezdolny do przystosowania się do nowych warunków. Raport opublikowano na krótko przed rozpoczęciem 26 listopada konferencji 200 państw w stolicy Kataru - Dausze poświęconej przedłużeniu okresu obowiązywania i rozszerzeniu tzw. protokołu z Kioto o ograniczeniu emisji gazów cieplarnianych.",,
https://wiadomosci.onet.pl/kraj/knf-po-sprzedazy-akcji-pekao-interesuje-sie-planami-unicredit-w-polsce/z8f18n,KNF po sprzedaży akcji Pekao interesuje się planami UniCredit w Polsce,"Komisja Nadzoru Finansowego wyjaśnia okoliczności sprzedaży ok. 10 proc. akcji banku Pekao przez UniCredit, interesuje się też planami grupy w stosunku do inwestycji w Polsce - poinformował w środę PAP rzecznik prasowy KNF Łukasz Dajnowicz.","""KNF standardowo wyjaśnia wszystkie okoliczności transakcji, m.in. w kontekście dalszych zamiarów grupy UniCredit w stosunku do inwestycji w Polsce"" - poinformował Dajnowicz, pytany przez PAP o stanowisko Komisji ws. sprzedaży przez UniCredit ok. 10 proc. akcji Pekao. We wtorek UniCredit poinformował w komunikacie, że chce sprzedać do 10 proc. akcji banku Pekao. Zaznaczono, że budowa księgi popytu miała zacząć natychmiast. Oferta została skierowana do określonych inwestorów instytucjonalnych. ""Oferta pozwoli UniCredit na dalsze wzmocnienie pozycji kapitałowej przy utrzymaniu kontroli nad spółką"" - napisano w komunikacie. Ponadto UniCredit poinformował o 90-dniowym okresie tzw. lock-up w stosunku do pozostałych udziałów w Pekao - zobowiązaniu do niesprzedawania akcji z pozostałego pakietu. Wystawiony na sprzedaż pakiet akcji Pekao rozszedł się na pniu. W nocy z wtorku na środę UniCredit poinformował w komunikacie, że sprzedano ok. 10 proc. akcji Pekao za ok. 3,3 mld zł. Do inwestorów instytucjonalnych trafiło ok. 26,2 mln akcji w cenie 126 zł za sztukę. Wskazano, że inwestorzy uzyskali premię w wysokości ok. 6 proc. w stosunku do rynkowej ceny z zamknięcia w dniu ogłoszenia oferty. Podano, że po zakończeniu transakcji UniCredit nadal będzie posiadał pakiet kontrolny udziałów w Pekao odpowiadający 40,1 proc. kapitału zakładowego spółki. Wcześniej we wtorek UniCredit z powodzeniem sprzedał 10 proc. udziałów w FinecoBank, z której grupa uzyskała ok. 328 mln euro. Wicepremier Mateusz Morawiecki, komentując zapowiedź UniCredit dotyczącą sprzedaży do 10 proc. akcji Pekao, powiedział PAP we wtorek, iż program PiS zakłada starania na rzecz zwiększenia udziału polskich instytucji w sektorze bankowym. ""Jak się taka okazja pojawi, to na pewno będziemy się temu przyglądali z ogromną uwagą i nie wykluczamy żadnego scenariusza"" - powiedział Morawiecki. ""Widać, że decyzja co do zmiany w akcjonariacie Pekao SA rozpoczęła się. W programie PiS zakładamy, że jak będą takie możliwości na rynku, to będziemy starali się zwiększać udział polskich instytucji w sektorze bankowym, więc udomowienie banków jest bardzo dla nas ważną częścią programu"" - podkreślił. Jak wskazał, ewentualnym inwestorem w Pekao SA nie mogłoby być PKO BP. ""PKO BP jako numer jeden na rynku nie mógłby przejąć Pekao SA, które ma pozycję numer dwa, ze względu na zachowanie konkurencji na rynku - PKO BP w połączeniu z Pekao SA miałoby zbyt dominującą pozycję. Więc jeśli pojawiłyby się takie szanse, to trzeba by użyć innych podmiotów"" - mówił Morawiecki. O sprzedaży Pekao przez UniCredit mówiono na rynku od kilku miesięcy, ale spółka nie komentowała tych informacji. We wtorek akcje UniCredit na warszawskim parkiecie zyskiwały 11,59 proc., natomiast akcje Pekao wyceniano na 134,6 zł.",KNF,
https://wiadomosci.onet.pl/kraj/mbank-zalozenie-firmy-online-nawet-w-10-minut/1q1nkt2,Założenie firmy online w 10 minut? Nowa usługa znanego banku,mBank ma dla swoich klientów nową usługę. Od wczoraj przyszli przedsiębiorcy mogą otworzyć firmę przez internet już w 10 minut. Tradycyjna forma zajmuje nawet kilka tygodni i wymaga wizyt w urzędach.,"Bank przedstawił jeden prosty formularz do wypełnienia, który pozwala na utworzenie Profilu Zaufanego, rejestrację firmy, otwarcie firmowego konta bankowego oraz skorzystanie z usług mobilnej księgowości. To efekt współpracy z organami administracji, zapoczątkowanej już przy programie 500 plus. Założenie firmy online nie wymaga wizyty w urzędzie, np. z numerem konta i danymi biura rachunkowego. - Usługa, którą wprowadzamy, zdobyła pierwsze miejsce w kategorii New Business Ecosystem w ogólnoświatowym konkursie innowacji EFMA DMI AWARDS 2017. Kompleksowość rozwiązania spotkała się z uznaniem i ogromnym zainteresowaniem zagranicznych banków. Mamy nadzieję, że projekt zostanie doceniony również w Polsce – mówi Daniel Pindor z departamentu klienta firmowego. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Zakładanie firmy przez internet. Nowa usługa mBanku,
https://wiadomosci.onet.pl/kraj/bz-wbk-chce-przez-trzy-lata-rosnac-w-obsludze-handlu-zagr-o-10-15-proc/4dh2qg,BZ WBK chce przez trzy lata rosnąć w obsłudze handlu zagr. o 10-15 proc.,"BZ WBK uruchamia program rozwoju polskiego eksportu, w ramach którego bank chce przez kolejne trzy lata rosnąć w obszarze obsługi handlu zagranicznego o 10-15 proc. rocznie - poinformowali na konferencji przedstawiciele banku.","""Według naszych analityków w ciągu pięciu lat ok. 60 proc. polskiego PKB ma pochodzić z eksportu. Celem naszego banku na kolejne trzy lata jest wzrost o 10-15 proc. w obszarach związanych z obsługą handlu zagranicznego. Chcemy dotrzeć do kilku tysięcy klientów, głównie nowych dla naszej grupy"" - powiedział Jerzy Śledziewski, dyrektor Strategii Sprzedażowej i Sprzedaży Produktów BZ WBK. Dodał, że największy potencjał BZ WBK widzi w małych i średnich firmach, i ze względu na to, bank stawia na sieć placówek w mniejszych miejscowościach. Sieć banku to obecnie 12 centrów bankowości korporacyjnej. ""Historycznie to największe korporacje osiągały największe obroty w handlu zagranicznym, ale wierzymy, że to małe i średnie firmy będą w kolejnych latach motorem napędowym polskiego eksportu"" - powiedział Śledziewski. ""Zmieniać się będą też kierunku eksportu. Nadal ponad 50 proc. stanowią obroty z krajami strefy euro, ale polskie firmy powinny patrzeć na kraje azjatyckie czy np. Brazylię"" - dodał. BZ WBK chce też mocniej wejść w sektor agro, który postrzega jako bardzo perspektywiczny w skali całego polskiego eksportu. Przy wspieraniu eksportu polskich firm BZ WBK chce nadal korzystać z globalnych powiązań hiszpańskiej grupy Santander, właściciela polskiego banku. Obecnie Bank Zachodni WBK szacuje, swój udział w obsłudze handlu zagranicznego polskich firm na około 12 proc. Bank jest ponadto drugim graczem w faktoringu zagranicznym. Udział BZ WBK w całym bankowym rynku korporacyjnym w Polsce bank ocenia na około 10 proc. ""W przeciągu trzech lat chcemy osiągnąć poziom zbliżony do 15 proc."" - powiedział na podczas konferencji członek zarządu banku, Michael McCarty. Przedstawiciele banku podali ponadto, że w kolejnych kwartałach tego roku BZ WK chce nadal rosnąć szybciej niż cały rynek bankowości korporacyjnej.",,
https://wiadomosci.onet.pl/kraj/fala-zwolnien-w-polskim-sektorze-bankowym/9rg56qr,Fala zwolnień w polskim sektorze bankowym,"Przez polski sektor bankowy przetacza się kolejna już fala zwolnień. Jak informuje ""Rzeczpospolita"" w ciągu ostatnich ośmiu lat liczba etatów w bankach spadła o 16,5 tys. Ostatnio masowe zwolnienia zapowiedział bank Pekao.","Kolejna fala zwolnień przetacza się przez polski sektor bankowy. Najświeższym przykładem jest kontrolowane przez Skarb Państwa Pekao, trzeci co do wielkości bank w Polsce, który zlikwiduje nawet 950 etatów, a 620 pracownikom zmieni warunki zatrudnienia. To spora redukcja, bo grupa zatrudnia 16,7 tys. osób, i już druga ostatnio – w ubiegłym roku w ramach programu dobrowolnych odejść zlikwidowano około 1000 etatów - informuje ""Rzeczpospolita"". Wcześniej z powodu fuzji zwolnienia zapowiedzieli Santander Bank Polska i BNP Paribas, drugi i szósty gracz w Polsce. Ten pierwszy zwolni 1400 osób, drugi zaś – do 2200 osób. Wcześniej duże redukcje z powodu fuzji były w Aliorze po przejęciu BPH czy w BNP Paribas po połączeniu z BGŻ (odpowiednio 2400 i 1800 etatów). Prawdopodobne są kolejne redukcje, bo Millennium w drugim półroczu przejmie Eurobank, a Leszek Czarnecki planuje połączyć swoje Getin Noble i Idea Bank. W efekcie szeregi bankowców dosyć szybko topnieją. Tylko w ubiegłym roku liczba etatów w sektorze spadła o 2,9 tys., do 161,6 tys. na koniec lutego, a przez osiem lat zmalała łącznie o 15,3 tys. Oprócz fuzji głównym powodem redukcji zatrudnienia w sektorze jest spadająca rentowność. O ile jeszcze osiem lat temu ROE, czyli zwrot z kapitałów własnych, sięgał blisko 13 proc., o tyle teraz wynosi zaledwie nieco ponad 7 proc. – Kolejnymi przyczynami redukcji zatrudnienia w bankach są cyfryzacja i zmniejszanie sieci tradycyjnych oddziałów. Wpływ mają także rosnące obciążenia: koszty i podatki oraz wymogi kapitałowe – mówi Łukasz Jańczak, analityk Ipopemy Securities.",,
https://wiadomosci.onet.pl/swiat/dwa-szwajcarskie-banki-wprowadzaja-utrudnienia-dla-klientow-z-rosji/pbkvmx,Dwa szwajcarskie banki wprowadzają utrudnienia dla klientów z Rosji,"Credit Suisse oraz UBS zdecydowały o zamknięciu bezpłatnych rachunków bankowych dla rosyjskich klientów, którzy nie dysponują aktywami wyższymi niż 5 mln CHF – czytamy w artykule opublikowanym w czwartek przez rosyjski Forbes.","Jest to kolejne utrudnienie dla klientów z Rosji. W 2014 roku oba banki przestały prowadzić bezpłatne rachunki klientów z Rosji poniżej 3 mln franków szwajcarskich. ""Klienci są aktualnie zachęcani do zamykania rachunków. Jeśli tego nie uczynią, będą wnosić miesięczną opłatę za obsługę konta w wysokości 1 tys. franków szwajcarskich miesięcznie"" – twierdzi miesięcznik. Problemy rosyjskich klientów mają związek z zachodnimi sankcjami nałożonymi na Rosję w 2014 r. po aneksji Krymu i rozpoczęciu działań wojennych w Donbasie. W ich konsekwencji Berno postanowiło wprowadzić restrykcje wobec Rosji, które mają uniemożliwić dokonywanie na terytorium Szwajcarii transakcji czy wprowadzanie do obrotu papierów wartościowych, by ominąć sankcje nałożone na Moskwę przez UE. Zaostrzona została też kontrola operacji finansowych w samej Rosji. ""Kanały wymiany informacji między instytucjami nadzoru finansowego w Rosji a bankami UBS i Credit Suisse zostały udrożnione. Zaczęły działać sprawniej po wizycie wiceministra finansów Rosji Siergieja Szatałowa w Szwajcarii w czerwcu 2015 r. i jego spotkaniu z kierownictwem USB oraz Credit suisse"" – przypomina Forbes. ""Dokonanie przelewu z konta w Rosji na własny rachunek zagraniczny w Szwajcarii jest z punktu widzenia rosyjskiego prawa operacją nielegalną. Grozi za nią umowna kara w wysokości 3/4 sumy operacji. Aby uzyskać prawo do dokonywania takich przelewów trzeba mieszkać poza granicami Rosji w okresie dłuższym niż 6 miesięcy w ciągu roku i tam prowadzić działalność gospodarczą. Stwarza to jednak poważne problemy, gdy chodzi o płacenie podatków w Rosji"" – zauważa autor artykułu. ""Jesteśmy bankiem działającym w skali globalnej, dlatego stoimy na stanowisku, że trzeba przestrzegać rosyjskiego prawa"" – powiedział szef rosyjskiego biura USB Wealth Management w Moskwie Jurij Solariew. W listopadzie 2014 roku Rosja przystąpiła do Międzynarodowej Konwencji OECD o wzajemnej pomocy administracyjnej w sprawach podatkowych. W czerwcu 2015 r. prezydent Władimir Putin podpisał ustawę przewidującą legalizację aktywów i rachunków bankowych posiadanych za granicą przez obywateli Rosji po ich dobrowolnym zadeklarowaniu. Legalizacja ta odbywa się bez kontroli ze strony rosyjskich służb podatkowych.",,
https://wiadomosci.onet.pl/swiat/ft-bank-barclays-zamknie-jedna-czwarta-placowek/ymw4b,"""FT"": bank Barclays zamknie jedną czwartą placówek","Trzeci co do wielkości brytyjski bank komercyjny Barclays zamierza w ramach ograniczania kosztów zamknąć 400 placówek na terenie Wielkiej Brytanii, czyli jedną czwartą swej tamtejszej sieci - poinformował dziennik ""Financial Times"".","Według gazety, która nie ujawniła źródeł swych informacji, prezes Barclays Antony Jenkins ma w ciągu dwóch tygodni przedstawić ostateczny plan restrukturyzacji, przewidujący likwidację 400 z łącznie 1600 brytyjskich placówek. Barclays odmówił komentarza w tej sprawie. Jenkins chce zmniejszyć koszty funkcjonowania banku o 1,7 mld funtów rocznie i już wcześniej zapowiadał, że tysiące miejsc pracy zniknie zapewne w rezultacie unowocześniania infrastruktury technicznej. Barclays podjął już zwalnianie setek osób ze swego banku inwestycyjnego - powiedziała Reuterowi osoba zaznajomiona z tą sprawą. Oczekuje się, że Barclays i inne duże brytyjskie banki jak Lloyds i RBS będą łączyć własne placówki w sytuacji, gdy ich klienci coraz bardziej zwracają się ku bankowości elektronicznej. Powołując się na źródła w Barclays tygodnik ""Sunday Telegraph"" poinformował w ubiegły weekend, że bank ten może zlikwidować 400 swych placówek w Wielkiej Brytanii i zwolnić 40 tys. pracowników, ale będzie to rozłożone na sześć lat.",,
https://wiadomosci.onet.pl/kraj/knf-30-proc-portfela-pozyczkowego-skok-ow-to-kredyty-przeterminowane/78yc9,KNF: 30 proc. portfela pożyczkowego SKOK-ów to kredyty przeterminowane,30 proc. portfela pożyczkowego Spółdzielczych Kas Oszczędnościowo Kredytowych stanowią kredyty przeterminowane - poinformowała Komisja Nadzoru Finansowego w opublikowanym w czwartek raporcie na temat sytuacji SKOK-ów w I półroczu 2013 r.,"""Biorąc pod uwagę skrypty dłużne (papiery komercyjne przedsiębiorstwa - PAP) nabyte przez kasy głównie w zamian za wierzytelności przeterminowane, można oszacować, iż należności przeterminowane stanowią ok. 37,5 proc. portfela pożyczkowo-kredytowego kas. Największą grupę stanowią pożyczki przeterminowane pow. 12 miesięcy"" - napisano w raporcie. Według KNF uwagę zwraca istotny (45 proc.) udział przeterminowanych pożyczek na nieruchomości. Według Komisji SKOK w I półroczu 2013 r. rozwijał się bardzo dynamicznie – aktywa wzrosły o 9 proc., natomiast wartość depozytów o 9,6 proc. W okresie tym w kasach przybyło ponad 61 tys. nowych członków. Zgodnie z danymi KNF aktywa kas w I półroczu były warte 18 mld 429 mln zł, wartość udzielonych pożyczek sięgnęła 10 mld 379 mln zł, a depozytów 17 mld 245 mln zł. ""Działalność depozytowa kas rozwija się szybciej niż działalność pożyczkowo - kredytowa. Powyższe jest powodem nadpłynności w systemie, co wpływa negatywnie na wyniki finansowe kas"" - oceniła KNF. Wynik finansowy kas brutto był na poziomie minus 67 mln 204 tys. zł. KNF podała, że 37 proc. kas osiągnęło w pierwszej połowie roku stratę, a 67 proc. zysk. Według regulatora wyniki finansowe sektora kas pogorszyły się w I półroczu 2013 roku, głównie z uwagi na dokonanie aktualizacji (urealnienie) wartości portfela kredytowego, a także wysokie koszty funkcjonowania, które nie były adekwatne do uzyskiwanych przychodów. ""W kasach występuje podwyższone ryzyko płynności w wyniku niedopasowania terminów wymagalności pasywów i zapadalności aktywów. Działalność kredytowo-pożyczkowa finansowana jest głównie środkami krótkoterminowymi (depozytami o wymagalności do 6 miesięcy)"" - podano. Komisja poinformowała, że na koniec I półrocza 2013 r. 44 kasy były objęte postępowaniami naprawczymi. Kasa Krajowa udzieliła kasom w czerwcu oraz w lipcu 2013 r. pomocy z funduszu stabilizacyjnego na kwotę 180,5 mln zł. Wartość pomocy została podwyższona w sierpniu do kwoty 188,8 mln zł.",fot. Thinkstock/Hemera,
https://wiadomosci.onet.pl/swiat/niemcy-deutsche-bank-przyniosl-w-iv-kwartale-2012-r-strate-215-mld-euro/y2hn0,"Niemcy: Deutsche Bank przyniósł w IV. kwartale 2012 r. stratę 2,15 mld euro","Największy niemiecki bank Deutsche Bank zanotował w IV. kwartale stratę w wysokości 2,15 mld euro. Eksperci spodziewali się strat, lecz ich skala jest zaskakująco duża - pisze agencja dpa. Zysk za cały ubiegły rok spadł do 665 mln euro.","W porównaniu do roku 2011 zysk w skali całego roku zmniejszył się o 85 proc. Jak pisze dpa, Deutsche Bank zamierza mimo niekorzystnych wyników finansowych utrzymać wysokość dywidendy na niezmienionym poziomie 75 eurocentów za jedną akcję. Deutsche Bank jest obecnie restrukturyzowany. Nowe kierownictwo - Anshu Jain i Juergen Fitschen - chce zmniejszyć koszty działania banku o 4,5 mld euro do roku 2015. Pracownicy nie dostaną w tym roku żadnych podwyżek. W grudniu Deutsche Bank przegrał ze spadkobiercami właściciela koncernu medialnego Leo Kircha proces o odszkodowanie. Pod koniec zeszłego roku 500 policjantów przeszukało pomieszczenia banku ze względu na podejrzenie o oszustwa podatkowe w handlu certyfikatami CO2.",,
https://wiadomosci.onet.pl/swiat/rosja-zaprosila-grecje-do-banku-stworzonego-przez-kraje-brics/db5196,Rosja zaprosiła Grecję do banku stworzonego przez kraje BRICS,"Rosja zaprosiła Grecję do udziału w banku rozwojowym utworzonym w ubiegłym roku przez państwa z grupy BRICS (Brazylia, Rosja, Indie, Chiny, RPA) - poinformowała we wtorek kancelaria greckiego premiera Aleksisa Ciprasa.","Szef rządu w Atenach będzie rozmawiał o tej propozycji z przedstawicielami rosyjskich władz 18 czerwca podczas forum ekonomicznego w Petersburgu - dodano w komunikacie. Grecka prasa sceptycznie wyraziła się we wtorek o możliwości dołączenia do banku przez zadłużoną Grecję, która obecnie negocjuje ze swoimi pożyczkodawcami w sprawie odblokowania środków z pakietu ratunkowego (ok. 7,2 mld euro). Nowy Bank Rozwoju (New Development Bank) został powołany do życia w lipcu ub. roku jako alternatywa dla dominacji Zachodu w międzynarodowym świecie finansów, m.in. dla Banku Światowego i Międzynarodowego Funduszu Walutowego. Powołanie banku to pokłosie zmian, które zachodziły w międzynarodowych finansach w ostatnich latach, i rosnącej roli wschodzących gospodarek w tworzeniu globalnego PKB. Od czasu globalnego kryzysu, który zaczął się w 2008 r. to właśnie na kraje BRICS przypadała większość ze światowego przyrostu PKB.",,
https://wiadomosci.onet.pl/kraj/przestajemy-placic-kredyty-mieszkaniowe/7eq9e,Przestajemy płacić kredyty mieszkaniowe,"Prawie 11 mld zł. Tyle są warte zobowiązania hipoteczne nieuiszczane na czas – alarmuje ""Dziennik Gazeta Prawna"".","Portfel kredytów zaciągniętych na zakup mieszkań i domów obsługiwany jest dobrze, bo tylko 3 proc. tego portfela to złe kredyty. W konsumpcyjnych jest ich 15 proc. Polacy mają jednak coraz większy problem z regulowaniem swojego hipotecznego zadłużenia. Wartość złych kredytów - gdy policzyć ją w złotych - rośnie bardzo szybko. Według danych NBP w styczniu tego roku złe kredyty hipoteczne były warte 10,8 mld zł - aż o 17,4 proc. więcej niż rok wcześniej. Prawie 3,7 mld zł stanowiły kredyty zaciągnięte we frankach szwajcarskich (wzrost o prawie jedną czwartą). Według ekspertów niepokojący przyrost hipoteczny może być efektem dojrzewania portfela. Żeby uznać kredyt za nieregularny (czyli taki, co do którego jest poważna wątpliwość, że zostanie spłacony), musi upłynąć trochę czasu - w przypadku hipotecznych nawet 7 lat.",fot. Shutterstock,
https://wiadomosci.onet.pl/kraj/wedlug-szacunkow-w-2013-r-skok-i-zarobily-ponad-252-mln-zl/z3cbj,"Według szacunków, w 2013 r. SKOK-i zarobiły ponad 252 mln zł","Spółdzielcze Kasy Oszczędnościowo-Kredytowe zarobiły w 2013 r. ponad 252 mln zł - poinformował o wstępnych wynikach prezes Kasy Krajowej SKOK Rafał Matusiak podczas wtorkowej konferencji. Dodał, że 12 kas zanotowało stratę, a aktywa kas przekroczyły 19 mld zł.","Matusiak wyjaśnił, że podane przez niego wyniki finansowe są na razie wstępnymi danymi za ubiegły rok. Prezes poinformował, że liczba członków kasach przekroczyła 2 mln 600 tys. osób. W 2013 r. depozyty wynosiły 17 mld zł, a kredyty i pożyczki ponad 12 mld zł. Matusiak dodał, że mimo zawirowań prawnych związanych z sytuacją SKOK-ów, wynik finansowy netto w 2013 r. wyniósł ponad 252 mln zł. Zgodnie ze wstępnymi wynikami 12 kas zanotowało w ub.r. stratę. Prezes ocenił, że 2014 r. SKOK-i powinny zamknąć większym zyskiem niż w zeszłym roku. Podczas konferencji poinformowano, że w 2012 r. wynik netto SKOK-ów był ujemny i wynosił ponad 56 mln zł. Od października 2012 r. państwowy nadzór nad SKOK-ami sprawuje Komisja Nadzoru Finansowego. W Polsce działa 55 SKOK-ów, które dysponują blisko 2 tys. placówek. Na 44 kasy nałożono obowiązek stworzenia programów naprawczych. 35 kas otrzymało pozytywną decyzję o zatwierdzeniu ich statutu. W przypadku 22 wydano postanowienia administracyjne o ustanowienie zarządcy komisarycznego, a w trzech SKOK-ach wprowadzono takiego zarządcę. Nowelizacja ustawy o SKOK-ach z 2013 r. ustanowiła obowiązkowy system gwarantowania depozytów zgromadzonych w SKOK-ach, w formie odrębnego funduszu własnego BFG, finansowanego z wnoszonych przez SKOK-i obowiązkowych opłat rocznych. System Bankowego Funduszu Gwarancyjnego - w którym banki wpłacają składki do BFG - zapewnia zwrot całej ulokowanej w kasie sumy do równowartości 100 tys. euro, która ma być wypłacana, jeśli dany bank utraciłby płynność finansową.",fot. PAP/Radek Pietruszka,
https://wiadomosci.onet.pl/swiat/nyt-zasilenie-hiszpanskich-bankow-moze-nie-zapobiec-katastrofie-euro/7yspf,NYT: Zasilenie hiszpańskich banków może nie zapobiec katastrofie euro,"Laureat ekonomicznej Nagrody Nobla i publicysta ""New York Timesa"" Paul Krugman wyjaśnia w poniedziałkowym numerze, że dokapitalizowanie banków Hiszpanii było konieczne, ale samo ratowanie sektora finansowego w strefie euro nie uchroni jej przed katastrofą.","Kolejna akcja ratunkowa w Europie ma zapobiec załamaniu sektora bankowego w Hiszpanii - pisze Krugman. Scenariusz tego dramatu jest już znany: kolejna gospodarka strefy euro spowalnia, banki popadają w tarapaty, rządy śpieszą z pomocą - ale tylko banki zostają uratowane, a bezrobotni - nie. W sobotę eurogrupa zaakceptowała wniosek Hiszpanii o przyznanie jej sektorowi bankowemu pomocy w wysokości do 100 miliardów euro. Środki ratunkowe będą pochodzić z Europejskiego Funduszu Stabilizacji Finansowej (EFSF) i Z Europejskiego Mechanizmu Stabilizacji (ESM). - Dokapitalizowanie hiszpańskiego sektora finansowego było konieczne, ponieważ krajowi groziła ""spirala śmierci"", czyli sytuacja, w której obawa o to, że banki utracą płynność zmusza je do wyprzedawania aktywów, co z kolei obniża ich ceny rynkowe. Wtedy wszyscy jeszcze bardziej boją się, że banki staną się niewypłacalne (może nastąpić run na banki - red.), a rządy starają się zapobiec ""spirali śmierci"" za pomocą zastrzyku gotówki dla sektora finansowego - wyjaśnia Krugman. Jednak w Hiszpanii również rząd zagrożony był niewypłacalnością, a na ratunek musiała przyjść strefa euro i jej fundusze pomocowe. Problem w tym - pisze z naciskiem Krugman - że nawet w tak trudnej sytuacji przywódcy europejscy udzielając pożyczek podkreślają, że nie mają zamiaru zmienić polityki, która w ostatnich latach pogłębiła tylko kryzys i sprawiła, że jedna czwarta Hiszpanów nie ma pracy, a wśród ludzi młodych statystyki są jeszcze gorsze - połowa jest bezrobotna. - Od dłuższego czasu zarówno Hiszpanię, jak i inne pogrążone w kłopotach finansowych kraje skłaniano do sanacji długów i zwiększenia konkurencyjności metodą cięć budżetowych oraz wewnętrznej dewaluacji -, m.in. przez obniżania zarobków i kosztów przedsiębiorstw, - ale teraz stało się jasne, że strategia ta nie zadziała, jeśli nie będziemy mieli do czynienia z silnym wzrostem gospodarczym oraz umiarkowanie wysoką inflacją, która skłania do utrzymywania stóp na niskim poziomie i drukowania pieniądza - pisze amerykański noblista. Europejski Bank Centralny odmawia jednak cięcia stóp procentowych, choć bezrobocie rośnie w całej strefie euro. Inflacja tymczasem spowalnia. Według wszelkich reguł polityki monetarnej - przypomina Krugman - sytuacja ekonomiczna w krajach unii walutowej wymaga teraz agresywnych cięć stóp procentowych. Kraje UE potrzebują szybkiego wzrostu. - Amerykańska gospodarka (...) odbijając się od dna wielkiego kryzysu, wzrosła w 1934 roku o 10,9 proc.! A i tak daleko było do końca wielkiej depresji - pisze publicysta ""NYT"". EBC nie chce jednak ratować sytuacji poprzez cięcie stóp i dodruk pieniądza. Również w USA Fed zapowiedział ostatnio, że nie podejmie kroków mających pobudzić gospodarkę. - Co tłumaczy ten transatlantycki paraliż wobec nasilającej się ludzkiej i ekonomicznej katastrofy? - pyta Krugman. W Ameryce bierność Fed można tłumaczyć tym, że jego zarząd obawia się, iż podjęcie radykalnych kroków będzie postrzegane jako ratowanie notowań prezydenta Baracka Obamy. - Staje się (...) jasne, że potrzebna będzie prawdziwa katastrofa, by zmusić polityków do działania wykraczającego poza ratowanie samych banków - komentuje Krugman. - Ale nie popadajmy w desperację: straszliwa katastrofa (...) zwłaszcza w Europie, może czekać tuż za rogiem - konkluduje autor.",,
http://wiadomosci.onet.pl/tylko-w-onecie/frankowicze-byc-moze-beda-okupowac-kfn/40ke3k,Frankowicze być może będą okupować KFN,"Frankowicze rozważają okupację siedziby Komisji Nadzoru Finansowego, jeśli nie przedstawi ona wyliczeń, ile kosztować miałaby realizacja prezydenckiego projektu ustawy o kredytach walutowych. Jak mówi Onetowi Maciej Pawlicki, szef ruchu ""Stop Bankowemu Bezprawiu"", byłaby to dramatyczna decyzja. Rzecznik KNF odpowiada, że przedstawienie prezydentowi Andrzejowi Dudzie wyliczeń jest planowane na marzec.","KNF odpowiada, że takie działania jak okupowanie budynku przez kredytobiorców walutowych ""w żaden sposób nie przyspieszą wyliczenia skutków ustawy dla stabilności systemu finansowego"". W połowie stycznia Kancelaria Prezydenta RP zaprezentowała projekt ustawy o ""sposobach przywrócenia równości stron"" w umowach na kredyty walutowe. Przewiduje on przeliczenie walutowego kredytu hipotecznego na złote po ""sprawiedliwym"" kursie. Kurs ""sprawiedliwy"" ma być indywidualnie wyliczany dla każdego kredytobiorcy. Projekt ten jednak nie zawierał wyliczeń, z jakimi kosztami wiązałoby się uchwalenie ustawy. Aby uzupełnić ten brak, KP skierowało projekt do KNF, aby Komisja dokonała kalkulacji. Środowisko frankowiczów, których reprezentantem jest m.in. Maciej Pawlicki, oceniło, że projekt nie jest do końca satysfakcjonujący. Pawlicki jednak dziękował prezydentowi za fakt, że projekt powstał, jak i za tryb pracy nad nim, uwzględniający konsultacje z frankowiczami. Kwestia finansowych konsekwencji jest na razie przedmiotem zgrubnych szacunków. Dom Maklerski ""Trigon"" wyliczył straty banków na nawet 50 mld zł, a według mBanku maksymalny koszt przewalutowania to 32–40 mld zł. Koszty i wpływ na sektor bankowy będzie jednym z elementów dyskusji o projekcie. Na wyliczenia KNF czeka zatem nie tylko prezydent Andrzej Duda, ale i frankowicze. Na portalach społecznościowych Maciej Pawlicki już zasygnalizował, że poszukuje ludzi, którzy mogliby okupować KNF, już w połowie lutego. – Potrzebne będzie 50 osób, które wejdą do KNF i nie wyjdą, aż do skutku. Zbierzemy tylu chętnych? – napisał. Dlaczego wtedy? Bo prezydent Andrzej Duda wyraził oczekiwanie, że kalkulację finansowych skutków ustawy od KNF otrzyma w ciągu 30 dni, a zatem w połowie lutego. Czy to realny termin? Łukasz Dajnowicz, rzecznik KNF, informuje Onet, że ""na obecnym etapie zakończenie i przedstawienie wyliczeń jest planowane w marcu, po ich przedyskutowaniu na posiedzeniu Komisji Nadzoru Finansowego"". A jak powstają te wyliczenia? – Doręczono i objaśniono prezesom banków posiadających największy wartościowo udział kredytów walutowych ankietę nadzorczą dotyczącą skutków prezydenckiej ustawy o sposobach przywrócenia równości stron niektórych umów kredytu i umów pożyczki. Sprawa jest istotna systemowo, więc wymagane jest przez KNF osobiste zaangażowanie i odpowiedzialność zarządów banków za rzetelne i terminowe dostarczenie danych. Ankieta została przygotowana w taki sposób, że na podstawie danych zawartych w okresowej sprawozdawczości banków do KNF, jak i wyników wcześniejszych ankiet nadzorczych będzie można zweryfikować jej prawidłowe wypełnienie przez banki – wyjaśnia Dajnowicz. Z takiej formuły Pawlicki nie jest zadowolony. – KNF kpi sobie z rządu, z prezydenta i obywateli, bo jeśli organ kontrolny ma przedstawiać dane na podstawie ankiet, to po co mamy np. policję. Przecież wystarczyłoby, aby jeden policjant w Polsce wysyłał ankiety do wszystkich podejrzanych o przestępstwa ludzi, z pytaniem, czy są przestępcami, czy nie – ironizuje. Dodaje jednak, że jeśliby KNF przedstawił wiarygodne dane na początku marca, to ""nie byłoby dramatu"". Wtedy plan okupowania KNF stanie się bezprzedmiotowy? – Ta dramatyczna decyzja o okupacji będzie podjęta wspólnie. KNF nie może udawać idiotów – mam nadzieję, że weźmie się do roboty. Bo tam przecież są rozsądni ludzie. Liczę, że ta dobra strona mocy zwycięży – mówi. Według niego to w lutym i marcu odbędzie się ""wielka wojna propagandowa i polityczna"" wokół kredytów frankowych. – Musimy wytoczyć wszystkie armaty, zebrać wszystkie argumenty i działać na wszystkich polach – zapowiada więc Pawlicki.",Zaostrza się spór wokół kredytów frankowych,
https://wiadomosci.onet.pl/swiat/eurostrefa-znow-skupi-na-sobie-uwage-rynkow-euro-oslabnie/e4sfp,Eurostrefa znów skupi na sobie uwagę rynków. Euro osłabnie,"Eurostrefa znów zwróci na sobie uwagę rynków, ze względu na słabe wyniki największych gospodarek i możliwy wzrost politycznego ryzyka w zadłużonych państwach śródziemnomorskich - przewiduje bank Morgan Stanley, spodziewając się oddolnej presji na euro.","""Wprawdzie odczyt indeksu PMI composite dla eurostrefy sięgnął w lipcu 50,4 pkt (co jest najlepszym wynikiem od 18. miesięcy - PAP), to jednak nie świadczy to o ekspansji, lecz o stabilizacji"" - zaznacza komentarz banku (Weak Core, Peripheral Politics). Ekonomiści MS zakładają niewielki wzrost PKB eurostrefy za III kw. 2013 r. na 0,2 proc. kdk. wobec -0,2 proc. kdk w I. kw. Bank sądzi, rynki biorą własne oczekiwania za rzeczywistość, zaś o tym, że sytuacja jest niepewna świadczy wskaźnik oczekiwań indeksu Ifo za najbliższe pół roku, który w lipcu był o 0,1 ptk proc. niższy niż w czerwcu (102,4 pkt wobec 102,5 pkt). Stabilizacja, zdaniem banku nie przekona EBC do zmiany myślenia. Jego stanowisko nadal będzie bardzo ""gołębie"", co zasygnalizował w swoich wskazówkach w czerwcu. Po stronie czynników politycznych, MS wskazuje na nierozwiązanie zasadniczych problemów Portugalii, mimo iż rząd uniknął przedterminowych wyborów, recesję w Irlandii, żądania ustąpienia rządu wz. ze skandalem korupcyjnym w Hiszpanii, kruchy układ koalicyjny we Włoszech, któego elementem jest partia Silvio Berlusconiego, ślamazarne reformy w Grecji, trudności Cypru. Rząd Portugalii wciąż musi uzgodnić cięcia na 4,7 mld euro w budżecie na 2014 r., a Irlandii na 3,1 mld euro. Recesja w Irlandii nastąpiła w czasie, w którym kraj przygotowuje się do powrotu na finansowe rynki po wyjęciu go z programu pomocowego Trojki. Irlandia zabiega o awaryjny dostęp do programu OMT, ale nad jego legalnością zastanawia się niemiecki sąd konstytucyjny. ""Jeśli sąd w Karlsruhe uzależni udział Niemiec w OMT (skupu krótkookresowych obligacji przez EBC - PAP) od nowych warunków, to rynek zacznie postrzegać ten instrument jako nieskuteczną osłonę, co będzie kolejnym negatywnym czynnikiem dla wspólnej waluty"" - obawia się MS. ""Choć każdy z tych czynników w oderwaniu od innych może zostać przeoczony, zanosi się na to, że ich kumulatywny efekt zaciąży na euro"" - stwierdza komentarz.",,
https://wiadomosci.onet.pl/swiat/niemcy-schaeuble-ostrzega-przed-pospiechem-przy-nadzorze-bankowym/vn3sf,Niemcy: Schaeuble ostrzega przed pośpiechem przy nadzorze bankowym,Niemiecki minister finansów Wolfgang Schaeuble ostrzegł przed zbytnim pośpiechem przy wprowadzaniu europejskiego nadzoru nad bankami w UE. Sprawowana przez Europejski Bank Centralny (EBC) kontrola powinna objąć jego zdaniem tylko największe banki.,"- Pochopnie wprowadzane pozorne rozwiązana nie przyczynią się (do rozwiązania kryzysu) - powiedział Schaeuble w Bundestagu podczas debaty o ustawie budżetowej na 2013 rok. Jego zdaniem wprowadzanie nadzoru powinno się rozpocząć od banków o kluczowym znaczeniu dla systemu finansowego strefy euro. Za nierealistyczne uznał plany tworzenia takiego nadzoru od razu dla 6000 do 8000 działających w eurolandzie instytutów finansowych. W każdym kraju trzeba wcześniej stworzyć system bezpieczeństwa depozytów oraz program restrukturyzacji banków - dodał szef niemieckiego resortu finansów. Schaeuble podkreślił, że dopiero po ustanowieniu europejskiego nadzoru bankowego, sprawowanego przez EBC, Europejski Mechanizm Stabilizacyjny EMS będzie miał możliwość bezpośredniej pomocy poprzez dokapitalizowanie przeżywających trudności banków w strefie euro. Minister zaznaczył, że nawet wtedy niemiecki parlament będzie musiał wyrazić zgodę na taką pomoc. ""Nie się nie zmieni w tej kwestii"" - zapewnił Schaeuble. Komisja Europejska ma w środę przedstawić projekt wspólnego nadzoru nad bankami, który miałby stopniowo wchodzić w życie począwszy od stycznia 2013 r. i być pierwszym krokiem w kierunku tzw. unii bankowej. Niezależny nadzór ma zapobiegać w przyszłości nieodpowiedzialnym decyzjom banków, mogącym prowadzić do finansowego kryzysu.","Wolfgang Schaeuble, fot. AFP",
https://wiadomosci.onet.pl/kraj/czesc-bankow-zapowiada-zwolnienia/2et2qc,Część banków zapowiada zwolnienia,"PKO BP, BGŻ i BNP Paribas Polska - to banki, które w tym roku zapowiadają zwolnienia grupowe. Reszta banków zaprzecza jednak, by planowała jakiekolwiek redukcje. Przemysław Barbrich z ZBP tłumaczy, że zwolnienia są naturalnym skutkiem konsolidacji banków.","Informacja o planowanych zwolnieniach w bankach pojawiła się w ostatnich dniach w mediach. W tym kontekście wymieniane były największe działające na polskim rynku banki. Skłoniło to np. Bank Pekao S.A. do wydania oświadczenia, że ""informacja o możliwości zwolnienia 1500 Pracowników Banku, podawana przez niektóre media jest nieprawdziwa"". ""Bank Pekao obecnie nie planuje przeprowadzenia procesu zwolnień grupowych"" - napisano w oświadczeniu. Do planowanych zwolnień otwarcie przyznają się obecnie BGŻ i BNP Paribas Bank Polska. Tłumaczą, że redukcje są związane z planowaną konsolidacją obu banków. Jak wynika z komunikatu BGŻ, banki ustaliły z organizacjami związkowymi, że po połączeniu zwolnienia grupowe obejmą nie więcej niż 1,8 tys. pracowników BGŻ i zostaną przeprowadzone w okresie 24 miesięcy od połączenia. Strony porozumienia uzgodniły także m.in. kryteria wyboru pracowników, których umowy o pracę zostaną rozwiązane w ramach zwolnień grupowych, warunki uczestnictwa pracowników w programach dobrowolnych odejść, warunki odpraw i dodatkowych odszkodowań - wynika z komunikatu. W wyniku zawarcia porozumienia nastąpiło zakończenie sporu zbiorowego między BGŻ a organizacjami związkowymi działającymi w banku. Na początku grudnia 2013 roku grupa BNP Paribas i grupa Rabobank ogłosiły podpisanie umowy dotyczącej przejęcia pakietu 98,5 proc. akcji BGŻ za kwotę 4,2 mld zł. 25 lutego 2015 roku akcjonariusze BNP Paribas Bank Polska przyjęli uchwałę wyrażającą zgodę na połączenie z Bankiem BGŻ. Dzień później zgodzili się na to akcjonariusze Banku BGŻ. Zwolnienia zapowiada też PKO BP. P.o. rzecznika prasowego Łukasz Świerżewski powiedział PAP, że bank przesłał łącznie do Urzędu Pracy informację o ewentualnym zwolnieniu maksymalnie 1065 osób. ""Tak naprawdę nie wiemy, jaka to będzie dokładnie liczba, to zależy od wielu czynników, m.in od tego, ile osób zdecyduje się na przyjęcie warunków przedstawionych przez bank. Osoby te objęte są pakietami osłonowymi"" - zaznacza. Rzecznik zapowiada, że zwolnienia będą zapewne mniejsze, poza tym w banku trwa cały czas rekrutacja, obejmująca rocznie nawet do 2,5 tys. osób. ""Dlatego to nie jest tak, że łączne zatrudnienie w tym roku w PKO BP znacząco się zmieni"" - mówi. Dodaje, że planowane zwolnienia wynikają głównie z planowanych na 2015 r. różnych zmian organizacyjnych w banku. ""Jeśli firma zamierza zlikwidować ileś etatów, musi to zgłosić do Urzędu Pracy, ale w tym samym czasie może równocześnie tworzyć etaty"" - mówi. Z kolei rzecznik Alior Banku Julian Krzyżanowski nie odpowiedział jednoznacznie na pytanie PAP o planowane zwolnienia. ""Alior Bank jest w trakcie procesu połączenia z Meritum Bankiem. Głównym celem planowanej integracji jest pełne wykorzystanie potencjału obu banków i efektów synergii, aby stworzyć większy, silniejszy i jeszcze bardziej innowacyjny bank, który będzie podążał za najnowszymi trendami rynkowymi. Szczegółowe informacje na temat ewentualnych zmian w strukturze zatrudnienia będą znane dopiero po zakończeniu analiz i opracowaniu ostatecznego planu integracji z Meritum Bankiem"" - napisał w oświadczeniu przekazanym PAP. W 2015 roku zwolnienia nie są natomiast planowane w BZ WBK i Deutsche Banku - wynika z wypowiedzi rzeczników prasowych. Podobnie w Banku Millenium i mBanku. ""Żadnych specjalnych zwolnień nie planujemy, oczywiście cały czas jakaś grupa przychodzi i odchodzi, ale to jest naturalna rotacja, która nie zmienia w sposób zasadniczy poziomu zatrudnienia"" - powiedział PAP rzecznik Banku Millenium Wojciech Kaczorowski. ""Nie ogłaszaliśmy zwolnień i nie mamy takich planów"" - zaznaczył rzecznik mBanku Krzysztof Olszewski. Także szefowa biura prasowego Citibanku Handlowego Dorota Szostek-Rustecka powiedziała PAP, że bank nie ogłaszał planów żadnych zwolnień. Przemysław Barbrich ze Związku Banków Polskich podkreśla w rozmowie z PAP, że zwolnieniom nie można się dziwić, bo w sektorze bankowym od kilku lat trwa proces konsolidacji. ""Zmiany właścicielskie na rynku powodują konieczność restrukturyzacji zatrudnienia, by je dostosować do aktualnej obsługi klienta. Trudno sobie przecież wyobrazić, że na tej samej ulicy w wielkim mieście bank będzie miał dwie placówki"" - mówi.",,
https://wiadomosci.onet.pl/swiat/ke-nowe-wymogi-dla-instytucji-parabankowych/zcg2m,KE: nowe wymogi dla instytucji parabankowych,"KE zapowiedziała w środę uregulowanie sektora instytucji parabankowych, które choć wykonują działalność bankową, np. pożyczają i zbierają depozyty, to nie są rejestrowane i regulowane jak banki. Najpierw nowe wymogi będą nałożone na fundusze rynku pieniężnego.","Komisja Europejska przytoczyła dane, z których wynika, że światowy sektor instytucji parabankowych (z ang. shadow banking) sięga wartości połowy regulowanego sektora bankowego. W 2011 r. było to 51 bilionów euro, z czego 17,5 bilionów euro przypadało na USA, 16,8 bilionów euro na strefę euro i ok. 6,8 bilionów euro na Wielką Brytanię. ""Uregulowaliśmy sektor bankowy; teraz musimy zająć się ryzykiem, jakie stwarza system instytucji parabankowych. Odgrywa on ważną rolę w finansowaniu realnej gospodarki i musimy zapewnić, by był przejrzysty i aby wzmocnienie pewnych instytucji finansowych i rynków nie było podkopane przez ryzyko płynące z mniej regulowanych sektorów"" - oświadczył komisarz UE ds. rynku wewnętrznego Michel Barnier. Komisarz ten wsławił się dzięki regulowaniu kolejnych obszarów unijnego rynku finansowego w odpowiedzi na kryzys; był autorem m.in. propozycji wspólnego nadzoru bankowego w eurolandzie. Na początek Komisja zaproponowała przepisy wzmacniające płynność i bezpieczeństwo funduszy rynku pieniężnego. Są to swego rodzaju fundusze powiernicze, sponsorowane często przez banki, które zajmują się inwestycjami w krótkoterminowy dług emitowany przez banki, rządy i korporacje. Prawie 40 proc. krótkoterminowych instrumentów dłużnych emitowanych przez banki jest utrzymywane właśnie przez te fundusze. Nowe zasady, jeśli będą przyjęte przez rządy i Parlament Europejski, zobowiążą fundusze rynku pieniężnego do posiadania w ich portfolio co najmniej 10 proc. aktywów z jednodniową zapadalnością i kolejnych 20 proc. z jednotygodniową zapadalnością. Ma to poprawić wypłacalność funduszy w razie natychmiastowego żądania wypłaty przez inwestorów. Ponadto nie więcej niż 5-10 proc. aktywów w portfolio będzie mogło być emitowane przez jednego emitenta. Dla pewnych funduszy rynku pieniężnego ustanowiony też będzie ""bufor bezpieczeństwa"", czyli rezerwa kapitałowa, którą fundusze będą musiały utrzymywać, by kompensować różnice w cenach aktywów. Ta rezerwa ma wynosić 3 proc. wartości zarządzanych aktywów.",,
https://wiadomosci.onet.pl/swiat/wloski-rekord-15-mln-osob-nie-ma-konta-w-banku/4057v,Włoski rekord: 15 mln osób nie ma konta w banku,"Lepiej w materacu niż w banku - tak włoskie media komentują dane, według których aż 15 milionów Włochów nie ma konta bankowego. Ten rekord wśród tzw. starych państw Unii budzi zdumienie, bo padł w kraju, gdzie działa najstarszy bank na świecie.","Instytut analiz rynku finansów i handlu z Mestre na północy Włoch, który przeanalizował dane z całej Europy, zauważył, że tak powszechny brak zaufania do banków, nie występujący na taką skalę w żadnym kraju zachodniej Europy, ma głębokie przyczyny historyczne i społeczne. W szerokiej warstwie osób starszych i z najniższym wykształceniem trzymanie pieniędzy w domu jest swoistym elementem tradycji - zauważył ekspert Giuseppe Bortolussi. Kolejną przyczyną niechęci do banków jest wciąż powszechnie praktykowany zwyczaj płacenia we Włoszech gotówką, co również sprawia, że ludzie unikają banków. Nie bez znaczenia, podkreślił Bortolussi, są również uważane za jedne z najwyższych w Europie, koszty utrzymania nawet najzwyklejszego bieżącego rachunku bankowego. To zazwyczaj kilkanaście euro miesięcznie. Instytucje bankowe odpowiadają na ten zarzut argumentem wysokich podatków, jakimi są obciążone. Poziom wszystkich tych podatków jest niespotykany w żadnym innym kraju Europy - przypomina się. Dane wskazują, że we Włoszech konta nie ma 29 procent mieszkańców powyżej 15 roku życia. Na następnych miejscach w tym rankingu wszystkich krajów Unii są Polska(30 procent) i Rumunia(55 procent).",,
https://wiadomosci.onet.pl/swiat/szwajcaria-odrzucono-ustawe-ws-przekazywania-usa-danych-bankowych/g3v46,Szwajcaria: odrzucono ustawę ws. przekazywania USA danych bankowych,"Parlament Szwajcarii definitywnie odrzucił ustawę, która miała zapewnić władzom USA dostęp do danych na temat kont ich obywateli w bankach szwajcarskich, co wspomogłoby walkę z uchylaniem się Amerykanów przed podatkami.","Stosunkiem 123 do 63 głosów Rada Narodowa czyli izba większa parlamentu ponownie nie zgodziła się na przyjęcie ustawy, uchwalonej wcześniej przez będącą izbą mniejszą Radę Kantonów. Po raz pierwszy Rada Narodowa odrzuciła tę ustawę we wtorek, co skłoniło Radę Kantonów do skierowania jej do izby większej po raz drugi. Wszystkie szwajcarskie ustawy muszą być w identycznym brzmieniu uchwalone przez obie izby parlamentu. O tym, która z izb zajmie się projektem danej ustawy jako pierwsza, decydują wspólnie przewodniczący Rady Kantonów i Rady Narodowej. Jeśli któraś z izb dwukrotnie odrzuci ustawę przyjętą już przez drugą izbę, oznacza to kres procedury legislacyjnej w danej sprawie. Ustawa, nazywana popularnie ""lex USA"", miała zezwolić bankom na przekazywanie informacji o zasobach ich klientów amerykańskiej prokuraturze i odsunąć w ten sposób groźbę finansowych sankcji karnych, które - jak się szacuje - mogą kosztować szwajcarski sektor bankowy nawet 10 mld dolarów. Szwajcarska minister finansów Eveline Widmer-Schlumpf ostrzegała, że bez uchwalenia ustawy nie zniknie ""rzeczywiste niebezpieczeństwo"" eskalacji sporu podatkowego z USA. Według niej rząd chciał stworzyć szwajcarskim bankom prawne podstawy uniknięcia postępowań karnych z tytułu wcześniejszych nielegalnych z amerykańskiego punktu widzenia operacji. Wielu deputowanych zarzucało USA, że chcą zaszantażować Szwajcarię groźbą procesów i wypchnięcia jej z amerykańskiego rynku finansowego. Jak argumentowano, Waszyngton wzbraniał się przed jakąkolwiek deklaracją, że uchwalenie ustawy udaremni wysuwanie nowych roszczeń. Odrzucona w środę ustawa nie zezwalała bankom na ujawnianie nazwisk klientów. Przewidywała za to trwający rok okres dopuszczalności przekazywania przez nie informacji o osobach trzecich, takich jak księgowi i zajmujący się sprawami podatkowymi prawnicy, co powinno wystarczyć władzom USA do zidentyfikowania osób uchylających się od swych obowiązków wobec fiskusa.",,
https://wiadomosci.onet.pl/kraj/fuzja-na-polskim-rynku-pekao-polaczy-sie-z-aliorem/kk6plz5,Fuzja na polskim rynku. Pekao połączy się z Aliorem?,Bank Pekao prawdopodobnie połaczy się z Aliorem – informuje agencja Reutera. Według źródeł agencji zielone światło tej transakcji miał dać prezes PiS Jarosław Kaczyński.,"Oba banki kontrolowane są przez PZU, więc temat fuzji dość często powraca. Jak informuje Reuters, nie ma jeszcze finalnej decyzji co do daty połączenia, niemniej ma do niej dojść niebawem. Przedstawiciele Pekao i Aliora odmówili komentarza w tej sprawie. Chcesz być na bieżąco z najważniejszymi informacjami dnia? Polub Onet Wiadomości na Facebooku!",,
https://wiadomosci.onet.pl/swiat/szef-mfw-atakuje-niemcy-ws-polityki-wobec-strefy-euro/5p6y9,Szef MFW atakuje Niemcy ws. polityki wobec strefy euro,"Minister spraw zagranicznych Luksemburga Jean Asselborn zarzucił we wtorek m.in. Niemcom, że dążą do hegemonii w strefie euro oraz postępują wbrew zasadzie europejskiej solidarności, próbując dyktować Cyprowi sposób rozwijania gospodarki.","Dotychczas to kraje południa Europy zarzucały Niemcom, że narzucają zbyt radykalne programy oszczędnościowe zadłużonym państwom strefy euro. Rzadko zdarza się jednak, by Niemcy były krytykowane przez kraje stanowiące trzon UE, takie jak Luksemburg - zauważa agencja Reutera. - Niemcy nie mają prawa decydować o modelu gospodarczym innych państw w strefie euro. Nie może być tak, że inne kraje są tłamszone pod pozorem kwestii technicznych i finansowych - powiedział Asselborn w rozmowie z Reuterem. Podkreślił, że duże gospodarki unijne - Niemcy, Francja i Wielka Brytania - nie mogą uzurpować sobie prawa do bycia znaczącymi centrami finansowymi i zakazywać tego innym krajom. Jest to ""wbrew zasadom rynku wewnętrznego i europejskiej solidarności"" oraz świadczy o dążeniu tych państw do hegemonii, co jest ""niesłuszne i nieeuropejskie"" - powiedział. Zdaniem Asselborna szczególnie mniejsze kraje unijne muszą mieć możliwość tworzenia pewnych nisz gospodarczych. Niemcy powinny też pamiętać, że najbardziej ze wszystkich państw eurolandu korzystają na kryzysie w strefie euro - zaznaczył minister - ponieważ skłania on inwestorów do lokowania kapitału w bezpiecznych obligacjach niemieckich, co obniża ich oprocentowanie. Podobnie jak Cypr, Luksemburg ma duży sektor usług finansowych, a także stosunkowo liberalne przepisy podatkowe i regulacyjne, co od dawna jest krytykowane przez Francję i Niemcy. Władze Niemiec domagały się, by właściciele dużych depozytów w cypryjskich bankach ponieśli straty na swych wkładach i przyczynili się w ten sposób do ratowania sektora bankowego na Cyprze. Oceniły też, że kryzys w strefie euro zniszczył cypryjski ""model biznesowy"" oparty na niskich podatkach i przyciąganiu zagranicznego kapitału. Dzięki porozumieniu zawartemu w nocy z niedzieli na poniedziałek w Brukseli Cypr otrzyma pomoc finansową od strefy euro i MFW w wysokości 10 mld euro. Uratowało to kraj przed bankructwem i wyjściem ze strefy euro. W zamian rząd w Nikozji ma przeprowadzić restrukturyzację sektora bankowego oraz konsolidację finansów, reformy strukturalne i prywatyzację. Plan przewiduje likwidację jednego z największych banków, Laiki, ze stratami udziałowców i właścicieli depozytów powyżej 100 tys. euro. Także udziałowcy i właściciele nieubezpieczonych depozytów powyżej 100 tys. euro w Bank of Cyprus, największym cypryjskim banku komercyjnym, muszą liczyć się ze stratami.",,
https://wiadomosci.onet.pl/swiat/wielka-brytania-santander-zamknie-140-oddzialow/kbj8c0h,Bank Santander zamyka 140 oddziałów w Wielkiej Brytanii,"Bank Santander ogłosił plany zamknięcia niemal jednej piątej swoich oddziałów w Wielkiej Brytanii, co może spowodować likwidację nawet 1 tys. 270 miejsc pracy. Santander swoją decyzję motywuje ""zmianami dokonywania bankowości przez klientów"", czyli szybko rosnącą popularnością bankowości cyfrowej.","Hiszpanie ogłosili, że bank zainwestuje na Wyspach 55 mln funtów w odnowienie prawie 100 swoich oddziałów. - Nadal uważamy, że punkty bankowe odgrywają istotną rolę w bankowości. Jesteśmy przekonani, że po tych zmianach będziemy dysponować odpowiednią siecią oddziałów, aby sprostać zmieniającym się potrzebom naszych klientów. Oczekujemy, że wielkość naszej sieci pozostanie stabilna w najbliższej przyszłości - przekazała Susan Allen z Santander. 25 kwietnia swoje drzwi zamkną oddziały w Bathgate, Bideford, Clitheroe, Corby, Eastcote, Helensburgh, Oakham i dwa w Londynie. Program zamknięcia będzie kontynuowany przez cały rok, jako ostatnie 12 grudnia zlikwidowane zostaną oddziały w Edynburgu, Guildford, Londynie, Norwich i Nottingham. Eksperci z grupy konsumentów Which? obliczyli, że od 2015 roku ogłoszono już 3 101 zamknięć oddziałów bankowych, co oznacza ponad 60 likwidowanych punktów każdego miesiąca. Czy Twój oddział zostanie zamknięty? Sprawdź listę sporządzoną na podstawie informacji z BBC: Chcesz być na bieżąco z najważniejszymi informacjami dnia? Polub Onet Wiadomości na Facebooku!",,
https://wiadomosci.onet.pl/swiat/polska-zdecyduje-pozniej-co-jest-w-jej-interesie-z-propozycji-rompuya/zpmv3,"Polska zdecyduje później, co jest w jej interesie z propozycji Rompuya","Polska sama podejmie decyzję, które z propozycji z raportu Hermana Van Rompuya są w jej interesie, by się przyłączyć; istotne, że propozycje ws. unii bankowej są otwarte dla wszystkich 27 państw - mówił minister ds. europejskich Piotr Serafin. Polska nie ukrywa, że widzi się w zacieśniającej integrację Unii Europejskiej, zwłaszcza w unii bankowej.","- Z naszego punktu widzenia uważam za istotne to, że punktem wyjścia jest założenie, że wszystkie państwa członkowskie (27) mogą w tym procesie uczestniczyć. To istotne, żebyśmy to my sami zdecydowali, a nie za nas, w której z inicjatyw znajdujących się w raporcie Van Rompuya czy szerzej w dyskusjach, które się toczą w kontekście przyszłości unii gospodarczej i walutowej chcemy uczestniczyć - powiedział we wtorek w Luksemburgu Serafin dziennikarzom na zakończenie posiedzenia ministrów ds. europejskich, poświęconego przygotowaniom do szczytu UE, który odbędzie się w czwartek i piątek. Jednym z głównych tematów szczytu będzie debata o wzmocnieniu unii gospodarczej i walutowej - co ma pomóc ratować euro w trwającym kryzysie finansowym - na podstawie raportu przygotowanego przez przewodniczącego Rady Europejskiej Hermana Van Rompuya. - Musimy ocenić, w jakim stopniu te propozycje będą zbieżne z naszym interesem, kiedy jesteśmy poza strefą euro, w jakim stopniu będą zbieżne z naszym interesem w momencie, kiedy do strefy euro przystępujemy - powiedział Serafin. Przyznał, że chodzi zwłaszcza o udział Polski w unii bankowej, która spośród propozycji Van Rompuya wydaje się na dziś najbardziej projektem do realizacji ""w pierwszym rzędzie"". - Wszystkie kraje (27) będą miały szansę uczestniczyć, każdy będzie mógł ocenić, co jest, a co nie jest w jego interesie. Dla Polski najważniejszym zadaniem jest zachowanie bezpieczeństwa sektora bankowego w Polsce, który jest jednym z najlepszych w Europie - powiedział. Zdaniem Serafina nie należy jednak oczekiwać, by na szczycie zapadły jakieś definitywne decyzje. - Żaden pomysł, który jest w raporcie nie zostanie w piątek na Radzie Europejskiej zaakceptowany. Pojawiły się dopiero dzisiaj o pierwszej nad ranem. To, o czym można będzie zadecydować w czwartek i piątek, to w jakim trybie będziemy pracowali nad tymi propozycjami w przyszłości - powiedział. W raporcie Van Rompuya mowa jest m.in. stworzeniu unii bankowej (najlepiej dla 27 państw UE) oraz wzmocnieniu kontroli nad budżetami państw euro, z czym wiązałoby się przekazanie wielu narodowych kompetencji na poziom eurolandu oraz wzmocnienie koordynacji polityk budżetowych, np. w takich dziedzinach jak polityka podatkowa czy przepływ pracowników. Raport mówi też o ograniczonym uwspólnotowieniu długu w średniej perspektywie i nie wyklucza zmiany traktatu UE, by zrealizować niektóre z pomysłów. Raport koncentruje się na ""wizji przyszłej unii walutowej i gospodarczej"", czyli koncepcjach wspólnego rozwoju państw posiadających wspólną walutę. Van Rompuy zastrzega jednak, że proces pogłębiania integracji strefy euro ""powinna charakteryzować otwartość i przejrzystość, a także pełna zgodność z wszelkim aspektami rynku wewnętrznego"". Dokument - przygotowany we współpracy z szefem Komisji Europejskiej, szefem eurogrupy i prezesem Europejskiego Banku Centralnego - zawiera wskazywane już od dawna w debacie unijnej pomysły na wzmocnienie eurolandu, które mają pomóc przezwyciężyć kryzys i uratować euro. Jednym z nich jest stworzenie unii bankowej. Raport wskazuje, że ze względu na potrzebę zachowania jedności rynku wewnętrznego usług finansowych unia bankowa powinna działać dla wszystkich 27 państw UE. Jak zastrzega Van Rompuy, należałoby pozwolić jednak krajom spoza euro na pewne odstępstwa w niektórych jej obszarach. Wymienione w dokumencie komponenty tej unii bankowej to m.in. stworzenie europejskiego nadzoru bankowego (na co nalegają Niemcy) dla wszystkich państw UE, tzw. resolution fund, czyli fundusz ratunkowy, na który składałyby się same banki, by w razie potrzeby ratować instytucje finansowe, nie sięgając po pieniądze podatników. I wreszcie trzeci element to stworzenie wspólnego systemu gwarancji depozytów dla obywateli. Dokument zauważa, że w przypadku państw eurolandu środki na gwarancje depozytów oraz ratowanie banków mogłyby pochodzić w ostateczności z Europejskiego Mechanizmu Stabilizacyjnego (EMS). Zdaniem ministra ds. europejskich Finlandii Alexandra Stubba unia bankowa powinna być konstruowana etapami, właśnie w takiej kolejności, a nie odwrotnie: najpierw nadzór europejski nad najważniejszymi bankami, potem fundusz ratunkowy i ""na sam koniec można stworzyć gwarancję depozytów"". - Naszym punktem startowym powinna być unia bankowa dla 27 krajów UE. Jeśli to się nie uda, to potrzebne będzie zawarcie tzw. wzmocnionej współpracy gotowych do tego państw - powiedział Stubb w Luksemburgu. Wtorkowa debata w sprawie nowego wieloletniego budżetu UE na lata 2014-2020 nie przyniosła przełomu. Ministrowie potwierdzili, że celem jest wypracowanie porozumienia podczas kolejnej prezydencji Cypru na podstawie tzw. pudełka negocjacyjnego wypracowanego przez Duńczyków, kończących pracę prezydencji 30 czerwca. Żadnych liczb, jak mówił we wtorek minister Niemiec Michael Link nie należy spodziewać się też na szczycie.","Herman Van Rompuy, fot. AFP",
https://wiadomosci.onet.pl/kraj/uokik-nalozyl-na-pko-bp-29-mln-zl-kary-za-praktyki-przy-udzielaniu-kredytow/2vsvr,UOKiK nałożył na PKO BP 29 mln zł kary za praktyki przy udzielaniu kredytów,"Ważne tylko jeden dzień formularze informacyjne PKO BP o warunkach pożyczki czy brak sprecyzowania przez bank, kiedy i o ile może zmienić się oprocentowanie kredytu konsumenckiego - to zarzuty UOKiK wobec banku PKO BP, na który Urząd nałożył ponad 29 mln zł kary.","Bank planuje odwołać się od decyzji prezesa Urzędu Ochrony Konkurencji i Konsumentów (UOKiK) do Sądu Ochrony Konkurencji i Konsumentów. Jak podkreśliła, cytowana w piątkowym komunikacie, prezes UOKiK Małgorzata Krasnodębska-Tomkiel, Urząd nałożył 29 mln zł kary na PKO BP za stosowanie antykonsumenckich praktyk. Urząd wszczął postępowanie przeciwko bankowi w listopadzie 2012 roku. ""Wątpliwości wzbudziły wzorce umowne o kredyt konsumencki, które zawierały niedozwolone postanowienia, a także niewypełnienie przez bank obowiązków informacyjnych. Łącznie prezes urzędu zakwestionowała sześć praktyk PKO BP"" - napisano. Jak wyjaśnił UOKiK, bank zastrzegał, że oprocentowanie pożyczki może ulegać zmianom. Nie sprecyzował jednak, w jakich sytuacjach może dojść do zmiany i jaka może być jej wysokość. ""Taki warunek daje przedsiębiorcy możliwość podejmowania dowolnych decyzji o zmianie oprocentowania, a konsument nie jest w stanie przewidzieć, kiedy i o ile wzrośnie rata. Zdaniem UOKiK, postanowienie to jest zbyt ogólne i niejednoznaczne"" - ocenił Urząd. UOKiK dodał, że PKO BP naruszył także obowiązki informacyjne. Przed zawarciem umowy, każda instytucja finansowa - według Urzędu - musi przedstawić klientowi formularz informacyjny, zawierający m.in. dane o kosztach pożyczki. Dokument powinien być ważny przez taki czas, aby klient mógł swobodnie porównać oferty. Formularze PKO BP - zdaniem Urzędu - były ważne tylko przez jeden dzień. ""To za krótko, aby podjąć racjonalną decyzję o zaciągnięciu zobowiązania"" - podkreślono. Urząd ustalił też, że bank nie zawarł w formularzach informacji o opłatach za zaległości w spłacie rat i wysokości oprocentowania od zadłużenia przeterminowanego. ""Tym samym przedsiębiorca ograniczył prawa konsumentów do rzetelnej i pełnej informacji"" - dodano. Decyzja Urzędu nie jest ostateczna, bank ma prawo odwołać się do sądu. UOKiK podkreślił, że bank zobowiązał się do zmiany części z kwestionowanych przez prezes UOKiK praktyk. Rzecznik prasowy PKO BP Elżbieta Anders powiedziała w piątek PAP, że kara UOKiK jest nieadekwatna do wagi przedstawionych zarzutów, szczególnie dotyczących zbyt krótkiego czasu obowiązywania formularza informacyjnego. ""Od 17 stycznia br. wymagany termin ważności formularza określony został na +co najmniej jeden dzień roboczy+. Ustawodawca wprowadzając stosowne zmiany w ustawie o kredycie konsumenckim podzielił więc opinie banków, w tym PKO Banku Polskiego. W dotychczas obowiązujących przepisach termin ten nie był w ogóle określony"" - dodała.",fot. Iza Procyk-Lewandowska,
https://wiadomosci.onet.pl/swiat/rbs-zaplaci-okolo-615-mln-usd-za-manipulowanie-stopami-kredytowymi/y9mcx,RBS zapłaci około 615 mln USD za manipulowanie stopami kredytowymi,"Brytyjski bank Royal Bank of Scotland (RBS) poinformował w środę, że zapłaci organom nadzoru finansowego w USA i Wielkiej Brytanii łącznie około 615 mln USD tytułem kar za manipulowanie stopami kredytowymi, w tym kluczową dla globalnego rynku pieniężnego stopą Libor.","Znacjonalizowany częściowo RBS jest trzecim już bankiem ukaranym za wspomniane praktyki - po szwajcarskim UBS i brytyjskim Barclays, w których przypadku sankcje wyniosły odpowiednio 1,5 mld USD i 450 mln USD. ""Zarząd RBS przyznaje, że zaistniały poważne niedostatki w naszych działaniach i kontrolach, jak też w postawie niewielkiej grupy naszych pracowników. Jest to smutny dzień dla RBS, ale także ważny w kontynuowaniu naprawy błędów przeszłości"" - oświadczył prezes banku Philip Hampton. Kilkunastu dilerów w oddziałach RBS w Londynie, Singapurze i Tokio od co najmniej 2006 do 2010 roku manipulowało stopą Libor używaną w transakcjach pożyczkowych, opiewających na biliony dolarów. Swych praktyk nie zaniechali nawet wtedy, gdy dotarły do nich informacje o prowadzonym w tej sprawie dochodzeniu. By zapobiec politycznej burzy, RBS postanowił zmniejszyć premie dla swego kierownictwa i zaoszczędzone środki dołączyć do funduszu na kary. Sankcje obejmują 87,5 mln funtów (137 mln dolarów) dla brytyjskiego Zarządu Usług Finansowych, 150 mln dolarów dla ministerstwa sprawiedliwości USA i 325 mln dolarów dla amerykańskiej komisji nadzoru handlu kontraktami terminowymi.",,
https://wiadomosci.onet.pl/kraj/magierowski-prezydent-nie-wycofuje-sie-z-projektu-dot-frankowiczow/l4jn1v,Magierowski: prezydent nie wycofuje się z projektu dot. frankowiczów,"Prezydent Andrzej Duda nie wycofuje się z przygotowania projektu ustawy frankowej - powiedział w piątek szef prezydenckiego biura prasowego Marek Magierowski. Dodał, że nie ma na razie konkretnych propozycji zmian w pierwotnym projekcie przedłożonym KNF, ale dopuszczana jest taka możliwość.","Magierowski zaznaczył w rozmowie z dziennikarzami, że w Kancelarii Prezydenta trwają prace nad pierwotnym projektem, który w połowie stycznia został wysłany do KNF. ""To jest wciąż ten sam projekt. Pan prezydent nie wycofuje się z tego projektu, ale dopuszcza możliwości poprawek, modyfikacji"" - podkreślił, odnosząc się do doniesień medialnych, że kancelaria prezydenta przymierza się do rezygnacji z pomysłu przymusowej konwersji kredytów. ""Pojawiają się zapewne podczas prac zespołu najrozmaitsze pomysły. Nie ma żadnych konkluzji"" - zaznaczył szef prezydenckiego biura prasowego. Podkreślił, że prace nad projektem zakończą się na przełomie maja i czerwca. ""Na tym etapie nie wyciągałbym zbyt daleko idących wniosków, ponieważ nie ma jeszcze żadnych konkretnych propozycji zmian w tym projekcie"" - dodał. Jak poinformował Magierowski, po skierowaniu projektu do Sejmu prezydent będzie gotów do dalszych konsultacji, rozmów także z parlamentarzystami. Minister finansów Paweł Szałamacha w rozmowie z Radiem ZET w piątek także zdementował doniesienia, że polski rząd zamierza wycofać się z pomocy dla frankowiczów. ""Nie ma takiej możliwości ani decyzji, żeby wycofać się z pomocy"" - powiedział cytowany przez radiostację Szałamacha. Prezydencki projekt ustawy ""o sposobach przywrócenia równości stron niektórych umów kredytu i umów pożyczki"" był zapowiadany w kampanii wyborczej Andrzeja Dudy. Przewiduje przeliczenie walutowego kredytu hipotecznego na złote po ""sprawiedliwym"" kursie. Zakłada też trzy rodzaje restrukturyzacji kredytów: dobrowolną, przymusową i przeniesienie własności nieruchomości w zamian za zwolnienie z długu. Projekt ma obejmować tych kredytobiorców, którzy wzięli walutowe kredyty mieszkaniowe na własne potrzeby. Wyklucza wykorzystujących kredyt w działalności gospodarczej. W opublikowanej w połowie marca opinii KNF oceniła, że skutki finansowe prezydenckiego projektu tzw. ustawy frankowej mogą ""nie tylko zachwiać stabilnością poszczególnych banków, ale również prowadzić do utraty zaufania do systemu bankowego, a w skrajnym scenariuszu spowodować kryzys finansowy"". Z kolei NBP w raporcie o stabilności systemu finansowego wyliczył, że bezpośredni koszt zwrotu spreadów walutowych i przeliczenia kapitału wszystkich kredytów po tzw. ""sprawiedliwym kursie waluty obcej"" przyjętym w prezydenckim projekcie ustawy o restrukturyzacji kredytów walutowych może sięgnąć 44 mld zł (NBP założył jednorazowe ujęcie w wyniku finansowym straty wynikającej z przeliczenia kapitału kredytowego). NBP podał, że biorąc pod uwagę szacunek kosztów restrukturyzacji, około 70 proc. sektora bankowego może zanotować stratę. Po przedstawieniu stanowiska przez KNF w Kancelarii Prezydenta podjęto pracę nad nową wersją projektu. 8 kwietnia powołany został do tego celu specjalny zespół ekspertów. Dyrektor biura prasowego prezydenta Marek Magierowski mówił PAP, że jedną z rozważanych opcji jest większe rozłożenie w czasie kosztów, które musiałyby ponieść banki. Pod koniec marca szef KNF Andrzej Jakubiak, zwrócił się do prezesa NBP o zwołanie Komitetu Stabilności Finansowej, by zastanowić się nad tym, jak rozwiązać problem frankowiczów po tym, jak KNF negatywnie zaopiniowała prezydencki projekt ustawy w tej sprawie.",,
http://wiadomosci.onet.pl/kraj/podatek-bankowy-uderzy-w-male-banki/7xydve,Podatek bankowy uderzy w małe banki,"PiS chce uzyskać 5 mld zł z sektora bankowego dzięki proponowanemu w programie tej partii podatkowi. Instytucje finansowe prawdopodobnie będą musiały zapłacić od 0,15 do 0,39 proc. wartości swoich aktywów. Podatek pochłonie jedną trzecią zysków całego sektora i może szczególnie uderzyć w mniejsze banki.","– Podatek wpłynie bardziej na mniejsze, mniej rentowne banki. Jego wpływ na zysk netto będzie wtedy wyższy. Większe, bardziej rentowne banki – moim zdaniem – dalej będą zyskowne, podczas gdy mniejsze mogą zacząć generować straty – prognozuje Marta Czajkowska-Bałdyga, analityk finansowy Domu Maklerskiego BPS. Jak podkreśla, danina będzie równa jednej trzeciej wszystkich zysków sektora bankowego. W 2014 r. zarobił on netto 16,23 mld zł.",,
https://wiadomosci.onet.pl/kraj/parabank-oszukal-85-osob-na-ok-850-tys-zl/1ft37,Parabank oszukał 85 osób na ok. 850 tys. zł,"Blisko 850 tys. zł straciło 85 osób, które zainwestowały w parabank z Bydgoszczy mający udzielać krótkoterminowych pożyczek. Chętnych do takiej inwestycji pozyskiwała inna firma z Tychów, zarabiająca na pośrednictwie.","Właścicieli obu tych firm objął akt oskarżenia przesłany do sądu przez Prokuraturę Okręgową w Katowicach. Jak poinformowała PAP w czwartek rzeczniczka prokuratury prok. Marta Zawada-Dybek, śledztwo rozpoczęło się po zawiadomieniu o przestępstwie złożonym przez Komisję Nadzoru Finansowego. Właściciel bydgoskiej firmy nie miał zezwolenia Komisji na prowadzenie działalności w formie banku. Został oskarżony o prowadzenie takiej działalności od września 2011 r. do sierpnia 2012 r. oraz o oszukanie 85 osób łącznie na ponad 846 tys. zł. Właścicielkę firmy z Tychów prokuratura oskarżyła o pomoc w prowadzeniu działalności bankowej bez zezwoleń. Zawierała ona bowiem z oszukanymi umowy pośrednictwa finansowego i pośredniczyła przy zawieraniu umów inwestycyjnych – w zamian za wynagrodzenie od bydgoskiej firmy (łącznie ponad 77 tys. zł). Tyska firma szukała osób chętnych do zainwestowania pieniędzy. Za jej pośrednictwem zawierały one półroczne umowy z bydgoskim parabankiem. Wkładane sumy (od 1 tys. do 40 tys. zł) parabank miał inwestować w udzielanie pożyczek krótkoterminowych, czego jednak nie czynił. W okresie umowy inwestorzy mieli otrzymywać część zysku w postaci oprocentowania od wkładu : od 6 proc. do 11 proc. w ujęciu miesięcznym. Właściciel parabanku przestał jednak wypłacać zyski i nie zwracał inwestorom zaangażowanych pieniędzy.",fot. Photodisc/Thinkstock,
https://wiadomosci.onet.pl/swiat/ke-broni-swojej-propozycji-ws-bankow-po-porownaniu-do-metod-nazistow/s4hjj,KE broni swojej propozycji ws. banków po porównaniu do metod nazistów,"KE broni swojej propozycji, w której przewidziała dla siebie ostateczne prawo głosu przy likwidacji banków. Szef bawarskiego związku banków miał porównać przyznanie sobie takiego uprawnienia do metod nazistowskich. KE nazwała porównanie ""niestosownym"".","Komisja Europejska zaproponowała w środę system wspólnej restrukturyzacji i likwidacji banków, który ma być drugim etapem unii bankowej. KE przyznała sobie ostateczne słowo przy ewentualnej likwidacji banków, co wywołuje sprzeciw Niemiec. Jak napisał w piątek dziennik ""Financial Times"" szef bawarskiego związku banków porównał plan KE przyznania sobie takiego uprawnienia do rodzaju prawa, które pozwoliło nazistom przejąć władzę. Jak relacjonuje dziennik, szef bawarskiego związku banków spółdzielczych GVB Stephan Goetzl miał podczas środowej konwencji w Monachium powiedzieć, że plan Komisji można porównać do ""ustawy o pełnomocnictwach"", zdając się nawiązywać do poprawki konstytucyjnej z 1933 r. powierzającej nazistom prawo do przyjmowania ustaw bez zgody parlamentu. Rzecznik Goetzla podkreślił jednak, że nie wspomniał on bezpośrednio o nazistach, czy Hitlerze. ""Komentarz Stephana Goetzla (...) unaocznia, jak silny jest niemiecki sprzeciw wobec propozycji przedstawionej przez komisarza UE ds. rynku wewnętrznego Michela Barniera"" - skomentował ""FT"". Przytoczył też wypowiedź rzecznika kanclerz Niemiec Angeli Merkel, że ""propozycja daje Komisji władzę, której nie posiada zgodnie z obecnym traktatem UE"". Choć początkowo komisarz Barnier odmówił skomentowania słów Goetzla, to w piątek Komisja wydała krótkie oświadczenie w tej sprawie. ""Komisja Europejska nie ma z pewnością zamiaru odpowiadania na tak niestosowne porównania, ani brać udziału w tego rodzaju polemice"" - czytamy. Powtórzyła, że celem jej propozycji jest ochrona europejskich podatników w razie upadłości banku. ""Respektuje ona traktat, suwerenność i uprawnienia każdego z państw członkowskich. Rada Ministrów (UE) i Parlament Europejski będą teraz debatować nad tekstem zgodnie ze swoją rolą"" - skwitowała KE. Jak wcześniej wskazywały unijne źródła, KE nie będzie się upierać, by dysponować ostatecznym głosem w likwidacji banków i że może być ona - w razie oporu - przydzielona innej instytucji wspólnotowej np. Radzie UE (rządy). Jednak KE uważa, że jest ona najlepiej wyposażona do pełnienia tej roli. Wspólna, kontrolowana likwidacja banków ma być drugim etapem unii bankowej, po wspólnym nadzorze Europejskiego Banku Centralnego (EBC), który ruszy w drugim półroczu 2014 roku. Nadzorem tym będą objęte banki ze strefy euro (ok. 6,4 tys. banków) oraz z krajów spoza eurolandu, które przyłączą się do nadzoru. Polska nie podjęła jeszcze ostatecznej decyzji w sprawie ewentualnego przystąpienia. Według Niemiec utworzenie centralnego organu ds. likwidacji banków i nowe uprawnienia KE wykraczają poza ramy obecnego traktatu UE.",,
https://wiadomosci.onet.pl/kraj/belka-zmiany-w-ustawie-o-nbp-maja-przygotowac-polske-na-sytuacje-skrajne/ecl46,Belka: zmiany w ustawie o NBP mają przygotować Polskę na sytuacje skrajne,"Głównym celem proponowanych zmian w ustawie o NBP jest przygotowanie polskiego systemu finansowego na sytuacje ekstremalne - poinformował prezes NBP Marek Belka w sejmowym przemówieniu, którego treść udostępniono przed wystąpieniem dziennikarzom. Belka nie spodziewa się wystąpienia sytuacji skrajnych za swojej kadencji.","""(...) zdaniem RPP i zarządu NBP obecne konstytucyjne i ustawowe kompetencje RPP są składnikiem ładu instytucjonalnego i, który powinien zostać utrzymany"" - napisano w treści sejmowego wystąpienia prezesa NBP. ""Trzeba być przygotowanym na sytuacje skrajne, umieć działać zapobiegawczo i budować arsenał wtedy, gdy nie trzeba go użyć. Musimy też patrzeć dalej niż widnokrąg wyznaczony przez nasze dzisiejsze doświadczenie. Uczymy się na błędach innych, byśmy nie byli skazani na popełnianie własnych błędów"" - dodano. Jak wynika z treści wystąpienia prezesa NBP, proponowane zmiany mają na celu przede wszystkim przygotowanie systemu finansowego na sytuacje ekstremalne, których Belka nie spodziewa się za swojej kadencji. ""Powtórzę, że proponowane zmiany w ustawie o NBP zmierzały do: doprecyzowania zasad funkcjonowania NBP w ramach zapisów obecnej ustawy, ale przede wszystkim, przygotowania polskiego systemu finansowego na sytuacje ekstremalne"" - napisano w treści przemówienia Belki. ""Nie przewiduję wystąpienia takich sytuacji za mojej kadencji, ale uważałem i uważam, że moi następcy powinni dysponować środkami i uprawnieniami pozwalającymi na skuteczną reakcję na zagrożenia"" - dodano. W opublikowanym 11 lipca komunikacie Rada Polityki Pieniężnej oraz zarząd NBP poinformowały, że w związku z przyjętym przez Radę Ministrów projektem założeń do nowelizacji ustawy o Narodowym Banku Polskim, Rada Polityki Pieniężnej i zarząd NBP wypracują wspólne stanowisko wobec proponowanych zmian, które zostanie przedłożone Rządowemu Centrum Legislacji.",fot. Iza Procyk-Lewandowska,
https://wiadomosci.onet.pl/kraj/rostowski-o-unii-bankowej/bc1wx,Rostowski o unii bankowej,"Wicepremier i minister finansów Jacek Rostowski ma poważne obawy o to, czy uda się stworzyć unię bankową z silnym mechanizmem upadłościowym i gwarancjami depozytów.","""Czy uda nam się stworzyć unię bankową opartą na trzech filarach? Jednolity mechanizm nadzoru bankowego (SSM - PAP) został wynegocjowany, jesteśmy bardzo zadowoleni jako Polska z jego ostatecznego kształtu. Drugi filar to uporządkowana upadłość banków. Ta kwestia jeszcze przed nami. Moje obawy są natomiast takie, że mechanizm upadłościowy będzie słaby, niewystarczający"" - powiedział Rostowski w poniedziałek podczas wystąpienia na Europejskim Kongresie Finansowym w Sopocie. ""Mam poważne obawy w tej kwestii. W ciągu czterech lat ten mechanizm powinien objąć wszystkie banki"" - dodał. Rostowski poinformował również, że największe ryzyko związane z unią bankową dotyczy tego, czy powstanie jej trzeci filar, czyli wspólne gwarancje depozytów. ""Największy problem widzę z gwarancjami depozytów. Tutaj prawdopodobnie uprawnienia i obowiązki pozostaną na poziomie narodowym, z jakąś minimalną współpracą instytucji na poziomie europejskim"" - powiedział. Wicepremier zaznaczył również, że Polska nie musi przystępować do SSM, zanim przystąpi do strefy euro, ale może to zrobić.",fot. PAP/EPA,
https://wiadomosci.onet.pl/kraj/fitch-perspektywa-dla-sektora-bankowego-pozostaje-stabilna-widac-poprawe/b948s,"Fitch: perspektywa dla sektora bankowego pozostaje stabilna, widać poprawę","Perspektywy dla polskiego sektora bankowego pozostają stabilne, choć widać już poprawę w otoczeniu operacyjnym (zarówno w skali makro, jak i w samym sektorze), podał Fitch Ratings. Agencja spodziewa się, że akcja kredytowa w przyszłym roku wzrośnie w tempie co najwyżej jednocyfrowym.","""Perspektywa dla polskiego sektora bankowego pozostaje stabilna. Widoczne są pierwsze oznaki poprawy otoczenia operacyjnego, zarówno w perspektywie makro (np. przyspieszenie wzrostu PKB i stabilizacja stóp procentowych), jak w samym sektorze bankowym (jakość aktywów i zyskowność), ale są zbyt kruche i w zbyt wczesnym stadium, by uzasadniać zmianę perspektywy na pozytywną"" - czytamy w komunikacie. Agencja zwraca uwagę, że akcja kredytowa w ciągu dziewięciu miesięcy br. była ""stłumiona"" i spodziewa się jej wzrostu w 2014 r. w tempie co najwyżej jednocyfrowym, natomiast stopy procentowe prawdopodobnie pozostaną na niskich poziomach przez cały przyszły rok. ""Fitch oczekuje, że raportowana jakość aktywów ustabilizuje się lub nieznacznie poprawi w 2014 r. Jest to spowodowane ustępującymi presjami w segmencie korporacyjnym, solidnym wzrostem akcji kredytowej dla konsumentów i jedynie stopniowym pogorszeniem jakości aktywów w segmencie hipotek dla ludności"" - czytamy dalej. Agencja zwraca uwagę, że wbrew jej oczekiwaniom kredyty niepracujące (NPL) pozostały na niemienionym poziomie (a Fitch spodziewał się ich umiarkowanego wzrostu) w I poł. br. - wskaźnik NPL wyniósł 5,8% po II kw. br., a po III kw. spadł do 5,7%. ""Fitch oczekuje ustąpienia presji na przychody, dzięki pozytywnego wzrostowi akcji kredytowej, stabilizacji marż i przychodów pozaodsetkowych"" - napisano w materiale.",fot. Shutterstock,
https://wiadomosci.onet.pl/kraj/pko-bp-za-ok-283-mld-zl-kupi-min-nordea-bank-polska-i-nordea-ptunz/4qc00,"PKO BP za ok. 2,83 mld zł kupi m.in. Nordea Bank Polska i Nordea PTUnŻ","PKO BP kupi od Nordea Bank AB 99,21 proc. akcji Nordea Bank Polska, 100 proc. akcji Nordea Polska TUnŻ i Nordea Finance Polska za ok. 2,83 mld zł. Minister skarbu ocenia, że transakcja jest spójna z koncepcją MSP, które ""wspiera budowę narodowych czempionów"".","Minister skarbu Włodzimierz Karpiński w komunikacie przesłanym PAP ocenił, że przejęcie Nordea Bank Polska przez PKO BP to przykład ""modelowej i opartej o przemyślaną strategię akwizycji spółki z udziałem Skarbu Państwa"". ""Postawienie na organiczny rozwój i wzrost wartości spółki w oparciu o polski rynek to oczekiwany przez MSP kierunek. Transakcja jest spójna z koncepcją resortu skarbu, który wspiera budowę narodowych czempionów"" - poinformował minister. Karpiński jest przekonany, że ""w nieodległej przyszłości, firmy te staną się liczącymi się graczami na środkowoeuropejskim rynku"". Natomiast cytowany w komunikacie prasowym prezes PKO BP Zbigniew Jagiełło poinformował, że ""(...) transakcja pozwoli wzmocnić pozycję rynkową, w szczególności w segmencie klientów zamożnych oraz bankowości korporacyjnej. Jej skutkiem będzie również uzupełnienie dotychczasowej sieci dystrybucji o wysokiej jakości placówki w największych miastach Polski, rozwój produktów bancassurance oraz leasingowych i faktoringowych. Wierzę, że wykorzystując potencjał obu instytucji razem możemy tworzyć silną markę na europejskim rynku usług finansowych"". 55 mln 61 tys. 403 akcje spółki Nordea Bank Polska, stanowiące 99,21 proc. kapitału zakładowego spółki, zostaną nabyte w drodze publicznego wezwania do zapisywania się na sprzedaż akcji, wraz z portfelem wierzytelności wobec klientów korporacyjnych Nordea Bank AB o wartości nominalnej wynoszącej 3,6 mln zł według stanu na dzień 31 grudnia 2012 r. ""Zamiarem PKO Banku Polskiego jest dokonanie – po zamknięciu transakcji – wykupu pozostałych akcjonariuszy mniejszościowych Nordea Bank Polska w celu nabycia pozostałych akcji Nordea Bank Polska i podjęcie niezbędnych działań celem zniesienia dematerializacji oraz wycofania akcji Nordea Bank Polska z obrotu na rynku regulowanym prowadzonym przez Giełdę Papierów Wartościowych w Warszawie oraz dokonanie połączenia Nordea Bank Polska z PKO Bankiem Polskim przez przeniesienie całego majątku Nordea Bank Polska na PKO Bank Polski"" - czytamy w komunikacie. Nordea Bank Polska zaoferuje PKO BP w dniu zamknięcia transakcji warranty subskrypcyjne, uprawniające do objęcia akcji nowej emisji po cenie emisyjnej, odpowiadającej cenie oferowanej w publicznym wezwaniu do zapisywania się na sprzedaż akcji Nordea Bank Polska. ""Objęcie przez PKO Bank Polski nowych akcji ma na celu zapewnienie odpowiedniego poziomu adekwatności kapitałowej tego banku w związku z transakcją"" - podano. Jednym z elementów transakcji jest zagwarantowanie przez Nordea Bank AB finansowania przez 7 lat portfela kredytów hipotecznych denominowanych w walutach obcych o wartości 15,2 mld zł. Nordea Bank AB będzie także pokrywać przez 4 lata 50 proc. kosztu ryzyka z tytułu strat na tym portfelu, przekraczających poziom 40 punktów bazowych w ujęciu rocznym. ""Część zabezpieczonych hipotecznie aktywów przejmowanego podmiotu zostanie w dalszej kolejności przeniesiona do tworzonego banku hipotecznego, co pozwoli rozwijać w Polsce sektor bankowości specjalistycznej w sposób zgodny z trendami regulacyjnymi, w tym wymogami Bazylei III"" - podano. Ustalona w umowie cena z tytułu nabycia akcji Nordea Bank Polska wynosi 2,642 mld zł. Ustalona cena będzie podlegać korekcie w związku z wynikami finansowymi Nordea Bank Polska. Cena z tytułu nabycia akcji Nordea Polska TUnŻ wynosi 180 mln zł i będzie podlegać korekcie w związku z wynikami finansowymi Nordea Polska TUnŻ. Cena z tytułu nabycia akcji Nordea Finance Polska wynosi 8 mln zł i nie będzie podlegała korekcie. PKO Bank Polski sfinansuje transakcję z posiadanych kapitałów własnych oraz zatrzymanych zysków. Transakcja wymaga m.in. zgody prezesa UOKiK, ukraińskiego Urzędu Antymonopolowego oraz Komisji Nadzoru Finansowego.",fot. Shutterstock,
https://wiadomosci.onet.pl/swiat/ue-jest-kompromis-ws-nadzoru-bankowego/nj2jg,UE: jest kompromis ws. nadzoru bankowego,"Do końca roku mają być uzgodnione przepisy dotyczące wspólnego nadzoru bankowego, a w ciągu 2013 r. zacznie on najpewniej funkcjonować - ustalili w nocy z czwartku na piątek przywódcy państw UE . Do ustalenia pozostają szczegóły wspierania banków.","""Rada Europejska ustaliła cel uzgodnienia ram prawnych (nadzoru bankowego) do 1 stycznia 2013. Gdy to będzie uzgodnione, wspólny mechanizm nadzoru będzie mógł prawdopodobnie być efektywnie operacyjny w ciągu 2013 r."" - powiedział na zakończenie pierwszego dnia szczytu przewodniczący Rady Europejskiej Herman Van Rompuy. Dodał, że Europejski Bank Centralny (EBC) powinien być w stanie sprawować nadzór nad bankami eurolandu ""bezpośrednio, używając, jak to tylko możliwe, krajowych nadzorców w bieżących zadaniach nadzorczych"". ""Powinien być też otwarty i transparentny, wszystkie kraje członkowskie mogą do niego przystąpić i ta otwartość powinna być odzwierciedlona w strukturze zarządzania z odpowiednimi obowiązkami i prawami dla wszystkich uczestników"" - zaznaczył Van Rompuy. Jak wyjaśnił przewodniczący Komisji Europejskiej Jose Barroso, powołując się na dane szefa EBC, wprowadzenie w życie nadzoru powinno zająć ""mniej niż rok, ale z pewnością więcej niż jeden lub dwa miesiące"". W związku z tym nie wiadomo też dokładnie od kiedy możliwe będzie bezpośrednie dokapitalizowywanie banków z nowego, stałego funduszu ratunkowego strefy euro - Europejskiego Mechanizmu Stabilizacyjnego (EMS). Uzgodnionym na czerwcowym szczycie UE wstępnym warunkiem było ustanowienie wspólnego nadzoru bankowego. ""W ciągu okresu przejściowego, jak uzgodniono w czerwcu, bezpośrednia rekapitalizacja banków przez Europejski Mechanizm Stabilizacyjny będzie możliwa, gdy zostanie ustanowiony efektywny wspólny nadzór. Prosimy eurogrupę (ministrowie finansów strefy euro) o określenie dokładnych kryteriów operacyjnych"" - powiedział Van Rompuy. Kryteria ministrów finansów eurolandu określą też, czy mechanizm bezpośredniego dokapitalizowania banków będzie mógł działać wstecz - czyli, czy np. Hiszpania będzie mogła odpisać od swojego długu zainwestowane wcześniej środki na pomoc swym bankom. Prezydent Francji Francois Hollande pytany przez dziennikarzy po szczycie o to, czy wraz z ustaleniem ram legislacyjnych nadzoru 1 stycznia 2012 możliwe będzie natychmiastowe dokapitalizowanie banków, przyznał, że nie będzie to jeszcze wówczas ""mechanizm efektywny"", a jego wdrożenie ""może jeszcze od tego momentu zająć wiele tygodni, czy miesięcy"". Wrześniowa propozycja KE przewidywała, że nowym nadzorem byłyby od 1 stycznia objęte instytucje finansowe, które otrzymały lub zwróciły się o pomoc publiczną. Od 1 lipca 2013 r. wspólnym nadzorem byłyby objęte najważniejsze, systemowe banki w eurolandzie, a od 1 stycznia 2014 - wszystkich 6 tysięcy banków w strefie euro. Jak wcześniej mówiły poinformowane źródła, w ciągu 2013 roku wspólny nadzór nad bankami strefy euro ma być ""stopniowo wdrażany"". Celem jest objęcie nadzorem wszystkich 6 tys. banków eurolandu do 2014 roku. Wówczas powinien więc być spełniony wstępny warunek dla bezpośredniego dokapitalizowywania banków przez EMS. Przywódcy pracowali nad kompromisem w sprawie nadzoru do późnych godzin nocnych. Spory toczyły się zwłaszcza między Niemcami a Francją. Według źródeł poinformowanych, Niemcy, Holandia i Finlandia kategorycznie nie chciały zgodzić się na ""wsteczne"" bezpośrednie dokapitalizowywanie banków. Inni przywódcy, w tym Hiszpanii i Francji, zakwestionowali wówczas sens całej operacji, bowiem Hiszpania już teraz musi dokapitalizować swoje banki. Niewykluczone, że końcowy kompromis ministrów finansów będzie polegał na zakazie działania wstecz, ale z pewnymi wyjątkami.",,
https://wiadomosci.onet.pl/kraj/nbp-wzrosla-liczba-kart-platniczych-w-portfelach-polakow/s103j,NBP: wzrosła liczba kart płatniczych w portfelach Polaków,"W drugim kwartale br. wzrosła liczba kart płatniczych w portfelach Polaków, wyższa była też liczba i wartość transakcji - wynika z wtorkowego raportu Narodowego Banku Polskiego. Coraz częściej korzystamy z kart płatniczych przy transakcjach w internecie.","Zgodnie z publikacją, na koniec drugiego kwartału 2014 r. na polskim rynku znajdowało się 35,2 mln kart płatniczych, o 427 tys. więcej niż w marcu 2014 r. (wzrost o 1,2 proc.). Liczba kart debetowych wzrosła o 442 tys. (1,6 proc.) i wyniosła 28,8 mln sztuk. Spadła natomiast o 5,1 tys. sztuk (o,1 proc.) liczba kart kredytowych, a na koniec czerwca 2014 r. było ich 6,1 mln szt. ""W II kwartale 2014 r. odnotowano wzrost liczby i wartości transakcji przeprowadzonych przy użyciu kart płatniczych. Przy użyciu kart płatniczych przeprowadzono 643,2 mln transakcji (gotówkowych oraz bezgotówkowych) na łączną kwotę 116,1 mld zł, co w porównaniu do poprzedniego kwartału stanowiło wzrost odpowiednio o 10,6 proc. oraz 10,7 proc."" - napisano w raporcie. Zgodnie z informacjami uzyskanymi przez NBP w bankach w II kwartale 2014 r. przy użyciu kart przeprowadzono 435,8 mln transakcji bezgotówkowych na łączną kwotę 37,6 mld zł. W porównaniu z poprzednim kwartałem stanowiło wzrost odpowiednio o 11,7 proc. i 11,6 proc. W drugim kwartale br. karta płatnicza została wykorzystana do płatności bezgotówkowych średnio ok. 12 razy, podczas gdy w poprzednim kwartale 11 razy. Średnia wartość pojedynczej płatności wyniosła 86 zł i nie zmieniła się wobec I kwartału. ""Liczba działających na polskim rynku akceptantów (przedsiębiorców przyjmujących płatności kartą - PAP) zwiększyła się o 4,4 tys. do poziomu 146,8 tys. (w marcu 2014 r. było 142,4 tys. podmiotów)"" - napisano w raporcie. Nastąpił także wzrost liczby punktów handlowo-usługowych, które są przystosowane do akceptacji kart płatniczych. Na koniec czerwca 2014 r. było ich 279,2 tys. czyli o 13,7 tys. więcej niż w marcu 2014.r. (265,5 tys). Z kolei liczba terminali kartowych dostępnych na rynku wynosiła 357,4 tys. - zarejestrowano w nich 429,1 mln transakcji (wzrost o 12,6 proc.) na łączną kwotę 34,1 mld zł (wzrost o 13,7 proc.) NBP zauważył, że w II kwartale 2014 r. nastąpił wzrost liczby oraz wartości transakcji dokonanych w internecie z wykorzystaniem kraty płatniczej. Dokonano w ten sposób 2,8 mln transakcji, czyli o 572 tys. więcej niż w I kw. Wartość tych transakcji wyniosła w sumie 568,4 mln zł, co oznacza, że była większa o 88,7 mln zł niż w poprzednim kwartale. Średnia wartość transakcji przeprowadzonej w internecie wyniosła 203 zł. Wzrosła także liczba bankomatów. Na koniec czerwca 2014 r. było ich w Polsce 18 tys. 907 bankomatów, czyli o 89 więcej niż w marcu br. Średnio dziennie w jednym bankomacie na terenie kraju dokonywano 109 transakcji (w poprzednim kwartale 107), a średnia wartość transakcji to 410 zł (376 w poprzednim kwartale). W sumie w bankomatach dokonano 187,4 mln transakcji o łącznej wartości 76,8 mld zł, czyli większej o 10,3 proc. niż w poprzednim kwartale. ""W II kwartale br. wzrosła liczba placówek, w których klienci mogą dokonać wypłat typu cash back (przy okazji zakupów opłacanych kartą - PAP). N koniec czerwca br. takich placówek było ok. 53 tys. czyli o 6 tys. więcej niż w marcu br. Po raz pierwszy od momentu udostepnienia klientom usługi cash back na rynku polskim liczba przeprowadzonych w kwartale transakcji przekroczyła próg miliona"" - napisano w raporcie.",fot. Shutterstock,
https://wiadomosci.onet.pl/kraj/rzeczpospolita-internauci-lepsi-niz-bank/zr588,"""Rzeczpospolita"": internauci lepsi niż bank","Dynamicznie rośnie popularność w sieci serwisów, za pośrednictwem których internauci mogą pożyczać sobie nawzajem pieniądze lub finansować ciekawe projekty – informuje ""Rzeczpospolita"".","Krajowy rynek tzw. social lendingu rośnie w dwucyfrowym tempie, a eksperci przewidują, że w przyszłym roku pożyczymy sobie w sieci 300 mln zł. Szukamy również w internecie inwestorów, skłonnych sfinansować nasze pomysły biznesowe. Więcej w dzisiejszej ""Rzeczpospolitej"".",,
https://wiadomosci.onet.pl/kraj/syndyk-amber-gold-zlozyl-koncowe-sprawozdanie-o-stanie-majatku-spolki/nf11d,Syndyk Amber Gold złożył końcowe sprawozdanie o stanie majątku spółki,Syndyk masy upadłościowej Amber Gold Józef Dębiński złożył w poniedziałek w Wydziale Gospodarczym Sądu Rejonowego Gdańsk-Północ ostateczne sprawozdanie o stanie masy upadłościowej spółki.,"Syndyk Amber Gold nie chciał ujawnić dokładnej kwoty dotyczącej majątku spółki. Jak podawały media, według wstępnego sprawozdania złożonego w październiku przez syndyka wartość majątku spółki wynosiła ok. 112 mln zł. ""Dziś ta kwota jest wyższa o nie mniej niż 30 milionów złotych. Pozwoli to na pewno lepiej zaspokoić roszczenia wierzycieli spółki"" - powiedział PAP Dębiński. Złożone w poniedziałek sprawozdanie, oprócz sędziego komisarza, trafi także do Prokuratury Okręgowej w Łodzi, która prowadzi śledztwo ws. Amber Gold. Dębiński poinformował, że w styczniu zamierza wystawić na sprzedaż sprzęt biurowy po Amber Gold. Wartość zabezpieczonych m.in. komputerów, drukarek, kserokopiarek i sprzętu rtv, wynosi ok. 4-5 mln zł. Także w styczniu 2013 r. syndyk chce ogłosić przetarg ofertowy na sprzedaż nieruchomości Amber Gold. Będą to cztery apartamenty przy ul. Szafarnia w Gdańsku i nieruchomość przy ul. Staromiejskiej w Gdyni, warte łącznie niecałe 20 mln zł. Syndyk rozpoczął już sprzedaż majątku Amber Gold. Podczas aukcji sprzedał 134 ze 146 przejętych pojazdów mniej więcej za 7,5 mln zł. W grudniu syndykowi udało się też sprzedać pakiety telefonów, smartfonów i modemów należących do spółki. Za zabezpieczone urządzenia o wartości ok. 211 tys. zł udało się uzyskać 318 tys. zł. Amber Gold to firma inwestująca w złoto i inne kruszce, działająca od 2009 r. Klientów kusiła wysokim oprocentowaniem inwestycji, przekraczającym nawet 10 proc. w skali roku, które znacznie przewyższało oprocentowanie lokat bankowych. 13 sierpnia tego roku ogłosiła decyzję o likwidacji, nie wypłacając ulokowanych środków i odsetek tysiącom klientów. 20 września sąd ogłosił upadłość likwidacyjną Amber Gold. W sierpniu Prokuratura Okręgowa w Gdańsku, która wraz z ABW prowadziła śledztwo, przedstawiła prezesowi Amber Gold Marcinowi P. siedem zarzutów, m.in. oszustwa znacznej wartości. Grozi za to do 15 lat więzienia. Marcin P. został aresztowany, przebywa w areszcie w Piotrkowie Tryb., ma status więźnia ""szczególnie chronionego"". Także jego żona, Katarzyna P., usłyszała osiem zarzutów, m.in. wyłudzenia poświadczenia nieprawdy. Grozi jej kara do trzech lat pozbawienia wolności. Prokuratura zastosowała wobec niej dozór policyjny oraz zakaz opuszczania kraju.",fot. Iza Procyk-Lewandowska/Onet,
https://wiadomosci.onet.pl/swiat/orban-wini-ue-i-mfw-za-impas-w-ich-rozmowach-z-wegrami/b2ebn,Orban wini UE i MFW za impas w ich rozmowach z Węgrami,Węgierski premier Viktor Orban obciążył w poniedziałek Unię Europejską i Międzynarodowy Fundusz Walutowy winą za impas w prowadzonych z nimi rozmowach na temat wznowienia pomocy finansowej dla Węgier.,"""Sądzę, że gdyby MFW był gotów zapewnić nie pożyczkę, lecz porozumienie o przedsięwzięciach zabezpieczających, wystarczyłoby to do ustabilizowania węgierskiej gospodarki. Nie jesteśmy w stanie doprowadzić do wznowienia negocjacji. Chcielibyśmy negocjować jutro rano lub tego popołudnia, ale odpowiedź jest taka, że istnieją pewne warunki wstępne ustalone prawdopodobnie przez Unię Europejską, które są warunkami nie dla porozumienia, lecz dla zainicjowania porozumienia"" - powiedział Orban w przemówieniu do przedstawicieli biznesu i dyplomatów w Brukseli. We wtorek przed południem Orban ma się spotkać z przewodniczącym Komisji Europejskiej Jose Manuelem Barroso. Komisja Europejska, mająca już za złe Orbanowi jego agresywny, centralistyczny styl, zawiesiła w grudniu rozmowy w sprawie pożyczki MFW dla Węgier, uzasadniając to wprowadzeniem przepisów, które jej zdaniem naruszają niezależność węgierskiego banku centralnego. Jak zaznacza Reuters, rezerwy finansowe Budapesztu mogą mu wystarczyć na obsługę zadłużenia do czasu, aż częściowo osłabnie powodowany kryzysem zadłużeniowym strefy euro nacisk na globalne rynki, a inwestorzy bardziej zainteresują się aktywami o większym ryzyku, takimi jak obligacje węgierskie. Jednak z powodu tego, iż znaczna część publicznego i prywatnego zadłużenia Węgier opiewa na waluty obce, istnieje groźba, że w razie utraty zaufania inwestorzy podejmą wyprzedaż forintów, sprowadzając na kraj kryzys finansowania. W ubiegłym tygodniu rząd Węgier przesłał do parlamentu projekt nowelizacji ustawy o banku centralnym, ale nie uwzględnił w nim wszystkich zastrzeżeń wysuwanych przez Komisję Europejską i Europejski Bank Centralny. Główną kwestią sporną są tutaj rozwiązania ograniczające zarobki szefa i członków kierownictwa banku, co łamie przepisy UE zakazujące zmniejszania płac szefów banków centralnych w trakcie ich kadencji.",,
https://wiadomosci.onet.pl/swiat/portugalia-masowe-redukcje-personelu-w-sektorze-bankowym/jcl7rj,Portugalia: masowe redukcje personelu w sektorze bankowym,"W ciągu ostatniego roku z pięciu największych banków Portugalii odeszło ponad 1600 pracowników. Redukcje są konsekwencją restrukturyzacji tego sektora w efekcie umowy kredytowej, jaką Lizbona zawarła z Międzynarodowym Funduszem Walutowym (MFW) i Unią Europejską w 2011 r.","Według szacunków lizbońskiego dziennika “Dinheiro Vivo”, największa grupa pracowników opuściła w okresie od października ub.r. do października br. Banco Comercial Portugues (BCP), większościowego udziałowca polskiego Banku Millennium. Na terenie Portugalii firma ta zlikwidowała aż 711 etatów. - Większość z redukcji etatów w naszej firmie nastąpiła w efekcie rozwiązania umowy za porozumieniem stron. Pozostałe osoby odeszły na przedwczesną emeryturę. W chwili obecnej na terenie Portugalii mamy 7555 pracowników - powiedział Erik Burns, rzecznik prasowy BCP. Przedstawiciel banku ujawnił, że łącznie od 2013 r. spółka BCP zlikwidowała 2500 etatów w swoich portugalskich strukturach w ramach redukcji kosztów. - Nie ma planów, aby w nadchodzącym roku eliminować kolejne miejsca pracy w naszych bankach na terytorium Portugalii - dodał Burns. Santander Totta rozwiązał umowy z 30 osobami, Banco Portugues de Investimento (BPI) ze 144 pracownikami, a Banif – z 338. Tymczasem największy państwowy bank Portugalii Caixa Geral de Depositos (CGD), który w ciągu minionego roku zwolnił 111 pracowników, zamierza w przyszłym roku zredukować swój personel aż o 400 osób. Znaczącego ograniczenia etatów należy się spodziewać także w Novo Banco, który czeka na rychłą sprzedaż zagranicznemu inwestorowi. Powinna ona mieć miejsce jeszcze w tym roku. W ślad za transakcją spodziewane jest drastyczne ograniczenie liczby oddziałów tego banku oraz jego personelu. Od października ub.r. na terenie Portugalii zlikwidowano aż 200 oddziałów bankowych. Najwięcej z nich zamknął bank BPI – 70 przedstawicielstw. Redukcja oddziałów i liczby pracowników portugalskiego sektora bankowego jest konsekwencją umowy o pomocy zewnętrznej, na podstawie której Lizbona pożyczyła od MFW i UE 78 mld euro. Z tej kwoty 12 mld euro trafiło jako wsparcie dla czołowych banków Portugalii, służąc poprawianiu ich kondycji finansowej. W zamian zobowiązały się one do systematycznej redukcji kosztów działalności.",,
https://wiadomosci.onet.pl/swiat/commerzbank-chce-zwolnic-nawet-6-tys-pracownikow/w6fnc,Commerzbank chce zwolnić nawet 6 tys. pracowników,"Znajdujący się częściowo w rękach państwa niemiecki bank Commerzbank zamierza zwolnić w najbliższych latach od 4 tys. do 6 tys. pracowników. Planowane redukcje nie dotyczą BRE Banku, spółki-córki Commerzbanku w Polsce. Obecnie Commerzbank zatrudnia 56 000 osób.","""Dokładna skala zwolnień zostanie ustalona podczas negocjacji z gremiami pracobiorców"" - podała w czwartek agencja dpa. Rozmowy mają odbyć się w lutym. Rzeczniczka banku we Frankfurcie nad Menem potwierdziła w rozmowie z PAP informacje dpa, że zwolnienia nie dotyczą BRE Banku w Polsce. Kolejna fala zwolnień stanowi kontynuację programu oszczędności wdrażanego po przejęciu Dresden Bank ponad cztery lata temu. Zapowiedziano wówczas likwidację 9 tysięcy miejsc pracy. ""Jeżeli chcemy osiągnąć w nadal trudnej sytuacji nasze cele dotyczące zysku i wzrostu, to konieczne jest dopasowanie struktury zatrudnienia (do warunków - PAP)"" - przytacza dpa stanowisko członka zarządu ds. personalnych, Ulricha Siebera. Zapowiedział on, że bank będzie nadal inwestował w wybrane dziedziny i nie wykluczył, że będzie tworzył nowe miejsca pracy. Commerzbank rozważa ponadto możliwość przeniesienia części usług do krajów o niższych kosztach.",,
https://wiadomosci.onet.pl/swiat/hiszpanska-kpw-wysle-szpiegow-do-bankow/mm73kb,Hiszpańska KPW wyśle szpiegów do banków,"Hiszpańska Komisja Papierów Wartościowych przeprowadzi w bankach nietypową inspekcję. Wyśle do nich ekspertów, którzy będą się podszywali pod klientów zainteresowanych wzięciem kredytu czy ulokowaniem oszczędności. Komisja chce sprawdzić, czy banki oferują nabywcom odpowiednie dla nich produkty.","Hiszpańskie banki nie mają dobrej opinii. Odkąd rozpoczął się kryzys, na jaw wychodzą nadużycia prezesów i rad nadzorczych. Okazało się też, że przez lata banki i kasy oszczędności sprzedawały zwykłym klientom produkty wysokiego ryzyka jako pewne lokaty kapitału. Większość z nich straciła swoje oszczędności, w sumie około 30 miliardów euro.  Wkrótce etykę bankowców i umiejętność dostosowania przez nich produktów do potrzeb nabywcy będą sprawdzali wysłani przez KPW eksperci. Wielu z nich wcieli się w rolę niezorientowanego klienta, pragnącego dobrze ulokować swoje oszczędności. ",fot. Shutterstock,
https://wiadomosci.onet.pl/swiat/szef-europolu-hakerzy-coraz-czesciej-atakuja-banki-a-nie-klientow/t70ccr,"Szef Europolu: hakerzy coraz częściej atakują banki, a nie klientów","W coraz większym stopniu to banki, a nie ich klienci są celem ataków hakerów - powiedział w piątek w wywiadzie dla agencji Reutera szef Europolu Rob Wainwright, uczestniczący w konferencji o cyberbezpieczeństwie. Jego zdaniem oznacza to wielomilionowe straty.","To istotna zmiana w metodach działania cyberzłodziei, a skala ich ""technicznej wiedzy i wyrafinowania złośliwych oprogramowań, których używają"" jest zdumiewająca, podobnie jak umiejętność szybkiego ustalania, kto jest w banku najważniejszą osobą, mającą najpełniejszą kontrolę nad infrastrukturą - powiedział w Hadze Wainwright. Według niego ""rodzą się więc pytania o to, jak zdrowy i bezpieczny jest sektor usług finansowych"". Szef Europolu dodał, że wiele przypadków cyberwłamań do banków nie zostało opisanych przez media. - To niedobrze, bo te przypadki to wielomilionowe straty - zaznaczył Wainwright.",,
https://wiadomosci.onet.pl/zbp-w-ii-kwartale-probowano-wyludzic-2182-kredyty-warte-1085-mln-zl/w3092,"ZBP: w II kwartale próbowano wyłudzić 2182 kredyty warte 108,5 mln zł","W drugim kwartale tego roku odnotowano 2182 próby wyłudzeń kredytów na łączną kwotę 108,5 mln zł – wynika z najnowszego Raportu InfoDOK, przygotowywanego przez ZBP. Rekord padł w województwie kujawsko-pomorskim, gdzie jednorazowo próbowano wyłudzić 24 mln zł.","Koordynator społecznej Kampanii Informacyjnej Systemu Dokumenty Zastrzeżone, Grzegorz Kondek poinformował podczas wtorkowej konferencji prasowej, że w ciągu ostatnich 12 miesięcy przy pomocy kradzionych dokumentów próbowano wyłudzić 7,9 tys. kredytów na łączną kwotę niemal 488 mln zł. W drugim kwartale br. najmniej pieniędzy chciano wyłudzić w województwach łódzkim i śląskim - po 1,3 tys. zł, a najwięcej w kujawsko-pomorskim - 24 mln zł. Liczba i wartość wyłudzeń byłaby prawdopodobnie większa, gdyby nie rosnąca świadomość Polaków, iż utracone dokumenty należy zastrzegać. ""Polacy coraz częściej zastrzegają w bankach fakt utraty dokumentów. Kiedyś do bazy zgłaszano ok. 40 tys. takich przypadków rocznie. Dzisiaj trzykrotnie więcej. (...) niestety do dwóch lat rośnie liczba prób wyłudzeń"" - powiedział Kondek. Z Raportu InfoDOK wynika, że na koniec czerwca br. w Centralnej Bazie Danych Systemu Dokumenty Zastrzeżone, w której zgłaszane są utracone dokumenty powszechnie służące do potwierdzania tożsamości, zastrzeżono ponad 1,35 mln dokumentów. Tylko w drugim kwartale br. do banków zgłoszono 32,8 tys. dokumentów jako kradzione lub zagubione. W Polsce podstawowymi dokumentami potwierdzającymi tożsamość są dowody osobiste oraz paszporty. Jednak w praktyce mogą do tego służyć też np. prawa jazdy, książeczki wojskowe, czy nawet karty płatnicze, na których wydrukowane jest nasze imię i nazwisko.",fot. BEW/Paczkowski Tomasz,
https://wiadomosci.onet.pl/kraj/bnp-paribas-podniosl-prognoze-pkb-dla-polski-na-2013-r-do-11-proc-rdr/gtlxz,"BNP Paribas podniósł prognozę PKB dla Polski na 2013 r. do 1,1 proc. rdr","W reakcji na poprawę zagranicznego popytu, co jest korzystne dla polskiego eksportu, bank BNP Paribas podniósł tegoroczną prognozę PKB do 1,1 proc. rok do roku z wcześniejszej 0,7 proc. rdr. Ryzykiem dla tej prognozy są cięcia wydatków na ok. 8 mld zł.","""Przy założeniu, że oszczędności na tę skalę zostaną wprowadzone i przyjmując fiskalny mnożnik 0,8, zacieśnienie fiskalne może przełożyć się na obniżkę wzrostu o 0,4 pkt proc. z końcem 2013 r. i pierwszym półroczem 2014 r."" - przewiduje bank. Polska gospodarka wzrosła w II kwartale 2013 r. o 0,4 proc. kwartał do kwartału i 0,8 proc. rok do roku, co - jak zaznaczono w komentarzu - jest poniżej potencjału ocenianego na 0,7-0,8 proc. w ujęciu kwartalnym. Niepełne wykorzystanie mocy produkcyjnych działa na rzecz obniżki presji inflacyjnej - wciąż niskiej, mimo wzrostu w lipcu (spowodowanego jednorazowym czynnikiem opłaty śmieciowej). W ujęciu średniorocznym za lata 2013-14 bank przewiduje inflację na 0,9 proc. i 1,7 proc. Dane o aktywności w lipcu i wskaźniki wyprzedzające w III kwartale - zdaniem banku - sugerują dalsze przyspieszenie. BNP Paribas spodziewa się, że wysoka dynamika eksportu utrzyma się w najbliższych miesiącach.",,
https://wiadomosci.onet.pl/swiat/irlandia-widzi-juz-swiatelko-w-tunelu/bvcqm,Irlandia widzi już światełko w tunelu,"Irlandia widzi już koniec swojego ""najczarniejszego dnia"", ponieważ rząd rozważa możliwość wycofania gwarancji państwowych dla banków, których wprowadzenie było powodem utraty przez kraj ekonomicznej niezależności.","- Wycofanie gwarancji może stanowić wyraźny sygnał, że cały irlandzki system bankowy wraca do normy – powiedział amerykański miliarder Wilbur Ross, którego firma WL Ross&Co. ma 9,3 procent udziałów w największym krajowym banku - Bank of Ireland. Cztery lata temu ówczesny minister finansów Brian Lenihan spowodował powiązanie finansów państwa z upadającym systemem finansowym gwarantując 440 miliardów euro (576 miliardów dolarów) bankowych zobowiązań. Zmarły w zeszłym roku Lenihan powiedział, że ruch ten zapobiegł „jądrowej zimie”. Jego następca Michael Noonan powiedział 30 września 2008 roku, że dzień podjęcia tej decyzji „przejdzie do historii jako najczarniejszy dzień Irlandii od czasu wybuchu wojny domowej” w 1922 roku. Z powodu obaw związanych z sytuacją systemu bankowego i osłabieniem finansów publicznych Noona powiedział 14 grudnia, że gwarancje mogą zostać wycofane już w pierwszym kwartale przyszłego roku. Koszt ubezpieczenia na wypadek niespłacenia przez Irlandię zadłużenia przy wykorzystaniu pięcioletnich swapów na zwłokę w spłacie kredytu spadł do 220 punktów bazowych z najwyższego poziomu z 18 lipca 2011 roku wynoszącego 1 196 punktów. Rentowność benchmarkowych obligacji z okresem zapadalności w 2020 roku spadła w poniedziałek o cztery punkty bazowe do 4,63 procent z 14 procent w lipcu 2011 roku. Bank of Ireland i Allied Irish Banks zyskały kapitał na rynkach kredytowych po raz pierwszy od 2010 roku, zanim rząd został zmuszony do podjęcia starań o międzynarodową pomoc z powodu katastrofalnej sytuacji systemu finansowego. W sumie rząd przeznaczył na sektor bankowy 64 miliardy euro czyli 40 procent produktu krajowego brutto i upaństwowiono pięć z sześciu największych irlandzkich banków. - Irlandia przeżywała jednocześnie dwa kryzysy; załamanie sektora bankowego i ogromny deficyt strukturalny ukryty przez dochody powiązane z powstawaniem bańki kredytowej – powiedział Owen Callan, analityk Danske Bank w Dublinie. – Kraj prawdopodobnie poradziłby sobie z jednym kryzysem, ale nie z dwoma naraz. W listopadzie 2010 roku Irlandia starała się o pomoc finansową od międzynarodowych wierzycieli. Przed dofinansowaniem rentowność benchmarkowych 10-letnich irlandzkich obligacji osiągnęła 9,20 procent, a swapy na zwłokę w spłacie kredytu państwa wzrosły do 604 punktów bazowych. Dwa lata później pojawiają się sygnały świadczące o stabilizacji. Choć deficyt fiskalny pozostaje najwyższy w strefie euro, to rząd chce podwyższyć podatki i obniżyć wydatki, żeby zmniejszyć do 2015 roku deficyt do poziomu poniżej trzech procent. Irlandzkie obligacje znalazły się na drugim miejscu na liście najlepiej notowanych obligacji w strefie euro wyprzedzone jedynie przez Portugalię. Depozyty w objętych gwarancjami bankach wzrosły w październiku o 11 procent do 155 miliardów euro w stosunku do okresu sprzed 14 miesięcy, jak wynika z danych ministerstwa finansów. W ubiegłym tygodniu Bank of Ireland, który pozyskał 4,2 miliardy euro kapitału przerzucając straty na właścicieli obligacji podporządkowanych, stał się pierwszym irlandzkim bankiem emitującym nową pożyczkę podporządkowaną od czasu ratowania w 2008 roku banków przez państwo. Bank of Ireland i Allied Irish – drugi pod względem wielkości bank krajowy – emitowały w ubiegłym miesiącu pierwszą od ponad dwóch lat pożyczkę rządową zyskując w sumie 1,5 miliarda euro z niegwarantowanych obligacji zabezpieczonych kredytami hipotecznymi. Suma bankowych zobowiązań gwarantowanych przez obecny program gwarancyjny spadła pod koniec września do 78 miliardów euro z najwyższego poziomu 440 miliardów euro, jak wynika z danych rządowej agencji zarządzającej irlandzkim zadłużeniem (National Treasury Management Agency). Bankowcy naciskają teraz na wycofanie gwarancji, która kosztuje banki około miliard euro rocznie w opłatach. Obecny program wprowadzony trzy lata temu obejmuje komercyjne papiery dłużne, obligacje,  skrypty dłużne i depozyty powyżej 100 tysięcy euro nie gwarantowane oddzielną gwarancją dla depozytów detalicznych. Zobowiązanie oznacza, że państwo będzie musiało wkroczyć, kiedy banki nie będą w stanie spłacić swoich zobowiązań. - Wysokie koszty to główna przeszkoda w udzielaniu pożyczek, ponieważ stają się one niedochodowe – powiedział Ross. – W tej chwili koncepcja dochodowego banku nie jest zbyt popularna, ale rzeczywistość, w której mamy do czynienia z tymi wszystkimi regulacjami kapitałowymi powoduje, że zyski to dla banków podstawowy sposób na możliwość zwiększenia udzielanych pożyczek.  Obecnie żaden irlandzki bank nie jest dochodowy. I choć wycofanie gwarancji może zwiększyć prawdopodobieństwo wycofywania depozytów, to takie ryzyko maleje, poinformowała 4 grudnia agencja ratingowa Fitch Ratings. Agencja podwyższyła w ubiegłym miesiącu prognozy dotyczące irlandzkiego długu z negatywnych na stabilne, od czasu kryzysu to pierwszy takie posunięcie agencji ratingowej wobec Irlandii. „Wycofanie programu gwarancji może być kolejnym krokiem do odbudowy irlandzkiego sektora bankowego, ale będzie ona długotrwała” – napisała agencja. W sytuacji, kiedy Komisja Europejska zatwierdziła w ubiegłym tygodniu utrzymanie środka przez następne sześć miesięcy, rząd porusza się ostrożnie. Zlikwidowanie gwarancji 31 grudnia powoduje ustalenie „niepotrzebnego nieprzekraczalnego terminu”, powiedział 21 listopada John Moran, podsekretarz stanu w ministerstwie finansów. Wycofanie gwarancji będzie dla rządu kosztowne, mimo że borykająca się z problemami krajowa gospodarka powoduje ograniczenie przychodów z podatków. Rząd ostatecznie skorzysta na tym, ponieważ dochodowe banki łatwiej będzie sprzedać, uważa Stephen Lyons, analityk firmy brokerskiej Davy w Dublinie. - Bankom łatwiej będzie rozszerzyć kredyt dla gospodarki z tańszych źródeł finansowania, co ostatecznie przyczyni się do wzrostu przychodów z podatków – powiedział Lyons.",fot. Shutterstock,
https://wiadomosci.onet.pl/swiat/watykanskie-porachunki/vq6mj,Watykańskie porachunki,Papież Franciszek chce zreformować skalany praniem brudnych pieniędzy oraz współpracą z mafią i masonerią Bank Watykański. Według włoskiego prokuratora papież może być w niebezpieczeństwie.,"18 czerwca 1982 roku, godz. 7.30. Nad Londynem ołowiane chmury. Pewien listonosz w średnim wieku wrzuca przesyłki do skrzynek domów w okolicy Mostu Czarnych Mnichów. Krótka przerwa, nikotyna, pojedyncze promienie słońca. Wpatruje się bezmyślnie w nurt Tamizy. Nagle jego uwagę przykuwa skrzypienie pod mostem. Coś z niego zwisa. Podchodzi bliżej. - O Boże - szepcze. To zwłoki mężczyzny. Gdy przyjeżdża policja, okazuje się, że denat ma przy sobie 15 tys. dolarów w trzech walutach i kilka cegieł. W świat rusza plotka, że to zemsta masonerii. Wskazują na to cegły oraz fakt, że czarnymi mnichami nazywa się włoskich masonów z loży Propaganda Due (P2). Tydzień wcześniej niejaki Roberto Calvi znika ze swojego apartamentu w Rzymie. Goli wąsy i udaje się do Wenecji, a potem z fałszywym paszportem do Londynu. Cała maskarada na nic. Przed mafią nie ma ucieczki. Nawet jeśli jest się ""bankierem Boga"". Święta pralnia W połowie lat 70. Roberto Calvi stanął na czele mediolańskiego Banco Ambrosiano. - Ambrosiano miał opinię statecznego i czcigodnego banku aż do czasu ujawnienia skandalu. Przez cały XX wiek był blisko związany z Kościołem katolickim. Przed II wojną depozytorzy musieli przedłożyć świadectwa chrztu - mówi prof. Arkadiusz Stempin z Uniwersytetu we Freiburgu i Wyższej Szkoły Europejskiej im. ks. Józefa Tischnera. - Calvi chciał rozszerzyć działalność banku poza granice kraju i zdobyć pakiet kontrolny. Metody były dalekie od dżentelmeńskich - przyznaje historyk. Calvi, hochsztapler-bigot nazywany ""bankierem Boga"", w porozumieniu z abp. Paulem Marcinkusem, szefem Banku Watykańskiego (którego oficjalna nazwa to Instytut Dzieł Religijnych - IOR), założył w Panamie i innych rajach podatkowych kilka fikcyjnych spółek, którym udzielał potężnych kredytów. - Calvi i Marcinkus zajmowali się pożyczkami w różnych okresach, ale to, kto był legalnym i odpowiedzialnym właścicielem firm, pozostaje niewiadomą. Wiadomo natomiast, że w ten sposób Marcinkus wyprowadzał do Panamy pieniądze z Włoch, a na zewnątrz łgał, że nic nie wie o tych firmach - tłumaczy prof. Stempin. Według badaczy pieniądze z pożyczek Ambrosiano najpierw wpływały na konta IOR, który po pobraniu swojej taksy przekazywał je dopiero fikcyjnym spółkom. Stamtąd szły one na zakup akcji Banco Ambrosiano, które stanowiły zabezpieczenie dla kolejnych kredytów, oraz z powrotem do kieszeni Calviego, mafiosów i mistrza loży P2 Lici Gellego, których brudne pieniądze na wielką skalę prał Calvi. Kiedy zaczęli przy nim węszyć śledczy, IOR, aby odsunąć wszelkie podejrzenia, wydał w 1981 roku list, w którym potwierdził, że Watykan współpracuje ze wszystkimi spółkami i wie o ich kredytach. Jak zauważał Corriere della Sera, tym samym IOR potwierdził swój udział ""w piekielnej grze w chińskie pudełeczka"". Calvi w zamian wydał list uwalniający Watykan od odpowiedzialności prawnej i finansowej za pożyczki panamskich spółek. Mimo to władze włoskie powiedziały ""sprawdzam"". Calvi potrzebował fortuny na pokrycie deficytu swojego banku, w którym brakowało 1,3 mld dolarów. Próbował je uzyskać od IOR. Calvi przestrzegał Jana Pawła II, że kiedy afera się wyda, Kościołowi grozi ""katastrofa niewyobrażalnych rozmiarów"". Bez skutku. Ambrosiano upadł, a Marcinkus dostał awans. Calvi uciekł. Według włoskiej prokuratury, w Londynie dopadła go mafia, ale w sprawę był też zamieszany Gelli z P2. Calvi miał zamilknąć na zawsze. Czytaj dalej: czy Papież jest dziś zagrożony? Duch czarnej eminencji IOR wypłacił 250 mln dolarów poszkodowanym w aferze Banco Ambrosiano. I chociaż w 1987 roku za abp. Marcinkusem władze Włoch wypuściły list gończy, czarna eminencja znalazła schronienie pod białym płaszczem Jana Pawła II. Jedynym sądem, przed którym stanął Marcinkus pozostaje, być może, Sąd Ostateczny. Do końca życia skrywał się on za immunitetem. Tymczasem w 1989 roku na fotelu szefa IOR zasiadł bankier Angelo Caloia. Nie oczyściło to atmosfery. Ważną figurą w IOR został bowiem epigon Marcinkusa - bp Donato de Bonis, który kontynuował jego praktyki. Nadal prano pieniądze, w tym łapówki, ale tym razem wykorzystywano do tego konta organizacji dobroczynnych, np. Fundacji Spellmana. Przez jej konto przewinęły się pieniądze ze słynnej łapówki Enimont o wysokości 300 mln dolarów przekazanej włoskim politykom. Ówczesny doradca Sekretariatu Stanu, Renato Dardozzi, wywiózł z Watykanu kopie ponad 4 tys. dokumentów, które dawały obraz tego, co się wyprawiało w wieży Mikołaja V, gdzie mieści się IOR. Zgodnie z jego testamentem dokumenty opublikowano. Na ich podstawie dziennikarz Gianluigi Nuzzi wydał w 2009 roku słynny bestseller ""Watykan sp. z o.o."". Wówczas walkę z nieprawidłowościami podjął Benedykt XVI. Na czele IOR stanął jego zaufany znajomy Ettore Gotti Tedeschi. - Papież powołał także kard. Attilio Nicorę na stanowisko szefa finansów watykańskich, zarówno IOR, jak i instytucji zawiadującej finansami Stolicy Apostolskiej. Wszystkie dokumenty dotyczące obydwu instytucji miały trafiać na biurko Nicory. Ale trafiały na biurko Sekretarza Stanu kard. Bertone, który udaremnił próby wprowadzenia transparentności i wpisania IOR na białą listę banków walczących ze wspieraniem terroryzmu i praniem brudnych pieniędzy - mówi prof. Stempin. W 2010 roku prokuratorzy czasowo zamrozili watykańskie depozyty w dwóch bankach z powodu podejrzeń o pranie pieniędzy. Z kolei w zeszłym roku bank JP Morgan Chase zamknął konto IOR, uzasadniając to brakiem jego transparentności, a Tedeschi stracił posadę. Jak uważa, pozbyły się go koterie, które nie chciały forsowanej polityki jawności. Dokumenty upublicznione w aferze Vatileaks wskazują, że w Watykanie brak jest konsensusu w kwestii reformy IOR, o czym czytamy w najnowszej książce Nuzziego  ""Jego Świątobliwość"". Papież zagrożony? Następcą Tedeschiego został Ernst von Freyberg, który postanowił ukrócić degrengoladę w IOR. Wraz z papieżem Franciszkiem dają nadzieję na nowy ład. W czerwcu tego roku aresztowano bp. Nunzio Scarano, księgowego oskarżonego o kradzież i pranie pieniędzy w IOR. Ze względu na jego zamiłowanie do banknotów 500 euro nazywano go Monsignor 500. W lipcu ze stanowiska zrezygnował dyrektor IOR Paolo Cipriani, też podejrzewany o pranie pieniędzy. - Polityka przeciwdziałania praniu pieniędzy zapoczątkowana przez papieża Benedykta XVI jest kontynuowana. Nie wiem, ilu jeszcze Monsignorów 500 jest w Watykanie, mam nadzieję, że żadnego. Papież Franciszek powołał specjalną komisję ds. IOR. Trwa dochodzenie. Na razie nie podjęto decyzji ws. przyszłości Banku - mówi słynny watykanista Andrea Tornielli z dziennika La Stampa w rozmowie z Onetem. - Papież mówił, że wszystkie możliwości są brane pod uwagę - dodaje. - Papież już obniżył pensje pracownikom Watykanu. Nowy szef IOR wprowadził transparentność operacji, wszystkie konta do końca roku mają być zweryfikowane, a konta podejrzanych o pranie pieniędzy zlikwidowane - wylicza prof. Stempin. To budzi irytację gangsterów. - Nie wiem, czy organizacje przestępcze są w stanie coś zrobić, ale na pewno o tym myślą - powiedział kilka dni temu walczący z mafią prokurator Nicola Gratteri. Według niego papież może być w niebezpieczeństwie. Ale nosem kręcą też purpurowe koterie, a nawet zwykli księża. Vatican Insider zauważa, że ubogi styl życia Franciszka i planowane reformy, według jego krytyków, doprowadzą do podważania świętości postaci papieża. Ponadto niektórzy hierarchowie woleliby, aby temat kościelnych finansów zniknął z mediów. Według abp. Józefa Michalika niepotrzebnie zajmują się one bogactwami Kościoła, bo to nie Kościół gromadzi bogactwa i nie on krzywdzi biednych.",,
https://wiadomosci.onet.pl/kraj/marek-belka-jest-juz-w-kraju-we-wtorek-posiedzenie-rpp/548mb,Marek Belka jest już w kraju; we wtorek posiedzenie RPP,Szef Narodowego Banku Polskiego Marek Belka wrócił już do kraju. Informację tę przekazał rzecznik prasowy NBP Przemysław Kuk. Na jutro zaplanowano posiedzenie Rady Polityki Pieniężnej. Na jej czele stoi właśnie szef banku centralnego.,"Rada Polityki Pieniężnej spotyka się 17 czerwca na jednodniowym posiedzeniu roboczym. Posiedzenie to odbywa się zgodnie z harmonogramem prac Rady. Członek Rady Elżbieta Chojna-Duch mówiła PAP w niedzielę, że RPP poruszy na tym spotkaniu kwestię opublikowanych nagrań rozmowy prezesa NBP z szefem MSW. ""Rada z pewnością poruszy tę kwestię na wtorkowym posiedzeniu. W tym przykrym kontekście należą się Radzie wyjaśnienia"" - powiedziała PAP Chojna-Duch. ""Wprost"" ujawnił w sobotę nagranie z rozmowy szefa MSW Bartłomieja Sienkiewicza z prezesem NBP Markiem Belką o tym, by NBP pomógł w finansowaniu deficytu budżetowego i tym samym pomógł Platformie w trudnych wyborczych latach; Belka miał w zamian żądać dymisji ówczesnego ministra finansów Jacka Rostowskiego oraz nowelizacji ustawy o banku centralnym. Tygodnik twierdzi, że do rozmowy doszło w lipcu 2013 roku. W listopadzie Rostowski został zdymisjonowany; pod koniec maja 2014 roku do Rady Ministrów wpłynął projekt założeń nowelizacji ustawy o NBP. Rząd ma się nim zająć na posiedzeniu w najbliższy wtorek. Marek Belka w poniedziałkowej ""Gazecie Wyborczej"" mówi, że spotkanie z szefem MSW odbyło się z inicjatywy NBP. ""To była inicjatywa NBP i dotyczy konkretnej technicznej sprawy. NBP zamierzał wyemitować banknoty ze zmodernizowanymi zabezpieczeniami i uznałem, że sprawę bezpieczeństwa obrotu gotówkowego powinien omówić z ministrem spraw wewnętrznych, by zapewnić bezpieczeństwo operacji"" - powiedział Belka. Zapewnił, że rozmowa miała ""luźny charakter"". ""W pewnym momencie zaczęliśmy się hipotetycznie zastanawiać nad możliwymi czarnymi scenariuszami. Sytuacja, którą mamy na świecie od kilku lat, pokazuje, że na takie czarne scenariusze trzeba być przygotowanym(...). Chodziło, więc o sytuację teoretyczną - czy NBP ma instrumenty do radzenia sobie z sytuację nadzwyczajną"" - mówił Belka ""GW"". Na pytanie jakie będą jego dalsze działania w najbliższych dniach odpowiedział: ""Nie mogę tolerować sytuacji, gdy troskę o stan państwa przedstawia się, jako zamach stanu"".",NBP,
https://wiadomosci.onet.pl/kraj/rabobank-chce-nadal-dzialac-w-polsce-poprosi-knf-o-wstrzymanie-polaczenia-z-bgz/8hkfs,"Rabobank chce nadal działać w Polsce, poprosi KNF o wstrzymanie połączenia z BGŻ","Po podjęciu decyzji o sprzedaży Banku BGŻ na rzecz BNP Paribas, holenderska grupa Rabobank chce nadal działać w Polsce jako Rabobank Polska, poinformowała agencję ISBnews Milou Verhaegh z biura prasowego Rabobanku. Holenderski inwestor chce też starać się o zgodę na zaniechanie fuzji Rabobank Polska z BGŻ.","""Ta transakcja dotyczy tylko BGŻ. Naszą intencją jest dalsze działanie jako Rabobank Polska, dlatego poprosimy regulatora o wstrzymanie procesu połączenia. Będziemy też nadal obsługiwać naszych holenderskich klientów w Polsce poprzez nasz International Desk"" - powiedziała ISBnews Verhaegh. Wczoraj Grupa BNP Paribas i Grupa Rabobank ogłosiły podpisanie umowy dotyczącej przejęcia pakietu 98,5% akcji Banku Gospodarki Żywnościowej (Bank BGŻ) za kwotę 4,2 mld zł. Zamknięcie transakcji jest uzależnione od dostarczenia przez strony ostatecznej dokumentacji oraz uzyskania niezbędnych zgód od właściwych organów regulacyjnych.",fot. Shutterstock,
https://wiadomosci.onet.pl/kraj/rz-dawco-czas-sie-bac/vvq36,"""Rz"": Dawco, czas się bać","Jeśli nie zmienimy kodeksu rodzinnego, drastycznie spadnie liczba dawców nasienia, twierdzi ""Rzeczpospolita"". Może się bowiem okazać, że w przyszłości mężczyzna, który oddał spermę, zostanie zmuszony do... płacenia alimentów swojemu biologicznemu dziecku.","Gazeta pisze, że nic nie stoi na przeszkodzie, by w Polsce zapadł wyrok taki jak w Niemczech, gdzie zdecydowano, że dziecko poczęte dzięki bankowi spermy ma prawo się dowiedzieć kto jest jego biologicznym ojcem. Ujawnienie takiej informacji, zwłaszcza w Polsce, gdzie nie ma w tym względzie regulacji (ustawy in vitro), może uruchomić postępowania o ustalenie ojcostwa, połączone z żądaniem alimentów na rzecz dziecka, ostrzega gazeta.",Fot. Thinkstock,
https://wiadomosci.onet.pl/kraj/dlugi-pograzaja-polakow/hqqyy,Długi pogrążają Polaków,"Już co czwarty posiadacz kart kredytowych znajduje się na granicy zdolności obsługi zadłużenia i spłaca jedynie minimum wymagane przez bank. Prawie 8 proc. posiadaczy kart nie może sobie poradzić nawet z tym minimum – alarmuje ""Gazeta Polska Codziennie"".","Polacy ograniczają posiadanie plastikowego pieniądza. Po okresie zachłyśnięcia się kartami kredytowymi, kiedy to Polacy dumnie wkładali je do portfela, nadszedł teraz bolesny czas uporania się z długiem. Szczyt liczby wydanych kart przypadł na 2009 r. Było ich na rynku 11 mln sztuk. Banki zacierały ręce, bo produkt świetnie się sprzedawał. Dobrze wiedziały, że niezdyscyplinowani finansowo Polacy będą korzystali z możliwości zadłużania się na karcie. Obecnie ci, którzy regularnie spłacają całość zadłużenia w wymaganym terminie, najczęściej w ciągu 52 dni, aby uniknąć płacenia odsetek, stanowią niecałe 40 proc.",fot. Shutterstock,
https://wiadomosci.onet.pl/kraj/rzad-planuje-rozszerzyc-pomoc-dla-kredytobiorcow-majacych-rowniez-kredyt-w-pln/f0vt85,Rząd planuje rozszerzyć pomoc dla kredytobiorców mających również kredyt w PLN,Rząd planuje rozszerzyć pomoc dla kredytobiorców mających również kredyt w PLN będących w trudnej sytuacji – powiedział dziennikarzom minister finansów Mateusz Szczurek. Kredytobiorca mógłby otrzymać wsparcie do 1500 zł przez 2 lata.,"""Rząd zwraca uwagę, że potrzebne jest rozwiązanie, jednocześnie projekt takiej ustawy jest przygotowany w MF, w którym pomoc dla kredytobiorców w trudnych warunkach jest udzielona także dla kredytów w PLN, dla takich, którzy utracili pracę, których obciążenie długu przekracza 60 proc. ich dochodów czy też takich, których stosunek wartości kredytu do nieruchomości przekracza 100 proc."" – powiedział. ""Dla takich kredytów w określonych ramach, jeśli chodzi o wielkość nieruchomości, przewidujemy pomoc w postaci wsparcia dodatkowo do 1500 zł przez 2 lata. Ten nieoprocentowany kredyt będzie można spłacać w długim okresie po wygaśnięciu wsparcia"" – dodał. Powiedział, że w ""pewnych warunkach"" kredyt mógłby być umorzony, ale co do zasady byłaby to pomoc zwrotna.",,
https://wiadomosci.onet.pl/kraj/sejm-za-obnizka-oplat-interchange/tnbq0,Sejm za obniżką opłat interchange,"Od stycznia 2014 r. znacząco spadną stawki opłat interchange - to efekt znowelizowania w piątek przez Sejm ustawy dotyczącej usług płatniczych. Według nowych przepisów stawki te mają zostać obniżone do 0,5 proc. wartości transakcji.","Za przyjęciem noweli głosowało 439 posłów, czyli wszyscy biorący udział w głosowaniu. Według nowych przepisów stawka opłat interchange, czyli prowizji pobieranych przez banki od transakcji kartami płatniczymi, nie będzie mogła przekroczyć 0,5 proc. wartości transakcji. Nowe przepisy miałyby wejść w życie od stycznia 2014 r., ale dostosowanie do nich miałoby potrwać nie dłużej niż do połowy przyszłego roku. Obecnie prowizja ta wynosi 1,2-1,3 proc. Podczas piątkowego głosowania Sejm poparł też dwie poprawki doprecyzowujące, zgłoszone przez Platformę Obywatelską. Sprawa opłat interchange ciągnie się już od dłuższego czasu. W lutym ub.r. NBP zaproponował stopniowe obniżanie stawek tych opłat, w ramach ""Programu redukcji opłat kartowych w Polsce"", który miał być porozumieniem pomiędzy bankami - wystawcami kart płatniczych, sprzedawcami, którzy akceptują płatności kartami oraz agentami rozliczeniowymi, którzy rozbudowują i obsługują terminale. Bank centralny chciał, aby do 2017 r. opłaty interchange w Polsce osiągnęły średni poziom UE. W lipcu ub.r. NBP podał, że zaproponowany przez tę instytucję Program nie został zaakceptowany przez uczestników rynku.",,
https://wiadomosci.onet.pl/kraj/hipoteki-w-depresji/91068,Hipoteki w depresji,"Rynek kredytów mieszkaniowych po wyprowadzce Rodziny na Swoim wpadł w prawdziwy dół. Prognozy nie są optymistyczne, ale jest światełko w tunelu – informuje ""Puls Biznesu"".","Program dopłat do kredytów mieszkaniowych ""Rodzina na Swoim"" zniknął z końcem 2012 r., jednak dopiero w lutym widać, jak bardzo zubożył banki. Nawet bardzo trudny początek kryzysowego 2009 r. nie poczynił takich spustoszeń. Według danych Związku Banków Polskich, w ciągu pierwszych trzech miesięcy 2009 r. sprzedaż wyniosła 7,61 mld zł. W styczniu i lutym 2013 r. banki udzieliły kredytów o wartości 5,14 mld zł. Dane za luty sugerują, że banki nie są skłonne podwyższać mocy produkcyjnych i wypuszczają tylko tyle hipotek, ile wymaga utrzymanie udziałów w rynku. Łukasza Molendę, dyrektora departamentu ds. kredytów dla ludności BZ WBK, rozmiary lutowego dołka zaskoczyły. Pokazały, w jakiej kondycji naprawdę jest rynek.",fot. Shutterstock,
https://wiadomosci.onet.pl/swiat/cypr-zgodzil-sie-na-sprzedaz-greckich-filii-cypryjskich-bankow/dgszc,Cypr zgodził się na sprzedaż greckich filii cypryjskich banków,Cypr osiągnął z Grecją porozumienie w sprawie sprzedania greckich filii cypryjskich banków - poinformował urząd prezydenta Cypru.,"- Po rozmowach prezydenta Cypru Nikosa Anastasiadisa z premierem Grecji Antonisem Samarasem potwierdzono, iż kwestia sprzedania greckich filii cypryjskich banków została załatwiona na najbardziej korzystnych w obecnej sytuacji warunkach, z istotną korzyścią dla strony cypryjskiej - głosi komunikat urzędu prezydenta. Ministrowie finansów państw strefy euro wyłączyli greckie filie cypryjskich banków spod obowiązywania kontrowersyjnego podatku od wkładów bankowych, jaki miał wprowadzić Cypr w ramach warunków uzyskania międzynarodowej pomocy finansowej. Ministrowie zastrzegli jednocześnie, że filie te muszą zostać sprzedane bankom greckim. Wcześniej w tym tygodniu przedstawiciele greckiego rządu i sektora bankowego ujawnili agencji Reuters, że co najmniej dwie spośród największych greckich instytucji kredytowych okazały zainteresowanie tymi filiami.",,
https://wiadomosci.onet.pl/swiat/silvio-berlusconi-skazany-na-rok-wiezienia/v6swn,Silvio Berlusconi skazany na rok więzienia,Były premier Włoch Silvio Berlusconi został skazany na rok więzienia za opublikowanie w należącej do niego gazecie zapisu podsłuchanych rozmów na temat przejęcia banku Bnl przez związane z włoską lewicą towarzystwo ubezpieczeniowe Unipol.,"Były szef włoskiego rządu, przywódca centroprawicy oświadczył ponownie, że jest prześladowany przez wymiar sprawiedliwości, i nie wykluczył dalszych wyroków skazujących. Wyrok wydał sąd w Mediolanie. Sprawa dotyczy publikacji w 2005 roku rozmowy ówczesnego przywódcy lewicy Piero Fassino z szefem Unipolu Giovannim Consorte, ujawnionej przez dziennik ""Il Giornale"" w chwili, gdy jej zapis był objęty tajemnicą z powodu toczącego się śledztwa. W rozmowie tej Fassino miał zapytać Consorte: ""Czy mamy bank?"". W tym samym procesie brat byłego szefa rządu, Paolo Berlusconi, wydawca dziennika, został skazany na 2 lata i 3 miesiące więzienia. Sąd nakazał obu braciom wypłatę odszkodowania w wysokości 80 tysięcy euro dla Piero Fassino, który jest obecnie burmistrzem Turynu. W nocy ze środy na czwartek, po wielogodzinnej debacie Sąd Najwyższy ostatecznie uniewinnił Silvio Berlusconiego i jego syna Piersilvio w sprawie znanej jako Mediatrade, czyli nieprawidłowości przy transakcjach w jego telewizji Mediaset. Jeszcze w marcu spodziewany jest wyrok mediolańskiego sądu ws. Ruby, czyli oskarżenia byłego premiera o korzystanie z prostytucji nieletnich oraz wyrok sądu apelacyjnego, który zajmuje się odwołaniem złożonym przez niego od wyroku 4 lat więzienia za oszustwa przy zakupie praw do emisji w jego telewizji. Silvio Berlusconi w wydanej nocie oświadczył: ""Nie sposób tolerować podobnych prześladowań sądowych, które trwają od 20 lat i które narastają w szczególnie złożonych momentach życia politycznego w kraju"". W ten sposób odniósł się do niedawnych wyborów parlamentarnych, w których jego centroprawicowa koalicja zajęła drugie miejsce. Były premier przyznał, że spodziewa się wydania wobec niego następnych wyroków skazujących. -Tylko prawdziwa i pełna reforma wymiaru sprawiedliwości może zapewnić obywatelom to, że nie przydarzy im się to, co spotyka mnie od 20 lat i co będzie dalej mnie spotykać - dodał Berlusconi. -Jestem świadom tego, że także podczas następnych rozpraw nie należy spodziewać się koniecznych wyroków uniewinniających, które powinny zapaść wobec mnie, i tylko w Sądzie Najwyższym, jak to miało miejsce wczoraj, dojdę sprawiedliwości - oświadczył były premier. Jego najbliższy współpracownik, formalny lider ugrupowania Lud Wolności, były minister sprawiedliwości Angelino Alfano zarzucił sędziom podjęcie kolejnej próby ""sądowego wyeliminowania Berlusconiego"". -Lud Wolności zareaguje z całych sił, jakimi dysponuje, by bronić włoskiej demokracji - powiedział Alfano.","Silvio Berlusconi, fot. AFP",
https://wiadomosci.onet.pl/kraj/decyzja-fitcha-ws-perspektywy-ratingu-polski-korekcyjna/t6rln,"Decyzja Fitcha ws. perspektywy ratingu Polski ""korekcyjna""",Decyzja agencji ratingowej Fitch ws. obniżki pespektywy ratingu Polski z pozytywnej na stabilną ma charakter korekcyjny i jest odwróceniem zaskakującej i przedwczesnej decyzji z lutego (z uwagi na widoczną wówczas trudną sytuację budżetu) - sądzą analitycy banku ING.,"Ich zdaniem wciąż jest ""wystarczająco dużo dobrych argumentów skłaniających inwestorów do niewyzbywania się polskich instrumentów dłużnych"". Poniedziałkowy komentarz banku zaznacza, że wycena ratingu Polski na poziomie A minus, jako taka nie jest zagrożona, a dwa czynniki ryzyka uwypuklone w komentarzu agencji (rozluźnienie polityki fiskalnej i słabe wyniki gospodarcze) nie muszą się zmaterializować. ING zauważa zarazem, że decyzję ogłoszono w newralgicznym czasie, w okresie, w którym zagraniczni inwestorzy posiadający 35,2 proc. obligacji złotówkowych zajmują postawę wyczekującą, rząd zawiesił pierwszy próg ostrożnościowy, a w ostatnim tygodniu sierpnia ma zdecydować o reformie prywatnych emerytur. ""Zmniejszenie rangi OFE poprawi dane fiskalne, ale w przyszłości spowoduje, że zmniejszy się podaż obligacji. Równocześnie fundusze emerytalne nie będą w przyszłości odgrywały roli pochłaniaczy rynkowego szoku. W razie przejęcia przez rząd trzech czwartych obligacji znajdujących się obecnie w posiadaniu OFE, udział zagranicznych inwestorów w polskim rynku sięgnie ok. 41,7 proc., zaś udział OFE spadnie do ok. 5,5 proc. z 20,5 proc."" - napisali analitycy ING. ""Szczęśliwie dla Polski, gospodarcze ożywienie rozszerza się, wskaźniki wyprzedzające eurostrefy umacniają się, a ujemne saldo bilansu płatniczego może w 2013 r. skurczyć się nawet do 0-1 proc. PKB zamiast 1,8 proc. przewidywane przez Fitcha. Czyni to Polskę o wiele mniej podatną od innych wschodzących rynków na wzrost dochodowości na rynkach bazowych"" - dodali. ING sądzi też, że lepsza perspektywa dla polskiej gospodarki w II półroczu może spowodować, że przyrost deficytu okaże się niższy niż 1 proc. PKB przewidywany obecnie przez rząd (16 mld zł.) w nowelizacji ustawy budżetowej.",Warszawa,
https://wiadomosci.onet.pl/kraj/jagiello-polskie-banki-za-malo-polskie/2lsxf,Jagiełło: Polskie banki za mało polskie,"Polski kapitał kontroluje 40 proc. branży bankowej w naszym kraju, a zagraniczny – 60 proc. Proporcje powinny być odwrotne, mówi „Gazecie Wyborczej” prezes PKO BP Zbigniew Jagiełło.","– Proces konsolidacji polskiego sektora bankowego trwa. Spodziewam się, że z rynku całkowicie znikną małe banki, których udział nie przekracza 5-7 proc. Zostaną przejęte przez większe instytucje. Czy w perspektywie najbliższych pięciu lat cztery banki podzielą między siebie rynek? To raczej mało prawdopodobne, ocenia rozmówca gazety. Zapytany co sądzi o sojuszach bankowo-telekomunikacyjnych, Jagiełło odpowiada, że na rynku jest niewielu operatorów komórkowych i sporo banków, co oznacza presję na te ostatnie i może prowadzić do niekoniecznie dobrych biznesowo decyzji. W ostatnich latach współpraca między instytucjami finansowymi i telekomami nie przynosiła spektakularnych sukcesów. Jest o nie trudno, gdy bank jest tylko dostarczycielem usług finansowych, a „właścicielem” klienta jest operator komórkowy. Zbigniew Jagiełło podkreślił, że kierunki rozwoju geograficznego PKO BP są determinowane przez klientów, którzy prowadzą działalność poza naszym krajem. ""Analizując, na których rynkach poza Polską powinniśmy być obecni, doszliśmy do wniosku, że kierunki wyznaczają nasi klienci. Polscy przedsiębiorcy bardzo aktywnie rozwijają się poza granicami Polski, zwłaszcza w Niemczech, Czechach, Francji, Wielkiej Brytanii i na Słowacji. Podjęliśmy decyzję, że chcemy w ciągu najbliższych kilkunastu miesięcy otworzyć w tych krajach oddziały korporacyjne. Będziemy więc tam, gdzie nasze firmy robią biznes"" - zapowiedział Jagiełło. ""Z potencjalnymi partnerami, także zagranicznymi, zawsze warto rozmawiać, rzadko warto kupować"" - powiedział także, zapytany o plany zakupu jakiegoś banku w sąsiednich krajach. Jagiełło poinformował, że sojusz z Pocztą Polską oraz oferta zakupu Banku Pocztowego przez PKO BP wciąż jest aktualna. ""Niezmiennie powtarzam, że najwięcej korzyści obu stronom przyniesie skupienie się przez Pocztę Polską na działalności pocztowej, a PKO na usługach finansowych. Nasz udział w polskim sektorze bankowym osiągnął poziom, który zbliżony jest do optymalnego z punktu widzenia koncentracji sektora bankowego. Po ewentualnym zrealizowaniu aliansu strategicznego z Pocztą Polską udział PKO sięgnąłby ok. 20% - to dobry cel"" - podkreślił prezes. W ocenie Jagiełły, na sektor bankowy najsilniej oddziałują dwa trendy: technologiczny i demograficzny. PKO BP powinien łączyć w usługach bankowy świat fizycznych oddziałów, które muszą być mniejsze niż obecnie, ze światem wirtualnym, światem mediów społecznościowych. ""To jest kierunek, w którym podążamy"" - powiedział.",,
https://wiadomosci.onet.pl/kraj/pis-podatek-od-aktywow-bankow-nie-powinien-podniesc-oprocentowania-kredytow/lgv5qs,PiS: podatek od aktywów banków nie powinien podnieść oprocentowania kredytów,"Ewentualny podatek od aktywów banków nie powinien grozić podwyżką oprocentowania kredytów w Polsce; przeciwdziałać temu będą: konkurencja na rynku, aktywne działania UOKiK i wyłączenie z opodatkowania instytucji, których aktywa nie przekraczają 1 mld zł – przekonują autorzy projektu PiS.","Gdyby PiS zdecydował się na ten wariant podatku bankowego, a nie, na również rozważany, podatek od transakcji finansowych (FTT), powinien on wejść w życie w I kwartale 2016 r. i dać budżetowi państwa 5 mld zł. Z projektu ustawy o podatku od niektórych instytucji finansowych zamieszczonego na stronach PiS wynika, że nowy podatek miałby dotyczyć aktywów niektórych instytucji finansowych m.in. banków krajowych, banków zagranicznych i funduszy inwestycyjnych. Stawka podatku wyniosłaby 0,39 proc. sumy tych aktywów. Z podatku mają być zwolnione instytucje, których aktywa nie przekraczają 1 mld zł. O tym, które rozwiązanie zostanie wdrożone, ma zadecydować przyszły rząd. Zbigniew Kuźmiuk (PiS) powiedział PAP, że raczej nie jest możliwe, żeby nowy podatek zaczął obowiązywać od początku 2016 roku. ""Jeśli robocze sesje Sejmu zaczną się pod koniec listopada, to poza tym obowiązują jeszcze konsultacje międzyresortowe, konsultacje zewnętrzne, choćby w Radzie Dialogu Społecznego. Chcemy, żeby nowe rozwiązania weszły w życie możliwe jak najszybciej"" – powiedział. Jak dodał, ustawa dotycząca opodatkowania instytucji finansowych powinna zacząć obowiązywać w pierwszym kwartale. ""Jeżeli chcemy realizować programy wydatkowe, to jednocześnie muszą być ustawy dochodowe"" – wskazał. Autorzy projektu ustawy dotyczącej opodatkowania aktywów podkreślają, że jest to de facto podatek majątkowy, stąd jego koszty nie powinny zostać przerzucone na klientów"" (...) przerzucane są podatki pośrednie (obrotowe i VAT), natomiast w przypadku podatków bezpośrednich, (a do takich należą podatki dochodowe i majątkowe) przerzucanie podatków jest utrudnione z uwagi na fakt, iż kwota podatku nie jest ujęta w cenie towaru lub usługi"" – wyjaśniają. Dowodzą, że banki w Polsce konkurują obecnie o pieniądze depozytariuszy i wobec tego trudno oczekiwać, że w związku z wprowadzeniem podatku bankowego będą obniżać oprocentowanie lokat. Odmiennie – przyznają – sytuacja kształtuje się w przypadku kredytobiorców. ""W tym przypadku należy oczekiwać zwiększenia marży na rynku kredytów korporacyjnych. Wydaje się, że z uwagi na konkurencję na rynku kredytów indywidualnych, takim klientom banków nie powinna grozić podwyżka oprocentowania. Ponadto, co należy podkreślić, podwyżka co do zasady nie będzie dotyczyć umów zawartych przed dniem wejścia w życie ustawy"" – czytamy w uzasadnieniu projektu. Dlatego – jak podkreślają jego autorzy – podatek w pierwszej kolejności zmniejszy rentowność banków. Przekonują też, że zamiar przeniesienia podatku na klientów banków będzie ograniczony m.in.: istniejącą konkurencją na rynku, aktywnymi działaniami UOKiK oraz zapisami projektu ustawy, zgodnie z którymi z podatku mają być zwolnione instytucje, których aktywa nie przekraczają 1 mld zł. Z projektu wynika, że wprowadzenie podatku nie powinno zmniejszyć konkurencyjności polskiego rynku dla instytucji zagranicznych z uwagi na fakt, że zostanie on wprowadzony na równych zasadach dla podmiotów zarówno krajowych, jak i zagranicznych. ""Ponadto istniejące za granicą zainteresowanie zakupem aktywów w Polsce przez instytucje międzynarodowe wskazuje, że rynek polski jest atrakcyjny dla zagranicznych instytucji finansowych i wprowadzenie podatku od instytucji finansowych nie powinno wpłynąć w znaczący sposób na dalsze zainteresowanie polskim rynkiem. Dodatkowym istotnym czynnikiem jest także zacieśnianie dyscypliny fiskalnej w państwach europejskich spowodowane kryzysem finansowym oraz plany lub już zrealizowane wprowadzenie podatku bankowego w największych krajach europejskich (Wielka Brytania, Francja, Niemcy)"" – wskazują w uzasadnieniu. Wprowadzenie podatku – zgodnie z uzasadnieniem – nie powinno mieć wpływu na zmniejszenie dochodów uzyskiwanych z podatku dochodowego od osób prawnych, z uwagi na fakt, że podatek nie będzie stanowił kosztu uzyskania przychodu i nie obniży podstawy opodatkowania podatkiem dochodowym. PiS rozważa także inną formę opodatkowania instytucji finansowych w Polsce – od transakcji finansowych. W piątek Piotr Gliński, szef Rady Programowej PiS, poinformował w TVP Info, że obok opodatkowania aktywów banków oraz transakcji finansowych rozpatrywany jest też wariant podniesienia CIT dla banków. Zaznaczył, że sam opowiada się za podatkiem od aktywów. W poniedziałek poseł PiS Henryk Kowalczyk powiedział, że ostateczną decyzję w sprawie wyboru wariantu podatku bankowego podejmie nowy rząd. ""Dopóty nie ma oficjalnego stanowiska rządu, dopóki nie trafi to do Sejmu, wszystko jest możliwe"" – zaznaczył.",,
https://wiadomosci.onet.pl/kraj/knf-nowa-rekomendacja-s-to-bezpieczenstwo-kredytobiorcow/z2hlh,KNF: nowa Rekomendacja S to bezpieczeństwo kredytobiorców,"Komisja Nadzoru Finansowego uważa, że nowa Rekomendacja S zapewni większe bezpieczeństwo kredytobiorcom, wzmocni ich pozycję w relacjach z bankami, a także stworzy solidne fundamenty dla stabilnego finansowania rynku nieruchomości.","Komisja Nadzoru Finansowego zaostrzyła w nowej Rekomendacji S zasady przyznawania kredytów hipotecznych. Zgodnie z wytycznymi Komisji, od stycznia 2014 r. wkład własny przy zakupie nieruchomości na kredyt wyniesie co najmniej 5 proc.; rok później będzie to co najmniej 10 proc., w 2016 r. - 15 proc., a od 2017 r. - 20 proc. Wysokość wkładu własnego będzie zależała też od dodatkowego zabezpieczenia kredytu. Nie będzie też można brać go na dłużej niż 35 lat. Według KNF ""niektórzy pośrednicy finansowi, pośrednicy w obrocie nieruchomościami i deweloperzy próbują wykorzystać okres zmian do nakłonienia klientów do podjęcia szybkiej decyzji o kupnie mieszkania oraz zaciągnięciu kredytu z jak najwyższym LTV"". Wskaźnik LTV określa, w jakim stopniu zakup nieruchomości jest finansowany kredytem hipotecznym. 100 proc. LTV oznacza, że zakup lokalu jest finansowany w całości z kredytu. Jeżeli bank ustali go na poziomie 80 proc., to będzie wymagał od kredytobiorcy wkładu własnego w wysokości 20 proc. wartości mieszkania. ""Zyski deweloperów i pośredników zależą od sprzedaży nieruchomości i wolumenu kredytów. Jednak z punktu widzenia gospodarstw domowych podjęcie decyzji o wieloletnim, wysokim zobowiązaniu finansowym wymaga szczególnej rozwagi i nie powinno być wynikiem presji czy bazować na nierzetelnych informacjach"" - zaznacza KNF. W ocenie KNF wkład własny istotnie zmniejsza ryzyko i koszty kredytobiorcy. W przypadku zakupu nieruchomości o wartości 300 tys. zł finansowanej kredytem w 100 proc., spłacanym w systemie rat równych przy stopie procentowej 5 proc., łączny koszt odsetkowy kredytu wyniósłby 279,8 tys. zł. Tymczasem dla kredytu z 20 proc. wkładem własnym byłoby to 223,8 tys. zł. ""W praktyce różnica byłaby jeszcze większa, bo kredytobiorca nie posiadający wkładu własnego miałby wyższą marżę kredytu, czyli spłacałby wyższe odsetki, a dodatkowo musiałby też ponosić koszty ubezpieczenia braku wkładu własnego"" - podkreślono. Wkład własny - zdaniem KNF - ""daje kredytobiorcy margines bezpieczeństwa na wypadek niekorzystnego rozwoju jego sytuacji finansowej lub rodzinnej, która zmusiłaby go do rozwiązania umowy kredytowej"". ""Znacząco zwiększa prawdopodobieństwo, że byłby on w stanie sprzedać nieruchomość po cenie, która wystarczyłaby na spłatę całości zobowiązań wobec banku"" - dodano. KNF poinformowała, że obecnie większość banków nie udziela kredytów na 100 proc. wartości nieruchomości. Komisja podkreśliła też, że ""nadmierne poluzowanie standardów kredytowych mogłoby doprowadzić do wzrostu ryzyka w systemie bankowym, zubożenia gospodarstw domowych i wzrostu cen nieruchomości, nieuzasadnionego wzrostem kosztów budowy"".",,
https://wiadomosci.onet.pl/kraj/prezydent-podpisal-nowele-ws-oplat-w-sprawach-o-czynnosci-bankowe/3d55hk,Prezydent podpisał nowelę ws. opłat w sprawach o czynności bankowe,"Obniżona opłata sądowa w sprawach o czynności bankowe będzie przysługiwać wyłącznie konsumentom i rolnikom – stanowi nowela ustawy o opłatach sądowych w sprawach cywilnych, którą w czwartek podpisał prezydent Andrzej Duda.","""Nie ma uzasadnienia dla powszechnego zastosowania obniżenia maksymalnej wysokości opłaty stosunkowej w sprawach o roszczenia wynikające z czynności bankowych. Ustawodawca uznał, iż w pełni uzasadnione jest, aby uprawnienie takie przysługiwało jedynie konsumentom oraz osobom fizycznym prowadzącym gospodarstwo rodzinne jako podmiotom dysponującym mniejszymi możliwościami ekonomicznymi w sporach z instytucjami finansowymi"" – zaznaczono w komunikacie Kancelarii Prezydenta. Zgodnie z przyjętą w zeszłym tygodniu zmianą ustawy o kosztach sądowych w sprawach cywilnych ""opłata stosunkowa w sprawach o roszczenia wynikające z czynności bankowych (...) dochodzone przez konsumenta albo osobę fizyczną prowadzącą gospodarstwo rodzinne wynosi 5 proc. wartości przedmiotu sporu lub przedmiotu zaskarżenia, jednak nie mniej niż 30 złotych i nie więcej niż 1000 złotych"". W nowelizacji zmieniono jeden z artykułów ustawy, który został do niej wprowadzony przy wcześniejszej zmianie zapisów Prawa bankowego. Jak uzasadniano, przepis ten spowodował ""nieuzasadnione uprzywilejowanie strony dochodzącej roszczeń wynikających z czynności bankowych w sprawach, w których wartość przedmiotu sporu albo przedmiotu zaskarżenia przekracza 20 tys. zł"". Dotychczasowe brzmienie przepisu oznaczało bowiem, iż wobec wszystkich podmiotów dochodzących roszczeń wynikających z czynności bankowych miała zastosowanie zasada, iż przy roszczeniach takich funkcjonuje maksymalna wysokość opłaty stosunkowej w wysokości 1000 złotych, niezależnie od statusu podmiotu dochodzącego takich roszczeń. Rząd wskazywał, że celem nowelizacji jest doprowadzenie do stanu, w którym banki i inne podmioty korzystające dotychczas z obniżonej stosunkowej opłaty sądowej będą uiszczały opłaty według stawek ogólnych. Argumentował, że proponowane zmiany wyeliminują uprzywilejowanie banków i innych podmiotów uprawnionych do dokonywania czynności bankowych w zakresie ciężarów fiskalnych związanych z wnoszeniem pism do sądów w sprawach cywilnych.",,
https://wiadomosci.onet.pl/swiat/szef-banku-rosji-w-2012-z-kraju-wyplynelo-nielegalnie-50-mld-dolarow/5f935,Szef Banku Rosji: w 2012 z kraju wypłynęło nielegalnie 50 mld dolarów,"Prawie 50 mld dolarów wypłynęło z Rosji w nielegalny sposób w 2012 roku, a kontrolę nad ponad połową tej sumy sprawowała jedna grupa ludzi - powiedział dziennikowi ""Wiedomosti"" szef rosyjskiego banku centralnego Siergiej Ignatiew.","W wywiadzie opublikowanym w środę Ignatiew zapowiedział, że tego samego dnia bank opublikuje materiał na ten temat. Szef Banku Rosji wskazał na ""wątpliwe operacje"" finansowe; są to według jego słów ""płatności rosyjskich podmiotów na korzyść nierezydentów, o deklarowanych celach wyraźnie niezgodnych z rzeczywistymi"". Płatności te, zgodnie z podanym przez niego przykładem przebiegają następująco: ""rosyjski podmiot gospodarczy, z reguły spółka o wszelkich cechach firmy-krzaka, otrzymuje systematycznie na swoje konta w bankach rosyjskich płatności zawierające VAT od swoich rosyjskich kontrahentów - rzekomo za dostarczone towary. Następnie, wszystkie otrzymane środki są konwertowane na dewizy i przekazywane do banków zagranicznych, na rachunki firm w rajach podatkowych, rzekomo w zamian za papiery wartościowe"". Ignatiew zauważył, że takie fikcyjne firmy nie płacą podatków, nie wykazują żadnych kosztów nabywanych towarów, materiałów czy energii, a operacje bankowe na ich rachunkach urywają się po kilku miesiącach. ""W 2012 roku Bank Rosji wykazał takie operacje na sumę 49 mld dolarów"" - powiedział szef banku centralnego. ""Jak wykazuje nasza analiza, ponad połowa ogółu wątpliwych operacji przeprowadzana jest przez firmy związane, bezpośrednio lub pośrednio, wzajemnymi operacjami finansowymi. Powstaje wrażenie, że wszystkie one są kontrolowane przez jedną dobrze zorganizowaną grupę"" - mówił Ignatiew. Jak ocenił, celem takiego procederu może być zapłata za dostawę narkotyków lub innych nielegalnych towarów, za import sprowadzany w szarej strefie, a także łapówki dla urzędników czy obiecane im odstępne. 49 mld dolarów to około 2,5 proc. rosyjskiego PKB - zauważa Reuters. Ignatiew nie sprecyzował, kim może być grupa odpowiedzialna za nielegalny odpływ kapitału. W ocenie agencji Reutera wnioski sformułowane przez bank centralny to zarzut wobec modelu państwowego kapitalizmu, popieranego przez prezydenta Władimira Putina. Jego krytycy wskazują, że pozwolił on na rozkwit korupcji na wielką skalę.",fot. Nell Przybylska,
https://wiadomosci.onet.pl/kraj/knf-zezwolila-na-polaczenie-bgz-i-rabobank-polska/h8bsr,KNF zezwoliła na połączenie BGŻ i Rabobank Polska,"Komisja Nadzoru Finansowego (KNF) zezwoliła na połączenie Banku Gospodarki Żywnościowej i Rabobank Polska poprzez przeniesienie całego majątku Rabobank Polska na Bank Gospodarki Żywnościowej, podała KNF.","""Wyniki głosowania: 3 głosy za (A.Jakubiak, W.Kwaśniak, W.Koziński) i 1 głos wstrzymujący się (L.Kotecki)"" - czytamy w komunikacie. Na początku grudnia Grupa BNP Paribas i Grupa Rabobank ogłosiły podpisanie umowy dotyczącej przejęcia pakietu 98,5% akcji Banku Gospodarki Żywnościowej za kwotę 4,2 mld zł. Po podjęciu decyzji o sprzedaży Rabobank poinformował ISBnews, że chce nadal działać w Polsce jako Rabobank Polska. Holenderski inwestor zapowiedział też starania się o zgodę na zaniechanie fuzji Rabobank Polska z BGŻ. ",fot. Shutterstock,
https://wiadomosci.onet.pl/kraj/bedzie-wysyp-terminali-platniczych/3mdpl,Będzie wysyp terminali płatniczych?,- Dzisiaj w Polsce możemy zapłacić kartą jedynie w co piątym punkcie handlowo-usługowym. Po redukcji opłaty interchange nastąpi większa skłonność do instalacji terminali płatniczych i do rozpoczęcia świadczenia usług dla klientów. W tym upatrujemy przede,,,
https://wiadomosci.onet.pl/przelamanie-tabu-ws-cypru-kryzys-w-strefie-euro-moze-sie-poglebic/ndd51,Przełamanie tabu ws. Cypru. Kryzys w strefie euro może się pogłębić,"Jeszcze do weekendu ciułacze w Europie wierzyli, że ich oszczędności są pewne, przynajmniej te do 100 tys. euro. Przypadek Cypru pokazał, że tabu zostało przełamane.","""Po raz pierwszy od początku kryzysu finansowego w strefie euro, w akcję ratunkową włączeni zostali prywatni właściciele kont oszczędnościowych. Może to wzbudzić obawy także u obywateli innych państw dotkniętych kryzysem"" - skomentował Commerzbank porozumienie zawarte w Brukseli dla ratowania Cypru przed bankructwem. Nerwowo zareagowały także giełdy. Na minusie był wczoraj rano indeks paryskiej i londyńskiej giełdy, niemiecki Dax stracił 1,7 procent. Na europejskich, a także azjatyckich giełdach trwa wyprzedaż akcji. Kurs euro (1,2880 dolara) osiągnął w poniedziałek rano najniższy poziom od 10 grudnia ub. roku. Przełamanie tabu Cypryjczycy są zszokowani. - Jestem wściekły. Latami oszczędzałem i teraz stracę mój dorobek, bo tak postanowili Niemcy i Holendrzy - powiedział agencji Reutersa 54-letni Cypryjczyk. W negocjacjach z ministrami finansów strefy euro, Międzynarodowym Funduszem Walutowym i Europejskim Bankiem Centralnym, rząd cypryjski uzgodnił pakiet ratunkowy opiewający na 10 mld euro. Przewiduje on także obciążenie depozytów bankowych - 6,75 procentami do 100 tys. euro i 9,9 procentami powyżej 100 tys. euro. Opcji tej domagały się zwłaszcza Holandia, Finlandia i Niemcy. Rozwiązania takiego nie przyjęto nawet w przypadku ratowania banków w Irlandii, Hiszpanii, czy Islandii. Tym razem bariera została przełamana. Zdaniem niemieckiego eksperta, ekonomisty Petera Bofingera, regulacja przyjęta dla Cypru musi zostać zrewidowana. W przeciwnym wypadku kryzys strefy euro jeszcze się pogłębi, ostrzega. Także ekspert ds. finansowych partii Die Linke Axel Troost uważa, że ""żaden klient banku nie uwierzy teraz, że jego oszczędności do stu tys. euro są pewne"". Jego zdaniem jest to podważenie zaufania do banków, którego skutków nikt dzisiaj nie jest w stanie przewidzieć. Za problematyczne uważa też takie rozwiązanie ekspert SPD Carsten Schneider. Wprawdzie to dobrze, że zagrożonego bankructwem Cypru nie muszą ratować wyłącznie europejscy podatnicy, ale trzeba się liczyć z tym, że ""podważone zostało zaufanie w stabilność strefy euro"". Przełamania tabu nie dostrzega natomiast szef klubu parlamentarnego partii Związek 90 / Zieloni Jürgen Trittin. Jak powiedział wczoraj w pierwszym programie niemieckiej telewizji ARD, podjęcie dla ratowania Cypru dodatkowych kroków jest konieczne. Jeżeli nie zostaną one zrobione, jego partia nie zatwierdzi programu. Nikt nie jest odpowiedzialny Bundestag musi wyrazić zgodę na program pomocy dla Cypru. Głosowanie może odbyć się nawet w najbliższych dniach - zaznaczają niemieckie agencje. Minister finansów Wolfgang Schäuble zaprzecza tymczasem, jakoby właśnie Niemcy narzuciły rozwiązanie przyjęte w Brukseli. Rozważane były także inne możliwości, bez sięgania po oszczędności prywatnych klientów banku. - Rozwiązanie takie przyjął cypryjski rząd, także Komisja Europejska i Europejski Bank Centralny. Teraz muszą wytłumaczyć to cypryjskiemu społeczeństwu - powiedział w niedzielę wieczorem w telewizji ARD. Sprzeciwia się temu dyrektor EBC Jörg Asmussen. Jak podkreśla, EBC nie domagał się szczegółów. Cypryjczycy mogli sami zadecydować, jaki chcą przyjąć model. Według informacji agencji Reutersa, po społecznych protestach rząd Cypru gwałtownie szuka teraz dróg, które by pozwoliły na rezygnację z obciążenia osób posiadających w bankach niewielkie oszczędności, a przesunęły ciężar na zamożnych. Rząd Niemiec, a także rząd Francji podkreślają tymczasem, że nie widzą przeszkód, by pakiet ratunkowy dla Cypru został zmieniony. - Istotne, by zgodnie z umową Cypr zebrał 5,8 mld euro, które są warunkiem udzielenia temu państwu kredytów w wysokości 10 mld euro - powiedział rzecznik niemieckiego ministerstwa finansów.","Cypryjczyk z plakatem ""Merkel, zabrałaś oszczędności naszego życia"", fot. AFP",
https://wiadomosci.onet.pl/swiat/trybunal-efta-islandia-miala-prawo-odmowic-wyplat-obcokrajowcom/0zfk7,Trybunał EFTA: Islandia miała prawo odmówić wypłat obcokrajowcom,"Islandia miała prawo odmówić wypłat depozytów gwarantowanych obcokrajowcom, których oszczędności na kontach Icesave przepadły, kiedy w 2008 roku upadł bank Landsbanki - orzekł trybunał Europejskiego Stowarzyszenia Wolnego Handlu (EFTA).","Trybunał EFTA, do której należą: Islandia, Liechtenstein, Norwegia i Szwajcaria, odrzucił argumenty Wielkiej Brytanii i Holandii. Trybunał, który ma siedzibę w Luksemburgu, uznał, że Islandia nie złamała dyrektywy w sprawie depozytów gwarantowanych, gdyż dotyczące ich przepisy nie uwzględniały systemowej niewydolności banków na skalę, jakiej doświadczył ten kraj. W 2008 roku trzy główne banki Islandii upadły, nie będąc w stanie spłacić zaciągniętych kredytów. Islandzkim wierzycielom Islandia wypłaciła pieniądze, ale w internetowym funduszu inwestycyjnym Icesave, należącym do upadłego Landsbanki, swoje konta miało także ok. 340 tys. obywateli brytyjskich i holenderskich. Wielka Brytania i Holandia wypłaciły im łącznie ponad 5 mld dolarów. Odkąd Islandia zaczęła podnosić się z recesji, rządy obu tych krajów starały się odzyskać pieniądze od Reykjaviku. Po upadku Landsbanki, pierwszego banku prywatnego w kraju, Islandia w trybie pilnym znacjonalizowała system bankowy. W chwili upadku na kontach Icesave było około 4 mld euro. Po ogłoszeniu wyroku trybunału rząd Islandii odetchnął z ulgą, ponieważ od dawna jego członkowie liczyli się z porażką w Luksemburgu. ""Jest to znacząca satysfakcja, że obrona Islandii wygrała w sprawie Icesave; wyrok trybunału EFTA zamyka ważny etap długiej sagi"" - podał rząd. Jak podano w Reykjaviku, kraj spłacił już 4,55 mld dolarów - ponad 90 proc. roszczeń do minimalnych wkładów gwarantowanych Icesave, jakie musiały spłacać dwa kolejne rządy. ""Oczekuje się, że roszczenia z tytułu kont Icesave zostaną całkowicie spłacone przez obecnego dłużnika"" - podał rząd Islandii w komunikacie. W Islandii wyborcy dwukrotnie w referendach z 2010 i 2011 roku odrzucali wypłacenie miliardów euro Wielkiej Brytanii i Holandii tytułem utraconych przez obywateli tych krajów wkładów w Icesave, uważając, że nie ma prawnego obowiązku pokrywania strat prywatnego banku. Cała sprawa była uważnie obserwowana przez Unię Europejską. Kraje UE i EFTA (bez Szwajcarii) obejmuje bowiem Europejski Obszar Gospodarczy. Komisja Europejska pociągnęła Islandię przed trybunał EFTA za pogwałcenie unijnej dyrektywy w sprawie wkładów gwarantowanych, zobowiązującej państwo do wypłaty minimum 20 tys. euro posiadaczom kont w banku w upadłości. Według Islandii, dyrektywa zobowiązuje państwo do utworzenia funduszu gwarancyjnego, ale nie gwarantuje go z pieniędzy publicznych. Jednak jak stwierdził trybunał, dyrektywa obowiązująca w czasie kryzysu nie precyzowała wymaganego minimum, podczas gdy obecna wymaga od państw członkowskich UE zapewnienia ochrony depozytów w wys. do 100 tys. euro.",,
https://wiadomosci.onet.pl/kraj/knf-w-wielu-skok-ach-sytuacja-jest-trudna/1et4q,KNF: w wielu SKOK-ach sytuacja jest trudna,"Sytuacja w SKOK-ch jest złożona, w dziewięciu - na 55 wszystkich - KNF pozwoliła na zatwierdzenie prezesów, ale w wielu kasach sytuacja jest niestety trudna - poinformował Dajnowicz - poinformował rzecznik prasowy Komisji Nadzoru Finansowego Łukasz Dajnowicz.","Jego zdaniem szczególnie zaskakuje, niespotykana w innych instytucjach finansowych, skala wyprowadzenia zasadniczych obszarów działalności do podmiotów zewnętrznych oraz wpływ tej sytuacji na efektywne zarządzanie kasami i koszty. ""Wątpliwości budzi np. postępowanie wielu kas, które dokonywały transakcji tzw. luksemburskimi skryptami dłużnymi bez pełnego rozpoznania ryzyka i właściwej wyceny tych skryptów"" - dodał rzecznik. Zaznaczył, że efektywność postępowań naprawczych prowadzonych w SKOK-ach zależy m.in. od zaangażowania finansowego członków kas, czyli ich współwłaścicieli oraz Kasy Krajowej. Dajnowicz wskazał, że ustawodawca wyznaczył Kasie Krajowej szczególną rolę wspierania procesu restrukturyzacji środkami gromadzonymi latami przez wszystkie SKOK-i. ""Po około dwudziestu latach pozostawania SKOK poza państwowym nadzorem, sytuacja w sektorze jest złożona. W dziewięciu konserwatywnie zarządzanych kasach (na 55 wszystkich SKOK) ocena KNF pozwoliła na zatwierdzenie prezesów. Natomiast w wielu kasach sytuacja jest niestety trudna"" - poinformował Dajnowicz. W Polsce działa 55 SKOK-ów, które dysponują blisko 2 tys. placówek. Zgodnie ze wstępnymi wynikami kas za 2013 r., podanymi we wtorek na konferencji prasowej przez prezesa Kasy Krajowej SKOK Rafała Matusiaka, w ubiegłym roku SKOK-i zarobiły ponad 252 mln zł. 12 kas zanotowało stratę. Aktywa kas wyniosły ponad 19 mld zł, a liczba członków przekroczyła 2 mln 600 tys. osób. Podczas konferencji poinformowano, że w 2012 r. wynik netto SKOK-ów był ujemny i wynosił ponad 56 mln zł. Od października 2012 r. państwowy nadzór nad SKOK-ami sprawuje Komisja Nadzoru Finansowego. We wtorek Trybunał Konstytucyjny orzekł, że kwestionowane przez posłów PiS rozporządzenia ministra finansów dotyczące zasad rachunkowości stosowanych przez SKOK-i są zgodne z konstytucją. Podczas rozprawy pełnomocnik posłów prof. Henryk Cioch mówił, że w oparciu o zaskarżone rozporządzenia KNF przeprowadziła audyt systemu kas. W efekcie wobec 44 kas na 55 wszczęto postępowania naprawcze, a w 22 wprowadzono zarząd komisaryczny. Rzecznik Prasowy Kasy Krajowej SKOK Andrzej Dunajski poinformował w środę, że w wypowiedzi Ciocha wkradła się nieścisłość - zarządy komisaryczne wprowadzono w trzech kasach (w przypadku 22 wydano postanowienia administracyjne o ustanowienie zarządcy komisarycznego - PAP). Nowelizacja ustawy o SKOK-ach z 2013 r. ustanowiła obowiązkowy system gwarantowania depozytów zgromadzonych w SKOK-ach, w formie odrębnego funduszu własnego BFG, finansowanego z wnoszonych przez SKOK-i obowiązkowych opłat rocznych. System Bankowego Funduszu Gwarancyjnego - w którym banki wpłacają składki do BFG - zapewnia zwrot całej ulokowanej w kasie sumy do równowartości 100 tys. euro, która ma być wypłacana, jeśli dany bank utraciłby płynność finansową.",fot. Shutterstock,
https://wiadomosci.onet.pl/swiat/austria-z-kasy-banku-centralnego-zginelo-50-tys-euro/f3tdh,Austria: z kasy banku centralnego zginęło 50 tys. euro,"Podczas prac budowlanych prowadzonych latem w Austriackim Banku Narodowym z tamtejszej kasy zginęło 50 tys. euro - poinformował w poniedziałek dziennik ""Der Standard"", powołując się na rzecznika banku Christiana Gutlederera.","Bank złożył na policji doniesienie o kradzieży. Pieniądze zginęły z kasy, w której m.in. dokonuje się jeszcze wymiany dawnych austriackich szylingów na euro. W przebudowie wydziału, w którym znajduje się ta kasa, uczestniczyły firmy z zewnątrz i - jak przyznał rzecznik - powstały ""luki w systemie zabezpieczeń"". Nie ustalono jednak dotąd, czy kradzieży dokonali obcy, czy też może pracownicy banku. Śledztwo trwa.",fot. Shutterstock,
https://wiadomosci.onet.pl/kraj/gowin-w-ft-panstwo-powinno-wykupic-niektore-zagraniczne-banki-w-polsce/p4hjz3,"Gowin w ""FT"": państwo powinno wykupić niektóre zagraniczne banki w Polsce","Zagraniczny kapitał ""ma zdecydowanie za dużą władzę"" w polskim sektorze bankowym i dlatego należy ""zrenacjonalizować"" niektóre zagraniczne banki w kraju – oświadczył wicepremier Jarosław Gowin w opublikowanym wywiadzie dla ""Financial Timesa"".","W rozmowie z londyńskim dziennikiem Gowin, który jest też ministrem nauki i szkolnictwa wyższego, ocenił, że państwo powinno w ramach programu ""ekonomicznego patriotyzmu"" podjąć działania w celu zwiększenia udziału polskiego kapitału w krajowym sektorze bankowym. – Powinniśmy skorzystać z okazji, że niektóre z zagranicznych banków borykają się z kłopotami i spróbować je zrenacjonalizować – powiedział Gowin ""FT"". Dziennik przypomina, że ok. 60 proc. polskiego sektora bankowego jest w rękach zagranicznych, jednak niektóre banki, takie jak austriacki Raiffeisen czy włoski UniCredit, których oddziały są w kraju, rozważają wycofanie się z polskiego rynku. – W okresie przejściowym państwo polskie może kupić te banki (polskie oddziały zagranicznych banków – red.), jednak tylko po to, aby później je sprywatyzować. (...) (Jednak), jeśli miałbym wybrać, czy sprzedać bank zagranicznemu lub krajowemu inwestorowi na zbliżonych warunkach, nawet gdyby polski inwestor był moim zdecydowanym przeciwnikiem, to oczywiście, że wolałbym sprzedać go Polakowi – tłumaczy wicepremier. Gowin jednocześnie zapewnił, że Warszawa nadal będzie zachęcać światowych inwestorów do robienia interesów w naszym kraju. Jednak podkreślił, że do tej pory kapitał zagraniczny otrzymywał od państwa zbyt dużo przywilejów, np. dotyczących zwolnień podatkowych. W jego opinii rząd powinien wspierać polskich przedsiębiorców. – W ostatnich 25 latach polskie firmy były traktowane jak (podmioty) drugiej kategorii przez własny rząd. Były dyskryminowane w porównaniu z zagranicznymi inwestorami. (...) Polscy politycy nie mogą już dłużej tolerować jawnej i rażącej dyskryminacji polskich przedsiębiorców – podkreślił Gowin. Wicepremier odniósł się także do sytuacji na krajowym rynku mediów. Powiedział, że władze w Warszawie są zaniepokojone dominacją zagranicznego, głównie niemieckiego, kapitału na polskim rynku medialnym. – Dlaczego mam zakładać, że niemieccy właściciele polskich gazet są mniejszymi patriotami ode mnie? Przypuszczam, że są oni wspaniałymi niemieckimi patriotami i gdyby doszło do jakiegoś zderzenia interesów narodowych, oni próbowaliby przemycić niemiecki punkt widzenia (na łamy swych gazet) – oceniał Gowin. – Chcę zobaczyć państwo polskie wspierające polskie media – dodał. Tymczasem ""FT"" zwraca uwagę na ostrzeżenia niektórych zagranicznych analityków, którzy podkreślają, że ""przejście (władz – red.) w stronę bardziej statycznego, nacjonalistycznego modelu ekonomicznego może zaszkodzić krajowym perspektywom"". – Często za granicą jesteśmy postrzegani jako ci źli, jednak dzieje się tak głównie dlatego, że walczymy o prawa polskiej gospodarki i państwa – powiedział Gowin ""FT"".",Jarosław Gowin,
https://wiadomosci.onet.pl/swiat/rosjanie-zabieraja-pieniadze-z-kont-bankowych/xcbrj,Rosjanie zabierają pieniądze z kont bankowych,"Rosjanie zaczęli wycofywać pieniądze z banków. Jak informuje agencja RBK, tylko w „Sberbanku” indywidualni klienci zabrali ze swoich kont oszczędnościowych prawie 34 miliardy rubli, to jest około 30 milionów złotych.","Dziennik „Wiedomosti”, analizując sytuację doszedł do wniosku, że przyczyną odpływu wkładów jest oprocentowanie, które prawie pokrywa się z inflacją. Gazeta przypomina, że „Sberbank” jest na liście instytucji finansowych, objętych zachodnimi sankcjami. -„Bank odcięty od zagranicznych inwestorów, musi teraz szukać nowych możliwości na wewnętrznym rynku” - dodaje dziennik.",fot. Reuters,
https://wiadomosci.onet.pl/kraj/rzad-przyjal-zalozenia-do-projektu-noweli-ustawy-o-nbp/0wrgg,Rząd przyjął założenia do projektu noweli ustawy o NBP,Rząd przyjął we wtorek projekt założeń do zmian w ustawie o Narodowym Banku Polskim - poinformowało PAP Centrum Informacyjne Rządu.,"Projekt założeń zmiany ustawy o NBP przedłożony przez MF przewiduje m.in. wprowadzenie rotacyjności kadencji członków Rady Polityki Pieniężnej; zgodnie z propozycją bank centralny ma otrzymać możliwość kupna oraz sprzedaży - z ograniczeniami wynikającymi z regulacji unijnych - dłużnych papierów wartościowych na rynku wtórnym. ""Wprowadzenie proponowanego rozwiązania wpływałoby na zachowanie stabilności w składzie RPP, co jednocześnie zwiększać będzie stabilność podejmowanych decyzji, wpływających na sposób prowadzenia polityki monetarnej Polski i utrzymanie stabilności cen"" - wskazano w uzasadnieniu projektu. Poza tym projekt przewiduje m.in. wprowadzenie rozwiązań umożliwiających reprezentowanie przez NBP interesów Polski w podmiotach międzynarodowych nie tylko w postaci członkostwa (jak ma to miejsce w obowiązującym stanie prawnym), ale także w formie współpracy. Zaproponowano też zmianę zasad zastępowania prezesa NBP w czasie jego nieobecności. Obecnie w takiej sytuacji prezesa zastępuje wiceprezes NBP - pierwszy zastępca prezesa NBP. Proponuje się, aby w razie nieobecności zarówno prezesa, jak i wiceprezesa NBP (pierwszego zastępcy), zastępstwo prezesa NBP sprawował wiceprezes NBP. Projekt doprecyzowuje też regulacje związane z ograniczeniami dotyczącymi aktywności zawodowej i publicznej członków RPP. Zaproponowano również zmiany w sprawie kompetencji RPP i zarządu NBP dotyczących rocznego sprawozdania finansowego NBP oraz wyboru podmiotu uprawnionego do badania sprawozdania finansowego. MF zaproponowało też zmianę w przepisach dotyczących opracowywania okresowych informacji o wpłatach (wypłatach) z zysku NBP. Sprawa projektu założeń ustawy o NBP pojawia się na upublicznionym przez ""Wprost"" nagraniu. Słychać na nim, jak szef MSW Bartłomiej Sienkiewicz rozmawia z prezesem Narodowego Banku Polskiego Markiem Belką i byłym ministrem Sławomirem Cytryckim o hipotetycznym wsparciu przez NBP budżetu państwa kilka miesięcy przed wyborami, które może wygrać PiS; Belka w zamian za wsparcie stawia warunek dymisji ówczesnego ministra finansów Jacka Rostowskiego oraz nowelizacji ustawy o banku centralnym. Tygodnik twierdzi, że do rozmowy doszło w lipcu 2013 roku. W listopadzie Rostowski został zdymisjonowany; pod koniec maja 2014 roku do Rady Ministrów wpłynął projekt założeń nowelizacji ustawy o NBP.",fot. Iza Procyk-Lewandowska,
https://wiadomosci.onet.pl/kraj/mamy-najdrozsze-karty-platnicze-w-europie/wpedy,Mamy najdroższe karty płatnicze w Europie,"W Polsce są najwyższe w Europie opłaty za korzystanie z kart płatniczych – czytamy w ""Gazecie Polskiej codziennie"".","Opłaty za korzystanie z kart wynoszą u nas ok. 1,6 proc. wartości przeprowadzonej transakcji dla kart debetowych i ok. 1,5 proc. dla kart kredytowych. Średnia unijna wynosi odpowiednio 0,7 proc. i 0,84 proc., a w wielu krajach za transakcje kartami w ogóle się nie płaci. Jak do tej pory nie udało się rozbić zmowy bankowców dotyczącej wysokich opłat ani duopolu wystawców kart czyli Visy i MasterCard, które łącznie mają 98,6 proc. rynku kartowego - czytamy w gazecie.",fot. Shutterstock,
https://wiadomosci.onet.pl/kraj/gieldowe-banki-chudna-w-oczach/4yqfyh,Giełdowe banki chudną w oczach,"Inwestorzy pozbywają się akcji banków po tym, jak wczoraj Beata Szydło, kandydatka PiS na premiera powtórzyła, że po ewentualnym zwycięstwie w jesiennych wyborach partia ta będzie chciała wprowadzić podatek od bankowych aktywów – informuje „Puls Biznesu”.","O 6,5 mld zł spadła we wtorek kapitalizacja giełdowego sektora bankowego, a WIG-Banki zanurkował o 3,3 proc., spadając do poziomu najniższego od września 2013 r. Od pierwszej tury wyborów prezydenckich, którą wygrał Andrzej Duda, wskaźnik ten spadł już o 17,5 proc. Blisko więc jest bessy, której umowną granicą jest spadek o 20 proc. od szczytu. Gazeta podaje konkretne przykłady banków, najbardziej narażonych na straty. Wg jej szacunków, ogółem banki straciłyby od 25 do 40 proc. zysku, a wynik dwunastu banków za 2015 r. wyniósłby nie 12,3 mld zł, jak dziś szacują analitycy, ale ponad 4 mld zł mniej.",,
https://wiadomosci.onet.pl/swiat/commerzbank-chce-zwolnic-6-tysiecy-osob/z9fcz,Commerzbank chce zwolnić 6 tysięcy osób,"Niemiecki Commerzbank AG zaproponuje prawdopodobnie zwolnienie około sześciu tysięcy osób w Niemczech, czyli blisko 18 procent zatrudnionych. Taka propozycja ma paść w przyszłym miesiącu, po rozpoczęciu negocjacji z przedstawicielami związków zawodowych, powiedziały dziennikowi „The Wall Street Journal” trzy osoby znające sprawę.","Jedna z tych osób powiedziała, że propozycja będzie punktem wyjścia do rozmów o zwolnieniu od sześciu do 6,5 tysiąca ludzi. Dwa inne źródła twierdzą, że bardziej prawdopodobny jest przedział 5-6 tysięcy osób. Negocjacje z przedstawicielami związków mają rozpocząć się w połowie lub pod koniec lutego, powiedziały te osoby. Rzecznik Commerzbanku nie chciał się wypowiadać w sprawie liczb. W listopadzie drugi pod względem wielkości giełdowy bank w Niemczech – w którym rząd niemiecki wciąż ma 25-procentowy udział, objęty w szczytowym momencie kryzysu finansowego – ogłosił plan poważnej restrukturyzacji i ograniczenia działalności, rozpisany na cztery lata. Plan ma w szczególności poprawić konkurencyjność deficytowego pionu bankowości detalicznej. Bank notuje spadek przychodów we wszystkich segmentach działalności biznesowej i wielu obserwatorów obawia się, że może to doprowadzić do zamknięciu licznych oddziałów i zwolnień pracowników. Bank chce również utrzymać koszty operacyjne na stabilnym poziomie pomimo znaczących inwestycji, a także wzmocnić podstawowy pion działalności, pozbywając się równocześnie mniej ważnych aktywów. Ogłaszając te plany w ubiegłym roku prezes Martin Blessing powiedział, że dojdzie do znacznego ograniczenia kosztów osobowych i że odczuje to cały bank, w szczególności pion administracyjny. Nie chciał jednak wtedy wchodzić w szczegóły. Bank utrzymywał, że liczba placówek pozostanie „relatywnie stabilna”, ale cztery nowe typy oddziałów, które zacznie testować w 2013 roku – „placówka flagowa”, placówka specjalistyczna”, „placówka standardowa” i „placówka usługowa” – sugerują, że liczba pracowników może zostać znacząco zmniejszona. Ludzie znający sprawę powiedzieli jesienią ubiegłego roku „The Wall Street Journal”, że 400 z obecnie analizowanych 1,2 tys. placówek może zostać przeznaczonych do zamknięcia i że w bankowości detalicznej pracę może stracić od tysiąca do 1,8 tys. osób, na 18 tys. zatrudnionych. Według najnowszych dostępnych danych Commerzbank zatrudnia w Niemczech 37,4 tys. pracowników, czyli ekwiwalent 33.952 etatów na koniec 2011 roku. Zwolnienie 6 tys. osób stanowiłoby odpowiednik redukcji około 18 procent etatów w Niemczech. Po integracji Dresdner Banku, którego przejęcie dokonało się na początku 2009 roku, połączona grupa podała, że planuje zwolnić 9 tys. osób zatrudnionych na etatach. Proces redukcji odbywa się zgodnie z planem; ponad 90 procent zwolnień  już zostało przeprowadzonych, podał bank. Dział detaliczny Commerzbanku znalazł się w centrum uwagi w sierpniu, kiedy firma podała, że przyspieszy restrukturyzację deficytowych segmentów  z powodu pogarszających się warunków rynkowych. Po restrukturyzacji roczny zysk operacyjny bankowości detalicznej ma wynosić około 500 milionów euro (665 milionów dolarów) – ponad dwa razy więcej niż 215 milionów euro po pierwszych dziewięciu miesiącach – a stosunek kosztów do zysków ma spaść poniżej 80 procent, wobec 90 procent w pierwszych sześciu miesiącach. Udział bankowości internetowej w segmencie detalicznym powinien wzrosnąć do ponad 50 procent w ciągu trzech lat, z obecnych 31 procent.",fot. Stock Photo,
https://wiadomosci.onet.pl/swiat/ke-nie-wyklucza-strat-wlascicieli-duzych-nieubezpieczonych-depozytow/62myh,KE nie wyklucza strat właścicieli dużych nieubezpieczonych depozytów,"Choć Komisja Europejska zapewniała we wtorek, że sytuacja Cypru jest wyjątkowa i nie przewiduje się jej powtórki, to dyskutowane obecnie propozycje KE nie wykluczają strat właścicieli nieubezpieczonych depozytów powyżej 100 tys. euro w razie kłopotów banku.","Uzgodniony w weekend program pomocowy dla Cypru przewiduje straty niektórych inwestorów i właścicieli większych depozytów w restrukturyzowanych bankach. W poniedziałek szef eurogrupy Jeroen Dijsselbloem zasygnalizował, że może to być nowe podejście wobec ratowanych banków w strefie euro. Wieczorem Dijsselbloem łagodził swoją wypowiedź ze względu na nerwową reakcję rynków. Także Komisja Europejska zapewniała we wtorek, że sytuacja Cypru jest ""wyjątkowa"" i że ""nie jest modelem do stosowania w przyszłości"". Rzeczniczka KE ds. rynku wewnętrznego Chantal Hughes przyznała jednak, że dyskutowane obecnie propozycje KE z czerwca ubiegłego roku nie wykluczają możliwości strat właścicieli nieubezpieczonych depozytów powyżej 100 tys. euro w razie potrzeby rekapitalizacji upadających banków. - W propozycji Komisji, która jest teraz dyskutowana, nie wyklucza się, że depozyty powyżej 100 tysięcy euro mogłyby być przedmiotem mechanizmu strat wierzycieli (z ang. bail-in) - powiedziała Hughes. Zastrzegła jendocześnie, że w żadnym przypadku takie straty nie mogą dotyczyć depozytów poniżej 100 tys. euro, które są objęte unijną gwarancją. ""Deponenci mogą zawsze odebrać swoje pieniądze poniżej 100 tysięcy euro"" - zapewniła. Jak wyjaśniła, mechanizm strat wierzycieli i udziałowców pozwala na rekapitalizację banków m.in. dzięki zredukowaniu roszczeń wierzycieli lub ich przekształceniu w akcje banku. Propozycja KE nowych zasad restrukturyzacji i likwidacji banków w UE zakłada też określenie ""kolejności zaspakajania roszczeń"" w razie upadłości banku. Na marcowym szczycie UE przywódcy uzgodnili, że ministrowie finansów do czerwca porozumieją się w sprawie proponowanych przez KE dyrektyw o restrukturyzacji i uporządkowanej likwidacji banków oraz o systemach gwarantowania depozytów. Ponado KE ma do lata przedstawić propozycję utworzenia wspólnego mechanizmu restrukturyzacji i uporządkowanej likwidacji zagrożonych banków. Mechanizmem tym, np. wspólnym funduszem, objęte byłyby kraje, które wejdą do wspólnego nadzoru bankowego. Wspólny nadzór Europejskiego Banku Centralnego dla banków eurolandu i banków krajów spoza euro, które do niego przystąpią, ma zacząć w pełni działać od marca 2014 r.",,
https://wiadomosci.onet.pl/swiat/usa-serwis-paypal-nalicza-zdumionemu-uzytkownikowi-92-biliardy-dolarow/jvq6v,USA: serwis PayPal nalicza zdumionemu użytkownikowi 92 biliardy dolarów,Amerykański serwis płatności internetowych PayPal pomylił się w rachunkach i swojemu użytkownikowi z Pensylwanii naliczył 92 bilardy dolarów - podała BBC.,"56-letni Amerykanin Chris Reynolds, przeglądając comiesięczny wyciąg z banku, odkrył ze zdumieniem, że ma na rachunku debet w wysokości 92 233 720 368 547 800 dolarów spowodowany użytkowaniem serwisu PayPal. Błąd został jednak szybko naprawiony i gdy pan Reynolds zalogował się na swoje konto w systemie, jego bilans powrócił już do zera. Przedstawiciele serwisu zaoferowali Amerykaninowi, że w ramach rekompensaty przekażą darowiznę na rzecz wybranej przez niego organizacji charytatywnej.",Fot. Shutterstock,
https://wiadomosci.onet.pl/swiat/szwecja-rzad-wycofuje-sie-ze-spolek-gieldowych/rt07x,Szwecja: rząd wycofuje się ze spółek giełdowych,Szwedzki rząd stopniowo wycofuje udziały państwa w spółkach giełdowych. Ministerstwo Finansów zdecydowało o sprzedaży ostatnich 7 procent udziałów w Banku Nordea. O tej decyzji poinformowano dzisiaj w Sztokholmie.,"Latem ministerstwo sprzedało już większość z niemal 20 procent udziałów w Nordei za sumę równą ponad 2 mld euro, które zasiliły kasę państwową. Po tej transakcji wiceminister finansów Peter Norman oświadczył, że rolą państwa jest nadzór nad sferą banków, a nie ich posiadanie i udział w ryzykownych operacjach giełdowych. Szwedzki skarb państwa ma jeszcze mniejsze lub większe udziały w 46 spółkach rynkowych z najróżniejszych dziedzin - od producentów energii elektrycznej np. Vattenfall poprzez gry będące odpowiednikiem naszego Totolotka, sieć sklepów alkoholowych, sieć aptek, po największego operatora telekomunikacyjnego kraju, jakim jest Telia.",fot. Tomasz Michalski / OnetBiznes. Na zdjęciu: Parlament Szwecji w Sztokholmie,
https://wiadomosci.onet.pl/kraj/zbp-polacy-korzystaja-z-20-mln-kart-zblizeniowych/ekcjf,ZBP: Polacy korzystają z 20 mln kart zbliżeniowych,"Na koniec 2013 r. w portfelach Polaków znajdowało się 20 mln kart płatniczych z możliwością płatności zbliżeniowej - wynika z najnowszego raportu NetB@nk, przygotowanego przez Związek Banków Polskich. W ciągu roku liczba takich kart wzrosła o 32,5 proc.","""Na koniec 2013 r. do bankowości internetowej dostęp miało ponad 21,8 mln klientów indywidualnych, a aktywnie korzystało z niej ponad 12 mln osób. Obie grupy w ciągu minionych 12 miesięcy powiększyły się o odpowiednio o 5,12 i 9,19 proc."" - mówił podczas wtorkowej konferencji prasowej wiceprezes ZBP Mieczysław Groszek. Z raportu wynika też, że średnia wartość przelewu klienta indywidualnego wynosiła w czwartym kwartale ponad 1,1 tys. zł, a średnia miesięczna wartość rozliczeń 5 tys. 756 zł. Z kolei w sektorze małych i średnich przedsiębiorstw grupa klientów mających dostęp do bankowości internetowej w minionym roku wzrosła 1,64 proc. rdr, do ponad 1,9 mln, a liczba aktywnych klientów MŚP spadła o 2,53 proc., do 1,1 mln firm. Przedsiębiorcy średnio dokonywali przelewów na 3,5 tys. zł, a średnia miesięczna wartość ich rozliczeń sięgała niemal 72 tys. zł. Autorzy badania wskazali ponadto, iż w ujęciu rocznym o 6,35 proc. wzrosła liczba kart debetowych i na koniec 2013 roku było ich ponad 28,2 mln. Zaznaczono, że nadal spada liczba kart kredytowych: w ostatnich 12 miesiącach o 4,88 proc., do 6,13 mln sztuk na koniec minionego roku. Z danych wynika, że w ostatnim kwartale 2013 r. za pośrednictwem kart debetowych dokonano 522,07 mln transakcji (wzrost o 14,01 proc. rdr), a ich wartość przekroczyła 103 mld zł (wzrost o 7,17 proc. rdr). W przypadku krat kredytowych odnotowano 66,15 mln transakcji (wzrost o 13,83 proc. rdr) wartych 9,11 mld zł (wzrost o 8,67 proc. rdr).",fot. Wavebreak Media/ Thinkstock,
https://wiadomosci.onet.pl/swiat/postep-ws-systemu-likwidacji-bankow-ale-jeszcze-bez-porozumienia/7p5hh,"Postęp ws. systemu likwidacji banków, ale jeszcze bez porozumienia","Jest pewien postęp w negocjacjach między Parlamentem Europejskim a krajami UE ws. wspólnego systemu likwidacji banków, drugiego filaru unii bankowej, ale muszą być jeszcze uzgodnione kluczowe kwestie, by mogło dojść do porozumienia - ocenili negocjatorzy PE.","W środę w Strasburgu z europosłami negocjowali reprezentujący prezydencję grecki minister finansów Jannis Sturnaras oraz szef eurogrupy, holenderski minister finansów Jeroen Dijsselbloem. Celem jest zakończenie rozmów z PE przed kwietniową sesją plenarną tak, by rozporządzenie o wspólnym mechanizmie restrukturyzacji i uporządkowanej likwidacji banków (SRM) zostało przyjęte przed końcem obecnej kadencji PE. ""Dziś odnotowaliśmy pewien postęp. To pomogło nam się wzajemnie zrozumieć. Jest jednak jasne, że jest jeszcze wiele pracy do wykonania i potrzebujemy dokładnych sformułowań ze strony Rady UE do dalszych konkretnych dyskusji"" - oświadczyli po środowych rozmowach negocjatorzy PE m.in. szefowa komisji PE ds. gospodarczych i walutowych brytyjska eurodeputowana liberałów Sharon Bowles. Negocjatorzy PE wyrazili nadzieję na ""konstruktywne spotkanie"" w środę w przyszłym tygodniu, podczas którego może powstać projekt kompromisowych zapisów ws. SRM. ""Musimy powtórzyć, że nie jesteśmy jeszcze w tym momencie i że muszą być jeszcze uzgodnione kluczowe kwestie, jeśli mamy mieć porozumienie w środę, jeszcze za tej kadencji Parlamentu Europejskiego"" - czytamy w oświadczeniu negocjatorów PE. We wtorek ministrowie finansów krajów UE przyjęli nowy mandat do negocjacji z PE ws. wspólnego systemu likwidacji banków by zbliżyć stanowiska krajów UE i PE. Ministrowie wyjaśnili we wtorek kwestie uruchomienia procesu likwidacji, podziału ról między wykonawczą a plenarną sesją rady ds. likwidacji, jak również usprawnili proces podejmowania decyzji w jej ramach. Porozumieli się także w sprawie parametrów dotyczących obliczania składek banków do wspólnego funduszu upadłościowego. Jak jednak zauważył komisarz UE ds. rynku wewnętrznego Michel Barnier, ministrowie nie zmienili swojego stanowiska z grudnia ub.r. w kwestii tego, kto powinien ostatecznie decydować o uruchomieniu procesu likwidacji określonego banku. Na skutek zmian wprowadzonych przez ministrów do pierwotnej propozycji Komisji Europejskiej, to Radzie UE (rządy), a nie KE miałoby przypaść ostateczne słowo w tej sprawie. Barnier zaznaczył, że trwając przy swoim stanowisku w tej sprawie ministrowie odrzucili jeden z kluczowych postulatów PE. Zaznaczył też, że do zapisu w wydaniu ministrów zastrzeżenia ma nadal sama Komisja. Unia bankowa ma uchronić euroland przed kolejnym kryzysem finansowym i oszczędzić kieszenie podatników, gdy upadają banki. Jej drugi filar, czyli wspólny system restrukturyzacji i uporządkowanej likwidacji banków (SRM), ma być - zgodnie z grudniowym wezwaniem przywódców - przyjęty przez PE i rządy do końca tej kadencji europarlamentu. PE ostro krytykuje kraje UE m.in. za to, że pod naciskiem Niemiec szykują międzyrządową umowę ws. funduszu upadłościowego, zamiast bazować na traktacie UE. Ponadto PE krytykuje, że fundusz ten długo nie będzie ""wspólny"". Początkowo środki funduszu miałyby być gromadzone w oddzielnych narodowych ""kopertach"", a pieniądze z danej puli miałyby być przeznaczone jedynie na ratowanie banków z siedzibą w danym kraju. Ministrowe przewidywali w grudniu ub.r. pełne ""uwspólnotowienie"" funduszu dopiero po 10 latach. Teraz, jak przyznał Sturnaras, są ""pewne pomysły"" na przyspieszenie uwspólnotowienia funduszu.",fot. PAP/EPA,
https://wiadomosci.onet.pl/kraj/mamo-pozycz/hrn7y,"Mamo, pożycz!","Co miesiąc, kilka dni przed wypłatą, pochylają głowy i wyciągają ręce - trzydziestolatkowie, którzy regularnie pożyczają pieniądze od rodziców. Bo brakuje im na życie, rachunki i kredyty.","Parę lat temu naukowcy i eksperci bili na alarm: młode pokolenie coraz później dorośleje. A decydując się na przedłużenie wolności, kontynuują studia i mieszkanie pod dachem rodziców aż do trzydziestki. W międzyczasie sytuacja się zmieniła. Nadszedł kryzys. A trzydziestolatkowie woleli pozostać w rodzinnych gniazdach nie przez wygodę, a brak pieniędzy na samodzielne życie. A nawet ci, którym się udało wyprowadzić, bardzo często finansowo są wciąż uzależnieni od krewnych. Życie na kredyt - Zakładałam inny scenariusz: dobre studia menadżerskie, przyzwoita pensja, własne mieszkanie, kupione częściowo za odłożone pieniądze, a częściowo za pieniądze z banku, szybka spłata kredytu, a potem oszczędzanie na dostatnią emeryturę. Ale wyszło jak wyszło - opowiada Justyna, która ma 34 lata. Siedem lat temu, po studiach, kupiła dwupokojowe mieszkanie w Poznaniu, wyprowadziła się od rodziców. Zarobki pozwalały - pracowała wtedy jako menadżer w klubie, miała stałą umowę o pracę i nadzieję na świetlaną przyszłość. - Ale po trzech latach okazało się, że właścicielowi nie opłaca się zatrudniać ludzi na etat, więc zaproponował pracę na umowę zlecenie. Lokal miał jednak coraz gorszą kondycję finansową i po jakimś czasie został zamknięty. Pracownicy, w tym również ja, wylądowali na bruku - opowiada. Po utracie pracy trochę się załamała: oszczędności brak, a bank domaga się spłaty kredytu za mieszkanie. - Wtedy zaczęłam pomagać znajomym organizować eventy. Otrzymuję kilka zleceń w miesiącu, ale pieniądze z tego są żadne. Po opłaceniu kredytu i bieżących rachunków w portfelu pozostaje mi kilkaset złotych na bardzo skromne życie - Justyna od czasu do czasu chodzi do rodziców na obiad. - W taki sposób da radę przeżyć od pierwszego do pierwszego. Wtedy nie proszę nikogo o pieniądze. Staram się radzić sobie sama. Gorzej, jeśli pojawiają się nieoczekiwane wydatki, na przykład, wymiana grzejników w mieszkaniu albo prywatna wizyta u lekarza - ostatnio Justyna pożyczyła od ojca 400 zł, ale jak twierdzi, to była wyjątkowa sytuacja. - Rodzice są deską ratunku, choć o pieniądze ich proszę z ciężkim sercem. Ale przynajmniej zawsze oddaję. To ratuje moje poczucie własnej wartości. Winny jest kryzys Na forach internetowych trzydziestolatkowie jednak piszą, że nie gardzą pomocą finansową ze strony poprzedniego pokolenia. ""Dostaję 250 zł miesięcznie, bo odkąd jestem na wychowawczym, nie zarabiam"" - zwierza się jedna z użytkowniczek. ""A mi przelewają 400 zł na opłaty za mieszkanie w innym mieście, do którego się wyprowadziłem"" - dodaje ktoś inny. Rok temu amerykański tygodnik ""Newsweek"" opublikował na swoich łapach raport o ""straconym pokoleniu"" - dwudziestolatkach, którzy przez kryzys mają utrudniony start w życiu. Według badań, w grupie 18-29 lat występuje największy procent bezrobocia. Nawet ci, którzy znaleźli pracę, są nisko opłacani. Do tego, coraz bardziej pogrążają się w długach. Amerykański raport podchwyciła polska prasa. Tygodnik ""Polityka"" poszerzył zakres ""straconego pokolenia"" w Polsce także o trzydziestolatków, nazywając ich ""młodymi, wykształconymi i bez szans"". Potwierdzał to rządowy raport ""Młodzi 2011"". Głosił on, że 62 procent młodych ludzi pracuje na umowach cywilnoprawnych, które nie gwarantują etatu, ani awansu. Ich pensja jest o 40-50 procent niższa, niż pracowników zatrudnionych na podobnych stanowiskach w latach 1995-2005. Większość obecnych trzydziestolatków za kilkanaście lat nie zbliży się do poziomu życia swoich rodziców. Od przelewu do przelewu - To nie jest tak, że całe moje pokolenie bieduje i sępi kieszonkowe od rodziców. Są również tacy, którzy pomagają rodzicom. Chociaż fakt faktem, jeszcze z 8 lat temu nie było na rynku pracy tak źle. Teraz wszystkie spotkania ze znajomymi zaczynają się od rozmowy o tym jakie są zwolnienia w firmach i na ile ucina się wszystkim pensje - opowiada Marcin. Ma 31 lat, wyższe wykształcenie i kilkuletni staż pracy jako grafik. Zaczynał w wydawnictwie: staż, zlecenia, etat. Później odszedł, by założyć jednoosobową agencję reklamową. Wytrzymał niedługo, szybko zamknął firmę. Jak mówi, zjadły go koszta prowadzenia działalności gospodarczej. Dziś ze zleceniodawcami podpisuje umowy: zlecenie albo o dzieło. - Kiedyś przeczytałem w internecie komentarz dziewczyny, która narzekała, że po skończonych studiach pracuje w fast foodzie za minimalną krajową. - opowiada Marcin. - Najbardziej mnie uderzyło jej wyliczenie: jaką część pensji wydaje na mieszkanie, jaką na jedzenie. Podliczyła wszystko, ile w miesiącu je zup, ile każda z nich kosztuje, a ile - jogurty czy pieczywo. Marcin przyznaje, że nie ma w życiu tak źle. Ale zdarza mu się pożyczać od mamy. - Najczęściej, gdy spóźnia się oczekiwany przelew za zlecenie, a ja muszę zapłacić za wynajmowane mieszkanie. Ile wtedy prosi? - Zależy czy coś mam na koncie, czy nie mam nic. Generalnie to pożyczam kilkaset złotych, ale raz się zdarzyło, że zabrakło mi całej kwoty - 1200 zł. Marcin zaznacza jednak, że mamy nie wykorzystuje, bo pożyczone pieniądze oddaje natychmiast po otrzymaniu przelewu od zleceniodawcy. Wszystko przez wiek Jarosław Sadowski z firmy doradztwa finansowego Expander dodaje, że jedną z przyczyn kłopotów finansowych trzydziestolatków jest sam fakt bycia osobą w tym wieku. - Wiek około 30 lat - to czas, kiedy mamy za sobą dopiero kilka lat pracy zawodowej. Dopiero zaczynamy się wspinać po szczeblach kariery, a nasze dochody nie są jeszcze bardzo wysokie - mówi Sadowski. - Często nie zdążyliśmy jeszcze zebrać znacznych oszczędności. Jest to jednak także czas kiedy ponosimy bardzo wysokie wydatki. Kupujemy mieszkanie czy budujemy dom, który później musimy wykończyć i wyposażyć. W tym czasie często kupujemy rodzinny samochód - to znaczne wydatki, jednak będziemy z nich korzystać przez wiele lat. - Parę lat temu ludzie chętnie się rzucali na kredyty i pożyczki z banków. Na wakacje, na prezenty na komunię, na karpia na święta. Na mieszkania, samochody, działki, sprzęty oczywiście też. Nie znam oficjalnych danych jak jest teraz, ale patrząc na mnie i moich znajomych mogę powiedzieć, że zapał trochę ostygł - wyjaśnia Marcin. - Skoro więc nie chcemy brnąć w kredyty, to naturalną rzeczą jest pożyczanie pieniędzy na większe zakupy od rodziców.",,
https://wiadomosci.onet.pl/swiat/komisja-europejska-chce-walczyc-z-manipulowaniem-wskaznikami-rynkowymi/2depp,Komisja Europejska chce walczyć z manipulowaniem wskaźnikami rynkowymi,"Komisja Europejska zaproponuje w najbliższą środę, 25 lipca, sankcje karne za manipulowanie wskaźnikami rynkowymi, takimi jak Libor czy Euribor. W KE trwają też prace na planami reform metod ustalania i kontrolowania stóp wymiany.","Skoro wskaźniki te wpływają na kredyty zwykłych ludzi, to są dobrem publicznym i muszą cieszyć się zaufaniem - twierdzi Bruksela. Jest to reakcja na afery z manipulowaniem Liborem. W czwartek ""Financial Times"" napisał w kontekście prowadzonego przez brytyjski nadzór bankowy śledztwa w sprawie manipulacji, których dopuścili się maklerzy banku Barclays, że na celowniku regulatorów są też cztery wielkie banki europejskie: Credit Agricole, HSBC, Deutsche Bank i Societe Generale. KE nie komentuje doniesień gazety, ale przypomina, że od ubiegłego roku prowadzi własne dochodzenia w sprawie możliwych manipulacji stopami procentowymi uwzględnianymi przy wyliczaniu wskaźników Euriboru (do pożyczek w euro), a także Liboru i japońskiego Tiboru. - Autoregulacje nie działają; potrzebujemy więcej nadzoru, bo straciliśmy zaufanie (do tych wskaźników) - powiedział w czwartek rzecznik komisarza UE ds. wewnętrznych Michela Barniera, Stefaan De Rynck. Dlatego już w najbliższą środę KE zaproponuje poprawki do unijnych przepisów, stanowiące, że manipulowanie wskaźnikami rynkowymi, takimi jak Libor czy Euribor, podlegać będzie sankcjom karnym. KE zaproponuje poprawki do rozporządzenia dotyczącego nadużyć na rynkach finansowych oraz poprawki do zaproponowanej rok temu dyrektywy o sankcjach za nadużycia rynkowe. - Musimy zapewnić, że manipulacje wskaźnikami referencyjnymi będą karane sankcjami (na mocy) prawa karnego w każdym kraju - powiedział De Rynck. KE ma nadzieję, że oba akty legislacyjne zostaną uzgodnione do końca roku i wejdą w życie w 2014 roku. Ale to nie wszytko. KE pracuje też na poprawą systemu ustalania i regulowania tych wskaźników i tym jak są one skonstruowane. - Te wskaźniki są dobrem publicznym; są traktowane z zaufaniem i wykorzystywane przez aktorów rynku. Ale to zaufanie zostało nadużyte, tym co obserwujemy w ostatnim czasie. Trzeba poprawić metody ustalania i nadzorowania tych wskaźników - powiedział. Nie wiadomo, kiedy KE przedstawi propozycje w tej sprawie. De Rynck zastrzega, że to praca zarówno dla UE jak i G20, bo wskaźniki te mają zasięg światowy. Libor (London Interbank Offered Rate), honorowana przez najważniejsze londyńskie instytucje finansowe, a także będąca jej odpowiednikiem w głównych bankach strefy euro stopa Euribor (Euro Interbank Offered Rate) to dwie najważniejsze stopy kredytu na globalnych rynkach finansowych. Mają one bezpośredni wpływ na wycenę transakcji i finansowe rozliczenia między bankami i innymi instytucjami. Od ich wysokości uzależnione jest też oprocentowanie kredytów udzielanych przez banki klientom, w tym pożyczek hipotecznych. Euribor określa, po ile banki pożyczają sobie nawzajem euro. Wskaźnik jest obliczany przez organizację EURIBOR-EBF na podstawie średniej dostarczanej przez 43 banki. W październiku KE rozpoczęła śledztwo w sprawie domniemanej zmowy między bankami, by zawyżać stawkę. - Prowadzimy kilka dochodzeń w sprawie możliwych karteli na rynku pochodnych produktów finansowych, a dokładnie w sprawie stóp procentowych związanych z takimi wskaźnikami jak Libor, Euribor czy Tibor - powiedział w czwartek rzecznik komisarza UE ds. konkurencji Joaquina Almunii, Antoine Colombani. KE nie informuje, kiedy zakończy dochodzenia, ale zapewnia, że ""Almunia traktuje te sprawy priorytetowo"".",,
https://wiadomosci.onet.pl/swiat/slowenskie-banki-potrzebuja-pomocy/jg04z,Słoweńskie banki potrzebują pomocy,Słoweńskie banki potrzebują prawie pięciu miliardów euro. Poinformował o tym szef banku centralnego Bostjan Jazbec.,"Powiedział on, że znajdujące się w trudnej sytuacji banki potrzebują przeszło 4 miliardów 700 milionów euro na rekapitalizację. Wykazały to stress-testy, przeprowadzone pod nadzorem Unii Europejskiej. Aby uzyskać pieniądze dla banków, Słowenia wypuściła obligacje na kwotę miliarda euro, ale na razie nie znalazły one nabywców.",fot. Shutterstock,
https://wiadomosci.onet.pl/kraj/polscy-euromilionerzy/1dq30,Polscy euromilionerzy,"Nasi deputowani do Parlamentu Europejskiego albo oszczędzają w gotówce, albo na potęgę inwestują w nieruchomości - informuje ""Rzeczpospolita"".","Lektura najnowszych oświadczeń majątkowych europosłów pokazuje, że jest o co walczyć startując w wyborach do Parlamentu Europejskiego. Rocznie każdy deputowany zarabia brutto dokładnie 95482,44 tys. euro, czyli grubo ponad 400 tys. zł. Z oświadczeń wynika, że eurodeputowani albo oszczędzają, albo inwestują w nieruchomości. Standardem wśród polskich europosłów jest posiadanie domu i mieszkania lub kilku mieszkań. Często politycy zaciągnęli na nie kredyty, ale zdarza się, że nie potrzebowali pomocy banku. Wielu europosłów zarabia także na uczelniach. Czasem są to naprawdę znaczące kwoty. Joanna Senyszyn zarobiła w 2012 r. ponad 170 tys. jako profesor Uniwersytetu Gdańskiego. Oczywiście, wśród europosłów są rolnicy, tacy jak Jarosław Kalinowski, jeden z liderów PSL. Ma gospodarstwo 18 ha warte 800 tys., na którym zarobił w minionym roku 25 tys. zł.",,
https://wiadomosci.onet.pl/swiat/ems-przyznal-pomoc-pomoc-bankom-hiszpanskim/z0e1b,EMS przyznał pomoc pomoc bankom hiszpańskim,"Banki hiszpańskie otrzymają pomoc od Europejskiego Mechanizmu Stabilizacyjnego (EMS) w wysokości prawie 37 mld euro - poinformował szef eurogrupy Jean-Claude Juncker. Występując na konferencji prasowej po zakończeniu posiedzenia ministrów finansów eurogrupy, Juncker powiedział, że pierwsza transza tej pomocy, której wysokość wynosi 36,96 mld euro, zostanie dostarczona w przyszłym tygodniu.","Pomoc otrzymają cztery znacjonalizowane banki (Bankia, Novagalicia, CatalunyaCaixa i Banco de Valencia), na których plany restrukturyzacji wcześniej wyraziła zgodę Komisja Europejska. Dodatkowo EMS udzieli pomocy w wysokości 2,5 mld euro na sfinansowanie Sarebu - struktury, której zadaniem jest likwidacja toksycznych aktywów tych banków ulokowanych w nieruchomościach. Według hiszpańskiego ministerstwa gospodarki, pomoc zostanie udzielona ""około 12 grudnia"". Szef eurogrupy i zarazem premier Luksemburga poinformował też, że kolejne spotkanie ministrów finansów eurogrupy odbędzie się 13 grudnia i poświęcone będzie planowi pomocy dla Grecji oraz omówieniu sytuacji na Cyprze. Spotkanie odbędzie się na kilka godzin przed kolejnym dwudniowym szczytem UE w Brukseli. Juncker potwierdził w poniedziałek, że zgodnie z wcześniejszymi zapowiedziami zrezygnuje wkrótce ze sprawowanej od 7 lat funkcji szefa eurogrupy. Premier Luksemburga zgodził się w lipcu br. na ponowne objęcie kierownictwa 17 krajów strefy euro, zastrzegając jednak już wtedy, że będzie pełnił tę funkcję tylko do końca tego roku lub do początku roku 2013.","Jean-Claude Juncker, fot. AFP",
https://wiadomosci.onet.pl/kraj/karpinski-dzieki-przejeciu-nordei-pko-bp-umocnil-pozycje-lidera/ytncx,Karpiński: dzięki przejęciu Nordei PKO BP umocnił pozycję lidera,"Dzięki przejęciu banku Nordea, bank PKO BP m.in. umocnił pozycję lidera na polskim rynku i wzmocnił stabilność polskiego systemu finansowego - ocenił minister skarbu państwa Włodzimierz Karpiński.","Komisja Nadzoru Finansowego dała w poniedziałek zielone światło na przejęcie przez PKO Bank Polski Nordea Bank Polska. ""Klienci detaliczni powierzyli PKO BP 150 mld zł swoich oszczędności. To zobowiązuje do szczególnej rozwagi przy podejmowaniu decyzji inwestycyjnych. PKO BP pokazał, że potrafi wykorzystywać nadarzające się okazje. Dzięki przejęciu Nordei umocnił pozycję lidera na polskim rynku, a jednocześnie dodatkowo wzmocnił stabilność polskiego systemu finansowego, zwiększając udział polskiego kapitału w krajowym sektorze bankowym"" - powiedział Karpiński cytowany w komunikacie MSP. W informacji zaznaczono, że transakcja polegająca na nabyciu aktywów szwedzkiej grupy finansowej w Polsce jest spójna z koncepcją Ministerstwa Skarbu Państwa, które wspiera budowę narodowych czempionów. Według MSP ""umożliwi ona wygenerowanie synergii przychodowych i kosztowych oraz wzrostu wartości dla akcjonariuszy"".",fot. iStock/Thinkstock,
https://wiadomosci.onet.pl/swiat/nerwowa-reakcja-rynkow-na-plany-nowych-wyborow-w-grecji/fp9zq,Nerwowa reakcja rynków na plany nowych wyborów w Grecji,"Chaos polityczny w Grecji wywołał duży niepokój na rynkach. Inwestorzy czekają na nowe wybory parlamentarne w Grecji, które odbędą się 17 czerwca. W środę, pośród obaw o przyszłość strefy euro, spadały zarówno notowania akcji, jak i kurs europejskiej waluty.","Kolejne wybory w Grecji będą referendum na temat miejsca Grecji w strefie euro, a inwestorzy obawiają się, że radykalnie lewicowa i antyreformatorska partia SYRIZA, która w wyborach 6 maja uzyskała drugie miejsce, zdobędzie jeszcze więcej głosów. Jeżeli w Grecji powstanie rząd, który odrzuci zobowiązania państwa wobec zagranicznych kredytodawców, mogą oni nie wypłacić Atenom następnej transzy pakietu pomocowego, który dotąd ratował kraj przed bankructwem. Wykluczenie Grecji ze strefy euro może się okazać nieuchronne - wyjaśnia AP. Pesymizm rynków wynika z obawy o stabilność całej strefy euro; ewentualne bankructwo Grecji może wywołać efekt zarazy i sprawić, że kryzys zadłużenia i zbyt wysoka rentowność państwowych obligacji pogrążą kolejne zagrożone państwa. W środę kurs euro do dolara spadł do najniższego poziomu od czterech miesięcy i wynosił 1,27 dol. Notowania akcji postrzeganych jako bardziej ryzykowne aktywa spadały w środę od początku sesji na giełdach europejskich, a w Atenach spadki były bliskie poziomu najniższego od 20 lat. Główny brytyjski indeks FTSE 100 spadł o blisko 1 proc. do 5381 pkt, a niemiecki wskaźnik DAX stracił nieco więcej i spadł do poziomu 6338 pkt. Francuski indeks CAC-40 stracił 0,1 proc., schodząc do 3037 pkt. Rosło oprocentowanie papierów dłużnych Hiszpanii i Włoch, głównie ze względu na obawy przed efektem zarazy. Jeśli Grecja wyjdzie ze strefy euro, powstanie precedens, a sytuacja może się powtórzyć w innych krajach obciążonych zadłużeniem publicznym. Rentowność 10-letnich obligacji hiszpańskich wzrosła do 6,33 proc., a włoskich - do 5,85 proc. Taki poziom oprocentowania jest wciąż niebezpiecznie bliski krytycznego poziomu 7 proc. Uważa się, że przy takiej rentowności obsługa długu staje się na dłuższą metę niemożliwa. - Uwaga inwestorów skupi się teraz na ryzyku zarażenia greckim kryzysem innych zagrożonych krajów strefy euro - poinformowali ekonomiści banku Credit Agricole. Niepokój na rynków papierów dłużnych sprawił, że spread, czyli różnica w rentowności 10-letnich obligacji hiszpańskich i niemieckich, sięgnął w środę w pewnym momencie 500 pkt bazowych (spadła potem do 480 pkt) i była najwyższa od 1999 roku, czyli odkąd wprowadzono wspólną walutę. Według hiszpańskich ekspertów wysokość spreadu przekroczyła tym samym niebezpieczną barierę psychologiczną. - Teraz bardziej niż kiedykolwiek wcześniej konieczne jest, aby Europejski Bank Centralny - jedyna instytucja, w której mocy jest ustabilizowanie rynków długu - zainterweniował, kupując obligacje, nie tylko hiszpańskie, ale również włoskie (...) W przeciwnym razie strefa euro może się rozpaść - powiedział szef madryckiej firmy konsultingowej AFI, Emilio Ontiveros. W Grecji bankierzy usiłują zapobiec panice i masowej likwidacji depozytów w greckich bankach. Kapitał ucieka jednak z kraju, a w ostatnich dniach Grecy wyciągnęli ze swych kont setki milionów euro. W poniedziałek prezydent Grecji Karolos Papulias poinformował przywódców najważniejszych partii, że według danych zebranych przez bank centralny klienci wycofali z banków co najmniej 700 mln euro, a po dodaniu zamian obligacji na niemieckie bundy - z banków odpłynęło około 800 mln euro. Powołując się na nieoficjalne źródła bankowe, Reuters podał, że we wtorek Grecy wycofali z banków podobne sumy. Niepokój dosięgnął nawet giełd azjatyckich, na których odnotowano duże spadki; japoński indeks Nikkei 225 spadł o 1,1 proc., a Hang Seng - indeks Hongkongu - o 3,2 proc. W USA optymizm giełdy - po otwarciu sesji - podtrzymywały dobre dane dotyczące amerykańskiej gospodarki, ale nastrój na Wall Street popsuła informacja o nowych wyborach w Grecji i w trakcie sesji nie następowały spodziewane wzrosty - podała agencja AP. Sondaże wskazują, że kolejne wybory w Grecji nie przełamią impasu, lecz raczej umocnią partie skrajnie lewicowe, przeciwne oszczędnościom, których od Grecji domagają się MFW, Komisja Europejska i Europejski Bank Centralny w zamian za pomoc finansową.",,
https://wiadomosci.onet.pl/swiat/kryzys-dobija-portugalskie-banki/0gn92,Kryzys dobija portugalskie banki,Rekordowe straty portugalskich banków. Największe instytucje finansowe zamknęły ubiegły rok na ogromnym minusie.,"Czołowe banki Portugalii zanotowały w ubiegłym roku straty przekraczające 2 miliardy euro. To najgorsze wyniki w historii. Z realiami kryzysu już trzeci rok z rzędu najgorzej radzi sobie właściciel Banku Millennium, BCP, którego straty sięgnęły tym razem prawie 750 milionów euro. Prezesi firmy mogą się jednak pochwalić dobrymi wynikami na rynkach zagranicznych - w Polsce, Mozambiku i Angoli. Na ponadpółmiliardowym minusie zamknęły rok także państwowa Generalna Kasa Depozytowa i Banco Espirito Santo, tuż za nimi jest bank Banif.",,
https://wiadomosci.onet.pl/swiat/watykanski-bank-po-raz-pierwszy-ujawnil-swoj-raport-finansowy/s47hv,Watykański bank po raz pierwszy ujawnił swój raport finansowy,"Po raz pierwszy w swej historii watykański bank IOR opublikował w internecie raport finansowy ze swej działalności. To wynik głębokiej reformy we wstrząsanym skandalami w banku, której celem jest przejrzystość i dostosowanie do międzynarodowych standardów.","Ze sprawozdania wynika, że w 2012 roku IOR, czyli Instytut Dzieł Religijnych, zanotował zysk w wysokości 86,6 miliona euro. To cztery razy więcej niż w roku 2011, gdy wynosił on 20,3 miliona euro. Zeszłoroczne wyniki finansowe uznano za „doskonałe”. Osiągnięty w zeszłym roku zysk - poinformowano - umożliwił bankowi przekazanie wkładu w wysokości 54,7 mln euro do budżetu Stolicy Apostolskiej. W 2012 roku wysokość sum powierzonych Instytutowi przez klientów przekroczyła 6 miliardów euro. Prezes IOR Ernst von Freyberg oświadczył, że jego polityka inwestycyjna ma na celu przede wszystkim zagwarantowanie bezpieczeństwa powierzonych mu depozytów. Postawę wobec takich inwestycji określił jako „konserwatywną” i nacechowaną niskim stopniem ryzyka. “Wraz z publikacją naszego dorocznego raportu dochowujemy wierności wobec zobowiązania na rzecz zagwarantowania przejrzystości naszej działalności odpowiadając tym samym na słuszne oczekiwania ze strony Kościoła katolickiego, naszych klientów, władz watykańskich, współpracujących z nami banków i opinii publicznej” - oświadczył von Freyberg. Poinformowano ponadto, że obecnie w IOR trwają kontrole wszystkich relacji banku z jego klientami oraz wprowadzanych procedur w ramach walki z praniem brudnych pieniędzy, wymaganych przez międzynarodowe normy. Linię jawności funkcjonowania banku Watykanu polecił wprowadzić papież Benedykt XVI. W ostatnich latach wyszła na jaw seria skandali oraz podejrzanych operacji, przeprowadzanych za pośrednictwem IOR i będących w niektórych przypadkach przedmiotem prokuratorskich dochodzeń. Na nieprawidłowości nałożyły się wewnętrzne spory dotyczące zasad działania banku. Papież Franciszek kontynuuje dzieło reformy banku i jego zaostrzonej kontroli.",,
https://wiadomosci.onet.pl/rata-we-frankach-nizsza-niz-przed-skokiem-kursu/04q7p,Rata we frankach niższa niż przed skokiem kursu,"""Banki będą podejmować daleko idące działania, żeby pomóc klientom, którzy zaciągnęli kredyty we franku szwajcarskim w wywiązywaniu się przez nich z przyjętych zobowiązań"" - zapewnił w czwartek podczas konferencji prasowej prezes Związku Banków Polskich Krzysztof Pietraszkiewicz.","Rata kredytu we frankach szwajcarskich może być niższa, niż przed skokiem kursu tej waluty. Związek Banków Polskich wprowadza możliwość wydłużenia okresu spłaty kredytu o dwa lata. Aby skorzystać z takiego rozwiązania, zainteresowani kredytobiorcy będą musieli złożyć wniosek w banku, w którym wzięli pożyczkę. ""Nadrzędnym celem pakietu naszych propozycji jest, aby klient nie płacił wyższej raty kredytowej niż ta, którą płacił przed decyzją o uwolnieniu franka, podjętą przez Szwajcarski Bank Narodowy. (...) Za tą decyzją stoi rezygnacja z części lub całości dochodów sektora bankowego"" - podkreślił szef ZBP. Jak tłumaczył, stanowisko przyjęte przez wszystkie banki, które oferowały wcześniej kredyty we franku szwajcarskim, ma na celu uwzględnienie ujemnej stawki LIBOR oraz obniżenie w najbliższych miesiącach spreadów walutowych pobieranych od klientów zadłużonych we franku. ""Jeżeli to będzie niewystarczające, na wniosek klienta bank będzie gotowy dokonać indywidualnej zmiany kalendarza wpłat lub wprowadzić wakacje kredytowe"" - dodał Pietraszkiewicz. Tłumaczył, że banki ""zaakceptowały możliwość"" bezprowizyjnego przewalutowania oraz ""uelastycznienia procedur restrukturyzacyjnych"". Podkreślił, że w przeszłości członkowie ZBP proponowali klientom możliwość przewalutowania kredytów w CHF na korzystnych dla nich zasadach, jednak zainteresowanie klientów takim rozwiązaniem było wówczas bardzo nikłe. Prezes ZBP zadeklarował, że - o ile będą tylko takie możliwości techniczne - wszystkie ułatwienia dla klientów powinny być dostępne od początku lutego. ""Zaproponujemy zasadę, żeby do końca roku rozliczenie ujemnej stawki LIBOR następowało także przez zmniejszenie raty kapitałowej, tak by klient zapłacili mniej"" - powiedział. Związek przedstawił obliczenia, z których wynika, że po samym uwzględnieniu ujemnej stopy procentowej w Szwajcarii, rata najbliższego kredytu będzie wyższa od tej sprzed skoku kursu o 7 procent. Jeśli dodatkowo wziąć pod uwagę wprowadzane przez część banków obniżenie różnicy pomiędzy kursem kupna i sprzedaży franków, rata wzrośnie o 5 procent. Natomiast zastosowanie ujemnych stóp i mniejszego spreadu walutowego w połączeniu z wydłużonym o dwa lata okresem spłaty pozwoli obniżyć ratę kredytu o 3 procent wobec tej sprzed 15 stycznia.",Prezes Związku Banków Polskich Krzysztof Pietraszkiewicz,
https://wiadomosci.onet.pl/swiat/bank-of-america-zlikwiduje-21-tys-miejsc-pracy/ccyww,"Bank of America zlikwiduje 2,1 tys. miejsc pracy","Bank of America Corp., drugi pod względem wielkości amerykański pożyczkodawca zlikwiduje około 2 100 miejsc pracy i zamknie 16 oddziałów zajmujących się udzielaniem kredytów hipotecznych, ponieważ wzrost stóp procentowych zmniejsza popyt na kredyty, powiedziały dwie osoby znające szczegóły planów.","Wśród zwalnianych, około 1 500 osób było bezpośrednio zaangażowanych w udzielanie kredytów, powiedział jeden z informatorów proszący o zachowanie anonimowości. Jego zdaniem, około 400 pracowało pod Cleveland w dziale obsługi klienta, a 200 zajmowało się zaległymi spłatami. Jak twierdzą informatorzy, zwolnienia mają nastąpić do 31 października. Banki udzielające kredytów hipotecznych zwalniają pracowników, ponieważ wyższe stopy procentowe zniechęcają do zaciągania kredytów refinansujących i rodzą pytanie, jak długo potrwa poprawa na rynku nieruchomości. Wells Fargo, największy amerykański pożyczkodawca na rynku kredytów hipotecznych, zamierza zwolnić 2 300 osób, JPMorgan Chase około 15 tysięcy. Liczba udzielanych przez Bank of America kredytów hipotecznych spadła pod koniec czerwca o pięć procent w stosunku do poprzedniego kwartału. Zmiany ""stanowią odzwierciedlenie naszych nieustających wysiłków w usprawnianiu usług i dopasowywaniu struktury kosztów do realiów rynkowych"", powiedział Terry Francisco, rzecznik banku z siedzibą w Charlotte w Karolinie Północnej. Zwolnienia mają nastąpić w trzech oddziałach w Kalifornii, a także w Wirginii, Waszyngtonie, Teksasie i Ohio, jak wynika z prowadzonych w sierpniu rozmów z pracownikami, powiedzieli informatorzy. Zdaniem informatorów, niektórym zostaną przedstawione propozycje pracy na innych stanowiskach w firmie. W połowie roku liczba zatrudnionych w Bank of America wynosiła ponad 257 tysięcy osób. Prezes Brian T. Moynihan ponownie ogranicza zakres działania banku rozszerzony w 2008 roku dzięki przejęciu Countrywide Financial Corp., wówczas największego amerykańskiego pożyczkodawcy w sektorze kredytów hipotecznych. Po zamknięciu w 2011 roku oddziałów zajmujących się odwróconymi kredytami hipotecznymi i banków korespondentów firma zajęła się mniejszymi oddziałami dawniej należącymi do Countrywide i zaczęła je zamykać lub łączyć, powiedział jeden z informatorów. Organy nadzoru i ustawodawcy oskarżali Countrywide o stosowanie nieścisłych standardów i nieuczciwe metody w pozyskiwaniu pożyczkobiorców, co przyczyniło się do powstania bańki na rynku nieruchomości, a w jej następstwie do kryzysu, co kosztowało Bank of America ponad 45 miliardów dolarów. Bank Countrywide został przejęty za rządów poprzednika Moynihana - Kennetha Lewisa. - Mamy już prawie za sobą bum kredytów refinansujących i jeszcze nie wiemy, co się będzie działo na rynku zakupów - powiedziała Nancy Bush, założycielka NAB Research w New Jersey, firmy badawczej zajmującej się bankami. - Countrywide miał oddziały wszędzie, więc najtrudniejszą sprawą dla Bank of America jest przekształcenie zabałaganionej spuścizny w sprawnie działającą firmę. Zdaniem jednego z informatorów, po cięciach pozostanie około 25 oddziałów zajmujących się kredytami hipotecznymi. Najbardziej odczują je przedmieścia Cleveland, gdzie pracowało tysiąc osób. O tym pisała w ubiegłym miesiącu gazeta ""Plain Dealer'. Większość zwolnień następuje oprócz planowanej redukcji o 30 tysięcy osób, o której poinformowano w 2011 roku w ramach projektu ""Nowy Bank of America"" (Project New BAC) wprowadzonego przez Moynihana w celu obniżenia kosztów, powiedział jeden z informatorów. - Spodziewamy się pewnego spowolnienia w sektorze kredytów hipotecznych wynikającego z ostatniej podwyżki stóp procentowych - powiedział 17 lipca podczas telekonferencji dyrektor finansowy Bank of America Bruce Thompson. Koszt 30-letniego kredytu hipotecznego o stałej racie spłaty wzrósł w ubiegłym tygodniu do 4,75 procent z 3,35 procent w maju. Kredyty refinansujące stanowiły w pierwszej połowie roku 70 procent rynku kredytów hipotecznych, a ostatnio spadły do 50 procent i w następnych miesiącach spadek może się pogłębiać, napisał w sierpniowej notce do pracowników Franklin Codel, szef działu kredytów hipotecznych Wells Fargo w San Francosco. Dyrektor finansowy Wells Fargo Tim Sloan powiedział podczas poniedziałkowej konferencji z inwestorami, że rosnące stopy procentowe raczej nie będą oznaczały końca ożywienia na rynku nieruchomości, ponieważ powstają nowe rodziny, a ceny domów wciąż są przystępne.",,
https://wiadomosci.onet.pl/ue-porozumienie-w-sprawie-wspolnego-systemu-likwidacji-bankow/cbr40,UE: porozumienie w sprawie wspólnego systemu likwidacji banków,"Po 16 godzinach rozmów negocjatorzy Parlamentu Europejskiego i krajów UE osiągnęli w czwartek porozumienie w sprawie wspólnego mechanizmu restrukturyzacji i uporządkowanej likwidacji banków (SRM), drugiego filaru unii bankowej.","- To dobre wieści dla przywrócenia zaufania do europejskich banków - oceniła jedna z negocjatorek PE chadeczka Corien Wortmann-Kool. Dodała, że porozumienie z krajami UE gwarantuje decyzje w sprawie problematycznych banków w ciągu dwóch dni. ""To duży plus tego porozumienia, rok temu wyraźnie widzieliśmy jak przeciągające się rozmowy w sprawie cypryjskich banków podnosiło koszty"" - powiedziała Wortmann-Kool. Dzięki porozumieniu rozporządzenie w sprawie SRM może być przyjęte jeszcze w tej kadencji PE, zgodnie ze wskazówkami przywódców unijnych. Unia bankowa ma uchronić euroland przed kolejnym kryzysem finansowym i oszczędzić kieszenie podatników, gdy upadają banki. Pierwszym filarem unii bankowej jest wspólny nadzór bankowy, który zacznie działać jesienią.",,
https://wiadomosci.onet.pl/swiat/ke-przyjela-zasady-obliczania-skladek-do-funduszy-na-likwidacje-bankow/3flrt,KE przyjęła zasady obliczania składek do funduszy na likwidację banków,"Komisja Europejska przyjęła zasady obliczania składek banków do krajowych funduszy na restrukturyzację i likwidację banków, które popadną w tarapaty. Wysokość składki ma zależeć od wielkości banku i profilu ryzyka.","Jak poinformował komisarz UE ds. rynku wewnętrznego Michel Barnier, zgodnie z propozycją Komisji ""każdy bank będzie płacił składki odpowiednio do swojej wielkości i profilu ryzyka"". Najmniejsze banki i kasy oszczędnościowe mają mieć odrębny system składek. Będzie on oparty na kwotach ryczałtowych (od 1000 do 50 tys. euro rocznie). KE wyjaśnia, że zazwyczaj małe instytucje finansowe (o sumie bilansowej poniżej 1 mld euro) mają niski profil ryzyka i jest mniej prawdopodobne, iż będą korzystać z funduszy restrukturyzacji i uporządkowanej likwidacji. Utworzenia funduszy na restrukturyzację i likwidację banków wymaga od krajów UE dyrektywa w sprawie naprawy oraz restrukturyzacji i uporządkowanej likwidacji banków, aby była pewność, że banki same będą ponosiły koszty swoich problemów, zamiast sięgać po pieniądze podatników. Fundusze te mają zostać powołane 1 stycznia 2015 r., ale w obrębie budowanej unii bankowej mają zostać połączone i zastąpione przez wspólny fundusz. Ma on się napełniać od 2016 r. przez osiem lat i opiewać docelowo na ok. 55 mld euro (albo równowartość 1 proc. kwoty gwarantowanych depozytów wszystkich banków).",fot. AFP Photo,
https://wiadomosci.onet.pl/kraj/banki-oczekuja-w-trzecim-kwartale-dalszego-zlagodzenia-polityki-dot-kredytow/xdgz1,Banki oczekują w trzecim kwartale dalszego złagodzenia polityki dot. kredytów,"Banki oczekują w III kwartale 2013 roku w segmencie kredytów konsumpcyjnych istotnego złagodzenia polityki kredytowej i wzrostu popytu na te kredyty, natomiast w segmencie kredytów mieszkaniowych niewielkiego złagodzenia polityki kredytowej i niewielkiego wzrostu popytu - wynika z ankiety NBP.","NBP podał, że w II kwartale, porównaniu z poprzednim kwartałem, zmniejszył się odsetek banków, które zaostrzały warunki udzielania kredytów dla przedsiębiorstw. Po raz pierwszy od roku banki złagodziły w ujęciu netto warunki kredytowe w zakresie maksymalnego okresu kredytowania i pozaodsetkowych kosztów tych kredytów. Z ankiety NBP wynika, że zdecydowana większość banków nie przewiduje zmian polityki kredytowej wobec przedsiębiorstw w III kwartale, a zaostrzenie polityki kredytowej o nieznacznej skali zadeklarowały pojedyncze banki. W III kwartale banki oczekują niewielkiego wzrostu popytu w segmencie kredytów dla dużych przedsiębiorstw. W opinii banków popyt w segmencie kredytów dla małych i średnich przedsiębiorstw nie ulegnie istotnym zmianom w nadchodzącym kwartale. NBP podał, że banki, podobnie jak w poprzednich kwartałach, podwyższały w II kwartale marże na kredytach mieszkaniowych i odczuły wzrost popytu na te kredyty. W ujęciu netto banki przewidują złagodzenie polityki kredytowej w III kwartale. Większość banków nie planuje jednak zmian w tym zakresie. Ankietowane banki oczekują niewielkiego wzrostu popytu na kredyty mieszkaniowe w III kwartale 2013 r., jednocześnie większość z nich nie spodziewa się żadnych zmian popytu. Z ankiety NBP wynika, że niemal połowa banków złagodziła kryteria udzielania kredytów konsumpcyjnych w II kwartale 2013 r. Największy odsetek banków podwyższył maksymalną kwotę oferowanych kredytów, a jednocześnie banki dokonały obniżki marż. Wydłużenie maksymalnego okresu kredytowania zadeklarowało około 16 proc. banków. Złagodzenie polityki kredytowej w obszarze tych kredytów wynikało przede wszystkim z czynników nieuwzględnionych w ankiecie, do których banki zaliczyły nowelizację Rekomendacji T.",,
https://wiadomosci.onet.pl/kraj/poslowie-wszystkich-klubow-za-likwidacja-bankowego-tytulu-egzekucyjnego/we6vqt,Posłowie wszystkich klubów za likwidacją bankowego tytułu egzekucyjnego,"Usunięcie możliwości wystawiania przez banki bankowego tytułu egzekucyjnego – przewidują trzy projekty zmian w Prawie bankowym autorstwa PO, PiS i SLD, którymi w czwartek zajmował się Sejm. Kością niezgody pozostaje termin wejścia w życie noweli.","Podczas czwartkowej dyskusji w Sejmie posłowie wszystkich klubów opowiedzieli się za likwidacją bankowego tytułu egzekucyjnego. Bankowy tytuł egzekucyjny (BTE) to dokument stwierdzający istnienie wymagalnej wierzytelności banku wobec osoby, która dokonała z nim czynności bankowej (np. udzielony kredyt), lub która ustanowiła na rzecz banku zabezpieczenia takiej wierzytelności. Jeśli dana osoba nie wywiązuje się z umowy, bank wystawia BTE. Klauzulę wykonalności nadaje takiemu dokumentowi sąd i jest on wówczas podstawą wszczęcia egzekucji komorniczej. W kwietniu br. Trybunał Konstytucyjny zakwestionował jednak konstytucyjność tego instrumentu, ale w orzeczeniu sędziowie odroczyli termin utraty mocy zakwestionowanych przepisów aż do 1 sierpnia 2016 r. Tłumaczyli to umożliwieniem bankom ""zakończenia spraw w toku oraz wydania przez ustawodawcę odpowiednich przepisów intertemporalnych"". Aby wykonać wyrok TK swoje projekty złożyli posłowie PO oraz SLD. Przewidują one uchylenie przepisów dotyczących wystawiania BTE. PiS swój projekt złożyło jeszcze przed wyrokiem TK. Brak możliwości wystawiania tytułów egzekucyjnych spowoduje konieczność prowadzenia przez banki postępowania egzekucyjnego w postępowaniu sądowym, co miałoby zapewnić dłużnikom tych instytucji prawo do merytorycznego rozstrzygnięcia sprawy przez sąd. Paweł Arndt z PO, prezentując projekt swojego klubu, mówił w czwartek w Sejmie, że przewiduje on także likwidację instrumentu podobnego do BTE, z którego korzystać mogą obecnie SKOK-i. Dodał, że projekt przewiduje, że wejście w życie zmian miałoby nastąpić 1 sierpnia 2016 r., by banki mogły się odpowiednio przygotować do nowych regulacji i nie ucierpieli na tym ich klienci. ""Odpowiednie vacatio legis jest bardzo istotne z punktu widzenia klientów banków, których interes powinien być nadrzędny"" – stwierdził. Odmiennego zdania są posłowie Sojuszu. Poseł tego klubu Wincenty Elsner, prezentując konkurencyjny projekt podkreślał, że ""wreszcie doczekaliśmy się momentu, gdy BTE będzie zlikwidowany"". Zaznaczył przy tym, że obecnie posłowie będą się spierać tylko o to, kiedy zmiany miałyby wejść w życie. Wskazał, że projekt SLD zakłada skrócenie vacatio legis do 14 dni. Tłumaczył to tym, że pozostawienie bankom ponad 15 miesięcy na „zakończenie spraw w toku” spowoduje wzmożone wystawianie przez banki tego instrumentu. ""Nie upieramy się jednak, co do tych 14 dni. Może podczas prac nad projektem pojawią się argumenty, by wydłużyć ten termin. Nie zgodzimy się jednak, by zmiany weszły w życie dopiero w sierpniu 2016 r."" – podkreślił. Posłowie wszystkich klubów odnieśli się do projektów pozytywnie, choć przedstawiciele opozycji podkreślali, że zmiany muszą wejść w życie jak najszybciej. Podczas posiedzenia posłowie zajęli się też projektem PiS, który także przewiduje likwidację BTE, ale został złożony do Sejmu już w 2013 r. Sejmowa komisja finansów publicznych, która nad nim pracowała przed kwietniowym wyrokiem TK, zarekomendowała, by go odrzucić. Jarosław Charłampowicz (PO) poinformował jednak, że jego klub chce złożyć wniosek o ponowne skierowanie projektu PiS do komisji, tak by posłowie mogli pracować łącznie nad trzema dokumentami dotyczącymi BTE i wspólnie wypracować jak najlepsze dla klientów banków rozwiązania. Wicemarszałek Sejmu, Jerzy Wenderlich, poinformował, że ponowne skierowanie projektu PiS do komisji finansów może nastąpić, dopiero gdy posłowie odrzucą w głosowaniu wcześniejszy wniosek komisji, by odrzucić dokument. Głosowanie to miałoby nastąpić podczas bloku głosowań zaplanowanych na piątek. TK w swoim kwietniowym orzeczeniu uzasadniał, że uprawnienie banków do wystawiania BTE narusza zasadę równego traktowania. Sędziowie wskazali, że bank i jego klient posiadają co prawda wspólną cechę – są stronami prywatnoprawnego stosunku zobowiązanego, który oparty jest na zasadzie prawnej (formalnej) równości i autonomii woli stron. Dlatego też ""powinny mieć równe, co do zasady, możliwości obrony swych praw i interesów wynikających z zawartej umowy”.",,
https://wiadomosci.onet.pl/swiat/grecja-prezes-banku-centralnego-obejmuje-resort-finansow/g833k,Grecja: prezes banku centralnego obejmuje resort finansów,"Nowym greckim ministrem finansów będzie, zgodnie z oczekiwaniami, dotychczasowy prezes Narodowego Banku Grecji Wasilis Rapanos - poinformowało biuro prasowe rządu. Resort dyplomacji obejmie zastępca szefa Nowej Demokracji (ND) Dimitris Awramopulos.","Konserwatywna ND jest główną siłą w trójpartyjnej koalicji, w skład której wchodzi jeszcze socjalistyczny PASOK i umiarkowana Demokratyczna Lewica. Premierem został przywódca ND Antonis Samaras. Nowy rząd ma zostać zaprzysiężony wieczorem. Premiera zaprzysiężono wczoraj.",,
https://wiadomosci.onet.pl/slady-rabusiow-berlinskiego-banku-prowadza-do-polski/meycc,Ślady rabusiów berlińskiego banku prowadzą do Polski?,"Niemiecka policja prowadzi śledztwo ws. głośnego napadu na berliński bank. W połowie stycznia rabusie wykopali tunel, którym dostali się do skarbca. Ślady wskazują, że nieznani sprawcy mogli pochodzić z Polski.","Włamania dokonano w nocy z 13 na 14 stycznia 2013 w berlińskiej dzielnicy Steglitz-Zehlendorf. Według poszlak jakimi dysponuje policja, za napad mogą być odpowiedzialni Polacy. - Nie stwierdzamy tego definitywnie. To jeden z wielu tropów - powiedział rzecznik berlińskiej policji. W 45-metrowym tunelu, który rabusie wykopali między garażem podziemnym a skarbcem, znaleziono podobno butelki i puszki po napojach z polskimi etykietami. Także tysiąc kątowników, pozostawionych w tunelu, pochodziło z Polski - poinformowali śledczy z grupy dochodzeniowej ""Soko Tunel"". Policja otrzymała już ponad 200 cennych wskazówek związanych z napadem. Niezwykła prośba policji o materiał filmowy Berlińska policja jest przekonana, że przestępcy zostaną wkrótce ujęci. Oficerowie śledczy zwrócili się z niezwykłą prośbą do mediów. Fotografowie i ekipy telewizyjne są proszeni o przejrzenie materiału z 1 października. W tym dniu kręcili oni materiały reporterskie i robili zdjęcia przed teatrem Schlossparktheater w związku ze śmiercią znanego aktora Dirka Bacha. Teatr znajduje się naprzeciwko obrabowanego banku. Policja poszukuje samochodu kombi o ciemnym kolorze oraz ciężarówki o jasnym kolorze z naklejonym na masce czarnym kwadratem. Ma nadzieję, że może oba pojazdy przypadkowo zostały sfotografowane lub sfilmowane w tle. Rabusie okradli wszystkie skrytki depozytowe w banku i uciekli tunelem. Jednego z nich, w ubraniu roboczym, widziało kilku świadków. Na podstawie ich zeznań sporządzono portret pamięciowy. Dpa/Barbara Cöllen red. odp. Iwona D. Metzner",Stare Pilne,
https://wiadomosci.onet.pl/kraj/zmiany-w-rekomendacji-s-korzystne-dla-polskich-bankow-moodys/tc6pw,Zmiany w rekomendacji S korzystne dla polskich banków - Moody's,"Zmiany w Rekomendacji S są korzystne dla polskich banków, ponieważ poprawiają jakość nowych hipotecznych kredytów mieszkaniowych - podano w komunikacie agencji ratingowej Moody's.","""Jest to szczególnie istotne, gdyż hipoteczne kredyty mieszkaniowe stanowią największą klasę aktywów (40 proc. wszystkich pożyczek - stan na październik 2013 r.) w polskim systemie bankowym"" - napisano. Komisja Nadzoru Finansowego zaostrzyła w nowej Rekomendacji S zasady przyznawania kredytów hipotecznych. Zgodnie z wytycznymi Komisji wkład własny przy zakupie nieruchomości na kredyt wyniesie co najmniej 5 proc., rok później będzie to co najmniej 10 proc., a w 2016 r. - 15 proc. Nie będzie można brać go na dłużej niż 35 lat.",fot. Shutterstock,
https://wiadomosci.onet.pl/swiat/wegry-orban-szanse-na-porozumienie-z-mfw-sa-niewielkie/v31jj,Węgry: Orban: szanse na porozumienie z MFW są niewielkie,"MFW to ""zwykły bank"", któremu zależy tylko na tym, by rząd Węgier zniósł podatek od banków i w zamian opodatkował własnych obywateli - powiedział w piątek premier tego kraju Viktor Orban. Wg niego szanse na porozumienie z MFW są ""niewielkie"".","Międzynarodowy Fundusz Walutowy to ""kruk, który drugiemu krukowi oka nie wykole"", który dąży do przeniesienia obciążenia fiskalnego z banków na ich węgierskich klientów - powiedział Orban w wywiadzie radiowym. W czwartek MFW ogłosił wstrzymanie negocjacji z Węgrami w sprawie kredytu wysokości 15-20 mld euro, ponieważ władze w Budapeszcie chciały, by zamiast tego Fundusz udzielił mu elastycznej linii kredytowej. Elastyczna linia kredytowa obwarowana jest mniejszą liczbą warunków i w mniejszym stopniu ograniczałaby swobodę ruchów rządu Orbana w polityce gospodarczej. Dotychczasowe działania prawicowych władz kraju - m.in. wprowadzenie podatku bankowego - postrzegane są jako nieprzyjazne wobec zagranicznych inwestorów. MFW przyznaje elastyczną linię kredytową jedynie tym państwom, które uważa za wiarygodnych partnerów. Jednym z takich krajów jest Polska - pisze agencja dpa. Podatek bankowy, wprowadzony w 2010 roku w ramach pakietu mającego na celu utrzymanie w ryzach deficytu budżetowego, ma według rządu pomóc w ograniczeniu deficytu i przynieść dodatkowe wpływy do budżetu państwa w wys. do 650 mln euro rocznie. MFW i UE wskazywały wielokrotnie, że podatek ten zabiera pieniądze z gospodarki i zbytnio obciąża węgierski sektor bankowy. Węgry zwróciły się do MFW o pomoc finansową pod koniec 2011 roku, gdy ich rating kredytowy został obniżony do kategorii ""śmieciowej"" i krajowi groziła niewypłacalność.","Viktor Orban, fot. AFP",
https://wiadomosci.onet.pl/swiat/rostowski-o-zaletach-wspolnego-nadzoru-bankowego-eurolandu/9dkb5,Rostowski o zaletach wspólnego nadzoru bankowego eurolandu,"Podczas gdy euroland ogłosił przyspieszenie prac nad wspólnym nadzorem bankowym z udziałem EBC, Polska nie zmienia stanowiska. Jesteśmy wstępnie za, ale pilnujemy interesów państw goszczących banki-córki - tłumaczył minister finansów Jacek Rostowski.","Jak powiedział dziennikarzom we wtorek w Brukseli Jacek Rostowski, taki wspólny europejski nadzór eurolandu ""może być nawet pożądany"" dla Polski i innych tzw. państw goszczących. Dodał, że państwa goszczące stanowią ""przytłaczają większość"" w UE (jest ich 21 na 27), a więc ich interesy muszą być brane pod uwagę w procesie tworzenia europejskiego nadzoru bankowego. - Zawsze byliśmy za tym, aby uprawnienia nadzorów macierzystych były stopniowo przekazywane do nadzoru europejskiego. I organizacyjnie, i logistycznie jest na pewno lepiej, by nasz nadzór miał do czynienia tylko z jednym nadzorem zagranicznym - wyjaśnił. - A co więcej taki nadzór europejski nie będzie tak bliski nadzorowanym instytucjom macierzystym. Nie będzie do takiego stopnia narodowy. Z punktu widzenia państw goszczących taka ewolucja jest pożądana - podkreślił. Po spotkaniu eurogrupy komisarz ds. walutowych Olli Rehn ogłosił w nocy z poniedziałku na wtorek, że Komisja Europejską już ""w pierwszych dniach września"" przedstawi propozycję legislacyjną ""jednego mechanizmu nadzorującego"" banki eurolandu z udziałem Europejskiego Banku Centralnego. To odpowiedź na decyzję przywódców eurolandu na marginesie szczytu UE 28-29 czerwca. We wtorek temat był omówiony w gronie 27 ministrów finansów na posiedzeniu Ecofinu. Polskie stanowisko w tej sprawie się nie zmieniło - zapewnił Rostowski. Podkreślił, że cała propozycja służy ratowaniu unii monetarnej, co jest korzystne dla wszystkich państw UE. ""Dla Polski i innych państw będących poza strefą euro rozpad strefy euro byłby katastrofą gospodarczą i także polityczną"" - powiedział. Ostateczne stanowisko Polska określi jednak dopiero, kiedy będą znane szczegóły propozycji. -Wszytko będzie zależało od tego, jak to będzie wszystko zorganizowane w sytuacji, w której istniejący nadzór bankowy będzie musiał dzielić się uprawnieniami z EBC. Tu będziemy musieli bardzo dokładnie śledzić ewolucję - powiedział. Przypomniał, że do przyjęcia propozycji KE potrzebna będzie jednomyślna zgoda wszystkich 27 państw, a nie tylko eurolandu.",,
https://wiadomosci.onet.pl/kraj/zmiany-na-polskiej-scenie-bankowej/82qtq,Zmiany na polskiej scenie bankowej,"Sprzedaż skandynawskiej grupy Nordea może rozwiązać worek z transakcjami na rynku bankowym. Z informacji ""Dziennika Gazety Prawnej"" wynika, że rusza też sprzedaż banku BGŻ należącego do holenderskiej grupy Rabobank.","Według informacji ""DGP"" Rabobank wynajął już doradcę przy tej transakcji, którym jest bank inwestycyjny Rotschild. Do końca roku pozyskać inwestora branżowego ma także Alior, w tle wciąż spekuluje się na temat sprzedaży Millennium, a może i nawet BPH. Potencjalnych kupców jest jednak niewielu, na dodatek ograniczają się tylko do graczy branżowych. Z kolei o planach sprzedaży Nordea Bank Polska ""DGP"" informował w lutym. Skandynawska grupa, która do przeprowadzenia operacji zatrudniła Bank of America Merrill Lynch, zaprosiła do transakcji kilka dużych banków. Najbliżej przejęcia Nordei jest PKO BP. Na stole położone zostały wszystkie aktywa skandynawskiej grupy - oprócz banku także firma leasingowo-faktoringowa, towarzystwo ubezpieczeń na życie i fundusz emerytalny. ""PKO BP jest najpoważniejszym kandydatem, trwają negocjacje cenowe"" - dowiedziała się gazeta od osób znających kulisy sprawy.",fot. Shutterstock,
https://wiadomosci.onet.pl/swiat/stopy-procentowe-w-szwecji-bez-zmian-glowna-wynosi-10-proc/yjj67,"Stopy procentowe w Szwecji bez zmian - główna wynosi 1,0 proc.","Bank centralny Szwecji Riksbank pozostawił stopy procentowe bez zmian, już czwarte posiedzenie z rzędu - poinformował bank w komunikacie.","Główna stopa procentowa wynosi nadal 1,00 proc. Analitycy spodziewali się na tym posiedzeniu banku pozostawienia stóp procentowych bez zmian. Bank obniżył ostatnio główną stopę procentową w grudniu 2012 r. - o 25 pkt. bazowych, z 1,25 proc. do 1,00 proc.",9. Sztokholm,
https://wiadomosci.onet.pl/swiat/parlament-zatwierdzil-porozumienie-podatkowe-z-usa/t4nmp,Parlament zatwierdził porozumienie podatkowe z USA,"Szwajcarski parlament ostatecznie zatwierdził w poniedziałek porozumienie podatkowe z USA, w ramach którego miejscowe banki mają obowiązek dostarczania amerykańskim władzom danych bankowych Amerykanów, którzy lokują swoje pieniądze poza krajem.","Porozumienie zaaprobowane w maju przez rządy w Waszyngtonie i Bernie stało się podstawą głosowanej w poniedziałek ustawy. ""Za"" głosowało 112 deputowanych Rady Narodowej (izby niższej), 51 było przeciw, a 21 wstrzymało się od głosu. Wcześniej porozumienie przegłosowała także izba wyższa, Rada Kantonów. Przyjęta ustawa reguluje zasady, na jakich banki mogą współpracować z władzami podatkowymi USA i przekazywać informacje o działalności klientów, choć bez ujawniania ich tożsamości. W myśl tego aktu zagraniczne banki mają obowiązek informować amerykańskie władze o kontach obywateli USA oraz udzielać im na życzenie niezbędnych informacji. Ma to na celu walkę z unikaniem podatków przez Amerykanów, którzy na zagranicznych kontach ukrywają swoje aktywa przed rodzimym fiskusem. Nowe prawo zacznie obowiązywać w Szwajcarii od połowy 2014 roku. Każdy bank będzie miał swobodę decyzji, czy podporządkować się amerykańskim wymogom, czy też nie przystępować do porozumienia, narażając się tym samym na kosztowne skutki postępowania przed amerykańskim sądem. Obecnie w USA toczą się postępowania przeciwko kilkunastu szwajcarskim bankom, w których zamożni Amerykanie ukrywają swe pieniądze przed fiskusem, oszczędzając miliardy dolarów podatków. Porozumienie Szwajcaria-USA pozwoli umorzyć te postępowania, by banki nie musiały płacić gigantycznych kar. W 2009 roku największy szwajcarski bank USB został zmuszony do zapłaty 780 mln dolarów i przekazania USA nazwisk ponad 4 tys. klientów; doprowadziło to potem do ścigania kolejnych banków. W styczniu koniec działalności ogłosił najstarszy prywatny szwajcarski bank, Wegelin i Spółka, który przyznał się do pomocy Amerykanom w unikaniu podatków i zapłacił grzywnę w wys. 58 mln dol.",,
https://wiadomosci.onet.pl/kraj/wniosek-rpo-do-ministra-finansow-ws-blokowania-kont-bankowych/1578k,Wniosek RPO do ministra finansów ws. blokowania kont bankowych,"Banki nie powinny na żądanie organu egzekucyjnego, np. urzędu skarbowego, zajmować wszystkich rachunków dłużnika, jeżeli na jednym z nich są wystarczające środki, by pokryć należność - napisała Rzecznik Praw Obywatelskich Irena Lipowicz do ministra finansów.","""Paradoksalnie, im więcej rachunków bankowych posiada zobowiązany, tym wyższa kwota zostaje zablokowana"" - napisała Lipowicz, powołując się na liczne skargi napływające do niej w tej sprawie od obywateli. Jej zastrzeżeń nie budzi sytuacja, gdy organ egzekucyjny nie wskazał numeru konkretnego rachunku, ale sytuacja, gdy to uczynił, a mimo tego banki zajmują wszystkie pozostałe konta dłużnika. Rzecznik wskazała, że wątpliwości, czy jest to zgodne z prawem, mają eksperci prawa. Część uznaje, że mimo wskazania przez organ egzekucyjny konkretnego numeru rachunku bankowego, banki muszą zablokować wszystkie pozostałe konta należące do zobowiązanego. Niektórzy natomiast są zdania, że banki powinny respektować wolę organu egzekucyjnego i jeżeli chce on zająć wierzytelność z konkretnego rachunku bankowego, bo uważa, że to wystarczy, wówczas bank nie powinien blokować pozostałych kont.",,
https://wiadomosci.onet.pl/kiosk/bank-pod-czerwona-latarnia/t0v9x,Bank pod czerwoną latarnią,Większość ma na koncie niewiele ponad dolara. Nawet tak drobne oszczędności dają jednak pewność siebie i mogą ułatwić decyzję o zmianie zawodu - przekonują twórcy banku dla prostytutek w Bombaju.,"Sima wchodzi do małego sklepiku w Kamathipurze, dzielnicy czerwonych latarni w Bombaju, i wyciąga pieniądze schowane w staniku, po czym poprawia podrabianą koszulkę Prady. Wczoraj było święto narodowe i interes dobrze szedł, więc udało jej się odłożyć dwudniowy zarobek, około 66 dolarów. Pod ścianą na tanich plastikowych krzesłach siedzą inne kobiety. Przyszły do banku, który ma niezwykłą misję - obsługuje jedynie prostytutki. - Moim marzeniem jest zarobić dużo pieniędzy, wrócić do mojej wioski i zbudować dom - mówi 25-letnia Sima. - Może kiedyś mi się uda. Większość z czterech tysięcy prostytutek pracujących w okolicy ma na swoim koncie nie więcej niż dolara. Jednak zdaniem założycieli istniejącego od pięciu lat banku Sangini (słowo to w języku hindi znaczy ""przyjaciółka""), nawet najdrobniejsze finansowe zabezpieczenie sprawia, że kobiecie łatwiej jest odmówić klientowi, który żąda seksu bez zabezpieczenia. Poza tym oszczędności budują poczucie pewności siebie i zapewniają kobietom środki na zmianę zawodu, jeśli zdecydują się na taką możliwość. Wiele kobiet zostawia tu książeczki bankowe, żeby nie odkrył ich mąż albo alfons i nie próbował przejąć ich zarobków. Mężczyźni mogą wpłacać pieniądze, ale nie mogą ich wypłacać bez zgody kobiety - tłumaczy Diane Cross, charyzmatyczna pracownica socjalna prowadząca bank. - Kiedy kobieta zaczyna oszczędzać, nie jest już tak zdesperowana i może podejmować lepsze decyzje - tłumaczy filozofię banku. Kamathipura uważana jest za największą dzielnicę czerwonych latarni w Azji. Powstała w czasach kolonialnych, w 1795 roku, i szybko zdobyła popularność wśród żołnierzy brytyjskich i klientów indyjskich. Handlarze przywozili tu kobiety nawet z Japonii i Europy. Dziś jest to zaniedbana, ale dobrze zorganizowana sieć uliczek w okolicy zamieszkanej głównie przez muzułmanów - widok kobiety w burce mijającej grupę prostytutek nie należy do rzadkości. Niektóre z kobiet pracujących na terenie 14 wąskich ulic wolą pracować rano, obsługując kierowców ciężarówek, inne przyjmują klientów głównie wieczorem. Wzdłuż ulic stoją cztero-pięciopietrowe domy. W pokojach o powierzchni dziewięciu metrów kwadratowych mieszczą się nawet cztery łóżka. Swoje usługi oferują tu zarówno kobiety, jak i mężczyźni, a na jednej ulicy przyjmują osoby transseksualne. Chociaż klientami Sangini są kobiety, bank zastanawia się nad rozszerzeniem usług na innych pracowników seksualnych. - Kościoły atakują nas, twierdząc, że propagujemy prostytucję - mówi Krishna Sarda, przewodniczący India800 Foundation, organizacji finansowanej z grantów, która udziela gwarancji bankowi Sangini. - Myślenie, że można całkowicie wykorzenić prostytucję, to naiwność. Dlatego my staramy się położyć kres wyzyskowi. A wyzysku jest w tej okolicy sporo, biorąc pod uwagę liczbę działających tu alfonsów, właścicieli burdeli, handlarzy ludźmi, drobnych złodziei i pożyczkodawców. Stojąc w drzwiach niedaleko banku, Rena zagaduje przechodzących mężczyzn. Ma na sobie czarną sukienkę, a usta pomalowane czerwoną szminką. Własne konto oszczędnościowe to błogosławieństwo, mówi. Normalne banki wymagają niezliczonej papierkowej roboty, niechętnie patrzą na małe wpłaty i gardzą prostytutkami, dodaje. - W Sangini każda rupia jest bezpieczna - mówi. Odkąd zostawił ją mąż, sama zarabia na utrzymanie trójki dzieci w Kalkucie. Chociaż brakuje dokładnych statystyk, szacuje się, że w Indiach działa około 2,5 miliona pracowników seksualnych. Banki, które pomagają im oszczędzać - pomysł oparty na systemie mikropożyczek - działają również w Mysore i Kalkucie. W tym drugim mieście działa jedna z najstarszych instytucji tego typu w kraju, założona w 1995 roku Usha Multipurpose Cooperative. (…) Sima, klientka banku Sangini opowiada, że przyjechała do Indii 20 lat temu. Mężczyzna z jej rodzinnej wioski w Nepalu obiecał, że ją poślubi, po czym przywiózł ją do Bombaju i sprzedał do burdelu. Nie może wrócić, ponieważ ciąży na niej piętno.","Prostytutka w dzielnicy Kamathipura, fot. Reuters",
https://wiadomosci.onet.pl/kraj/knf-wydala-zgode-na-polaczenie-bgz-i-rabobanku-polska/8grlr,KNF wydała zgodę na połączenie BGŻ i Rabobanku Polska,"Komisja Nadzoru Finansowego zgodziła się w piątek na połączenie Banku Gospodarki Żywnościowej i Rabobanku Polska. Komisja poinformowała w komunikacie, że cały majątek Rabobanku Polska zostanie przeniesiony do BGŻ.","Pod koniec listopada BGŻ i Rabobank Polska uzgodniły plan połączenia. Postanowiono, że akcjonariuszowi Rabobank Polska, czyli Rabobank International Holding, za jedną akcję tego banku zostanie przyznanych 41 akcji połączeniowych. Połączenie zostanie przeprowadzone poprzez przeniesienie całego majątku Rabobank Polska jako spółki przejmowanej, na rzecz Banku BGŻ jako spółki przejmującej, z równoczesnym podwyższeniem kapitału zakładowego Banku BGŻ poprzez emisję 5 mln 2 tys. akcji serii H, czyli akcji połączeniowych. W wyniku połączenia kapitał zakładowy BGŻ zostanie podwyższony o 5 mln 2 tys. zł do 56 mln 138 tys. 764 zł. W wyniku połączenia Bank BGŻ wstąpi we wszystkie prawa i obowiązki Rabobank Polska, a Rabobank Polska zostanie rozwiązany bez przeprowadzania postępowania likwidacyjnego. ""Ze względu na fakt, że obydwa banki są częścią Grupy Rabobank, proponowane połączenie powinno (...) spowodować wyższą zdolność połączonego banku do wykorzystania posiadanej przez Grupę Rabobank sieci oraz oferty usług i produktów"" - podał BGŻ w komunikacie zapowiadającym połączenie obu banków. ""(...) połączenie powinno także pomóc w uznaniu BGŻ po połączeniu, wraz z jego nowym pionem, który utrzyma obecną działalność oraz strukturę Rabobank Polska, jako jednego z głównych podmiotów w obszarze finansowania dużych korporacji z sektora spożywczego i rolnego (...)"" - dodano. Decyzja o połączeniu obu banków jest wynikiem zobowiązań przyjętych przez Coöperatieve Centrale Raiffeisen-Boerenleenbank BA oraz Rabobank International Holding BV wobec KNF. Na początku grudnia br. BNP Paribas Group zapowiedział, że przejmie od Rabobanku 98,5 proc. akcji Banku BGŻ za 4,2 mld zł (ok. 1 mld euro). W komunikacie prasowym napisano, że finalizacja transakcji uzależniona jest m.in. od otrzymania koniecznych zgód regulatora. ""Jesteśmy przekonani, że połączenie doświadczenia Banku BGŻ, zwłaszcza w segmencie rolno-spożywczym i e-bankowości, z istniejącą działalnością BNP Paribas Polska pozwoli stworzyć wyjątkowego gracza na polskim rynku bankowym ze znaczącymi perspektywami wzrostu"" - powiedział cytowany w komunikacie prasowym Stefaan Decraene, szef bankowości detalicznej BNP Paribas International i członek komitetu wykonawczego BNP Paribas. W listopadzie BNP Paribas złożył niewiążącą ofertę zakupu BGŻ. Wcześniej także UniCredit podawał, że chce kupić BGŻ od Rabobanku i złożył już w tej sprawie ofertę. Zainteresowanie zakupem BGŻ sygnalizował także Santander. Komisja Nadzoru Finansowego oceniała jednak, że inwestor ten powinien najpierw dokończyć poprzednią fuzję BZ WBK z Kredyt Bankiem. Według spekulacji prasowych, bankiem BGŻ zainteresowany był także m.in. Credit Agricole.",fot. Dorota Dunicz/Onet,
https://wiadomosci.onet.pl/kraj/uokik-23-parabanki-wprowadzaja-klientow-w-blad-w-swoich-reklamach/pswqp,UOKiK: 23 parabanki wprowadzają klientów w błąd w swoich reklamach,"23 parabanki wprowadzają klientów w błąd, nie podając w reklamach np. informacji o kosztach kredytu czy innych opłatach - wskazał UOKiK i wszczął postępowanie. Zdaniem Urzędu mit, że wszyscy lub prawie wszyscy w danym parabanku mogą dostać pożyczkę nie jest prawdą.","Od stycznia do kwietnia br. Urząd Ochrony Konkurencji i Konsumentów przeanalizował reklamy parabanków, ukazujące się m.in. w prasie, radiu, telewizji, mediach elektronicznych i telegazetach. Sprawdzono reklamy 37 przedsiębiorców - m.in. tych, którzy zawarli największą ilość umów w 2012 roku, a także wylosowanych przez UOKiK. ""Dwie trzecie reklam, które skontrolowaliśmy okazały się w naszej ocenie niezgodne z przepisami. W odniesieniu do 23 parabanków wszczęliśmy postępowania, stawiając im zarzut naruszenia zbiorowych interesów konsumentów. Jeżeli potwierdzą się one w toku postępowań, to mogą być nałożone kary w wysokości nawet do 10 proc. ubiegłorocznego przychodu przedsiębiorcy"" - powiedziała w czwartek podczas konferencji prezes UOKiK Krasnodębska-Tomkiel. Według UOKiK, 23 przedsiębiorców posługuje się bardzo podobnymi hasłami, a nieraz nawet identycznymi. Dziewięciu przedsiębiorców proponuje pożyczki ""bez BIK"" (Biura Informacji Kredytowej), sugerując bezwarunkowe udzielenie pożyczki, bez względu na sytuację finansową kredytobiorcy. ""Tymczasem ustawa o kredycie konsumenckim nakłada na każdego kredytodawcę obowiązek weryfikowania wiarygodności finansowej konsumentów"" - zaznaczyła prezes Urzędu. Sześć parabanków w swoich reklamach wykorzystuje hasła: najniższe koszty, najtaniej na rynku, natychmiast. Zdaniem UOKiK żadna z tych instytucji w trakcie postępowania nie wykazała, że jej oferta rzeczywiście jest najlepszą na rynku. Dlatego Urząd uznał, że tego rodzaju przekazy wprowadzają konsumentów w błąd, ponieważ mogli się oni zdecydować na zawarcie umowy, wierząc, że rzeczywiście dostaną najlepsze warunki. Kilka innych parabanków w swoich reklamach nie informuje o kosztach kredytu czy innych opłatach. ""Zgodnie z prawem instytucja finansowa podaje w reklamie koszt pożyczki, musi poinformować także m.in. o stopie oprocentowania, kwocie pożyczki do spłaty, rzeczywistej rocznej stopie oprocentowania czy wysokości rat. Sześciu przedsiębiorców nie wywiązało się z tego obowiązku"" - powiedziała prezes UOKIK."" Przykładowo w zakwestionowanych reklamach znalazły się hasła: ""tylko 5 zł dziennie dla kwoty 600 zł"" lub ""Weź kredyt za 0 proc. i spełnij swoje marzenia"". Przedsiębiorca nie podał obowiązkowych danych o innych opłatach. Z kolei w innym parabanku dane dotyczące kosztu pożyczki napisano nieczytelną czcionką. ""Jeden z parabanków wyróżniał swoją ofertę, reklamując pożyczkę jako taką, od której można odstąpić w ciągu 14 dni, mimo że prawo to dotyczy każdej umowy o kredyt konsumencki"" - podkreśliła szefowa UOKiK. Krasnodębska-Tomkiel wyjaśniła, że z badań społecznych wynika, iż osoby, które korzystają z usług parabanków, motywują to najczęściej tym, że potrzebują szybko wziąć pożyczkę. ""»Szybko« często znaczy bez weryfikacji. I parabanki również wykorzystują to, reklamując się np. »bez BIK«, czy »bez zgody małżonka«. W rzeczywistości nie jest to prawda"" - powiedziała. Podkreśliła, że zgodnie z ustawą o kredycie konsumenckim, parabanki są zobowiązane do weryfikowania tzw. ryzyka kredytowego i w praktyce to robią. Dlatego tworzenie mitu, że wszyscy albo prawie wszyscy w danym parabanku mogą dostać pożyczkę, nie jest prawdą - dodała.",fot. PAP/Grzegorz Jakubowski,
https://wiadomosci.onet.pl/kraj/bank-pekao-na-sprzedaz/vkhqmm,Bloomberg: UniCredit rozważa sprzedaż Pekao,"Bank Pekao zostanie wystawiony na sprzedaż? Jak wynika z nieoficjalnych informacji dziennikarzy Bloomberga, UniCredit SpA bierze pod uwagę sprzedaż pakietu akcji FinecoBanku, a także analizuje kwestię aktywów w Polsce i Turcji. Ma to być sposób na zwiększenie kapitałów. Inne opcje to m.in. możliwość zmiany prezesa UniCredit, podały źródła.","""UniCredit przygląda się takim możliwościom, jak sprzedaż 15 proc. Fineco, powiedziały źródła, które nie chciały zdradzić swojej tożsamości, ponieważ rozmowy mają charakter prywatny. Bank rozważa także sprzedaż pakietów w tureckim Yapi ve Kredi Bankasi AS oraz w Banku Pekao w Polsce, dodał. Nie podjęto żadnej decyzji, a na przegląd może wpłynąć ewentualna zmiana w zarządzie, powiedziały też źródła"" - czytamy w depeszy agencji. Bloomberg podał też, powołując się na nieoficjalne źródła, że inwestorzy chcą rezygnacji prezesa UniCredit Federico Ghizzoni'ego. Agencja przypomina, że prezes wielokrotnie wykluczał sprzedaż aktywów, co sprawiło, że UniCredit jest obecnie jednym z najsłabiej dokapitalizowanych banków w Europie. W 2014 r. UniCredit pozyskał 673 mln euro ze sprzedaży 30 proc. Fineco. Nadal posiada 66 proc. akcji, a 15-proc. pakiet miałby wartość - według obecnych wycen rynkowych - ok. 600 mln euro, podał też Bloomberg. W grudniu ub.r. Ghizzoni powiedział w wywiadzie dla ISBnews, że poza bankiem na Ukrainie UniCredit nie planuje sprzedaży innych aktywów w regionie Europy Środkowo-Wschodniej. Oceniał wówczas, że według UniCredit kapitał zainwestowany w Polsce przynosi dobry, oczekiwany wzrost biznesu. Podkreślał też, że celem grupy nie jest maksymalizowanie dywidendy, ale dalszy rozwój Banku Pekao.",,
https://wiadomosci.onet.pl/kraj/zbp-215-mln-osob-w-polsce-ma-dostep-do-bankowosci-internetowej/yr2m4,"ZBP: 21,5 mln osób w Polsce ma dostęp do bankowości internetowej","Na koniec trzeciego kwartału br. przeszło 21,5 mln osób i niemal 1,9 mln firm w Polsce miało dostęp do bankowości internetowej - wynika z raportu NetB@nk przygotowanego przez Związek Banków Polskich.","Z zaprezentowanego we wtorek badania wynika, że w trzecim kwartale tego roku liczba klientów indywidualnych, którzy mieli dostęp do bankowości internetowej, wzrosła o 1,64 proc. licząc kwartał do kwartału i o 8,75 proc. w ujęciu rok do roku. Wiceprezes ZBP Mieczysław Groszek, prezentując podczas konferencji prasowej wyniki badania zwrócił uwagę na zmniejszającą się średnią wartość przelewów wśród klientów indywidualnych. Jak mówił, może to świadczyć o większej popularności przelewów na mniejsze kwoty. Podkreślił też, że z bankowości internetowej korzysta coraz więcej firm z sektora małych i średnich przedsiębiorstw. Na koniec minionego kwartału było ich ponad 1,88 mln, co oznacza wzrost o 26 tys., czyli 1,43 proc. w ujęciu kwartalnym. Z kolei licząc rok do roku wzrost ten sięgnął 2,45 proc., co oznacza, że przez rok do tego kanału dostępu przekonało się niemal 45 tys. firm. Z raportu wynika również, że trzeci kwartał br. był kolejnym z rzędu, w którym zwiększała się liczba kart płatniczych. Obecnie w obiegu jest ich 34,89 mln. W porównaniu do analogicznego okresu 2012 r. liczba kart płatniczych urosła o 1,72 mln sztuk, czyli 5,20 proc. „Nasycenie kartami płatniczymi w Polsce nadal nie jest duże, liczba kart per capita wynosi około 0,9. Odstajemy od europejskiego poziomu, gdzie średnia to 1,46. Można jednak powiedzieć, że gonimy europejską czołówkę, szczególnie dzięki kartom zbliżeniowym"" - podkreślił Groszek. Dodał, że obecnie jest ich niemal 20 mln sztuk, a w ciągu roku ich liczba zwiększyła się o ponad 6,5 mln. Autorzy raportu wskazali, że w minionym kwartale liczba transakcji dokonanych przy pomocy kart płatniczych urosła o 3,81 proc. do 580,64 mln, a wartość tych transakcji sięgnęła 113,67 mld zł, co oznacza wzrost o 5,38 proc. kdk. Wiceprezes ZBP przekonywał, że korzystanie z kart zbliżeniowych jest równie bezpieczne, co z tradycyjnych. ""Wszystkie emitowane w Polsce karty, zarówno debetowe, jak i kredytowe są w najwyższej technologii (...). Karty zbliżeniowe z punktu widzenia statystyki są bardzo bezpiecznym instrumentem"" - mówił.",fot. Shutterstock,
https://wiadomosci.onet.pl/swiat/wielki-atak-hakerski-miliony-skradzione-z-dziesiatek-firm/d4e09,Wielki atak hakerski. Miliony skradzione z dziesiątek firm,"Aż 60 milionów euro padło łupem cyberprzestępców, którzy przeprowadzili zmasowany atak hakerski na ponad 60 instytucji finansowych na całym świecie - informuje Sky News.","Według specjalistycznego raportu firm zajmujących się bezpieczeństwem internetowym, McAfee i Guardian Analytics, 60 firm padło ofiarami specjalistycznego ataku hakerskiego. Ataki polegały, na tym, że oszuści wybierali konta, z których można wypłacać o wiele większe kwoty niż normalnie i stamtąd były przelewane duże sumy. Według raportu, gdyby ataki były skuteczne w każdym przypadku, to oszuści mogliby ukraść nawet 2 miliardy euro. Eksperci odkryli także, że program hakerski automatycznie wykorzystywał serwery do atakowania zarówno komercyjnych firm, jak i prywatnych osób. Następnie pieniądze były przesyłane na tajne konta. Celami ataków były wielkie międzynarodowe banki, banki lokalne i inne instytucje finansowe. Atakowano instytucje w Wielkiej Brytanii, a następnie w Ameryce Północnej i Południowej. Różnica od innych ataków polegała na tym, że hakerzy włamywali się na serwery banków i tam instalowali automatyczne oprogramowanie. Szczegóły na temat ataku pojawiły się tuz po tym, jak szef brytyjskiego wywiadu MI5 ostrzegał przed możliwością takiego ataku na brytyjski biznes. Specjaliści z McAfee ustalili, że ataki wciąż trwają i obejmują wiele krajów na różnych kontynentach. Serwery, z których dokonuje się ataków w największej ilości znajdują się w Rosji.",Fot. Reuters,
https://wiadomosci.onet.pl/kraj/dla-kogo-10-mln-zl-gotowki/ke7el,Dla kogo 10 mln zł gotówki,"31 osób zaciągnęło w 2012 r. kredyt gotówkowy na ponad 10 mln zł. 438 wzięło z banku więcej niż milion. Kto zaciąga szybki i drogi dług? – docieka ""Puls Biznesu"".","Biuro Informacji Kredytowej (BIK) podaje, że drobne pożyczki do 5 tys. zł stanowiły w 2012 r. tylko 41 proc. kredytów gotówkowych, a ich wartość to zaledwie 6,7 proc. całej ubiegłorocznej produkcji (w bankach i SKOK). Wolumen budują klienci, którzy zadłużają się z prawdziwym gestem. W ubiegłym roku banki udzieliły 31 kredytów gotówkowych o wartości powyżej 10 mln zł. ""Milionerów"", czyli kredytobiorców, którzy pożyczyli więcej niż 1 mln zł, było 438.",fot. Shutterstock,
https://wiadomosci.onet.pl/swiat/rosja-fsb-przeszukala-bank-nalezacy-do-oligarchy-lebiediewa/3jfp7,Rosja: FSB przeszukała bank należący do oligarchy Lebiediewa,Funkcjonariusze rosyjskiej Federalnej Służby Bezpieczeństwa (FSB) przeszukali Narodowy Bank Rezerw w Moskwie kontrolowany przez oligarchę Aleksandra Lebiediewa - poinformował jego współpracownik Artiom Artiomow.,"- Nie wiemy, o co chodzi w przeszukaniu FSB - powiedział Artiomow, cytowany przez agencję Reutera. Rzecznik FSB powiedział agencji, że nie ma informacji o przeszukaniu i odmówił dalszych komentarzy. Lebiediew ma udziały w opozycyjnej rosyjskiej ""Nowej Gaziecie"" i jest właścicielem ważnych tytułów prasowych w Wielkiej Brytanii: ""Independent"" i ""Evening Standard"". Podczas piątkowego przeszukania agenci FSB wydawali się nieuzbrojeni i nie byli w maskach - powiedział Artiomow. W listopadzie 2010 roku nalotu na moskiewską siedzibę Narodowego Banku Rezerw dokonało 20 zamaskowanych i uzbrojonych funkcjonariuszy zarządu śledczego moskiewskiej milicji. Artiomow dodał, że około tygodnia trwały kontrole w banku przeprowadzane przez przedstawicieli banku centralnego. - Interesowały ich osobiste konta Lebiediewa, w tym rachunki, których używa przy finansowaniu swoich gazet - powiedział współpracownik miliardera. W lutym ubiegłego roku Lebiediew w liście do premiera Władimira Putina oskarżył grupę funkcjonariuszy aparatu bezpieczeństwa i milicji o spisek mający na celu wykradzenie mu i przejęcie imperium bankowego i prasowego. Lebiediew sam jest byłym pułkownikiem KGB. Przez kilka lat był służbowo w Londynie. Twierdzi, że zajmował się zwalczaniem nielegalnego wywozu kapitału z Rosji. Fortuny dorobił się po rozpadzie ZSRR. W przeszłości wypowiadał się krytycznie o braku reform w Rosji i o korupcji, choć powstrzymywał się od ataków pod adresem Putina i Dmitrija Miedwiediewa. Politycznie jest bliski byłemu prezydentowi ZSRR Michaiłowi Gorbaczowowi, również mającemu udziały w ""Nowej Gaziecie"".","Aleksandr Lebiediew, fot. Reuters",
https://wiadomosci.onet.pl/swiat/chinski-bank-icbc-jest-najwiekszy-na-swiecie/cyvpr,Chiński bank ICBC jest największy na świecie,"Chiński państwowy bank ICBC (Industrial and Commercial Bank of China) po raz pierwszy zajął najwyższe miejsce w dorocznym rankingu sporządzanym przez londyński miesięcznik finansowy ""The Banker"" należący do Financial Times Ltd.","ICBC wysunął się na pierwsze miejsce z trzeciego w zeszłym roku; ""zamienił się miejscami"" z Bank of America. JP Morgan utrzymał drugie miejsce. Kapitał ICBC wzrósł o 15 proc., do 160,6 miliarda USD, a zyski zwiększyły się w 2012 roku o 14 proc., do 49,1 mld USD. Drugi co do wielkości bank chiński - China Construction Bank - również powiększył swój kapitał o 15 proc., do 137,6 mld USD, ""spychając"" Citigroup z piątego miejsca. W rankingu ""The Banker"", obejmującym 1000 największych instytucji finansowych świata, Chiny mają 96 banków, w tym cztery w pierwszej dziesiątce. Redaktor naczelny miesięcznika ""The Banker"" Brian Caplen podkreślił, że od kilku lat banki europejskie i amerykańskie są w stanie zastoju, podczas gdy banki chińskie rozwijają się wraz ze wzrostem chińskiej gospodarki.",fot. Shutterstock,
https://wiadomosci.onet.pl/swiat/bank-anglii-zwolnil-tradera-walutowego/q6s15,Bank Anglii zwolnił tradera walutowego,"Bank Anglii zwolnił tradera zajmującego się handlem walutami. Powodem było ""poważne naruszenie"", na razie nie wiadomo jakiej natury.","W marcu tego roku został on zawieszony po podejrzeniach o manipulowanie kursami wymian głównych walut. Teraz Bank Anglii zdecydował się na pozbawienie go pracy. Kierownictwo instytucji podkreśliło równocześnie, że tym razem zarzuty nie dotyczą rynku Forex. Z wewnętrznego postępowania Banku Anglii wynika, że żaden inny jego członek nie był zamieszany w proceder.",fot. Reuters,
https://wiadomosci.onet.pl/kraj/bz-wbk-w-2015-r-zmieni-nazwe-na-santander/wfn34,BZ WBK w 2015 r. zmieni nazwę na Santander,"Bank Zachodni WBK planuje rebranding. Od 2015 roku chce działać pod marką hiszpańskiego właściciela, czyli jako Santander.","""Planujemy w 2015 roku rozpocząć rebranding na markę naszego hiszpańskiego inwestora. Operacja będzie się wiązała z pewnymi i dodatkowymi kosztami, których wysokość będziemy znali w III kwartale"" - powiedział Polskiej Agencji Prasowej Mateusz Morawiecki, prezes BZ WBK. ""Rozpoznawalność marki Santander w Polsce sukcesywnie rośnie. To zrozumiała strategia z punktu widzenia właściciela, bowiem na pozostałych rynkach działa on pod nazwą Santander"" - dodał Morawiecki. Od lat BZ WBK w reklamach wykorzystuje wizerunek znanych zagranicznych gwiazd. Obecnie twarzą banku jest Kevin Spacey, który w spotach występuje także z polskimi aktorami: Arkadiuszem Jakubikiem, Anną Dereszowską, Aleksandrą Kisio. Wcześniej bank promowali m.in. John Cleese, Danny DeVito, Gerard Depardieu, Antonio Banderas, Chuck Norris.",fot. Iza Procyk-Lewandowska,
https://wiadomosci.onet.pl/kir-przetworzyl-w-2013-r-153-mld-przelewow-krajowych/b0h27,"KIR przetworzył w 2013 r. 1,53 mld przelewów krajowych","Za pośrednictwem systemu Elixir, prowadzonego przez Krajową Izbę Rozliczeniową, rozliczono w 2013 roku 1,53 mld przelewów krajowych, czyli o 65 mln więcej niż w 2012 roku.","KIR poinformowała w komunikacie, że w samym grudniu rozliczono 137 mln przelewów, czyli najwięcej od początku istnienia systemu Elixir, który został uruchomiony w 1994 r. Ogólna wartość przetworzonych transakcji wyniosła w 2013 roku ponad 3,8 bln zł, czyli była o blisko 82 mld zł większa niż w 2012 roku. Wartość grudniowych transakcji przekroczyła 358 mld zł. W systemie EuroElixir w 2013 roku przetworzono 12,6 mln transakcji, czyli o blisko 3 mln więcej niż rok wcześniej. Wartość transakcji dokonywanych w euro wyniosła 71 mld euro, podczas gdy w 2012 roku 52 mld euro. W 2013 roku za pośrednictwem systemu Express Elixir klienci banków dokonali ponad 330 tys. przelewów natychmiastowych o wartości 1,8 mld zł. W grudniu rozliczonych zostało blisko 38 tys. takich transakcji o łącznej wartości ponad 233 mln zł, czyli najwięcej od uruchomienia tego systemu w czerwcu 2012 r.",fot. Thinkstock/iStockphoto,
https://wiadomosci.onet.pl/swiat/sbierbank-wnosi-do-trybunalu-sprawiedliwosci-ue-o-uchylenie-sankcji/l0rqs,Sbierbank wnosi do Trybunału Sprawiedliwości UE o uchylenie sankcji,Sbierbank - największa rosyjska instytucja finansowa - zwrócił się do Trybunału Sprawiedliwości Unii Europejskiej ze skargą powodową o uchylenie decyzji UE o objęciu banku sankcjami unijnymi wobec Rosji - informuje w piątek TASS.,"""Jako że sprawa podlega sądowi Unii Europejskiej i zgodnie z praktyką stosowaną w takich razach bank nie będzie komentować swego wniosku do czasu ostatecznego załatwienia tej kwestii z sądem"" - głosi oświadczenie Sbierbanku. Agencja TASS przypomina, że od 1 sierpnia 2014 roku UE wprowadziła sankcje wobec rosyjskiego sektora finansowego. Objęły one pięć banków: Sbierbank, WTB (VTB), Gazprombank, WEB (Wnieszekonombank) i Rossielchozbank. Sankcje, jak pisze TASS, mają trwać rok z możliwością zrewidowania sytuacji po trzech miesiącach. Agencja przypomina, że niedziałające na zlecenie spółki matki filie tych banków na terenie UE zostały wyłączone spod tych ograniczeń.",fot. Reuters,
https://wiadomosci.onet.pl/swiat/wegry-bez-wiceszefa-banku-centralnego/tsb3d,Węgry bez wiceszefa banku centralnego,Wiceszefowa banku centralnego Węgier zrezygnowała ze stanowiska w proteście wobec wprowadzanych w instytucji zmian.,"Julia Kiraly, na stanowisku od 2007 roku, gdy Węgrami rządzili socjaliści, odchodzi z banku po kilku tygodniach od nominacji na jego szefa Gyorgya Matolcsyego, byłego ministra w rządzie Viktora Orbana.",fot. Shutterstock,
https://wiadomosci.onet.pl/swiat/po-raz-pierwszy-w-historii-watykan-opublikowal-sprawozdanie-finansowe/81zge,Po raz pierwszy w historii Watykan opublikował sprawozdanie finansowe,"Watykan zrobił kolejny krok w kierunku pełnej przejrzystości finansowej. Stolica Apostolska opublikowała po raz pierwszy w historii sprawozdanie roczne z działalności Instytutu Dzieł Religijnych, powszechnie znanego jako bank watykański.","Według informacji, które podała agencja Associated Press, raport zajmuje tylko dziesięć stron. W dokumencie zapisano informacje o sześciu podejrzanych transakcjach z ubiegłego roku. Dwie z tych spraw po analizach skierowano do watykańskiego prokuratora. Urząd informacji finansowej, którego zadaniem jest kontrolowanie wszystkich operacji finansowych w instytucjach Watykanu i czuwanie nad stosowaniem przepisów o walce z praniem brudnych pieniędzy, w sprawozdaniu podkreślił, że wykrycie i zbadanie przypadków budzących wątpliwości świadczy o skuteczności stosowanego nadzoru. Nie wyjaśniono, o jakie transakcje chodziło. Ponadto poinformowano, że w zeszłym roku zanotowano prawie 2400 deklaracji złożonych przy bramach wejściowych Watykanu o transferze pieniędzy przez jego granice w kwocie powyżej 10 tysięcy euro. Zgodnie z wprowadzonymi przepisami każda osoba wchodząca na teren Watykanu lub opuszczająca go z taką sumą pieniędzy musi o tym zawiadomić. Szef watykańskiej informacji finansowej, Szwajcar Rene Bruelhart ujawnił na konferencji prasowej, że w banku IOR (Instytucie Dzieł Religijnych - przyp. red.) trwa skrupulatny przegląd znajdujących się tam kont oraz tego, do kogo one należą. Zapowiedział też, że w najbliższych miesiącach jeszcze bardziej zostaną zaostrzone kontrole stosowanych procedur w ramach inspekcji ze strony urzędu nadzoru. Bruelhart zapewnił, że kierowana przez niego instytucja nie ma już żadnych problemów z otrzymaniem informacji od banku IOR. - Sytuacja znacznie się poprawiła - oświadczył, odnosząc się do czasów wcześniejszych, gdy bank zasłaniając się tajemnicą nie udzielał praktycznie żadnych informacji na temat swej działalności i dokonywanych tam transakcji. Linię całkowitej przejrzystości wprowadzono na polecenie papieża Benedykta XVI.",Fot. Thinkstock,
https://wiadomosci.onet.pl/kraj/nbp-w-lipcu-banki-udzielily-kredytow-konsumpcyjnych-na-1337-mld-zl/wbb36,"NBP: w lipcu banki udzieliły kredytów konsumpcyjnych na 133,7 mld zł","W lipcu 2013 r. banki udzieliły kredytów konsumpcyjnych o wartości 133 mld 739,8 mln zł - podał na swojej stronie internetowej Narodowy Bank Polski. Miesiąc wcześniej ich wartość wyniosła 132 mld 896,7 mln zł.","Z danych banku centralnego wynika, że wartość kredytów konsumpcyjnych w złotych wyniosła w lipcu 125 mld 411,9 mln zł, a walutowych 8 mld 327,9 mln zł. W czerwcu tego roku było to odpowiednio: 124 mld 303,3 mln zł i 8 mld 593,4 mln zł. Z wyliczeń NBP wynika też, że w minionym miesiącu banki udzieliły kredytów na nieruchomości o wartości 342 mld 11,3 mln zł. W ujęciu miesięcznym odnotowano więc spadek, gdyż w czerwcu br. wartość takich kredytów sięgnęła 343 mld 828,9 mln zł. W lipcu wartość kredytów walutowych wyniosła 174 mld 284,3 mln zł i była niższa niż w czerwcu br. o 4,1 mld zł.",,
https://wiadomosci.onet.pl/swiat/usa-nakladaja-sankcje-na-rosyjski-bank-powiazany-z-rzadem-syrii/6ft7x,USA nakładają sankcje na rosyjski bank powiązany z rządem Syrii,"USA nałożyły w czwartek sankcje na rosyjski bank Tempbank, powiązany z rządem Syrii - poinformowało amerykańskie ministerstwo finansów.","Resort finansów umieścił Tempbank - mały bank, którego biuro centralne znajduje się w Moskwie - na liście instytucji objętych sankcjami, co de facto odcina go od amerykańskiego systemu finansowego. Ministerstwo poinformowało, że Tempbank świadczył usługi finansowe dla rządu syryjskiego prezydenta Baszara el-Asada oraz pożyczał mu pieniądze. Tempbank posunął się nawet do dostarczenia na moskiewskie lotnisko Wnukowo milionów dolarów w gotówce dla specjalnych kurierów pracujących dla syryjskiego banku centralnego - ujawnił resort. Bank obsługiwał też państwową syryjską firmę naftową Sytrol, która została już wcześniej objęta sankcjami przez USA i Unię Europejską.",,
https://wiadomosci.onet.pl/swiat/ebc-i-ke-o-rynkach-finansowych-poprawa-ale-gorzej-niz-przed-kryzysem/s0pkf,"EBC i KE o rynkach finansowych: poprawa, ale gorzej niż przed kryzysem","Integracja europejskiego rynku finansowego poprawiła się, ale rynek ten wciąż jest bardziej rozdrobniony niż przed kryzysem - wynika z opublikowanych w poniedziałek raportów Komisji Europejskiej i Europejskiego Banku Centralnego.","Chodzi o raport nt. instrumentów stabilności finansowej i integracji oraz dokument zatytułowany ""Integracja finansowa w Europie"", które zostały zaprezentowane na konferencji prasowej w siedzibie Europejskiego Banku Centralnego we Frankfurcie. W obu dokumentach podkreślono, że mimo znaczącej poprawy, jaka zaszła w tym zakresie w ostatnich latach, rozdrobnienie na europejskim rynku finansowym jest nadal duże. ""Oba raporty podkreślają, że wdrożenie w życie unii bankowej ma decydujące znaczenie, jeśli chodzi o przywrócenie sektorowi finansowemu zdolności do wspierania aktywności ekonomicznej na jednolitym rynku bez tworzenia ryzyka dla społeczeństwa"" - powiedział komisarz ds. rynku wewnętrznego Michel Barnier, cytowany w komunikacie KE. Przypomniał, że Parlament Europejski przegłosował w połowie kwietnia rozporządzenie ws. wspólnego mechanizmu restrukturyzacji i uporządkowanej likwidacji banków (SRM), a Rada będzie głosować w tej sprawie w maju. ""Nowe ramy prawne zapewnią, że banki będą musiały się kierować tą samą dyscypliną rynkową, jak każdy inny biznes, a nie będą wspierane przez europejskich podatników"" - podkreślił Barnier. W raportach podkreślono, że w 2013 r. poprawa integracji i stabilności finansowej na rynkach finansowych UE były wynikiem wielu czynników, w szczególności programu nieograniczonego skupu obligacji państw eurolandu EBC (Outright Monetary Transactions OMTS), jak również postępów w zakresie stworzenia unii bankowej oraz stały proces reform w krajach strefy euro. Jak podkreślono w komunikacie EBC, zarówno strefa euro, jak i jednolity rynek nadal są w gorszej sytuacji, niż były przed kryzysem, i dlatego konieczne są działania na rzecz dalszej integracji w poszczególnych segmentach, takie jak m.in. wprowadzenie obligacji korporacyjnych.",,
https://wiadomosci.onet.pl/kraj/jakubiak-zjawisko-celowego-wywolywania-paniki-wsrod-klientow-bankow-moze-narastac/en56ze,Jakubiak: zjawisko celowego wywoływania paniki wśród klientów banków może narastać,"Ryzyko intencjonalnego wywoływania paniki wśród klientów banków może być w przyszłości coraz większe – uważa przewodniczący KNF Andrzej Jakubiak. KNF podtrzymuje jednak, że polski system bankowy jest stabilny, a środki klientów bezpieczne.","„Polski system bankowy jest stabilny, środki zgromadzone w polskich bankach są bezpieczne” – powiedział Jakubiak na ""Forum Bankowym 2016"". Przewodniczący ocenił, że banki muszą zastanowić się nad polityką relacyjną ze swoimi klientami w sytuacjach kryzysowych. Poinformował, że do klientów mBanku wysyłano SMS-y informujące, że jest to bank ""zagrożony"" i informacja ta szybko rozeszła się w internecie. ""Zbiega się to z atakiem phishingowym i bank przestaje być dostępny dla klientów"" – powiedział Jakubiak. ""Obserwując to, jako nadzorca, zakładam, że być może w przyszłości będziemy mieć coraz więcej tego typu sytuacji, intencjonalnego wywoływania paniki"" – dodał. Przewodniczący ocenił, że obecnie praktycznie jedynym sposobem na zwiększenie funduszy banków jest zatrzymywanie przez nich zysków, nie mogą one bowiem liczyć na wsparcie z rynku kapitałowego. „Nie można liczyć na uzyskanie wsparcia zewnętrznego z rynku kapitałowego. OFE było istotnym potencjalnym źródłem zasilania polskiego sektora bankowego w dodatkowe środki, ale dzisiaj to źródło się wyczerpało. Po drugie mamy spadek efektywności w sektorze bankowym (…). Oznacza to, że ROE będzie coraz niższe – atrakcyjność sektora bankowego dla potencjalnych inwestorów nie będzie wyższa, tylko będzie niższa” – dodał. W rozmowie z dziennikarzami przewodniczący poinformował, że Komisja, zgodnie z wcześniejszymi zapowiedziami, chce w marcu przedstawić wyliczenia dotyczące skutków finansowych prezydenckiego projektu ustawy o kredytach walutowych. W połowie stycznia Kancelaria Prezydenta przedstawiła projekt ustawy dotyczący kredytów walutowych, który zakłada trzy mechanizmy restrukturyzacji kredytów. Został on wysłany do KNF, która ma określić skutki finansowe tej regulacji. Darmowy i prosty w obsłudze program do rozliczenia podatków Komisja Nadzoru Finansowego w lutym wysłała do banków ankiety dotyczące skutków prezydenckiego projektu ustawy. Przewodniczący KNF poinformował w środę, że dane te są obecnie weryfikowane.",,
http://wiadomosci.onet.pl/knf-liczy-koszty-prezydenckiego-projektu-ustawy-o-frankowiczach/14s8hn,KNF liczy koszty prezydenckiego projektu ustawy o frankowiczach,"Prezydencki projekt ustawy o frankowiczach zakładający przewalutowanie rat kredytu hipotecznego może kosztować banki nawet kilkadziesiąt miliardów złotych – ocenia Jakub Borowski, główny ekonomista banku Crédit Agricole. Komisja Nadzoru Finansowego ocenia teraz potencjalne skutki. W efekcie banki mogą zmniejszyć akcję kredytową. Ekspert zaznacza, że ustawa ze względu na przysporzenie majątkowe budzi wątpliwości konstytucyjne.","Zaproponowany przez Kancelarię Prezydenta projekt ustawy dotyczący kredytów walutowych przewiduje możliwość przeliczenia hipotecznego kredytu walutowego na złotówki po sprawiedliwym kursie, który zrównuje saldo zadłużenia kredytu frankowego z analogicznym kredytem złotowym na dzień przeliczenia. Ma być on obliczany indywidualnie dla każdego kredytobiorcy. Algorytm, który do tego posłuży, ma uwzględniać m.in. dane o wielkości kredytu, obowiązujące kursy i datę zaciągnięcia zobowiązania. – To jest ustawa bardzo kosztowna dla sektora bankowego. Koszt szacowany jest różnie, ale można przyjąć, że będzie to kilkadziesiąt miliardów złotych. W wariancie, w którym wszyscy zdecydują się przewalutować raty po tzw. kursie sprawiedliwym, powstanie sytuacja, której sektor bankowy nie mógłby udźwignąć. Mogłoby to oznaczać bardzo silne zaostrzenie polityki kredytowej ze szkodą dla wzrostu gospodarczego  ̶  przekonuje w rozmowie z agencją Newseria Biznes Jakub Borowski główny ekonomista banku Crédit Agricole. Po uwolnieniu kursu franka wobec euro w styczniu 2015 roku i umocnieniu się szwajcarskiej waluty raty i zobowiązania właścicieli kredytów we frankach znacząco wzrosły. W wielu przypadkach okazywało się, że wartość hipoteki była niższa od wartości zobowiązania. Jak jednak podkreśla Borowski, skala problemu nie jest znacząca. ̶– To kolejna próba rozwiązania problemu, którego w zasadzie nie ma. Mówimy o sytuacji, w której znacząca większość kredytobiorców we frankach to osoby zamożne, które bardzo dobrze spłacają kredyt  ̶  ocenia ekonomista Crédit Agricole. Zdaniem eksperta ustawa może jednak nie wejść w życie w proponowanym kształcie. Podobnie jak poprzednie projekty ustaw przygotowane jeszcze przez poprzedni rząd również ten zakłada przysporzenie majątkowe. Konstytucja gwarantuje prawo własności, dotyczy to również wierzytelności banków. Jeśli więc część zadłużenia zostałaby umorzona, można to potraktować jako wywłaszczenie. To z kolei powinno skutkować wypłatą odszkodowania. Projekt ustawy nie przewiduje jednak rekompensaty i tym samym może być niezgodny z konstytucją.",,
https://wiadomosci.onet.pl/kraj/bankom-grunt-usuwa-sie-spod-nog/nhx00w,Bankom grunt usuwa się spod nóg,"Banki, które do tej pory miały w Polsce jak w raju, szykują się na największą falę fuzji i przejęć – donosi ""Gazeta Wyborcza"".","Iwona Kozera z firmy konsultingowej EY, nie ma wątpliwości: banki czeka trudny okres, bo polska gospodarka przechodzi z etapu szybkiego rozwoju do wzrostu bardziej dojrzałego, w którym dopływ nowych klientów jest bardzo ograniczony, zarobek na pojedynczym kliencie – coraz mniejszy, marże odsetkowe spadają, a koszty banków są coraz wyższe. Tylko największe banki będzie stać na utrzymywanie ogólnopolskiej, rozbudowanej sieci placówek, które oferują klientom dużą wygodę w korzystaniu z usług banku. PZU: potencjalnymi celami przejęcia banki spoza pierwszej piątki Prezes PZU Andrzej Klesyk potwierdził, że jego firma jest zainteresowana przejęciem lokalnych oddziałów Raiffeisena i GE oraz dodał, że inne banki spoza pierwszej piątki instytucji finansowych w Polsce także mogą stać się potencjalnymi celami akwizycji. PZU, największy ubezpieczyciel w Europie Środkowej, w którym pakiet kontrolny ma Skarb Państwa, podał w ubiegłym miesiącu, że uzgodnił warunki przejęcia średniej wielkości Alior Banku. Ma to być pierwszy krok do zbudowania dużej grupy bankowej w Polsce. W wywiadzie dla Reutera prezes PZU, Andrzej Klesyk, powiedział, że ubezpieczyciel jest zainteresowany przejęciem Raiffeisen Polbank i należącym do GE banku BPH. Obie te firmy są wystawione na sprzedaż. Odmówił natomiast skomentowania doniesień Reutera, że PZU już złożyło ofertę na polski oddział Raiffeisena. Pytany o akwizycje wykraczające poza te dwa cele, Klesyk powiedział: „Nie spodziewam się, by którykolwiek z banków z pierwszej piątki został wystawiony na sprzedaż. Jednak, licząc od szóstego miejsca, nie wykluczałbym żadnego scenariusza”. „Oczywiście nie kupimy wszystkich banków, które są na sprzedaż – to musi mieć uzasadnienie ekonomiczne” - dodał.",,
https://wiadomosci.onet.pl/grzegorz-bierecki-pan-sponsor/0zrcrk,Pan sponsor,Jedno na pewno można powiedzieć o Grzegorzu Biereckim: umie nadawać swoim interesom nimb działalności patriotycznej i charytatywnej.  Imponującą karierę Biereckiego rozpoczął jednak przypadek.,"Urodzony w roku 1963 w Gdyni, w czasach szkolno-studenckich konspirował w Solidarności Młodych i NZS. W wieku 21 lat doczekał się zaszczytnego pierwszego aresztowania. Zwolniony po trzech miesiącach na mocy amnestii, śmiało może uchodzić za kombatanta walki z komuną. Absolwent Wydziału Humanistycznego Uniwersytetu Gdańskiego, nie zapowiadał się wcale na biznesmena. Zasiadał przy Okrągłym Stole po stronie solidarnościowej, w podzespole ds. nauki i szkolnictwa wyższego. Wyczuwający ducha nowych czasów 26-latek dostał etat szefa jednego z biur w Komisji Krajowej „Solidarności”. Imponującą karierę Biereckiego rozpoczął przypadek. Ówczesny wiceprzewodniczący „S”, Lech Kaczyński, dostał zaproszenie do USA na kongres ruchu spółdzielczości oszczędnościowo-kredytowej. Po załatwieniu formalności związanych z podróżą okazało się, że Kaczyński musi z niej zrezygnować, wobec czego w jego zastępstwie – podobno nawet pod jego nazwiskiem – pojechał młody Bierecki. Wrócił stamtąd jako entuzjasta amerykańskich „credit union” i natychmiast zaczął je przeszczepiać na polski grunt. W roku 1990 stanął na czele Fundacji na rzecz Polskich Związków Kredytowych, która miała wprowadzić system kas w Polsce. To właśnie losy tej fundacji wywołały głośną dziś awanturę polityczną: według przewodniczącego KNF wyprowadzono z niej 65 mln zł do spółki Spółdzielczy Instytut Naukowy, której Bierecki jest właścicielem i prezesem. Wotum dziękczynne  W 1992 roku Bierecki jest już szefem Kasy Krajowej, „czapy” nad wszystkimi kasami. Dotrwa na tym stanowisku do roku 2012. Za jego kadencji SKOK-i stały się potęgą: 2,5 mln członków, 17  mld zł depozytów. Karierę Grzegorza Biereckiego próbuje przerwać rak. „W najbardziej widocznym miejscu twarzy – na czole – pojawiła się jakaś narośl, która powoli, ale systematycznie się powiększała” – mówi senator w rozmowie z „Gościem Niedzielnym” z 27. 09. 2012 r. „Wycinano mi tę zmianę kilkakrotnie”. Niestety, nowotwór odrastał – „rozlewał się po czole”. „Okazało się, że to sarkoma, rodzaj mięsaka tkanek miękkich. Udało się to jednak ustalić dopiero w Stanach Zjednoczonych. Próbki pobrane z guza zostały wysłane do Saint Louis, gdzie mam znajomych lekarzy” – opowiada Bierecki. Znajomi lekarze polecili mu leczenie w Niemczech, metodą, jakiej do tej pory nie stosowano w Polsce. Po operacji w niemieckim Tubingen prezes dostał rachunek na ok. 8 tys. euro. „Zdziwiło mnie ogromnie, że w bogatszym kraju leczą taniej niż w Polsce. Jako finansista byłem tym zbulwersowany”. W Polsce bowiem za jego chemioterapię NFZ zapłacił 150 tys. zł! Wdzięczny siłom wyższym za uzdrowienie, Bierecki postanowił ufundować „wotum dziękczynne” – klinikę na gdańskiej Zaspie, która leczy nowotwory skóry niemiecką metodą; oferuje też inne zabiegi. To prywatna firma, nie ma kontraktu z NFZ, jej usługi są płatne. Lokalne media zachwycają się gestem prezesa SKOK-ów.",,
https://wiadomosci.onet.pl/swiat/w-kancelarii-prezydenta-o-funduszu-wsparcia-przedsiebiorstw-na-ukrainie/g6sh1,W Kancelarii Prezydenta o funduszu wsparcia przedsiębiorstw na Ukrainie,"O projektowanym polsko-ukraińskim funduszu wspierania małych i średnich przedsiębiorstw na Ukrainie, który ma powstać przy udziale polskich banków, dyskutowano w poniedziałek w Kancelarii Prezydenta. Według założeń projekty mają być wspierane z puli wynoszącej 300 mln zł.","W spotkaniu poświęconym założeniom i mechanizmom działania funduszu rozmawiali minister w Kancelarii Prezydenta Olgierd Dziekoński, wiceminister finansów Wojciech Kowalczyk, prezes PKO BP Zbigniew Jagiełło i prezes BGK Dariusz Kacprzyk. Fundusz - poinformowano na stronie internetowej prezydenckiej kancelarii - ""w którym znalazłyby się polskie instytucje finansowe, tj. BGK i PKO BP, inwestowałby w rozwój i restrukturyzację ukraińskich przedsiębiorstw, a także w polskie małe i średnie firmy inwestujące na ukraińskim rynku"". ""Z zakładanej puli 300 mln zł fundusz oferowałby wsparcie od kilkuset tysięcy do kilku milionów złotych w zależności od wielkości podmiotu i skali projektu. Zabezpieczeniem środków będą udziały funduszu w danym przedsiębiorstwie, dzięki czemu zminimalizowane zostanie ryzyko inwestycji. Największe szanse na wsparcie będą miały małe i średnie przedsiębiorstwa, które chcą rozwijać technologie lub mają szanse ekspansji na europejskie rynki"" - podano w informacji Kancelarii Prezydenta. Pomysł stworzenia funduszu przedstawił na zeszłotygodniowym spotkaniu z wicepremierem Ukrainy Wołodymyrem Hrojsmanem prezydent Bronisław Komorowski. Jak mówił wówczas Dziekoński, jest to szansa dla Ukrainy na zbudowanie społeczeństwa obywatelskiego i prywatnego biznesu. ""Pan prezydent Bronisław Komorowski w tym kontekście zaproponował również, aby rozważyć utworzenie polsko-ukraińskiego funduszu rozwoju małej i średniej przedsiębiorczości na wzór doświadczeń polsko-amerykańskiego funduszu przedsiębiorczości, który w Polsce 25 lat temu był uruchomiony właśnie dla wsparcia małej przedsiębiorczości i z sukcesem ten proces w Polsce wspierał dostarczając kapitału (...) i odpowiedniej wiedzy technicznej"" - powiedział Dziekoński.",,
https://wiadomosci.onet.pl/swiat/hiszpanska-bankia-wykazuje-oznaki-poprawy-sytuacji-po-odnotowaniu-rekordowych-strat/5rdb1,Hiszpańska Bankia wykazuje oznaki poprawy sytuacji po odnotowaniu rekordowych strat,"Hiszpański pożyczkodawca, który skorzystał z pomocy państwowej, wykazuje oznaki poprawy sytuacji, chociaż ogromne odpisy na złe aktywa na rynku nieruchomości sprawiły,  że bank ten odnotował najwyższą w historii kraju stratę w wysokości 19,2 miliarda euro.","Bankia, która znalazła się w sercu hiszpańskiego kryzysu bankowego, kiedy w połowie 2012 roku zwróciła się o pomoc państwową, podała w czwartek, że jeszcze w tym roku zacznie z powrotem osiągać zyski, wobec wzrostu depozytów pod koniec 2012 roku i rozpoczęcia realizacji programu cięcia kosztów. Jednak bank ten stoi przed poważnymi wyzwaniami w kraju ogarniętym recesją i dążącym do obniżenia deficytu budżetowego, gdzie nawet znajdujące się w lepszej kondycji instytucje zmagają się z problemem złych długów. - Poważnie wyczyszczono bilans banku, ale Bankia podobnie jak większość sektora bankowego prowadzi swoją działalność głównie w Hiszpanii, a perspektywy dla tego kraju są skomplikowane – powiedział analityk BPI Javier Barrio. Informacje o względnej poprawie sytuacji Bankii nadeszły w momencie, kiedy hiszpańska grupa telekomunikacyjna Telefonica również podała o odbiciu na rynku krajowym po bolesnej restrukturyzacji i zwolnieniu tysięcy pracowników. Po tym, jak krach na rynku nieruchomości zachwiał pozycją banków, Hiszpania zmuszona była w zeszłym roku zwrócić się do swoich europejskich partnerów o pomoc w wysokości nieco ponad 40 miliardów euro przeznaczonych na uzdrowienie jej sektora bankowego. Bankia otrzymała pomoc mniej niż rok po wprowadzeniu jej akcji na giełdę papierów wartościowych, a dziesiątki tysięcy zwykłych Hiszpanów poniosło na tej inwestycji straty. Starając się oczyścić swój bilans, w zeszłym roku bank umieścił warte 24 miliardy euro złe kredyty i aktywa związane z rynkiem nieruchomości w korzystającym z wsparcia rządowego „złym banku” utworzonym w ramach umowy Hiszpanii z Europą. - To będzie skomplikowany rok, rok pełen wyzwań – powiedział podczas konferencji prasowej prezes banku Jose Ignacio Goirigolzarri. Akcje Bankii taniały o 3,7 procent i kosztowały o godzinie 15.00 GMT 0,29 euro, o 92 procent mniej niż podczas debiutu giełdowego, kiedy ich cena wynosiła 3,75 euro. STABILIZACJA SYTUACJI Goirigolzarri powiedział, że Bankia jest obecnie w stabilnej sytuacji, „w szybkim tempie” tnie koszty i powinna być w stanie oddać rządowi pieniądze do końca 2014 lub 2015 roku. Bank – który prowadzi właśnie nową kampanię reklamową pod hasłem „Zacznijmy od nowa” – planuje uzyskać do tego czasu zwrot na kapitale w wysokości ponad 10 procent i przewiduje na 2013 rok zysk w wysokości 800 milionów euro. Odsetek pożyczek zagrożonych spadł w grudniu do 13 procent portfela kredytowego banku z\ 13,3 procent trzy miesiące wcześniej. Jednak odsetek pożyczek zagrożonych jest w przypadku Bankii wciąż znacznie wyższy od średniej dla Hiszpanii, która wynosi 10,4 procent, i nie uwzględnia kredytów związanych z rynkiem nieruchomości znajdujących się obecnie w złym banku. Bankia podała, że tak wysoki wskaźnik, który może nieznacznie wzrosnąć w 2013 roku, wynika z bardzo konserwatywnej analizy portfela kredytowego, na który w 90 procentach składały się na koniec 2012 roku pożyczki dla ludności oraz małych i średnich przedsiębiorstw. Kierownictwo banku przestrzega również, że niskie stopy procentowe będą odbijały się na wynikach Bankii. Po dokapitalizowaniu z funduszy europejskich Bankia będzie w około 70 procentach własnością państwa, podczas gdy 350 000 drobnych akcjonariuszy, z których wielu wzięło udział w ofercie publicznej z 2011 roku, pozostanie jeden procent lub nawet mniej udziałów. Bank musi jeszcze przekształcić akcje uprzywilejowane i dług podporządkowany w kapitały, bowiem w ramach programu naprawczego chce przerzucić część strat na posiadaczy tych papierów. Z tego powodu bank ten pozostanie w centrum uwagi opinii publicznej, bowiem drobni inwestorzy prowadzą kampanię w celu odzyskania swoich pieniędzy, organizując demonstracje w całej Hiszpanii, zaś niektórzy klienci dążą do wniesienia sprawy przed sąd arbitrażowy zajmujący się przypadkami nieuczciwej sprzedaży. - Doprowadzili do wystraszenia klientów i zarżnęli kurę znosząca złote jaja - powiedział Antonio Barahona, 75-latek, który zainwestował oszczędności życia w kwocie 68 000 euro w akcje uprzywilejowane Bankii. Przez 40 lat był klientem tego banku i jego poprzedników, ale obecnie nie chce mieć nic wspólnego z Bankią i stara się wnieść sprawę do sądu. Bankia i jej spółka-matka BFA, do której należą udziały w różnych firmach hiszpańskich, zwróciły się w zeszłym roku o pomoc w kwocie 18 miliardów euro. Bankia musi teraz odchudzić swój bilans o około 60 procent, taki jest bowiem warunek udzielenia pomocy. Redukuje również o 4500 liczbę miejsc pracy i zamyka biura.",fot. Reuters,
https://wiadomosci.onet.pl/swiat/austria-z-kasy-banku-centralnego-zginelo-50-tys-euro/xge6d,Austria: z kasy banku centralnego zginęło 50 tys. euro,"Podczas prac budowlanych prowadzonych latem w Austriackim Banku Narodowym z tamtejszej kasy zginęło 50 tys. euro - poinformował dziennik ""Der Standard"", powołując się na rzecznika banku Christiana Gutlederera.","Bank złożył na policji doniesienie o kradzieży. Pieniądze zginęły z kasy, w której m.in. dokonuje się jeszcze wymiany dawnych austriackich szylingów na euro. W przebudowie wydziału, w którym znajduje się ta kasa, uczestniczyły firmy z zewnątrz i - jak przyznał rzecznik - powstały ""luki w systemie zabezpieczeń"". Nie ustalono jednak dotąd, czy kradzieży dokonali obcy, czy też może pracownicy banku. Śledztwo trwa. ""Der Standard"" przypomina, że przed kilku laty z drukarni papierów wartościowych ""zniknęły"" arkusze banknotów. Sprawców kradzieży nie ujęto. Obecnie do pilnowania jest tam zatrudniony labrador Dusty, wyspecjalizowany w wykrywaniu banknotów.",,
http://wiadomosci.onet.pl/banki-podnosza-oplaty-za-co-zaplacimy-wiecej/zcgrmx,Banki podnoszą opłaty. Za co zapłacimy więcej?,"Banki sięgają do kieszeni klientów. Rosną opłaty za prowadzenie konta, obsługę kart, infolinię i inne usługi. Powód? Obniżka interchange, która uszczupliła przychody banków, wzrosła też składka na Bankowy Fundusz Gwarancyjny.",,,
https://wiadomosci.onet.pl/kraj/pko-bp-po-przejeciu-przeksztalci-nordea-bank-w-bank-hipoteczny/m7fx7,PKO BP po przejęciu przekształci Nordea Bank w bank hipoteczny,"PKO Bank Polski po przejęciu Nordea Banku chce rozwijać działalność hipoteczną. Na bazie banku Nordea w Trójmieście powstanie bank hipoteczny. Prezes PKO BP Zbigniew Jagiełło zapewnia, że dotychczasowi pracownicy nie muszą obawiać się redukcji zatrudnieni",,,
https://wiadomosci.onet.pl/kraj/bik-widac-kolejne-oznaki-ozywienia-na-rynku-kredytow-konsumpcyjnych/f0rwd,BIK: Widać kolejne oznaki ożywienia na rynku kredytów konsumpcyjnych,"W I kwartale br. nastąpiło ożywienie na rynku kredytów konsumpcyjnych. Liczba raportów kredytowych pobranych przez banki w wzrosła o niemal 10% w skali roku do ponad 7,8 mln, zaś aż o 40% zwiększyła się liczba raportów monitorujących udostępnionych bankom, wynika z danych Biura Informacji Kredytowej.","W pierwszych trzech miesiącach tego roku banki zapytały BIK  o historie kredytowe osób prywatnych, czyli potencjalnych kredytobiorców ponad 7,8 mln razy. Oznacza to wzrost o ponad 392 tys. w skali roku. Liczba tzw. raportów monitorujących, które banki wykorzystują do oceny jakości swoich portfeli oraz do poszukiwania osób, do których skierują ofertę kredytową wzrosła w tym czasie o 961 tys. Jak podkreśla główny ekonomista BIK Andrzej Topiński, pierwsze miesiące każdego roku, a zwłaszcza styczeń i luty, to czas posuchy na rynkach kredytów konsumpcyjnych. Okres ten charakteryzuje się najmniejszą liczbą składanych wniosków kredytowych oraz podpisywanych umów w całym roku. Dopiero zbliżające się Święta Wielkanocne ożywiają rynek. Jednak z danych BIK wynika, że w tym roku Polacy wcześniej ruszyli do instytucji finansowych po gotówkę. BIK zaznacza, że pierwsze oznaki wzrostu koniunktury na rynku kredytów konsumpcyjnych widoczne są także w statystykach Biura dotyczących liczby zawartych przez banki i SKOK-i umów kredytowych. ""Wprawdzie, jak co roku, liczba udzielonych w styczniu i lutym kredytów konsumpcyjnych była niższa niż w miesiącach poprzedzających, ale okazała się być znacząco wyższa niż w tych samych miesiącach lat 2013 i 2012"" - powiedział Topiński. Z danych BIK wynika, że wiele osób, które ubiegają się o kredyt (bank wysłał do BIK zapytanie na ich temat), w ciągu dwóch tygodni po złożeniu wniosku składa kolejny. Około 20% zapytań to powtórne wnioski kredytowe o tę samą osobę. W ocenie ekonomisty, może to oznaczać, że albo pierwszy bank odmówił im udzielenia kredytu, więc osoby te próbują uzyskać kredyt w kolejnym banku, albo klienci szukają korzystniejszej oferty rynkowej. ""Dane pokazują dobitnie, że banki i SKOK-i w styczniu i lutym 2014 r. udzieliły największej liczby kredytów konsumpcyjnych od 2010 r. Czekamy na potwierdzenie wzrostów sprzedaży kredytów konsumpcyjnych w kolejnych miesiącach"" - podsumował Topiński.",,
https://wiadomosci.onet.pl/kraj/rosnie-liczba-skarg-wplywajacych-do-uknf/7pn76,Rośnie liczba skarg wpływających do UKNF,W minionym roku do Urzędu Komisji Nadzoru Finansowego wpłynęły 8342 skargi od klientów instytucji finansowych. To o 4 proc. więcej niż rok wcześniej. Najwięcej skarg dotyczyło sektora bankowego i ubezpieczeniowego - poinformował w poniedziałek UKNF.,"""Tylko w ostatnim kwartale 2012 r. do Urzędu wpłynęło 2328 skarg"" - poinformował UKNF w komunikacie. Dodano, że ponad połowa skarg dotyczyła sektora bankowego. ""W 2012 r. do UKNF wpłynęło 4268 pism odnoszących się do działalności podmiotów w tym sektorze. To o 19 proc. więcej niż przed rokiem"" - podkreślono. Większość zastrzeżeń odnosiło się do działalności banków związanej z udzielaniem kredytów konsumenckich i pożyczek, obsługą rachunków, jakością obsługi klientów oraz z udzielanymi kredytami hipotecznymi. ""W 2012 r. zaobserwowano także napływ skarg odnoszących się do praktyk stosowanych w zakresie oferowania produktów ubezpieczeniowych o charakterze inwestycyjnym"" - poinformował UKNF. W przypadku sektora ubezpieczeniowego w minionym roku do Urzędu wpłynęły 3354 skargi, czyli o 1 proc. mniej niż w roku poprzednim. ""Spośród nich 2731 dotyczyło funkcjonowania zakładów ubezpieczeń majątkowych i pozostałych osobowych, 372 odnosiły się do działalności zakładów ubezpieczeń na życie, a ponadto odnotowano trzy skargi na działalność brokerską, pięć skarg na działalność agenta ubezpieczeniowego oraz 243 skargi na działalność oddziałów zakładów ubezpieczeń państw członkowskich UE"" - czytamy w komunikacie. W zakresie ubezpieczeń na życie klienci najczęściej zgłaszali problemy dotyczące kwestii związanych z prowadzeniem przez zakład polityki informacyjnej ""w zakresie ubezpieczeń inwestycyjnych oraz odmowy wypłaty świadczenia"". W przypadku ubezpieczeń majątkowych skargi odnosiły się do braku należytej informacji w zakresie charakterystyki produktów ubezpieczeniowych, opieszałości zakładów ubezpieczeń w wypłacie odszkodowania, kwestii związanych z wysokością wypłacanego odszkodowania oraz odmową wypłaty odszkodowania. UKNF poinformował także, że w sektorze Otwartych Funduszy Emerytalnych 2012 r. jest kolejnym, w którym odnotowano znaczący spadek liczby skarg. ""W omawianym okresie do UKNF wpłynęło 359 pism dotyczących otwartych funduszy emerytalnych. W stosunku do 2011 r. to spadek o ok. 55 proc., który jest wynikiem ustawowego wyeliminowania działalności akwizycyjnej funduszy"". W przypadku OFE najwięcej zastrzeżeń w pismach kierowanych do Urzędu dotyczyło dokonywania transferów do innych funduszy. Większość tych skarg związana była z brakiem realizacji lub opóźnieniem w realizacji transferów do innych OFE po zmianie przepisów prawa w tym zakresie. Klienci skarżyli się też na sektor kapitałowy. W 2012 r. na działalność podmiotów w tym sektorze wpłynęło 277 skarg, tj. o około 28 proc. więcej niż rok wcześniej. ""W przypadku towarzystw funduszy inwestycyjnych zastrzeżenia dotyczyły realizacji polityki inwestycyjnej, wyceny jednostek uczestnictwa funduszy inwestycyjnych otwartych oraz zasad realizacji zleceń nabycia i umorzenia jednostek uczestnictwa"" - poinformował UKNF. Dodano, że uwagi dotyczące działalności firm inwestycyjnych dotyczyły głównie jakości świadczonych usług, kwestii związanej z wysokością pobieranych opłat i prowizji oraz realizacji zleceń. ""W przypadku spółek publicznych zostały zgłoszone problemy w zakresie realizacji praw korporacyjnych akcjonariuszy oraz wypełniania przez spółki obowiązków informacyjnych"" - wskazano. W przypadku sektora usług płatniczych w minionym roku wpłynęło 49 skarg dotyczących nieprawidłowości w zakresie świadczenia usług płatniczych, z czego 17 w czwartym kwartale 2012 r. ""Problemy poruszane w tych skargach dotyczyły: realizacji transakcji kartami płatniczymi, niewykonania dyspozycji przelewu, zablokowania płatności za usługi"" - wymienił UKNF.",fot. iStockphoto/Thinkstock,
https://wiadomosci.onet.pl/kraj/archiwisci-chca-zabezpieczyc-dokumentacje-sektora-prywatnego/j2n6c,Archiwiści chcą zabezpieczyć dokumentację sektora prywatnego,"Współpracę bankom i towarzystwom ubezpieczeniowym zaproponowali archiwiści na wtorkowym sympozjum ""Nie tylko państwo tworzy historię"". Celem archiwistów jest zabezpieczenie dokumentacji prywatnych podmiotów gospodarczych.","Wtorkowe spotkanie w Naczelnej Dyrekcji Archiwów Państwowych w Warszawie jest pierwszym z cyklu sympozjów poświęconych kwestii zabezpieczenia dokumentacji prywatnych podmiotów gospodarczych. We wtorek archiwiści rozmawiali z przedstawicielami banków i towarzystw ubezpieczeniowych. ""Udział państwa w życiu gospodarczym się zawęża. W świetle powyższego Archiwa Państwowe mają bardzo ograniczone możliwości wpływania na postępowanie z dokumentami wytwarzanymi w instytucjach finansowych. Ogólne przepisy prawa te sprawy regulują, przez pewien okres trzeba trzymać dokumentację pracowniczą, finansową, projektową. Pytanie, co potem, kiedy ta dokumentacja traci aktualność"" – powiedział PAP naczelny dyrektor archiwów państwowych Władysław Stępniak. Jego zdaniem najlepszym rozwiązaniem byłoby, aby jednostki gospodarcze same tworzyły i opiekowały się swoimi archiwami. ""Rzeczą najbliższą mojemu wyobrażeniu funkcjonowania dziedziny archiwalnej w państwie demokratycznym o liberalnej gospodarce byłoby to, aby właściciele sami zajmowali się swoimi dokumentami. (…) Są znane przypadki wielkich koncernów posiadających własne archiwa, biblioteki i muzea, a nawet instytuty naukowe, nie wiem jednak, czy nasza sfera życia gospodarczego może sobie na to pozwolić"" – mówił dyrektor. Podkreślił, że istnieją też możliwości współpracy ze Stowarzyszeniem Archiwistów Polskich oraz z samymi Archiwami Państwowymi, którym prywatne podmioty gospodarcze mogą przekazywać lub u których mogą deponować swoją dokumentację. ""Archiwa są na to przygotowane, choć ta możliwość będzie przeze mnie traktowana jako ostateczność"" – mówił Stępniak. Jak podkreślił, dowody działalności w sferze życia gospodarczego w przyszłości posłużą historykom w odtworzeniu wpływu podmiotów prywatnych na procesy gospodarcze, społeczne i polityczne. Według Stępniaka w ustawie archiwalnej z 1983 r. nie wzięto pod uwagę prężnego rozwoju sektora prywatnego. Zgodnie z jej zapisami dokumenty prywatnych podmiotów gospodarczych są, co prawda, częścią narodowego zespołu archiwalnego, ale w praktyce państwo ma ograniczony wpływ na sposób przechowywania, zarządzania i udostępniania dokumentacji sektora prywatnego; jego podmioty same decydują o swoich dokumentach. Rozmowa archiwistów z przedstawicielami prywatnych podmiotów gospodarczych – we wtorek banków i towarzystw ubezpieczeniowych – ma posłużyć także ustaleniu kryteriów doboru dokumentów oraz zasad ich przechowywania. Wolę współpracy z archiwistami deklarują przedstawiciele sektora bankowego. Specjalista PR Paweł Minkina ze Związku Banków Polskich podkreślił, że ""zarówno informacja, jak i ochrona posiadanych danych, jest dla sektora bankowego priorytetowa"". ""Równie ważne jest więc optymalne gromadzenie i zabezpieczenie informacji"" - zaznaczył. Honorowy patronat nad IV Krajowym Sympozjum Archiwalnym ""Nie tylko państwo tworzy historię"" objęło Ministerstwo Kultury i Dziedzictwa Narodowego. Zorganizowały je Stowarzyszenie Archiwistów Polskich oraz Naczelna Dyrekcja Archiwów Państwowych.",,
https://wiadomosci.onet.pl/kraj/bnp-paribas-wzywa-do-sprzedazy-100-proc-akcji-bgz-po-8047-zl-za-akcje/vc40j,"BNP Paribas wzywa do sprzedaży 100 proc. akcji BGŻ, po 80,47 zł za akcję","BNP Paribas wzywa do sprzedaży 56.138.764 akcji Banku Gospodarki Żywnościowej, stanowiących 100 proc. kapitału banku, po 80,47 zł za jedną akcję - poinformował DM BH, pośredniczący w wezwaniu.","Przyjmowanie zapisów w wezwaniu potrwa od 12 września do 17 października. Na zamknięciu poniedziałkowej sesji za jedną akcję BGŻ płacono 69,21 zł. Wezwanie uzależnione jest od uzyskania decyzji Komisji Nadzoru Finansowego o stwierdzeniu braku podstaw do zgłoszenia sprzeciwu wobec nabycia przez wzywającego akcji w liczbie zapewniającej przekroczenie 50 proc. udziału w kapitale zakładowym lub upływu ustawowego terminu na doręczenie decyzji zawierającej sprzeciw KNF wobec takiego nabycia. Zamiarem wzywającego jest, żeby BGŻ został połączony z BNP Paribas Bank Polska. Wzywający przewiduje, że najważniejsze warunki proponowanego połączenia, w tym proponowany parytet wymiany, zostaną opublikowane przez BGŻ i BNP Paribas Bank Polska przed zamknięciem okresu składania zapisów w ramach niniejszego wezwania. Po przeprowadzeniu wezwania BNP Paribas nie wyklucza skorzystania z prawa do żądania od akcjonariuszy sprzedaży posiadanych przez nich akcji spółki (tzw. squeeze out). Wzywający zamierza kupić akcje BGŻ pod warunkiem, że co najmniej 74,39 proc. akcji zostanie objętych zapisami w wezwaniu. Obecnie BNP Paribas nie ma akcji BGŻ. Wzywający jest spółką dominującą Grupy BNP Paribas. Grupa działa w blisko 80 krajach na całym świecie, zatrudniając prawie 190.000 osób, z czego ponad 140.000 w Europie. W segmencie bankowości detalicznej Grupa BNP Paribas zarządza krajowymi sieciami oddziałów w różnych krajach (w tym we Francji, Belgii, Włoszech, Luksemburgu, Stanach Zjednoczonych Ameryki, Turcji, Polsce, na Ukrainie i w części państw afrykańskich), przy wysokim udziale w globalnym rynku consumer finance. W segmencie bankowości korporacyjnej, Grupa BNP Paribas oferuje rozwiązania bankowe przy udziale sieci 150 centrów biznesowych w 23 państwach europejskich. ",fot. Reuters,
https://wiadomosci.onet.pl/kraj/oprocentowanie-lokat-spada-zainteresowanie-tez/tb0zz,"Oprocentowanie lokat spada, zainteresowanie też","Saldo oszczędności gospodarstw domowych zgromadzonych na bankowych lokatach spadło w marcu o 3,05 mld zł, do 268,68 mld zł – informuje ""Puls Biznesu"", powołując się na dane NBP.","Po raz ostatni zmniejszenie oszczędności na depozytach terminowych można było zaobserwować 12 miesięcy wcześniej, gdy wycofano z rynku tzw. lokaty antypodatkowe – wskazuje analityk Open Finance Michał Sadrak. Jak wylicza, marcowy spadek sprawił, że w całym I kw. z bankowych lokat ubyło 1,4 mld zł. Był to więc najgorszy okres od II kw. 2010 r. – zaznacza Sadrak. Takie dane to efekt obniżki oprocentowania lokat – gdy RPP w październiku 2012 r. rozpoczęła cykl obniżek stóp, średnie stawki na depozytach terminowych spadły o 1,6-2,1 pkt proc.",fot. Shutterstock,
https://wiadomosci.onet.pl/swiat/szef-banku-kanady-nowym-prezesem-banku-anglii/d97rv,Szef Banku Kanady nowym prezesem Banku Anglii,"Mark Carney, obecny prezes centralnego Banku Kanady, zostanie kolejnym prezesem Banku Anglii (Bank of England) - poinformował w poniedziałek Izbę Gmin brytyjski Kanclerz Skarbu George Osborne.","Jak poinformował Osborne, Carney będzie pełnił swoją dotychczasową funkcję do maja przyszłego roku. Urzędujący prezes Banku Anglii, Mervyn King, pełni swoją funkcję od lipca 2003 r., a w 2013 r. kończy swoją drugą pięcioletnią kadencję.","fot. Reuters, na zdj. Mark Carney",
https://wiadomosci.onet.pl/swiat/g20-wzywa-europe-i-usa-do-walki-z-kryzysem/sqce8,G20 wzywa Europę i USA do walki z kryzysem,Na spotkaniu w stolicy Meksyku ministrowie finansów G20 zaapelowali do krajów europejskich i Stanów Zjednoczonych do podjęcia zdecydowanych działań antykryzysowych.,"Ministrowie finansów i szefowie banków centralnych G20 zakończyli w poniedziałek w stolicy Meksyku dwudniowe rozmowy poświęcone głównie walce z kryzysem. Podczas obrad zaapelowano do państw europejskich o ""niezwłoczne wdrożenie strategii antykryzysowej"", a do Stanów Zjednoczonych - o zrównoważenie własnego budżetu, gdyż obecny gigantyczny deficyt jest zagrożeniem dla światowej gospodarki. Szef resortu finansów Niemiec Wolfgang Schaeuble powiedział, że kraje G20 powinny wypełnić swe wcześniejsze zobowiązania w sprawie zmniejszenia o połowę do 2013 roku swych deficytów budżetowych. ""Wzrost gospodarczy nie będzie możliwy bez redukcji zadłużenia"" - stwierdził Schaeuble. W deklaracji końcowej podkreślono, że w najbliższej przyszłości istotnym celem G20 będzie przywrócenie równowagi i spokoju na międzynarodowych rynkach finansowych. G20 tworzy 19 najsilniejszych gospodarczo państw świata i Unia Europejska.",,
https://wiadomosci.onet.pl/swiat/luksemburg-gotow-od-2015-r-automatycznie-wymieniac-dane-bankowe/0gm3b,Luksemburg gotów od 2015 r. automatycznie wymieniać dane bankowe,"Premier Luksemburga Jean-Claude Juncker potwierdził w środę, że jego kraj jest gotów na złagodzenie tajemnicy bankowej, poprzez przystąpienie 1 stycznia 2015 roku do automatycznej wymiany danych bankowych między krajami UE.","""Możemy bezpiecznie wprowadzić automatyczną wymianę danych bankowych 1 stycznia 2015 roku"" - oświadczył Juncker w luksemburskim parlamencie. ""Nasz sektor finansowy jest w stanie to zrobić"" - dodał. Według premiera sektor finansowy jego kraju ""nie zależy w zasadniczy sposób od tajemnicy bankowej"". ""Nasz sektor finansowy nie żyje z czarnych pieniędzy ani z oszustw finansowych"" - zapewnił Juncker. W niedzielę szef resortu finansów Luc Frieden powiedział, że jego kraj rozważa zerwanie z tradycją zachowywania tajemnicy bankowej. Ocenił, że świat idzie w kierunku automatycznej wymiany danych bankowych. ""Już się temu stanowczo nie sprzeciwiamy"" - powiedział Frieden gazecie ""Frankfurter Allgemeine Sonntagszeitung"". Luksemburg wcześniej sprzeciwiał się automatycznej wymianie informacji bankowej między urzędami skarbowymi państw Unii. Powodem zmiany stanowiska miał być rosnący nacisk ze strony innych państw unijnych, które wobec kryzysu finansów publicznych są tym bardziej zdeterminowane, by utrudnić swym obywatelom unikanie płacenia podatków i transfer pieniędzy za granicę.",fot. Shutterstock,
https://wiadomosci.onet.pl/tylko-w-onecie/the-best-of-onet-na-weekend-najciekawsze-materialy-mijajacego-tygodnia/m7mfxhl,The Best of Onet na weekend. Najciekawsze materiały mijającego tygodnia,Przedstawiamy najciekawsze materiały opublikowane w Onecie w mijającym tygodniu. Przegapiłeś jeden z nich? Nic straconego. Zapraszamy do lektury.,"Ratujemy ludzi, ryzykując swoje życie. Jeśli chodzi o wyszkolenie, jesteśmy ewenementem na skalę światową. Tymczasem z naszych pensji trudno utrzymać rodzinę. Rząd nas nie dostrzega, bo jesteśmy garstką, a poza tym i tak nie zastrajkujemy. Gdy ktoś poprosi o pomoc, nigdy nie odmówimy. Przecież przysięgaliśmy. Przeczytaj reportaż Dariusza Farona o ratownikach TOPR. Mapkę, która pomogła elitarnej grupie płetwonurków odnaleźć ciało Piotra Woźniaka-Staraka, sporządził człowiek, który tamtej nocy brał udział w nocnych regatach. Jasnowidz Krzysztof Jackowski rzeczywiście sporządził aż dwie mapy, ale do niczego się nie przydały - ustalił Onet. Przeczytaj cały tekst Piotra Halickiego i Janusza Schwertnera. Trybunał Sprawiedliwości UE może już we wrześniu wydać orzeczenie, które umożliwi zmniejszenie poziomu zadłużenia posiadaczy kredytów we frankach. Ale wstrząs finansowy, wywołany takim wyrokiem, spowoduje gospodarcze i polityczne skutki na skalę ogólnokrajową więc banki i rząd powinny się dobrze na to przygotować – pisze dla POLITICO Maria Wilczek. Przeczytaj cały tekst tutaj. Poszkodowanych zostało co najmniej 50 par, które postanowiły skorzystać z usług Marcina B. przy organizacji ich wesela. Niektórzy mówią, że 50 to dopiero czubek góry lodowej. - Nie wszyscy pewnie już wiedzą, że ich wesele się nie odbędzie. Myślę, że tych osób będzie przybywać – mówi jedna z kobiet, przyszła panna młoda, która czuje się oszukana. Przeczytaj cały tekst Ewy Raczyńskiej. To jest zła wiadomość nie tylko dla przedsiębiorców, ale znacznie większej liczby podatników. Szeroko oprotestowany pomysł zniesienia limitu 30-krotności składek na ZUS został zapisany w projekcie budżetu na 2020 r. Ma dać rządowi dodatkowe 5 mld zł wpływów. ""To uderzy w najbiedniejszych"" - uważa Federacja Przedsiębiorców Polskich. Zmianom sprzeciwiają się także inne organizacje pracodawców oraz wielu ekspertów. Przeczytaj cały tekst Damiana Szymańskiego. - Kwestia resocjalizacji w zakładach karnych jest jak czarna dziura - podobno jest, ale nikt jej nie widział - pisze mężczyzna, który odbył karę więzienia i zdecydował się opowiedzieć nam, jak wygląda pobyt w takim zakładzie i życie po wyjściu. Przeczytaj cały tekst Dominika Pinkowskiego. Minimum 1,3 mld dolarów – tyle mogłaby kosztować Grenlandia, gdyby Dania była zainteresowana sprzedażą wyspy Stanom Zjednoczonym. Premier Mette Frederiksen powiedziała „nie”, więc Donald Trump odwołał zaplanowane na 2 września spotkanie. Co takiego skrywa w sobie Grenlandia, że prezydent USA chciał ją kupić? Okazuje się, że wieczna zmarzlina nie jest już wieczna i coraz chętniej odkrywa swoje bogactwa. Przeczytaj cały tekst Kamila Tureckiego. Świat obligacji mógłby się wydawać jednym z najnudniejszych tematów, o których można pisać. Państwa lub firmy się zadłużają. Ktoś ten dług kupuje i tyle. Nic jednak bardziej mylnego. Obecnie to najbardziej fascynujący i zarazem przerażający aspekt globalnej finansjery. Dlaczego? Ponieważ dożyliśmy czasów, kiedy to de facto inwestorzy dopłacają wielu krajom, aby się zadłużały. Obligacje o tzw. ujemnej rentowności sięgają rekordowej kwoty 17 bln dol., a to może zachwiać całym systemem finansowym, jaki obecnie znamy. Przeczytaj cały tekst Damiana Szymańskiego. – Nie mam do was pretensji, jeśli mam do kogoś, to do siebie, po drugie do Emilii. Robicie swoją robotę i ja to doceniam – mówił w piątek w rozmowie z Onetem sędzia Arkadiusz Cichocki. Potem zamilkł, nie odbierał telefonu, nie odpowiadał na SMS-y, nie autoryzował wywiadu. Nie wiadomo, gdzie przebywa.",TOPR,
https://wiadomosci.onet.pl/swiat/mfw-recesja-stanowi-spore-zagrozenie-dla-wloskiego-systemu-bankowego/czqt5,MFW: Recesja stanowi spore zagrożenie dla włoskiego systemu bankowego,"Międzynarodowy Fundusz Walutowy opublikował we wtorek raport, w którym ostrzega, że przedłużająca się recesja we Włoszech oraz zadłużenie publiczne stanowią najpoważniejsze zagrożenia dla tamtejszego sektora bankowego.","Nasilający się kryzys zadłużenia publicznego, utrzymująca się od dawna zła kondycja realnej gospodarki mogą źle się odbić na włoskich bankach - ocenia MFW. W ciągu trzech ostatnich miesięcy 2012 roku zmalał PKB Włoch; gospodarka kraju kruczyła się też w ciągu ostatnich sześciu kwartałów. - Recesja przekłada się na niską rentowność banków oraz pogorszenie jakości udzielanych przez nie kredytów - głosi dokument przedstawiony przez MFW. Eksperci Funduszu wyjaśniają też, że szczególnie zagrożone są banki, które zainwestowały duże środki we włoskie papiery dłużne. - Instytucje te będą narażone na straty i na wzrost kosztów finansowania, jeśli w istotny sposób wzrośnie rentowność włoskich obligacji skarbowych - ocenia MFW. Fundusz zwraca jednak uwagę, że według wstępnych wyników stress testów przeprowadzonych we włoskich bankach sektor finansowy tego kraju powinien być w stanie ""znieść"" silny wstrząs gospodarczy oraz długi okres słabego wzrostu gospodarczego, a ponadto ""w chwili obecnej włoski sektor bankowy wydaje się dobrze skapitalizowany"". - Nawet jeśli sektor ten okazał się dotąd stabilny, nie oznacza to, że nie jest zagrożony - ostrzega MFW. Eksperci waszyngtońskiej instytucji zwracają też uwagę na niepewność co do rozwoju sytuacji politycznej we Włoszech. W piątek prezydent Włoch Giorgio Napolitano powierzył przywódcy centrolewicowej Partii Demokratycznej Pier Luigiemu Bersaniemu misję zorientowania się, czy zdoła utworzyć gabinet, który może liczyć na poparcie obu izb parlamentu. Blisko miesiąc po wyborach Włochy nadal nie mają rządu. Ewentualne fiasko misji Bersaniego mogłoby przybliżyć perspektywę ponownych wyborów.",,
https://wiadomosci.onet.pl/swiat/nowa-komisja-kardynalow-nadzorujaca-bank-ior/e3r04,"Nowa komisja kardynałów, nadzorująca bank IOR","Papież Franciszek zmienił skład Komisji Kardynałów nadzorującej watykański bank IOR. Najważniejszą zmianą jest zwolnienie dotychczasowego jej przewodniczącego, byłego sekretarza stanu Stolicy Apostolskiej kardynała Tarcisio Bertone; stał na jej czele pięć lat.","Watykan poinformował w środę, że w skład wybranej na pięć następnych lat komisji nadzorującej bank wchodzą od tej pory: arcybiskup Wiednia kardynał Christoph Schoenborn, metropolita Toronto kardynał Thomas Christopher Collins, przewodniczący Papieskiej Rady ds. Dialogu Międzyreligijnego kardynał Jean-Louis Tauran, archiprezbiter rzymskiej bazyliki Matki Bożej Większej kardynał Santos Abril y Castello oraz watykański sekretarz stanu arcybiskup Pietro Parolin, który w lutym otrzyma godność kardynała. Na razie komisja ta nie ma przewodniczącego. Komisja Kardynałów do spraw nadzoru nad IOR (Instytutem Dzieł Religijnych) podlega bezpośrednio papieżowi i referuje mu sytuację w banku.",,
https://wiadomosci.onet.pl/kraj/bank-morgan-stanley-wycenia-polskie-obligacje-ponad-rynek/3dseg,"Bank Morgan Stanley wycenia polskie obligacje ""ponad rynek""","Morgan Stanley (MS) podniósł wycenę polskich obligacji do ""ponad rynek"" (overweight). W uzasadnieniu wskazał na czynniki związane z cyklem gospodarczym i na zjawiska na polskim rynku obligacji skarbowych.","""Trend wzrostowy poprawia się, NBP zakończył cykl obniżek, deficyt obrotów towarowych zawęża się, a reformy strukturalne nie są tak pilne, jak w innych państwach regionu"" – zaznaczono w komentarzu. ""Głównym ryzykiem jest duża pula obligacji skarbowych denominowanych w złotym w rękach zagranicznych inwestorów. Nie przewidujemy jednak okresu finansowego ryzyka, który skłoniłby ich do jej zmniejszenia"" – napisali analitycy. W 2014 r. MS spodziewa się stopniowego wzrostu rentowności z uwagi na zakończenie cyklu obniżek stóp procentowych przez NBP i tendencje na rynkach bazowych. ""Prawdopodobne jest dalsze ustromienie krzywej; przyszłe wahania powinny nasilić się w miarę, jak OFE będą wycofywać się z rynku obligacji, w czasie, gdy napływ zagranicznych inwestycji na polski rynek papierów skarbowych będzie przytłumiony"" – dodają.",fot. Shutterstock,
https://wiadomosci.onet.pl/swiat/usa-kontrowersyjna-bankowa-przeszlosc-kandydata-na-ministra-finansow/3m91w,USA: kontrowersyjna bankowa przeszłość kandydata na ministra finansów,"Nominowany na ministra finansów USA Jack Lew tłumaczył się w środę w senackiej komisji finansowej z pracy w Citibanku podczas apogeum kryzysu. Od tego banku, który uniknął bankructwa tylko dzięki pieniądzom podatników, Lew otrzymał 940 tys. dolarów premii.","Lew przez ostatni rok był szefem personelu Białego Domu i prawą rękę prezydenta Baracka Obamy. Ma zastąpić kierującego dotąd Departamentem Skarbu Timothy'ego Geithnera, który odszedł z urzędu pod koniec stycznia. Lew niemal całą karierę polityczną spędził w Waszyngtonie. Senatorów Partii Republikańskiej interesowała głównie jego przeszłość bankowa, a dokładnie praca dla Citibanku między 2007 a 2009 rokiem w charakterze m.in. szefa spekulacyjnego funduszu, a także fakt, że zainwestował w fundusz z siedzibą na Kajmanach, wyspach uznanych za raj podatkowy. ""Zawsze deklarowałem wszystkie moje dochody i płaciłem wszystkie podatki"" - bronił się Lew. Zapewniał, że w 2010 pozbył się akcji w kontrowersyjnym funduszu, które przyniosły mu tylko straty. Problematyczna dla senatorów była też premia w wysokości 940 tys. dolarów, którą Lew dostał od Citibanku na początku 2009 r., tuż przed swym odejściem z banku, a także tuż przed tym, gdy bank wynegocjował największe w historii wsparcie od rządu w wysokości 478 mld dolarów. Lew bronił się, że ""został wynagrodzony za swoją pracę tak samo, jak inni wykonujący tę samą pracę w banku"". Zapewniał też, że pracując w banku nie brał żadnego udziału w negocjacjach pakietu ratunkowego ani w decyzjach dotyczących spekulacyjnych produktów finansowych. Natomiast dzięki tej pracy ""zyskał wiedzę o produktach finansowych"" i ""głęboką świadomość"" w sprawie ryzyk z nimi związanych - przekonywał. To może się przydać, gdyż jako minister finansów będzie kierował radą organów regulujących, odpowiedzialnych za kontrolowanie systemu finansowego w kontekście ochrony przed podejmowaniem nadmiernego ryzyka Podczas przesłuchania Lew był też pytany o skuteczność sankcji gospodarczych wobec Iranu. Przyznał, że wie na ten temat zbyt mało, ale podkreślił, że te sankcje ""są zdecydowanie lepszą opcją niż wojna"". Przestrzegał też przed ""niebezpiecznymi"" dla gospodarki i miejsc pracy skutkami automatycznych cięć w wydatkach publicznych, które nastąpią 1 marca, jeśli obie partie polityczne w Kongresie nie osiągną do tego czasu porozumienia w sprawie działań na rzecz zahamowania wzrostu zadłużenia. Prasa podkreśla, że choć dyskretny, 57-letni Lew jest prawdziwym ""deal makerem"", zdolnym do wynegocjowania z Kongresem trudnych porozumień. To ważne, bo oczekuje się od niego przygotowania pakietu głębokich reform, które mają uporządkować finanse publiczne USA. Zanim został szefem personelu Białego Domu, był dyrektorem ds. budżetu i wiceministrem w Departamencie Stanu. Brał udział w negocjacjach budżetowych w 2011 roku, gdy podniesiono pułap zadłużenia, a także w grudniowych negocjacjach w sprawie tzw. klifu fiskalnego. Odpowiadał za trudne negocjacje z Kongresem także za prezydentury Billa Clintona, w którego administracji był dyrektorem budżetowym. Mimo krótkiego epizodu na Wall Street, Lew przedstawiany jest często jako osoba kładąca nacisk na ochronę programów socjalnych dla najuboższych czy bezrobotnych, jak Medicaid. Prasa zauważyła, że kiedy został dyrektorem ds. budżetu w rządzie Obamy, zdjął wiszący w gabinecie portret pierwszego ministra finansów USA Alexandra Hamiltona, ojca amerykańskich finansów, i powiesił obraz bezrobotnego artysty, zaangażowanego w prace publiczne w ramach programu walki z recesją Nowy Ład (New Deal) Franklina Delano Roosevelta.",fot. PAP/EPA,
https://wiadomosci.onet.pl/kraj/bs-i-skoki-pod-kontrola-knf/h5h1fw,MF chce nadać KNF uprawnienie do zlecania wyceny zabezpieczeń BS i SKOK,"Ministerstwo Finansów (MF) przekazało do konsultacji projekt zmiany ustawy, która przyznaje Komisji Nadzoru Finansowego (KNF) uprawnienie polegające na możliwości zlecenia ponownego badania wyceny zabezpieczeń wierzytelności w stosunku do wszystkich podmiotów prowadzących działalność depozytowo-kredytową. Proponowane zmiany dotyczą banków i spółdzielczych kas oszczędnościowo-kredytowych (SKOK), podał resort.","Rozwiązania zaproponowane w projekcie ustawy, który wczoraj trafił do konsultacji mają na celu usprawnienie procesu nadzoru nad rynkiem finansowym, w szczególności w świetle ostatnich wydarzeń związanych z upadłością SBRiR w Wołominie (SK Bank). ""Co do zasady badanie może być obecnie zlecone przez podmiot nadzorowany w ramach realizacji wymogów rozporządzenia ministra finansów w sprawie tworzenia rezerw celowych związanych z działalnością banków i realizacji wymogów Rekomendacji S. Jednakże brak jest aktualnie podstaw umożliwiających zlecenie podmiotom nadzorowanym lub bezpośrednio wybranemu przez KNF rzeczoznawcy ponownej wyceny, nawet wówczas gdy istnieją przesłanki pozwalające uznać, że przedkładana przez podmiot wycena jest dokonana w sposób nierzetelny i nie odzwierciedla rzeczywistej wartości przedmiotu zabezpieczenia"" - czytamy w komunikacie. Resort wskazuje, że powyższa sytuacja miała miejsce m.in. w przypadku SK Banku, gdzie uprawnienia KNF pozwalające na zalecenie bankowi weryfikacji wielkości operatów szacunkowych nie spowodowało utworzenia przez bank adekwatnego poziomu odpisów (pomimo wykazania wzrostu wartości kredytów z utratą wartości) do czego podstawą dla banku były kolejne, budzące wątpliwości wyceny. ""Rekomendowane jest zatem udzielenie takiego uprawnienia organowi nadzoru"" - czytamy dalej. Jednocześnie w projekcie ustawy przewidziano rozszerzenie katalogu przesłanek powołania przez KNF zarządu komisarycznego w banku, na wzór przepisów ustawy o SKOK. Zgodnie z przepisami art. 73 i art. 73a tej ustawy, przesłankami ustanowienia zarządcy komisarycznego w kasie są: powstanie groźby zaprzestania spłacania zobowiązań, nieprzekazanie przez zarząd programu naprawczego, nieskuteczność realizacji programu naprawczego, rażące lub uporczywe naruszanie przepisów prawa w działalności. Natomiast zgodnie z przepisami ustawy Prawo bankowe - jak przypomina resort - katalog przesłanek powołania zarządu komisarycznego obejmuje jedynie brak przekazania przez zarząd programu postępowania naprawczego oraz nieskuteczność realizacji programu postępowania naprawczego. ""Sytuacje polegające na 'powstaniu groźby zaprzestania spłacania zobowiązań', jak również polegające na 'rażącym lub uporczywym naruszaniu przepisów prawa w działalności' mogą mieć także miejsce w banku i organ nadzoru powinien mieć również możliwość zastosowania środka w postaci powołania zarządu komisarycznego"" - ocenia ministerstwo. Według resortu, zaproponowane zmiany zmierzają ponadto do uproszczenia i skrócenia postępowania administracyjnego zmierzającego do ustanowienia zarządcy/zarządu komisarycznego, co ma istotne znaczenie dla zapewnienia bezpieczeństwa środków pieniężnych klientów. Jednocześnie uproszczenie sposobu procedowania nie uniemożliwia kontroli rozstrzygnięć organu nadzoru.",,
https://wiadomosci.onet.pl/swiat/grecja-szef-banku-centralnego-pkb-spadnie-w-br-o-5-proc/hkqhd,Grecja: szef banku centralnego - PKB spadnie w br. o 5 proc.,"Grecki produkt krajowy brutto spadnie w bieżącym roku o 5 proc. - poinformował dziś gubernator centralnego Banku Grecji Jeorjos Prowopulos, przedstawiając roczny raport dorocznemu walnemu zgromadzeniu akcjonariuszy.","Wcześniej Unia Europejska prognozowała, że PKB Grecji zmniejszy się w 2012 roku o 4,75 proc.",,
https://wiadomosci.onet.pl/kraj/to-ostatni-dzwonek-koniec-kredytu-walutowego/eysh4,To ostatni dzwonek. Koniec kredytu walutowego,"W rozmowie z Agencją Informacyjną Newseria Bartosz Turek, analityk Home Broker podkreśla, że rekomendowane przez KNF zmiany oznaczają dla klientów banków głównie pogorszenie dostępu do kredytów oraz zniknięcie z rynku kredytów walutowych",,,
https://wiadomosci.onet.pl/kraj/z-plastikiem-bedzie-taniej/5r6wr,Z plastikiem będzie taniej,"Od 1 lipca tego roku prawo wprowadzi urzędową obniżkę stawek interchange, czyli opłat pobieranych od handlowców przez banki i organizacje płatnicze przy każdej naszej płatności kartą, przypomina „Gazeta Wyborcza”.","Jeszcze dwa lata temu opłaty te należały w Polsce do najwyższych w Europie (przeciętnie 1,7 proc., a dla małych sklepów jeszcze więcej), do kieszeni finansistów zaś wpadało 1,5 mld zł rocznie. Teraz eldorado się skończy – od właściciela punktu handlowego nie będzie można pobrać więcej niż 0,5 proc. prowizji za rozliczenie płatności kartą. MasterCard, jedna z dwóch największych organizacji płatniczych, zaproponowała, że jeszcze bardziej obniży interchange tym sieciom handlowym, które będą promowały płatności kartami. MasterCard obiecuje, że duzi gracze mogą płacić zaledwie 0,3 proc. opłaty interchange. Na taki rabat zasłuży każda sieć handlowa, która ma roczne obroty na poziomie minimum 3 mld zł, a na płatności plastikami MasterCarda przypada w niej 22,5 proc. wartości zakupów klientów.",fot. Shutterstock,
https://wiadomosci.onet.pl/kraj/mularczyk-budzet-wirtualny-czas-na-ciecia-w-administracji-centralnej/lqggq,Mularczyk: budżet wirtualny; czas na cięcia w administracji centralnej,"Pierwotny kształt budżetu na 2013 r. był wirtualny, zatem jego nowelizacja była tylko kwestią czasu - ocenił szef klubu SP Arkadiusz Mularczyk. Według niego w tej sytuacji premier powinien ciąć wydatki administracji centralnej i wprowadzić podatek bankowy.","""Solidarna Polska już podczas debaty nad ustawą budżetową wskazywała, że jest to budżet wirtualny, absolutnie nie do utrzymania w realnej sytuacji kraju"" - powiedział Mularczyk, odnosząc się do zapowiedzianych dziś przez premiera Donalda Tuska zmian w tegorocznej ustawie budżetowej i ustawie o finansach publicznych. Zaznaczył, że zapowiedziane zawieszenie tzw. pierwszego progu ostrożnościowego (określa relacje długu publicznego do PKB) nie zmieni sytuacji finansowej Polski. ""Może ją zmienić wprowadzenie zdecydowanych oszczędności w administracji publicznej, wprowadzenie podatku od zysku banków oraz od supermarketów"" - przekonywał. Skrytykował też rząd za to, że ""zaciska pasa innym, nie sobie"". ""Nie do pozazdroszczenia jest sytuacja przedsiębiorców, którym dorzuca się podatki, mnoży bariery biurokratyczne, podczas gdy premier tworzy nierealne prognozy"" - mówił Mularczyk. Szef klubu SP podkreślił, że premier powinien zacząć oszczędzanie od siebie, na przykład na przelotach na trasie Gdańsk-Warszawa. ""To niby tylko kilka milionów, ale w takiej sytuacji budżetu rządzących nie powinno być stać na rozrzutność"" - przekonywał. Dodał, że ""na zasadzie ziarnko do ziarnka"" z tego typu wydatków można zebrać większą sumę.",,
https://wiadomosci.onet.pl/kraj/zwiazek-bankow-polskich-proponuje-pakiet-rozwiazan-dla-frankowiczow/n0yz63,"Związek Banków Polskich proponuje pakiet rozwiązań dla ""frankowiczów""","Związek Banków Polskich zaproponował pakiet rozwiązań, które mają zneutralizować skutki skokowego wzrostu kursu franka szwajcarskiego. Szczegóły na specjalnej konferencji prasowej przedstawił Krzysztof Pietraszkiewicz, prezes ZBP.","- Proponujemy pakiet działań, który w znacznej mierze pozwoli ograniczyć skutki wzrostu kursu franka – powiedział na konferencji Krzysztof Pietraszkiewicz. Po pierwsze, banki miałyby uwzględnić ujemne stawki LIBOR przy ustalaniu wysokości oprocentowania. Po drugie, nastąpi istotne zmniejszenie przez banki - przez okres 6 miesięcy - spreadu walutowego. Na wniosek klienta stanie się możliwe okresowe zawieszenie spłaty raty kapitałowej, tak by poziom raty nie był o wiele wyższy niż przed uwolnieniem kursu franka. Ma to dotyczyć tylko kredytobiorców zamieszkujących kredytowaną nieruchomość. Czwartą propozycją jest rezygnacja z żądania nowego zabezpieczenia dla kredytobiorców terminowo regulujących swoje zobowiązania kredytowe. Umożliwiona zostanie kredytobiorcom zamiana kwoty kredytu po kursie równym średniemu kursowi walutowemu NBP. Ostatnią propozycją jest uelastycznenie zasad restrukturyzacji kredytu dla klientów zamieszkujących kredytowaną nieruchomości. Związek Banków Polskich chce też wystąpić do Ministerstwa Finansów z wnioskiem, by nie wyciągano konsekwencji podatkowych wobec klientów, którzy dokonają formalnie korzystnych operacji finansowych z kredytem we franku. W środę swoje propozycje dla klientów zadłużonych we frankach przedstawiły banki: PKO BP, Getin Noble Bank, Raiffeisen Polbank, a dzień wcześniej zrobił to też mBank. Stosowanie obniżonego spreadu zapowiedziały PKO BP (będzie stosował 1 proc. spread) i Getin Noble Bank (obniży go o ponad połowę do 2,5 proc.). ING zdecydował, że będzie stosował do rozliczenia rat średni kurs NBP. Uwolnienie kursu franka szwajcarskiego Przed tygodniem szwajcarski bank centralny (SNB), ogłaszając nieoczekiwanie, że uwalnia kurs swojej waluty, spowodował panikę na rynku. Inwestorów nie uspokoiło nawet to, że na osłodę obniżył stopę procentową do -0,75 proc. Dotychczas SNB utrzymywał sztywny kurs, co oznaczało, że euro nie mogło kosztować mniej niż 1,20 franka. Decyzja sprawiła, a helwecka waluta zyskała mocno na wartości, w tym wobec złotego. W miniony czwartek za franka trzeba było zapłacić rekordowe 5,19 zł, choć dzień wcześniej płacono za niego 3,57 zł. Tak istotny wzrost notowań franka to problem dla ok. 550 tys. polskich kredytobiorców zadłużonych w tej walucie, gdyż oznacza podwyżkę rat.",,
https://wiadomosci.onet.pl/kraj/kredyt-gotowkowy-rodzaje-zalety-koszty-prowizja/fxhcy80,Kredyt gotówkowy,"Kredyt gotówkowy to pożyczka pieniężna wypłacana w gotówce, udzielana przez banki oraz inne instytucje finansowe na dowolny cel konsumpcyjny. Przykładami kredytów gotówkowych są między innymi: kredyt lombardowy oraz kredyt studencki. Zazwyczaj banki udzielają kredytu gotówkowego na kwotę od 500 zł do 100 tys. złotych. Maksymalna kwota pożyczki to 200 tys. złotych.","Wyróżniamy dwa podstawowe rodzaje kredytów gotówkowych. Są to odpowiednio: Kredyty gotówkowe dzielą się również ze względu na walutę, na kredyty złotowe oraz te udzielane w obcej walucie. Forma wypłaty pieniędzy przez instytucje finansowe jest dowolna. Możemy wskazać numer rachunku bankowego kredytobiorcy lub dokonać wypłaty w kasie banku. Przykładem kredytu gotówkowego jest np. wspomniany kredyt lombardowy – udzielany przez lombard, pod zabezpieczenie w postaci papierów wartościowych, wszelkiego rodzaju należności, jak i przedmiotów lub innych towarów materialnych. Kolejnym przykładem kredytu gotówkowego jest kredyt studencki - udzielany na korzystniejszych niż normalne warunkach dla kredytobiorcy. Charakteryzuje się zazwyczaj niskimi stopami procentowymi i odroczoną spłatą pożyczonej kwoty. Największe zalety kredytów gotówkowych to: Wady kredytów gotówkowych: Aby sprawdzić i porównać koszty, które kredytobiorca będzie musiał ponieść w przypadku spłaty kredytu gotówkowego w danej instytucji finansowej, najlepiej skorzystać z kalkulatora kredytu. Dzięki kalkulatorowi rat kredytu, narzędzie wykona za nas błyskawiczną (przybliżoną) symulację rzeczywistych kosztów kredytu, która ułatwi nam wybór najkorzystniejszej oferty. Do wyboru mamy sumę zobowiązania, jakie chcielibyśmy zaciągnąć, podzieloną przez okres spłaty kredytu wobec takich zmiennych jak: oprocentowanie, RRSO (rzeczywista roczna stopa oprocentowania) oraz prowizja. Dzięki temu możemy wybrać najtańszy kredyt gotówkowy. Według rankingu kredytów gotówkowych w lipcu 2019 roku i kwocie zobowiązania w wysokości 20 tys. zł (okres spłaty: 48 miesięcy), najkorzystniej wypada oferta kredytu udzielanego przez bank City Handlowy. Oprocentowanie wyniosło: 5,99 proc., RRSO: 9,60 proc., natomiast prowizja: 6 proc. Całkowita kwota do spłaty to w tym przypadku: 23 893,70 zł, co daje nam miesięczną ratę w wysokości 497,79 zł (serwis totalmoney.pl). Na drugim miejscu znajduje się oferta pożyczki internetowej Alior Banku (prowizja 0 proc.). Kwota do spłaty to: 24 118,21 zł, rata: 502,46 zł. Dalej plasują się oferty kredytów bez zaświadczeń banku BNP Paribas (rata: 509,33 zł), Santander (517,41 zł), PKO Banku Polskiego (527,41 zł) oraz Eurobanku oraz ING (529,74 zł).","Kredyty gotówkowe. Zalety, koszty, prowizja",
https://wiadomosci.onet.pl/kraj/sandp-podwyzszyl-ocene-polskiego-systemu-bankowego-do-stabilnej/7tthz,"S&P podwyższył ocenę polskiego systemu bankowego do ""stabilnej""","Agencja Standard&Poor's podwyższyła ocenę polskiego systemu bankowego do ""stabilnej"" z ""negatywnej"". S&P oczekuje, że sektor bankowy będzie korzystał na obecnym przyspieszeniu polskiej gospodarki - poinformowali przedstawiciele S&P na wtorkowej konferencji.","Wśród pozytywnych aspektów sektora bankowego w Polsce Marcin Petrykowski, dyrektor regionalny S&P na Europę Środkową i Wschodnią wymienił m.in. solidną gospodarkę Polski i relatywnie niskie zadłużenie sektora prywatnego. Dyrektor zwrócił również uwagę na ścisłą kontrolę ze strony regulatora, szczególnie w zakresie dywidend banków oraz wysoką rentowność sektora, który pomimo spadku stóp procentowych wypracował około 15 mld zł zysku netto w minionym roku. Standard&Poor's negatywnie ocenił w raporcie relatywnie niski polski PKB per capita, oraz strukturę portfela kredytowego samych banków, które posiadają dużą ekspozycję na sektor nieruchomości m.in. poprzez kredyty denominowane w walutach obcych. Agencja zwróciła również uwagę na dużą zależność polskich banków od finansowania zewnętrznego, która wynika ze struktury własnościowej w sektorze, w którym jedynie 37 proc. łącznych aktywów pozostawało na koniec roku pod kontrolą krajowych właścicieli. Analitycy agencji zauważyli jednak, że finansowanie zewnętrzne kierowane przez właścicieli do polskich banków spada. Zdaniem Franceski Saachi, analityczki S&P, jakość aktywów w polskim sektorze bankowym jest obecnie stabilna, a wraz z poprawą danych gospodarczych może również zacząć się poprawiać. Analityczka widzi ponadto oznaki ożywienia w sektorze nieruchomości, który silnie wpływa na pozycję sektora bankowego. Agencja spodziewa się, że duże zagraniczne grupy bankowe będą chciały pozostać w Polsce, ze względu na wysoką rentowność i dobre perspektywy naszego rynku. Pierre Gautier, analityk S&P spodziewa się, że rynek mogą opuszczać w najbliższym czasie mniejsi, niszowi gracze.",fot. Shutterstock,
https://wiadomosci.onet.pl/swiat/hsbc-ostrzega-ze-zwolni-14-tys-pracownikow/l60qj,"HSBC ostrzega, że zwolni 14 tys. pracowników","Jeden z największych banków świata HSBC poinformował, że 14 tys. pracowników jest zagrożonych zwolnieniem w ramach realizowanego od dwóch lat planu restrukturyzacji. Da to oszczędność dodatkowych 3 mld dolarów – donosi telewizja Sky.","Bank zatrudnia w świecie 254 tys. pracowników, z czego 45 tys. w W. Brytanii. Do 2016 r. poziom zatrudnienia ma obniżyć się do 240-250 tys. Od początku wdrożenia planu restrukturyzacji w maju 2011 r., bank zmniejszył zatrudnienie o 46 tys. i zmniejszył swoje koszty o 4 mld USD. Ostrzeżenie o 14 tys. pracownikach zagrożonych zwolnieniem zawarte jest w aktualizacji strategii banku przedstawionej udziałowcom w środę przez dyrektora wykonawczego Stuarta Gullivera. Najnowsza wersja strategii stwierdza też, że plany sprzedaży 52 operacji nieistotnych dla zasadniczego profilu działalności banku przebiegają zgodnie z planem. Dzięki ich sprzedaży, aktywa banku obciążone ryzykiem zmniejszą się o 95 mld USD (62,3 mld funtów). Restrukturyzacja HSBC ma na celu zmniejszenie kosztów operacyjnych, ponieważ ściślejsze regulacje wprowadzone w następstwie bankowego krachu z lat 2008-09 zaszkodziły zyskom. Bank chce wycofać się z nierentownych operacji i skoncentrować na rynkach oferujących potencjał wzrostu np. w Azji i Ameryce Łacińskiej. ""Będziemy ściśle przestrzegać dyscypliny kosztów przy równoczesnym ulepszaniu i upraszczaniu procedur (...) HSBC stał się bankiem prostszym, łatwiejszym w zarządzaniu i gotowym do skorzystania z możliwości rozwoju"" – cytuje Sky TV dyrektora wykonawczego Stuarta Gullivera.",,
https://wiadomosci.onet.pl/kraj/finanse-osobiste-polakow-w-2013-r/pxwm2,Finanse osobiste Polaków w 2013 r.,"Ponad połowa Polaków nie planuje żadnych ruchów związanych z finansami osobistymi w 2013 r. To prawie taki sam odsetek jak rok wcześniej – informuje ""Puls Biznesu"".","Z badania Instytutu Homo Homini dla DB PBC wynika też, że prawie dwukrotnie – do 31 proc. – wzrosła ilość osób, które myślą o oszczędzaniu na lokatach. To potwierdza, że przeciętny klient z opóźnieniem reaguje na zmiany rynkowe, bowiem atrakcyjność lokat mocno spadła po serii obniżek stóp procentowych – komentuje ""PB"". Według badania 4 proc. respondentów chce kupić złoto (w 2012 r. takich wskazań prawie nie było), choć jego cena już dawno przestała rosnąć.",fot. Shutterstock,
https://wiadomosci.onet.pl/ustawa-frankowa-nbp-policzyl-koszt-propozycji-dudy/ltlfcj,Ustawa frankowa - NBP policzył koszt propozycji Dudy,"Ustawa frankowa to propozycja prezydenta Andrzeja Dudy, która ma pomóc osobom z zaciągniętymi kredytami walutowymi. NBP postanowił się przyjrzeć tej propozycji. Z opublikowanego raportu wynika, że koszt pomocy osobom zadłużonym w walutach obcych może sięgnąć aż 44 miliardów złotych.","Eksperci NBP wskazują, że ewentualna restrukturyzacja walutowych kredytów hipotecznych może negatywnie wpłynąć na odporność sektora bankowego. W raporcie jest mowa o kosztach wejścia w życie ustawy opartej na propozycji Kancelarii Prezydenta. Według wyliczeń NBP, bezpośredni koszt zwrotu spreadów walutowych i przeliczenia kapitału kredytów po tak zwanym sprawiedliwym kursie waluty obcej może sięgnąć 44 mld złotych. Oznacza to, że około 70 procent sektora bankowego może zanotować stratę. Wskazano też, że masowe przewalutowanie kredytów może doprowadzić do osłabienia złotego i rewizji ocen ratingowych na niekorzyść Polski. Raport NBP o stabilności sektora finansowego W raporcie napisano, że polski system finansowy funkcjonuje stabilnie i jest w stanie zaabsorbować skutki szoków związanych ze zidentyfikowanymi przyszłymi zagrożeniami w systemie finansowym i jego otoczeniu gospodarczym. NBP zaznaczył jednak, że odporność polskiego systemu finansowego uległa ograniczeniu w stosunku do poprzedniej edycji raportu, głównie na skutek dodatkowych obciążeń publicznych nakładanych na banki. Do działań mających niepożądany efekt dla systemu finansowego analitycy NBP zaliczyli przygotowane w Kancelarii Prezydenta rozwiązania dotyczące restrukturyzacji kredytów walutowych, zwłaszcza w interakcji z wprowadzonym już podatkiem od aktywów niektórych instytucji finansowych. ""Opodatkowanie aktywów sektora bankowego będzie miało negatywne konsekwencje dla zdolności banków do kredytowania gospodarki, jak również zdolności do absorbowania negatywnych szoków. (…) Wyniki testów warunków skrajnych i symulacji zdolności absorbowania strat wskazują, że odporność sektora bankowego na szoki znacznie się zmniejszyła, głównie na skutek dodatkowych obciążeń publicznych nakładanych na banki"" – napisano w raporcie. Według banku centralnego zaproponowane przez Kancelarię Prezydenta rozwiązania skutkowałyby poniesieniem istotnych kosztów przez banki, osłabiając ich odporność na zagrożenia i zmniejszając ich zdolność do kredytowania gospodarki. Analitycy NBP obliczyli, że w zależności od liczby kredytobiorców, którzy chcieliby skorzystać z restrukturyzacji kredytów walutowych, kosztowałoby to banki od 38 do 44 mld zł. ""Kosztem proponowanych rozwiązań – jeśli zostałyby wprowadzone w zaproponowanej formie – może być istotne naruszenie stabilności systemu finansowego i gospodarki. Zaproponowane rozwiązania ustawowe będą miały silny negatywny wpływ na sytuację finansową banków, które posiadają duże portfele walutowych kredytów mieszkaniowych"" – podano w raporcie. NBP ostrzegł, że redukcja wartości portfela walutowych kredytów mieszkaniowych, wraz ze zwiększonymi obciążeniami finansowymi sektora bankowego płynącymi z innych źródeł, niesie ryzyko uruchomienia negatywnego sprzężenia zwrotnego pomiędzy systemem bankowym a gospodarką realną. ""Dodatkowym efektem działań mających na celu redukcję wartości portfela kredytów walutowych może być presja na deprecjację złotego wynikająca z konieczności zamknięcia pozycji walutowych przez banki (…). Restrukturyzacja kredytów walutowych, zmniejszając zyski lub wręcz powodując straty przekładające się na spadek kapitałów banków, zmniejszyłaby ich zdolność do prowadzenia akcji kredytowej"" – dodano. Zdaniem NBP zmiana miałaby również negatywny wpływ na finanse publiczne: wpłynęłaby na zmniejszenie wartości odprowadzanego przez banki podatku od niektórych instytucji finansowych, ograniczyłaby możliwość uzyskiwania przez Skarb Państwa przychodów z tytułu dywidend od banków, w których ma on udziały; zmniejszyłaby przychody fiskusa z CIT od banków. Bank centralny wskazał także na ryzyko zgłoszenia roszczeń odszkodowawczych wobec Skarbu Państwa przez inwestorów. ""Pogorszenie odporności systemu bankowego prowadziłoby z kolei do rewizji ocen ratingowych Polski, spadku zaufania inwestorów do Polski, co w konsekwencji doprowadziłby do wzrostu kosztu obsługi długu publicznego"" – zaznaczono. NBP wyjaśnił, że stabilny system finansowy w istotny sposób wspiera realizację głównych celów banku centralnego – utrzymania stabilnego poziomu cen, a przez to tworzenia podstaw do osiągnięcia długookresowego wzrostu gospodarczego. Według banku centralnego stabilność systemu finansowego jest rozumiana jako stan, w którym system finansowy pełni swoje funkcje w sposób ciągły i efektywny, nawet w przypadku wystąpienia nieoczekiwanych i niekorzystnych zaburzeń o znacznej skali. ""Zakłócenia w pracy systemu finansowego i zaburzenia efektywności świadczenia usług pośrednictwa finansowego negatywnie wpływają na sytuację przedsiębiorstw i gospodarstw domowych"" – zaznaczono. Prezydent na ratunek frankowiczom Przewalutowanie kredytu hipotecznego na złote po ""sprawiedliwym"" kursie zakłada projekt ustawy o ""sposobach przywrócenia równości stron"" w umowach na kredyty walutowe, przedstawiony w styczniu przez sekretarza stanu w Kancelarii Prezydenta Macieja Łopińskiego. Kurs ""sprawiedliwy"" ma być indywidualnie wyliczany dla każdego kredytobiorcy. Prezydencki minister podał na konferencji prasowej, że zapisy projektu mają obejmować tych, którzy wzięli walutowe kredyty mieszkaniowe na własne potrzeby. Nie będzie obejmować wykorzystujących kredyt w działalności gospodarczej. Łopiński poinformował też, że projekt przygotowany w Kancelarii Prezydenta po kilku miesiącach konsultacji ze środowiskami frankowiczów, został im przekazany. Będzie też skierowany, z prośbą o opinię do KNF. ""Nie jest to projekt uzgodniony z bankowcami, część banków będzie zapewne niezadowolona"" – przyznał. ""Liczymy, że ten projekt będzie korzystny dla gospodarki"" – powiedział Łopiński, dodając, że dzięki niemu ""zwiększy się poziom podatków, uzyskiwanych przez budżet państwa"". Informująca o szczegółach projektu mec. Aneta Frań-Adamek mówiła, że w przypadku spreadów, kredytodawca będzie zobowiązany do dokonania wyliczeń różnic między stosowanym przez niego kursem a kursem NBP. ""Suma będzie odejmowana na wniosek konsumentów od kwoty przeznaczonej do spłaty"" – powiedziała Frań-Adamek. Projekt, jak mówiła, zawiera zapisy o trzech rodzajach restrukturyzacji kredytów. Będzie to restrukturyzacja dobrowolna, przymusowa, a także przeniesienie własności nieruchomości w zamian za zwolnienie z długu.",,
https://wiadomosci.onet.pl/kraj/rzeczpospolita-skok-na-bank-by-zalatac-budzet/x1gyw,"""Rzeczpospolita"": skok na bank, by załatać budżet","W tym roku doszło już do 132 napadów na banki. To więcej niż w całym 2012 r. – alarmuje ""Rzeczpospolita"".","W ciągu dziewięciu miesięcy dokonano aż 132 napadów na banki. Do września było ich co najmniej o kilka więcej niż w całym 2012 r. Eksperci zauważają, że dawno minęły czasy, gdy skoki na banki były dziełem grup przestępczych. Dzisiaj widoczny jest inny trend: napadów dokonują soliści, nieraz amatorzy bez kryminalnej przeszłości. Traktują to jako doraźny sposób na zdobycie gotówki. - Sprawcy wybierają głównie małe oddziały banków czy punkty kasowe, gdzie nie ma monitoringu lub jest on słabej jakości. Napadają, aby zaspokoić swoje bieżące potrzeby - mówi Wojciech Stawski, były policjant, dziś ekspert ds. zabezpieczeń bankowych.",Dane dotyczące napadów na bank są alarmujące,
https://wiadomosci.onet.pl/eksperci-zamkniecie-bankow-moze-okazac-sie-poczatkiem-konca/h5zwps,Eksperci: zamknięcie banków może okazać się początkiem końca,"Eksperci uważają, że niedzielna decyzja rządu greckiego w sprawie zamknięcia banków i wprowadzenia kontroli przepływu kapitałów może okazać się dla bankrutującej Grecji decydującym momentem w kwestii opuszczenia strefy euro.","Według Fiony Mullen, dyrektor firmy konsultingowej Sapienta Economics, zarówno dla Aten, jak i ich wierzycieli byłoby korzystniej, gdyby zamiast nagłego krachu, który w obecnej sytuacji staje się coraz bardziej możliwy, uzgodnili między sobą ""uporządkowany Grexit (wyjście ze strefy euro)"". „Wszyscy mówią, że nie chcą, aby Grecja wyszła ze strefy euro, ale przeciąganie tej trudnej sytuacji może spowodować więcej szkody niż pożytku” – powiedziała PAP Mullen. Przypomniała, że Ateny najprawdopodobniej zbankrutują już 30 czerwca, kiedy nie zwrócą 1,6 miliarda euro Międzynarodowemu Funduszowi Walutowemu (MFW). Zdaniem Mullen teoretycznie wciąż istnieje możliwość, że w ciągu następnych 36 godzin wszyscy rozmówcy wrócą do negocjacyjnego stołu, ktoś „wyciągnie z kapelusza królika”, Grecja zwróci pieniądze MFW, a Grecy zagłosują w referendum 5 lipca za porozumieniem z wierzycielami. Taki scenariusz jest dalece nieprawdopodobny, a na dodatek i tak nie rozwiązałby wszystkich problemów Grecji. „Grecki kryzys to prawdziwe zaklęte koło. Trzeba się z niego wreszcie wyrwać” – uważa Mullen. Tłumaczy, że chociaż „Grexit” jest właściwie nie do uniknięcia, można go przeprowadzić w sposób albo miły, albo niemiły. Ona zaleca ten pierwszy, co oznaczałoby współpracę między eurogrupą i Grecją w sprawie zmniejszenia skutków krachu. Mullen włącza w to kontrolę przepływu kapitału i wsparcie finansowe dla greckiego bilansu płatniczego, co powstrzymałoby nową walutę grecką od szybkiego spadku na wartości. Mullen dorzuciłaby do tego także pozostawienie dla Aten otwartej furtki na wypadek, gdyby sytuacja ekonomiczna Grecji poprawiła się na tyle, że mogłaby ponownie przystąpić do eurolandu. „Eurogrupa miałaby wtedy okazję zademonstrować kilka z tych europejskich wartości, których rzadko byliśmy świadkami podczas ostatnich negocjacji” – uważa Mullen. Dodaje, że niedzielne zamknięcie greckich banków i wprowadzenie kontroli przepływu kapitałów przypomina jej kryzys bankowy na Cyprze w 2013 r. Podejrzewa ona, że grecka historia będzie trwać o wiele dłużej i mieć gorszy przebieg. (Na Cyprze, zamknięcie banków nastąpiło w wyniku porozumienia rządu z „trojką” kredytodawców [KE, EBC, i MFW], a kontrola przepływu kapitałów zakończyła się dopiero w kwietniu tego roku). Mullen uważa jednak, że ponieważ w Grecji wypłacanie pieniędzy z banków trwało już od stycznia (kiedy do władzy doszła Koalicja Radykalnej Lewicy, czyli SYRIZA), w kraju znajduje się w tej chwili dużo schowanej pod materacem gotówki, więc przynajmniej niektórym Grekom nie tak prędko zabraknie pieniędzy. Constantin Papapdopulos, były bankier i doradca ds. ekonomicznych w rządzie Jeorjosa Papandreu, także uważa, że istnieje duże niebezpieczeństwo, że Grecja we wtorek zbankrutuje. Jeśli na dodatek w czasie referendum Grecy odrzucą porozumienie z wierzycielami, banki pozostaną zamknięte na długi okres, ponieważ tylko w ten sposób będą mogły uniknąć upadłości. Wtedy cała gospodarka grecka ulegnie zamrożeniu; nikt nie będzie mógł przeprowadzać transakcji biznesowych, a ci, którzy będą mieli gotówkę, nie będą chcieli jej wydawać na nic innego poza żywnością. „Wszystkie sklepy pozamykają się, zostaną tylko spożywcze” – ocenia Papadopulos. Już teraz – dodaje - zagraniczne biura turystyczne zaczynają odwoływać rezerwacje, jakie zrobiły na rozpoczynający się właśnie sezon letni, który miał przynieść Grecji rekordowy dochód. Zdaniem Papadopulosa bardziej optymistyczny scenariusz, w którym Grecy zaakceptują pakiet ratunkowy pożyczkodawców, też nie jest dobry, ponieważ powrót do negocjacji oraz opracowanie nowego porozumienia, obejmującego konsekwencje dalszej, wywołanej zastojem ostatnich kilku miesięcy recesji, spowoduje, że nie będzie to ten sam pakiet. „Nie mam pojęcia, jaki będzie wynik takich zmian i czy wtedy rząd, który już teraz nie zachowuje się wiarygodnie, je zaakceptuje. Może to oznaczać dalsze komplikacje” – mówi Papadopulos. W niedzielę premier Grecji Aleksis Cipras oświadczył w telewizyjnym orędziu do narodu, że Grecja wprowadza czasowe zamknięcie krajowych banków oraz kontrolę przepływu kapitałów. Władze greckie zarekomendowały, aby bankomaty na terenie całego kraju były w poniedziałek nieczynne, a od wtorku wypłaty były ograniczone do 60 euro dziennie. Banki będą zamknięte do przyszłego poniedziałku. Limit dziennych wypłat dotyczyć będzie posiadaczy kart wydanych przez greckie banki. Posiadacze kart wydanych przez zagraniczne banki będą mogli wypłacać pieniądze do limitu wyznaczonego przez te banki. Decyzja o zamknięciu banków była wynikiem niedzielnego zamrożenia przez Europejski Bank Centralny (EBC) pożyczek ratunkowych dla greckich banków na poziomie ok. 90 miliardów euro. Greckie banki były od miesięcy skazane na wsparcie finansowe EBC. Ich sytuacja ulegała stopniowemu pogorszeniu ze względu na fakt, iż coraz więcej klientów, w reakcji na postępujący kryzys, zaczęło wypłacać ze swoich kont wszystkie oszczędności. EBC było jednak w dalszym ciągu gotowe do finansowania banków, aż do momentu, kiedy w sobotę ministrowie finansów strefy euro, bez udziału greckiego ministra, zdecydowali, że program pomocowy dla Grecji, który wygasa 30 czerwca, nie zostanie jednak przedłużony. Rząd w Atenach zabiegał o to, by program pomocowy został przedłużony, aby zyskać czas na referendum, które ma się odbyć 5 lipca w sprawie warunków wsparcia, postawionych przez pożyczkodawców. Prośba ta jednak została odrzucona.",,
https://wiadomosci.onet.pl/swiat/belgijscy-bankowcy-jednak-dostana-premie/kpxtr,Belgijscy bankowcy jednak dostaną premie,"Belgijscy bankowcy jednak dostaną premie. Minister finansów poinformował, że w wyjątkowych sytuacjach będzie zgoda na wypłatę bonusów w tych bankach, które wcześniej otrzymały pomoc publiczną.","Rząd zmienił zdanie, bo wcześniej premier Elio Di Rupo zapowiadał, że banki, które ratowano z pieniędzy podatników w czasie kryzysu, nie będą mogły wypłacać bonusów. To była konsekwencja afery wokół upadającego banku Dexia. Ratowały go wspólnie rządy w Brukseli i Paryżu, a później okazało się, że zarządzający nim przyznali sobie wielomilionowe premie. Belgijski minister finansów nadal uważa, że należy trzymać się zasady o niewypłacaniu bonusów, ale dopuszcza wyjątki. Na przykład wtedy, gdy działania naprawcze okażą się sukcesem i banki, wcześniej pogrążone w kryzysie, staną na nogi. Sprawa wysokich premii przyznawanych finansistom była szeroko omawiana w całej Unii w ostatnim czasie, bo wypłacano je nie tylko w Belgii.",Elio Di Rupo,
https://wiadomosci.onet.pl/swiat/banki-nie-chca-nieopodatkowanych-niemieckich-pieniedzy/11enw,Banki nie chcą nieopodatkowanych niemieckich pieniędzy,"Trzy największe szwajcarskie banki, Credit Suisse, UBS i Julius Baer, chcą, by ich niemieccy klienci udokumentowali, że zapłacili podatek u siebie w kraju - pisze we wtorek ""Neue Zuercher Zeitung"".","Według gazety, szwajcarskie instytucje finansowe chcą w ten sposób definitywnie zakończyć temat nieopodatkowanych aktywów niemieckich klientów i trwający z tego powodu od lat spór z niemieckimi władzami. Credit Suisse i Julius Baer chciałyby uporządkować tę kwestię do końca roku. ""Akcja informacyjna skierowana do naszych niemieckich klientów już trwa"" - podały banki. Pochodzący z Niemiec klienci są proszeni o przedstawienie dokumentów potwierdzających, że uregulowali swoje zobowiązania podatkowe wobec niemieckiego fiskusa. Jak informują banki, rozesłane dotychczas listy nie zawierają na razie żadnego ultimatum, a ich ton jest ""przyjazny"", gdyż instytucjom tym zależy na utrzymaniu klientów. Jednak - jak pisze ""NZZ"" - banki mogą zdecydować, że trzeba się będzie rozstać z klientami, którzy również po takich rozmowach nie będą gotowi przedłożyć odpowiednich dokumentów albo zapłacić w Niemczech podatku od aktywów zgromadzonych w szwajcarskich bankach. Kierownictwo szwajcarskich banków już od jakiegoś czasu sygnalizowało, że w swoich księgach w przyszłości chciałoby widzieć jedynie opodatkowane pieniądze z Niemiec. Dotychczas jednak klienci mieli sami decydować, jak chcą postępować ze swoimi nieopodatkowanymi aktywami. Banki zachęcały ich tylko, by zatrudnili lokalnego doradcę podatkowego - pisze ""NZZ"". Nowe wymagania stawiane przez Credit Suisse, UBS i Julius Baer wykraczają ponad obowiązujące obecnie szwajcarskie prawo, jednak banki boją się, że znajdą się na celowniku niemieckich urzędów podatkowych. W ubiegłym roku niemiecki parlament zablokował umowę ze Szwajcarią przewidującą ryczałtowe opodatkowanie przez szwajcarskie banki lokat niemieckich klientów. Umowa podatkowa miała wejść w życie 1 stycznia 2013 r. Przewidywała ona, Że banki w Szwajcarii miałyby automatycznie odprowadzać podatek za swych niemieckich klientów według stawek od 21 do 41 proc. i przy zachowaniu anonimowości właścicieli lokat. Zapisy umowy objęłyby lokaty założone w minionych 10 latach. Lokaty założone w przyszłości miałyby być opodatkowane w skali 26,4 proc. Również w ubiegłym roku Nadrenia Północna-Westfalia kupiła płyty CD ze skradzionymi danymi niemieckich podatników, którzy mają lokaty w bankach Szwajcarii. Dane kosztowały 9 mln euro. Rząd w Berlinie skrytykował transakcję, choć w przeszłości dawał zielone światło dla takich metod walki z uchylaniem się od płacenia podatków. Wśród znanych osób przyłapanych na przestępstwach podatkowych dzięki zakupowi danych był kilka lat temu ówczesny szef Niemieckiej Poczty (Deutsche Post) Klaus Zumwinkel.",,
https://wiadomosci.onet.pl/kraj/podwyzki-byly-jak-w-banku/3b2xn,Podwyżki były jak w banku,"Niektóre usługi bankowe podrożały w drugiej połowie ubiegłego roku nawet o kilkadziesiąt procent - pisze ""Dziennik Gazeta Prawna"".","Jak czytamy w gazecie, o znaczących podwyżkach cen w bankach donosi raport przygotowany przez Narodowy Bank Polski. Dokument został zaprezentowany podczas ostatniego posiedzenia działającej przy NBP Rady ds. Systemu Płatniczego. Analizie poddano oferty 21 największych banków oferujących usługi klientom indywidualnym. Z raportu wynika - pisze ""Dziennik Gazeta Prawna"" - że w zdecydowanej większości badanych instytucji, bo aż w 16, doszło do podwyżek prowizji za korzystanie z karty lub konta lub usług z nimi powiązanych. ""Podwyżki cen w tym okresie były reakcją banków na zapowiadaną od miesięcy obniżkę prowizji od obsługi transakcji kartami, czyli interchange, oraz na spadający wynik odsetkowy, spowodowany niskimi stopami procentowymi"" - tłumaczy gazecie wzrost cen NBP. Średnia miesięczna opłata za konto osobiste wzrosła z 4,58 zł na koniec czerwca do 4,89 zł na koniec grudnia ubiegłego roku, czyli o 6,77 proc.",fot. Shutterstock,
https://wiadomosci.onet.pl/swiat/sbierbank-ma-problemy-na-ukrainie/213nb,Sbierbank ma problemy na Ukrainie,"Rosyjski bank państwowy ma problemy na Ukrainie. Prokuratorzy wszczęli śledztwo, ponieważ podejrzewają tę instytucję o finansowanie separatystów.","W rozmowie ze stacją telewizyjną Kanał 5, prokurator generalny Oleg Makhnitski powiedział, że rozpoczęło się dochodzenie w sprawie finansowania przez Sbierbank terroryzmu. Dodał, że ukraińskie władze podobne dochodzenia prowadziły dotąd wobec 14 banków i do sądu skierowano ponad 300 spraw karnych. Prokurator nie podał jednak nazw banków, ani więcej szczegółów na temat działań wobec rosyjskiego banku państwowego. Tymczasem w Genewie rozpoczęły się czterostronne negocjacje na temat sytuacji na Ukrainie. W rozmowach uczestniczą ministrowie spraw zagranicznych Rosji i Ukrainy, sekretarz stanu USA i szefowa unijnej dyplomacji.  Jeszcze przed początkiem negocjacji doszło do bezpośrednich spotkań Johna Kerry'ego, Catherine Ashton, Siergieja Ławrowa i Andrija Deszczycy - informuje specjalny wysłannik Polskiego Radia Tomasz Majka. Jednak ministrowie spraw zagranicznych Ukrainy i Rosji, nie spotkali się ze sobą twarzą w twarz.",,
https://wiadomosci.onet.pl/kraj/zbp-miniony-rok-byl-najgorszym-dla-rynku-hipotek-od-2005-r/9zdng,ZBP: miniony rok był najgorszym dla rynku hipotek od 2005 r.,"W 2013 r. udzielono zaledwie 176 tys. kredytów mieszkaniowych, a ich wartość wyniosła 36,5 mld zł. To najgorszy wynik od 2005 r. - wynika z raportu AMRON-SARFiN przygotowanego przez Związek Banków Polskich.","Autorzy badania zauważyli, że nawet w najtrudniejszym roku ostatniego kryzysu, czyli 2009, banki udzieliły więcej takich kredytów (189 tys.), a ich wartość sięgnęła 39 mld zł. Dodali, że sytuacji na rynku kredytów mieszkaniowych w 2013 r. nie poprawiło niskie oprocentowanie kredytów hipotecznych ani niskie i atrakcyjne ceny nieruchomości. Podkreślili jednak, że rok 2014 powinien być już lepszy. ""Rok 2013 był najgorszym od 2005 r., kontynuowany jest spadek akcji kredytowej. Obserwujemy wyhamowanie trwającego od pięciu lat spadku średnich cen lokali mieszkalnych"" - mówił na konferencji Jacek Furga z ZBP. Bankowcy ocenili, że niedawno wprowadzony program pomocy w zakupie pierwszego mieszkania – „Mieszkanie dla Młodych” nie będzie istotnie wspierał sytuacji na rynku mieszkaniowym, gdyż w obecnej formie jego dostępność jest mocno ograniczona. Jak mówił podczas wtorkowej konferencji prasowej prezes ZBP Krzysztof Pietraszkiewicz, potrzeba znacznie szerszych i kompleksowych rozwiązań. Wskazał tu: wspieranie długoterminowego oszczędzania w formule kas budowlanych, rozwój społecznego budownictwa czynszowego czy modyfikację rozwiązań dotyczących listów zastawnych i sekurytyzacji. W opinii szefa ZBP pozytywny wpływ na rynek kredytów mieszkaniowych w tym roku będzie miała perspektywa utrzymania się niskich stóp procentowych, większy optymizm konsumentów i spodziewany spadek bezrobocia. Mimo wszystko pozytywnie powinno też odbić się wejście w życie programu ""Mieszkanie dla Młodych”. W rozmowie z PAP Furga stwierdził, że w tym roku liczba nowo udzielonych kredytów wyniesie około 180 tys., a ich wartość może sięgnąć 37 mld zł.",fot. Shutterstock,
https://wiadomosci.onet.pl/ebc-wydal-opinie-o-podatku-bankowym-mozliwy-transfer-aktywow-za-granice/5nhhcg,EBC wydał opinię o podatku bankowym: możliwy transfer aktywów za granicę,"Europejski Bank Centralny wydał we wtorek opinię na temat podatku bankowego, jakim od lutego mają być objęte niektóre instytucje finansowe w naszym kraju. Według EBC struktura podatku może być zachętą do transferu aktywów za granicę.","Ustawa o podatku od niektórych instytucji finansowych, przyjęta pod koniec grudnia przez Sejm, przewiduje, że od lutego m.in. banki, firmy ubezpieczeniowe, SKOK-i i firmy pożyczkowe będą obłożone tzw. podatkiem bankowym, wynoszącym rocznie 0,44 proc. wartości ich aktywów. ""Proponowana struktura podatku może zachęcić instytucje finansowe do zmiany profilu ryzyka poprzez restrukturyzację portfeli ukierunkowaną na bardziej ryzykowne produkty, wykorzystanie operacji pozabilansowych lub transferowanie aktywów za granicę"" - napisał w swojej opinii prezes Europejskiego Banku Centralnego Mario Draghi. W dokumencie podkreślono ponadto, że wprowadzenie podatku powinno zostać szczegółowo rozważone w kontekście jego wpływu m.in. na odporność instytucji finansowych, stabilność finansową, dynamikę akcji kredytowej oraz ogólną sytuację gospodarczą. ""W tym kontekście należy uwzględnić różnice w sytuacji indywidualnych banków oraz wpływ innych regulacji wdrażanych w Polsce i w Unii. W szczególności należy dogłębnie przeanalizować sytuację słabszych banków, które mogą w wyniku wprowadzenia proponowanego podatku ponieść straty"" - podkreślono w opinii. EBC zauważył, że w przeciwieństwie do regulacji wprowadzonych w większości państw członkowskich, które wprowadziły podatek bankowy, ten polski nie ma związku z konkretnymi ryzykami dotyczącymi systemu finansowego ani nie dotyczy uprzedniej pomocy publicznej udzielonej sektorowi finansowemu. Draghi zauważył, że celem podatku jest zwiększenie środków przekazywanych przez sektor finansowy na finansowanie wydatków budżetowych. Tymczasem zdaniem EBC opodatkowanie instytucji finansowych powinno być rozważane w powiązaniu ""z zapewnieniem bardziej zrównoważonego podziału kosztów wynikających z potencjalnych upadłości instytucji finansowych pomiędzy podatników i sektor finansowy oraz ograniczaniem ryzyk kreowanych przez te instytucje"". Europejski Bank Centralny uznał, że nakładanie ad hoc podatków na banki z powodów potrzeb budżetowych powinno być poprzedzone dogłębną analizą potencjalnych niekorzystnych skutków dla sektora. Jak wskazał, chodzi o zapewnienie, aby takie podatki nie kreowały ryzyka dla stabilności finansowej i dynamiki akcji kredytowej. To mogłoby bowiem ostatecznie negatywnie wpłynąć na wzrost gospodarczy. ""Taki efekt mógłby doprowadzić do oferowania przez banki swoim klientom kredytów lub innych usług na mniej korzystnych warunkach. Efekt ten mógłby również zachęcić niektóre banki do ograniczenia swojej działalności, prowadząc do zmniejszenia dostępności kredytu oraz wytworzenia dla tych banków sytuacji niepewności"" - ostrzegł Draghi. W uwagach szczegółowych skrytykował definicję podstawy opodatkowania zawartą w projekcie, wskazując, że jest ona niejasna i może być zachętą dla banków do zmniejszania sumy bilansowej, aby w efekcie płacić niższy podatek. Autorzy ustawy nie kryli, że celem ustawy o podatku bankowym jest pozyskanie dodatkowego ""źródła finansowania wydatków budżetowych, w szczególności wydatków społecznych"". Zgodnie z ustawą opodatkowaniem zostaną objęte banki (krajowe, oddziały banków zagranicznych, oddziały instytucji kredytowych), zakłady ubezpieczeń i reasekuracji, spółdzielcze kasy oszczędnościowo-kredytowe oraz firmy pożyczkowe. W przypadku banków oraz spółdzielczych kas oszczędnościowo-kredytowych wartość aktywów wolnych od podatku wynosi 4 mld zł. Dla ubezpieczycieli jest to 2 mld zł, a dla firm pożyczkowych - 200 mln zł. Zwolniony z podatku bankowego został Bank Gospodarstwa Krajowego oraz ewentualnie inne banki państwowe, które mogą powstać w przyszłości. Sejm zwrócił się o opinię ws. projektu tej ustawy do Europejskiego Banku Centralnego 15 grudnia. Konsultacje wynikają z faktu, że EBC zgodnie z unijnym prawem zabiera głos ws. regulacji mających wpływ na stabilność instytucji i rynków finansowych w UE. Obecnie ustawa po poprawkach Senatu wróci do Sejmu. Potem trafi do podpisu prezydenta.",,
https://wiadomosci.onet.pl/kraj/pko-bp-kupil-nordee-za-blisko-281-mld-zl/3xtre,"PKO BP kupił Nordeę za blisko 2,81 mld zł","PKO BP kupił Nordeę – wynika z wydanego we wtorek komunikatu PKO BP. Właściciela zmieniły Nordea Bank Polska, Nordea Polska Towarzystwo Ubezpieczeń na Życie oraz Nordea Finance Polska. Ostateczna łączna kwota za przejęte spółki wyniosła blisko 2,81 mld zł.","Jak zapowiedział PKO BP, obecnie rozpoczyna się rozłożony na dwa etapy proces integracji banków (formalne połączenie, a następnie fuzja operacyjna). Wszystko potrwa około roku. Do czasu przewidywanej na początek października 2014 roku fuzji prawnej, Nordea Bank Polska będzie osobną spółką w grupie kapitałowej banku. We wtorkowym komunikacie PKO BP poinformował ponadto, że klienci PKO BP kupujący i posiadający kredyty hipoteczne oraz karty kredytowe będą mogli skorzystać z oferty ubezpieczeń na życie Nordea Polska TUnŻ. Wkrótce w sieci Nordea dostępna będzie m.in. pożyczka gotówkowa PKO BP. Proces integracji banków zakończy zaplanowana na połowę 2015 roku fuzja operacyjna. Zgodnie z umową portfel kredytów w walutach obcych o wartości 15,2 mld zł będzie refinansowany przez okres 7 lat przez Nordea Bank AB. Nabycie Nordea Bank Polska nastąpiło w drodze publicznego wezwania do sprzedaży 100 proc. akcji banku. Przejęcie Nordea Finance Polska oraz Nordea Polska TUnŻ nastąpiło w formie transakcji prywatnych. Rozliczenie transakcji planowane jest na 4 kwietnia.",fot. Iza Procyk-Lewandowska,
https://wiadomosci.onet.pl/kraj/mieszkanie-dla-mlodych-po-zmianach-sprawdz-czy-skorzystasz/9z4el5,"Mieszkanie dla młodych po zmianach. Sprawdź, czy skorzystasz","Ruszył znowelizowany program MdM, który po raz pierwszy obejmować będzie mieszkania z rynku wtórnego. Ma zwiększyć się dostępność programu dla rodzin wielodzietnych i ma pojawić się szansa dla mieszkańców mniejszych miejscowości. Jednak program nie jest doskonały. Problemem okazać się mogą limity cenowe. W niektórych miastach znalezienie mieszkania spełniającego kryteria graniczyć może z cudem. Najgorzej jest w Krakowie.","Na dofinansowanie z budżetu państwa mogą liczyć osoby do 35 roku życia, które do dnia kupna mieszkania nie były właścicielem budynku lub lokalu mieszkalnego albo posiadały spółdzielcze prawo własnościowe do lokalu. Nowe przepisy pozwalają na ubieganie się o dofinansowanie nie tylko kredytu, ale i wkładu własnego, a im więcej dzieci w rodzinie, tym kwoty dopłat wyższe. Co istotne, na wsparcie mogą liczyć osoby, których kredyt spełnia określone w ustawie parametry. Po pierwsze, stanowi co najmniej 50 proc. ceny zakupu nieruchomości. Po drugie, jest denominowany w złotych. Po trzecie, został zaciągnięty na przynajmniej 15 lat i, co dość oczywiste, jest to kredyt na zakup nieruchomości na terenie Polski. Kto na rozwiązaniu skorzysta? Program wygląda korzystnie przede wszystkim dla rodzin wielodzietnych. MdM będzie dla nich dostępny bez względu na wiek i fakt posiadania wcześniej nieruchomości. Co warte podkreślenia, rodziny wielodzietne, przynajmniej z trójką dzieci, mogą liczyć na 30 proc. dofinansowania wkładu własnego. Rodziny posiadające dwójkę i jedno dziecko według nowych przepisów liczyć mogą na dofinansowanie kolejno 20 i 15 proc. Jeżeli ktoś skorzystał z MdM i w okresie 5 lat od zakupu nieruchomości sprzedał ją, wynajął lub uzyskał prawo własności innego mieszkania (nie licząc nabycia takich praw w drodze spadku), będzie musiał oddać otrzymane dofinansowanie. Lista banków udzielających kredytów z dofinansowaniem dostępna jest na stronie BGK. Wraz ze wzrostem poziomu dopłaty z 15 do 30 proc., rodziny wielodzietne kupujące mieszkanie duże – czyli takie powyżej 65 m kw. – otrzymają w ramach MdM aż o 160 proc. więcej środków, niż było to przewidziane w poprzedniej wersji programu. – Przed pojawieniem się zmian, rodzina wielodzietna, która kupiła mieszkanie powyżej 65 m kw. w Warszawie, mogła liczyć na ok. 45 tys. zł. Po wejściu zmian w życie do takiego mieszkania w Warszawie będzie mogła dostać nawet 116 tys. zł dopłaty – tłumaczy Marcin Krasoń, ekspert rynku nieruchomości z Home Broker. Objęcie programem mieszkań z rynku wtórnego to zdecydowanie dobre rozwiązanie w przypadku mniejszych miejscowości. Bardzo często zdarza się, że deweloperzy budują w takich miastach zdecydowanie mniej niż w dużych aglomeracjach albo wcale nie budują. Wcześniejsza wersja programu mocno zawężała więc pole jego dostępności. Według danych Banku Gospodarstwa Krajowego, do końca pierwszej połowy 2015 roku 43 proc. dopłat trafiło tylko do pięciu największych miast. Dodatkowo bardzo często budownictwo w mniejszych ośrodkach miejskich jest realizowane przez osoby fizyczne, nieuprawnione do skorzystania z dopłat z programu MdM. Takie osoby mogły jedynie odliczyć podatek VAT i to jedynie pod warunkiem, że budowały dom o powierzchni 100 m kw. lub 110 m kw. w przypadku rodzin wielodzietnych. Gdzie są problemy? Żeby skorzystać z programu i otrzymać dofinansowanie, najtrudniej będzie zmieścić się w limitach cenowych i to pomimo faktu, że limity będą różne dla mieszkań z rynku pierwotnego i tych z wtórnego. W przypadku rynku pierwotnego limit to 110 proc. średniego wskaźnika odtworzeniowego (red. to średni koszt budowy 1 m kw. powierzchni mieszkalnej), dla mieszkań z drugiej ręki będzie to 90 proc. W efekcie na przykład w Warszawie limit dla rynku pierwotnego wynosi 6 588,32 zł, a na rynku wtórnym będzie to 5 390,44 zł.  Limit jest piętą achillesową programu. Limity cen na 1 m kw. w największych miastach Źródło: BGK Wadę systemu odsłaniają dane prezentujące dostępność na rynku wtórnym mieszkań spełniających kryterium limitów. – Limity były i są niesymetryczne i przez to niesprawiedliwe. W Krakowie tylko ułamek mieszkań z rynku wtórnego spełnia kryteria. Z kolei w Olsztynie limit jest wyższy niż ceny na rynku – wyjaśnia Marcin Krasoń z Home Broker. Na rynku wtórnym obowiązują inne limity cenowe niż na pierwotnym. Maksymalna cena mieszkania z drugiej ręki będzie o ok. 20 proc. niższa od deweloperskiego. W efekcie w niektórych dużych miastach o mieszkania mieszczące się w limitach będzie na rynku wtórnym ciężko. Według danych portalu Domiporta.pl, w Krakowie, Warszawie, Rzeszowie i we Wrocławiu odsetek lokali spełniających warunki ustawy nie przekracza 3 proc., a wśród miast z dostępnością poniżej 10 proc. są jeszcze Gdynia, Lublin i Opole. W tych miastach, gdzie mieszkań dostępnych w MdM jest procentowo najmniej, można jednak spodziewać się wzrostu ich liczby. Może się tak stać, ponieważ część sprzedających będzie obniżać ceny tak, by zmieścić się w limicie i zwiększyć szanse na transakcję.",,
https://wiadomosci.onet.pl/kraj/sprawa-amber-gold-trwaja-sledztwa-ponad-10-tys-zgloszen-wierzycieli/4ds7w,"Sprawa Amber Gold: trwają śledztwa, ponad 10 tys. zgłoszeń wierzycieli","Ponad 10 tys. zgłoszeń od wierzycieli Amber Gold, zarzuty dla prezesa spółki i jego żony, ok. 7 tys. przesłuchanych świadków i straty pokrzywdzonych szacowane na 500 mln zł - to dotychczasowy bilans jednej z najgłośniejszych afer finansowych ostatnich lat w Polsce.","Amber Gold to firma, która miała inwestować w złoto i inne kruszce, działająca od 2009 r. Klientów kusiła wysokim oprocentowaniem inwestycji - przekraczającym nawet 10 proc. w skali roku, które znacznie przewyższało oprocentowanie lokat bankowych. 13 sierpnia Amber Gold ogłosiła decyzję o likwidacji, nie wypłacając ulokowanych środków i odsetek tysiącom klientów firmy. Śledztwo ws. Amber Gold wszczęła w 2010 r. Prokuratura Rejonowa Gdańsk-Wrzeszcz po zawiadomieniu Komisji Nadzoru Finansowego, która podejrzewała, że firma prowadzi działalność bankową bez stosownych zezwoleń. Na początku lipca śledztwo przejęła gdańska prokuratura okręgowa, a potem - decyzją prokuratora generalnego - trafiło ono do Łodzi. W Sądzie Rejonowym Gdańsk Północ zarejestrowano już niemal 10,3 tys. zgłoszeń od wierzycieli Amber Gold. Choć termin ich składania upłynął w czwartek o północy, nie jest to jeszcze pełna liczba wniosków. Szacuje się, że przekroczy ona 11 tys., a ostateczna ma być znana ok. 10 stycznia. Kwota wierzytelności będzie znana po zakończeniu procesu rejestracji, a następnie weryfikacji wniosków. Pod koniec września gdański sąd informował, że łączna liczba wierzycieli Amber Gold wynosi co najmniej 15 tys., a wartość wymagalnych zobowiązań to ok. 700 mln zł. Specjalista z zakresu prawa upadłościowego Piotr Zimmerman oceniał wcześniej, że właściciele lokat w Amber Gold mogą otrzymać jedną czwartą do jednej trzeciej kwoty powierzonej spółce i to prawdopodobnie dopiero mniej więcej za dwa lata. Najpierw należne pieniądze otrzymają pracownicy parabanku i Skarb Państwa. Syndyk spółki zapowiedział, że w poniedziałek 31 grudnia złoży do sądu swoje ostateczne sprawozdanie o stanie masy upadłościowej Amber Gold. Według wcześniejszych wstępnych sprawozdań wartość majątku spółki wynosi ok. 112 mln zł. W jego skład wchodzi m.in.: 11 nieruchomości, auta, sprzęt IT, meble oraz kruszce i pieniądze zabezpieczone przez prokuraturę. Śledczy zdecydowali już o przekazaniu syndykowi 1 mln zł w gotówce i 57 kg złota, wycenionego na ponad 9,3 mln zł, które zabezpieczono w ramach śledztwa. Syndyk rozpoczął już sprzedaż majątku Amber Gold. Podczas aukcji sprzedał 134 auta mniej więcej za 7,5 mln zł; sprzedano także pakiety telefonów, smartfonów i modemów należących do spółki - za 318 tys. zł. Na początku 2013 r. można się spodziewać wystawienia na sprzedaż sprzętu biurowego po Amber Gold o szacunkowej wartości ok. 4-5 mln zł. Natomiast w styczniu lub w lutym dojdzie prawdopodobnie do ogłoszenia przetargu na sprzedaż nieruchomości spółki w Gdańsku i Gdyni. W sierpniu gdańska prokuratura przedstawiła prezesowi Amber Gold Marcinowi P. łącznie siedem zarzutów, m.in. prowadzenia bez zezwolenia działalności bankowej, posłużenia się sfałszowanym potwierdzeniem przelewu na kwotę 50 mln zł, a także zarzut oszustwa znacznej wartości. Może mu grozić do 15 lat więzienia. Marcin P. przebywa w areszcie, gdzie ma status więźnia ""szczególnie chronionego""; na decyzję o przedłużeniu okresu aresztowania do 28 lutego 2013 r. wniósł zażalenie. Także jego żona, Katarzyna P., usłyszała w październiku osiem zarzutów, m.in. wyłudzenia poświadczenia nieprawdy i naruszenia ustawy o rachunkowości. Kobieta nie przyznaje się do winy; grozi jej kara do trzech lat pozbawienia wolności. Prokuratura zastosowała wobec niej dozór policyjny oraz zakaz opuszczania kraju. Dotąd do śledczych zgłosiło się ponad 10 tys. osób pokrzywdzonych, którym - jak szacuje łódzka prokuratura - spółka jest winna ok. 500 mln zł; wciąż wpływają jednak kolejne doniesienia o popełnieniu przestępstwa. Przesłuchano już ok. 7 tys. świadków, w tym głównie pokrzywdzonych, ale także pracowników centrali Amber Gold i oddziałów firmy oraz przedstawicieli m.in. Komisji Nadzoru Finansowego, NBP, banków do których wpływały pieniądze z lokat Amber Gold oraz pośredników, którzy działali w imieniu tej spółki zanim stworzyła własną sieć placówek. Zdaniem prokuratury Amber Gold - wbrew przyjętym na siebie zobowiązaniom wynikającym z umów z klientami i wydawanym certyfikatom, które - jak się okazało - były bez pokrycia - tylko znikomą część środków z lokat przeznaczała na zakup kruszców. Lokaty - w ocenie śledczych - nie miały faktycznie zabezpieczeń. Śledczy nadal ustalają źródła finansowania spółki - skąd pochodziły środki będące podstawą do rozpoczęcia działalności Amber Gold, jakie spółka miała dochody i jak wydawała pieniądze. Z dotychczasowych analiz wynika, że np. ok. 250 mln zł z pozyskanych lokat zostało wydanych na finansowanie spółek OLT, 40 mln pochłonęły zakupy nieruchomości, 12 mln zł opłaty za wynajem nieruchomości, a na reklamę Amber Gold wydała ponad 27 mln zł. Według prokuratury aż 26,8 mln zł wynosiły wynagrodzenia za pracę oraz z tytułu zleceń wypłacone prezesowi spółki i jego żonie, a udzielone przez Amber Gold pożyczki (śledczy analizują ok. 4 tys. umów pożyczek) przekroczyły kwotę 10 mln zł. Jedną z analizowanych przez prokuraturę transakcji jest sprzedaż przez Amber Gold niemieckiego towarzystwa lotniczego OLT Express Germany holenderskiemu inwestorowi Panta Holdings. Łódzka prokuratura skierowała do różnych krajów wnioski o międzynarodową pomoc prawną, a śledztwo jest przedłużone do 28 czerwca 2013 roku. Prokuratura w Łodzi w osobnym śledztwie bada także, czy mogło dojść do wyrządzenia szkody w mieniu portu lotniczego w Gdańsku w związku z rozliczeniami pomiędzy portem a spółką OLT Express (przewoźnika, w którym głównym inwestorem była firma Amber Gold). Zostało ono wszczęte po zawiadomieniu organizacji ""Stop korupcji"", która uważa, że Michał Tusk mógł działać na szkodę gdańskiego lotniska, pracując równocześnie dla OLT Express. W tym przypadku badane jest, czy mogło dojść do ujawnienia tajemnicy handlowej. Według prokuratury dotąd Port Lotniczy nie stwierdził naruszenia żadnych tajemnic handlowych i nie złożył wniosku o ściganie. Na razie nikt nie usłyszał zarzutów; śledczy nie przesłuchali syna szefa rządu, choć nie wykluczają tego w przyszłości. To śledztwo jest przedłużone do 12 marca przyszłego roku. W innych prokuraturach w kraju toczy się także kilka innych postępowań powiązanych ze sprawą Amber Gold. Do Prokuratury Okręgowej w Warszawie trafiło – wszczęte w Gdańsku - śledztwo dotyczące skargi złożonej przez Marcina P. na działania funkcjonariuszy publicznych - pracowników Komisji Nadzoru Finansowego, Ministerstwa Skarbu Państwa oraz Agencji Bezpieczeństwa Wewnętrznego. Prezes Amber Gold twierdził, że instytucje te przekroczyły swoje uprawnienia i nękały jego firmę, działając na jej szkodę. Z kolei gdańska prokuratura okręgowa w końcu listopada wszczęła śledztwo, w którym weryfikuje prawidłowość postępowania wobec Amber Gold dwóch gdańskich Urzędów Skarbowych. W tym przypadku zawiadomienie o podejrzeniu popełnienia przestępstwa złożył wiceminister finansów. Ze sprawą związane są także liczne postępowania wyjaśniające wszczęte przez rzeczników dyscyplinarnych wobec sędziów i prokuratorów, którzy w ostatnich latach zajmowali się bądź to Amber Gold, bądź przestępstwami popełnionymi przez Marcina P. przed założeniem tej spółki. We wrześniu z funkcji została odwołana szefowa Prokuratury Rejonowej Gdańsk-Wrzeszcz, która to jednostka przez dwa lata zajmowała się śledztwem. Powodem odwołania był niewłaściwy nadzór nad śledztwem w sprawie Amber Gold. Pod koniec września stanowisko stracił też prezes Sądu Okręgowego w Gdańsku - Ryszard Milewski. Odwołał go minister sprawiedliwości po tym, jak ""Gazeta Polska Codziennie"" ujawniła treść rozmowy sędziego z osobą podającą się za pracownika kancelarii premiera. W rozmowie, która okazała się prowokacją, Milewski miał uzgadniać termin posiedzenia dotyczącego zażalenia na areszt szefa Amber Gold Marcina P. i umawiać się na spotkanie z szefem rządu.",fot. Iza Procyk-Lewandowska/Onet,
https://wiadomosci.onet.pl/swiat/hiszpania-moze-poprosic-w-weekend-o-pomoc-dla-bankow/v04q1,Hiszpania może poprosić w weekend o pomoc dla banków,"Oczekuje się, że podczas najbliższego weekendu Hiszpania zwróci się o pomoc finansową dla swych przeżywających coraz większe kłopoty banków - podała agencja Reuters, powołując się na źródła unijne.","Według dwóch niewymienionych z nazwiska przedstawicieli UE Madryt poprosi o tę pomoc po sobotniej telekonferencji ministrów finansów państw strefy euro. Rzeczniczka rządu Hiszpanii powiedziała, że nic jej nie wiadomo o takiej inicjatywie. Przypomniała czwartkową wypowiedź premiera Mariano Rajoya, który podkreślał, że Madryt czeka na wyniki audytu banków, zanim przystąpi do rozmów z UE na temat najlepszego sposobu dokapitalizowania hiszpańskich banków. Szef eurogrupy Jean-Claude Juncker powiedział, że unia walutowa gotowa jest udzielić pomocy hiszpańskiemu sektorowi bankowemu, jeśli poprosi o to rząd w Madrycie. Agencja ratingowa Fitch obniżyła notę Hiszpanii o trzy stopnie do BBB, z perspektywą negatywną. Według Fitcha, hiszpańskie banki powinny zostać dokapitalizowane kwotą od 50 do 100 mld euro. Tego samego dnia inna agencja ratingowa, Standard&Poor's, przedstawiła prognozę, według której hiszpańskie banki mogą ponieść do 2013 roku straty rzędu 80-112 mld euro. Kilka dni wcześniej zrzeszający światowe banki Instytut Finansów Międzynarodowych (IIF) z siedzibą w Waszyngtonie oszacował, że straty hiszpańskich banków mogą sięgnąć 218-260 mld euro, a cały sektor może potrzebować pomocy w wysokości 60 mld euro. Od kilku dni docierają wiadomości o pracach nad porozumieniem, które pozwoliłoby Hiszpanii dokapitalizować banki z wykorzystaniem pomocy unijnej, lecz unikając reform gospodarczych narzucanych z zewnątrz. Madryt nie chce występować o pomoc na takich warunkach jak Grecja, Irlandia i Portugalia, obawiając się, że międzynarodowi wierzyciele zmuszą do wprowadzenia drastycznego programu oszczędnościowego.",Fot. PAP/EPA,
https://wiadomosci.onet.pl/swiat/nowa-ustawa-hipoteczna-bedzie-kosztowala-banki-do-3-mld-euro/5fdn5,Nowa ustawa hipoteczna będzie kosztowała banki do 3 mld euro,"Węgierski parlament uchwalił w piątek ustawę, która zmienia kursy wymiany i oprocentowania stosowane przez banki w przypadku hipotek zakładanych w walutach obcych, uznając dotychczasowe za mocno zawyżone. Może to kosztować sektor bankowy do 3 miliardów euro.","Projekt ustawy zgłoszony przez konserwatywny rząd premiera Viktora Orbana - który poparła lewica oraz skrajni węgierscy nacjonaliści - był zgodny z sentencją orzeczenia Sądu Najwyższego. Uznał on, że banki na Węgrzech - w większości zagraniczne - stosowały wyzysk wobec swych klientów przy udzielaniu im kredytów w dewizach. Sąd zarzucił bankom, że przy ustalaniu wysokości hipotek stosują praktyki krzywdzące klientów, ponieważ obliczają wysokość kredytu i kwotę zadłużenia klienta według odmiennych kursów. Nowa ustawa nakazuje bankom stosowanie przy tego rodzaju operacjach kursów walut ustanowionych przez węgierski Bank Narodowy. Hipoteki dewizowe mają setki tysięcy Węgrów. Najczęściej są one we frankach szwajcarskich, a wobec dewaluacji forinta ich wysokość wzrosła w ostatnich latach o 70 proc. Według Banku Narodowego Węgier wejście w życie nowej ustawy może oznaczać dla banków dodatkowe obciążenie w wysokości od dwóch do trzech miliardów euro. Kwestię zwrotu klientom kwot - pobranych ponad stopę wymiany ustaloną w nowej ustawie - ureguluje odrębny akt prawny.",fot. Reuters,
https://wiadomosci.onet.pl/swiat/we-wloszech-mozna-zalozyc-rachunek-bankowy-psu-i-kotu/512jgn7,We Włoszech można założyć rachunek bankowy psu i kotu,"We Włoszech można otworzyć konto w banku dla psa i kota. Z taką inicjatywą wystąpił bank z Piacenzy w regionie Emilia-Romania, który oferuje tę usługę właścicielom czworonogów po to, by poprzez ten rachunek osobno zarządzali wydatkami na ich rzecz.","Rachunek bankowy otwarty w ramach inicjatywy ""Wierni Przyjaciele"" oferuje jednocześnie różne ulgi przy wydatkach na weterynarza, zakupie produktów dla psów i kotów oraz polisę ubezpieczeniową dla nich. Konto wystawione jest na nazwisko właściciela zwierzęcia, ale obok figuruje też imię czworonoga. Konto dla swego cocker spaniela o imieniu Sun otworzył prezes Banca di Piacenza Corrado Sforza Fogliani. Pytany o to, skąd pojawił się ten pomysł, odparł: ""Jeden z naszych klientów poprosił nas o otwarcie rachunku dla jego psa, by tam skoncentrować wszystkie wydatki na niego"". - Natychmiastowe spełnienie jego życzenia nie było możliwe, ale przeanalizowaliśmy tę kwestię i uświadomiliśmy sobie, że wiele osób wydaje duże sumy na swoich ulubieńców i chcą oddzielić wydatki na ten cel od innych - wyjaśnił prezes. Włoskie media odnotowują, że właśnie w Piacenzy pomysł ten wydaje się wyjątkowo trafiony, bo połowa mieszkańców miasta ma w domu zwierzę. Na razie w tamtejszym banku otwarto około stu rachunków dla nowych klientów na czterech łapach. Chcesz być na bieżąco z najważniejszymi informacjami dnia? Polub Onet Wiadomości na Facebooku!",,
https://wiadomosci.onet.pl/kraj/wojas-pozywa-mbank-o-zaplate-ponad-15-mln-zl/xlpt6,Wojas pozywa mBank o zapłatę ponad 15 mln zł,"Wojas pozwał mBank o zapłatę ponad 15,5 mln zł wraz z odsetkami - podała spółka w komunikacie. Postępowanie sądowe dotyczy sporu o transakcję walutową zamiany stóp procentowych z 2008 roku.",,fot. Shutterstock,
https://wiadomosci.onet.pl/kraj/banki-oczekuja-zlagodzenia-kryteriow-dla-kredytow-konsumpcyjnych-i-dla-firm/z9w05,Banki oczekują złagodzenia kryteriów dla kredytów konsumpcyjnych i dla firm,"Banki oczekują w III kw. wzrostu popytu na kredyty, w tym istotnego wzrostu w kredytach konsumpcyjnych. Kwartał przynieść ma niewielkie złagodzenie kryteriów dla kredytów przedsiębiorstw, zaostrzenie dla kredytów mieszkaniowych i złagodzenie dla konsumpcyjnych - wynika z ankiety NBP.","Z ankiety wynika, w III kwartale 2014 r. banki spodziewają się kontynuacji wzrostu popytu na kredyty dla przedsiębiorstw. W segmencie kredytów dla małych i średnich przedsiębiorstw wyższego popytu na kredyty krótkoterminowe oczekuje 62 proc. banków, zaś na kredyty długoterminowe około 59 proc. banków. W III kwartale 2014 r. banki przewidują niewielkie zaostrzenie kryteriów polityki kredytowej w segmencie kredytów mieszkaniowych. Około 30 proc. banków spodziewa się wyższego popytu na kredyty mieszkaniowe w III kwartale 2014 r. W III kwartale 2014 r. ankietowane banki spodziewają się dalszego złagodzenia polityki kredytowej w segmencie kredytów konsumpcyjnych. Ponad połowa banków oczekuje wzrostu popytu na kredyty konsumpcyjne w III kwartale 2014 r.",fot. Shutterstock,
https://wiadomosci.onet.pl/kraj/marka-alior-sync-zniknie-z-rynku/nzg1z,Marka Alior Sync zniknie z rynku,"Alior Bank podał dziś wyniki finansowe za 2013 rok. Jego zysk netto wzrósł o 272,8 proc. r/r. Imponujące, ale tylko pozornie. Bez uwzględnienia zdarzeń nadzwyczajnych zysk wzrósł o 12 proc. r/r. Jednocześnie władze banku poinformowały, że z rynku zniknie marka Alior Sync, Alior Bank planuje zwolnić 260 osób w centrali oraz zatrudnić 340 w oddziałach do obsługi klientów.","W 2013 roku Alior Bank wypracował ponad 1,54 mld zł przychodu netto, czyli o 20 proc. więcej niż w 2012 roku. Zysk netto banku w ubiegłym roku wyniósł 227,8 mln zł i był większy niż rok wcześniej o 272,8 proc.. – To tylko papierowe zyski, bo dane te uwzględniają zdarzenia nadzwyczajne, rzeczywista dynamika po ich wyeliminowaniu to wzrost zysku netto o 12 proc. – zaznaczył prezes Alior Banku Wojciech Sobieraj podczas konferencji prasowej. Alior Bank w ciągu ubiegłego roku zwiększył wartość udzielonych kredytów o 38 proc. i przyjętych depozytów o 19 proc. Na koniec 2013 roku wartość kredytów wyniosła 19,7 mld zł, a depozytów 20,8 mld zł. Oznacza to, ze współczynnik kredytów do depozytów wyniósł 94 proc. - To nie był najgorszy rok dla Aliora, ale burzliwy – komentował podczas konferencji prasowej prezes Sobieraj. – Przede wszystkim w dalszym ciągu zanotowaliśmy dynamiczny wzrost liczby klientów, który się nie wypłaszczył, czym sami jesteśmy zaskoczeni – mówił prezes Alior Banku. Zwalniamy, żeby zatrudniać W ubiegłym roku w Aliorze o 13 proc. wzrosły koszty. To dużo, jednak prezes Sobieraj zaznacza, że były to głównie koszty osobowe wynikające ze wzrostu zatrudnienia. Teraz bank planuje zwolnić 260 osób. – Nie są to jednak pracownicy placówek mający kontakt z klientami. Nie jesteśmy z tego dumni, ale to konieczne, bo jesteśmy już na tyle dużym bankiem, że pewne procesy w centrali banku muszą zostać zautomatyzowane i to właśnie centrali będą dotyczyły te zwolnienia – mówił Wojciech Sobieraj. Centrala Banku przeszła właśnie restrukturyzację i liczba departamentów zmniejszyła się z 77 do 28. – Stworzyliśmy w ten sposób strukturę na lata, redukując liczbę szczebli zarządzania, żeby nie zatracić się w biurokracji – mówił prezes Alior Banku. W centrali banku zwalniają, jednak Alior jednocześnie planuje zatrudniać, z tym że w pracowników do obsługi klientów. – To nie będzie już tak duże zatrudnienie jak w poprzednich latach, bo widzimy, że klienci coraz częściej korzystają z kanałów bezpośrednich np. z internetu zamiast przychodzić do oddziału. Planujemy zatrudnić ok. 340 pracowników do „naziemnej” obsługi klientów – zadeklarował Sobieraj. Alior Sync zniknie Zarząd banku poinformował również w trakcie konferencji, że z rynku zniknie marka Alior Sync. To wynik współpracy Alior Banku z operatorem komórkowym T-Mobile, która ma ruszyć w pierwszej połowie 2014 roku. Na razie zarząd nie chce zdradzić, pod jaką marką będzie funkcjonował ten nowy projekt po połączeniu sił. - Od strony prawnej, merytorycznej, produktowej, cenowej, ekonomicznej itd. dla klientów nic nie zmienia się na gorzej. Przeciwnie, klienci będą mogli liczyć na dodatkowe benefity – deklarowali przedstawiciele banku. Jakie? Tego na razie nie chcieli zdradzić. – Zmienia się kolorystyka, a nie jest to coś, co jest dla klientów szczególnie istotne. Zostaną oni powiadomieni o zmianach w momencie, kiedy będzie się to zmieniało – dodali. W punktach T-Mobile klienci Aliora będą mieli dostęp do ograniczonej oferty banku. Zyski z produktów sprzedanych klientom, których dotychczas pozyskał Alior Sync będą w całości przypisane Aliorowi, natomiast zyskami od klientów, których partnerzy pozyskają razem firmy będą się dzielić. Plany na przyszłość W bieżącym roku najważniejszym zadaniem dla banku jest rozwijanie współpracy z T-Mobile. Oprócz tego bank chce oszczędzać. - Nie boimy się tego programu oszczędnościowego – deklarował prezes Alior Banku. W latach 2014-2015 roku bank planuje zmniejszyć koszty o 50 mln zł, z czego większość jeszcze w tym roku. Koszty nie powinny rosnąć już w tak szybkim tempie jak w 2013 roku, tempo to ma być najwyżej jednocyfrowe. Na koszty zapewne wpłyną również wydatki marketingowe. Prezes Sobieraj przyznał, że Alior Bank nieco się już starzeje, dlatego czas pomyśleć o odświeżeniu marki.",fot. Biznes.pl (redaktorzy Biznes.pl - zdjęcia),
https://wiadomosci.onet.pl/kraj/mdm-w-millenium-tylko-do-11-marca/9tjwqt,"Kończą się pieniądze na ""Mieszkanie dla młodych"". Trwa wyścig z czasem","Lada moment skończą się pieniądze przewidziane w tegorocznej edycji programu „Mieszkanie dla młodych”. Pierwszy bank już wstrzymuje przyjmowanie wniosków na kredyty z dopłatą. W gorszej sytuacji są ci, którzy planują zakup na wtórnym rynku. Jeśli nie zdążą, będą musieli zmienić plany lub poczekać z zakupem do przyszłego roku.","Pierwszym bankiem, który wstrzymuje przyjmowanie wniosków na kredyty z dopłatą w ramach programu „Mieszkanie dla młodych” jest Bank Millennium. Agata Chrzanowska, dyrektor Wydziału Kredytów Hipotecznych w Millennium tłumaczy, że bank „musi być odpowiedzialny wobec swoich klientów i nie może przyjmować wniosków bez gwarancji uzyskania na nie dofinansowania”. Młode małżeństwo. Nie chcieli mieszkać z rodzicami, a nie stać ich było na kupno mieszkania i zaciągnięcie kredytu. Został wynajem. Zapłacili za pół roku z góry. Umowę podpisali na rok. – W związku z szybkim wyczerpywaniem się limitu na 2016 rok planujemy przyjmowanie wniosków w ramach MDM do 11 marca. Jeżeli sytuacja będzie pozwalała na wydłużenie tego terminu, to bank podejmie stosowną decyzję – mówi nam Agata Chrzanowska. Decyzja banku to reakcja na tempo, w jakim kurczy się przewidziany na ten rok limit środków przeznaczonych na wsparcie. Na początku marca Bank Gospodarstwa Krajowego poinformował, że do wykorzystania z tegorocznej puli (w sumie do rozdysponowania było 715 mln złotych) zostało jedynie 165 mln złotych. Tempo, w jakim składane są wnioski o dofinansowanie wkładu własnego, jest naprawdę imponujące. Tylko w lutym do BGK wpłynęło ponad 5,9 tys. wniosków na kwotę ponad 156,7 mln złotych. – Tegoroczny limit środków wykorzystany jest w 77,39 proc. – wyliczył skrupulatnie Bogusław Białowąs z Banku Gospodarstwa Krajowego. – Bez względu na stan wykorzystania limitu 2016 roku w dalszym ciągu nabywcy mogą składać wnioski, dla których wypłata dofinansowania nastąpi w 2017 lub 2018 roku. Porównując tempo składania wniosków do pierwszych miesięcy ubiegłych lat, możemy spodziewać się, że tegoroczny limit zostanie wyczerpany w ciągu najbliższych miesięcy – dodał. Analitycy Expandera przewidują, że jeśli wnioski dalej będą składane z taką regularnością, to pieniądze przewidziane na ten rok mogą skończyć się w pierwszej połowie kwietnia, a nawet jeszcze w marcu. Ruch Banku Millennium ma być tylko zapowiedzią kroków, które za chwilę będą ogłaszać kolejne banki, wstrzymujące przyjmowanie wniosków na kredyty z dopłatą. Na taki scenariusz nie zdecydował się na razie PKO BP, który w ramach programu „Mieszkanie dla młodych” w ubiegłym roku udzielił blisko 4,8 tys. kredytów na łączną kwotę 781 mln złotych. Iwona Radomska z PKO BP tłumaczy, że bank nadal przyjmuje wnioski i na dziś nie planuje tego zmieniać. W podobnym tonie wypowiada się Katarzyna Münnich z Pekao, który z 40 proc. udziałem w rynku był w ubiegłym roku liderem w udzielaniu kredytów w ramach MDM: – Będziemy przyjmować wnioski do czasu, kiedy nie zostanie przez BGK zablokowana możliwość składania nowych wniosków na portalu BGK, czyli w systemie do „rezerwacji” środków – mówi. Analitycy są zgodni, że lawina wniosków, której właśnie jesteśmy świadkami, to efekt ubiegłorocznej zmiany przepisów. Przypominają, że debiut programu wcale nie był okazały – w 2014 roku z zarezerwowanej na tamten rok puli 600 mln złotych udało się wykorzystać niewiele ponad 30 proc. We wrześniu ubiegłego roku przepisy przeszły poważny retusz – m.in. zwiększyły się dopłaty dla rodzin i osób samotnie wychowujących dzieci, złagodzone zostały warunki otrzymania kredytu (dowolne osoby, a nie tylko najbliższa rodzina, mogą wystąpić w charakterze dodatkowego kredytobiorcy, co ma szczególne znaczenie dla osób, które miały problem z osiągnięciem zdolności kredytowej), ale przede wszystkim dopuszczono możliwość dofinansowania zakupu mieszkania na rynku wtórnym, a nie tylko od deweloperów, jak było do tej pory. To miało wpływ na statystyki składanych wniosków. Bank Gospodarstwa Krajowego policzył, że spośród ponad 22 tys. wniosków o wypłatę dofinansowania w ramach tegorocznej puli środków, 39 proc. dotyczy właśnie rynku wtórnego. Sęk w tym, że dla osób, które chcą już teraz kupić mieszkanie z drugiej ręki, coraz mniej dostępnych pieniędzy może oznaczać zmianę planów. Nadal będzie można wnioskować o dopłaty, które mają być wypłacone w dwóch kolejnych latach. Na 2017 roku limit środków wynosi 746 mln złotych, w 2018 roku pieniędzy ma być jeszcze więcej – 762 mln złotych. Sporo środków jeszcze jest dostępnych, bo do tej pory z tych puli zarezerwowano jedynie 53,5 mln złotych. Z tych dopłat można skorzystać, jeśli np. chcemy kupić nowe mieszkanie, które dopiero powstaje, a którego budowa zakończy się za rok, góra dwa lata i nie ma problemu, żeby pieniądze z dopłaty wypłacono właśnie wtedy. Inaczej sytuacja wygląda w przypadku osób szukających mieszkania gotowego do zamieszkania lub właśnie kupowanego na rynku wtórnym. „W przypadku lokali z drugiej ręki ciężko sobie wyobrazić, aby sprzedający zgodził się czekać na zapłatę kilka miesięcy, tak by nabywca mógł skorzystać z dotacji państwa. Na pustej kasie najbardziej ucierpią mieszkańcy mniejszych miejscowości i wsi, w których rynek deweloperski nie istnieje bądź jest bardzo ograniczony” – uważa Ilona Kostrzewska, analityk rynku nieruchomości Centrum AMRON. Ilona Kostrzewska wskazuje dwa wyjścia z tej sytuacji – przyspieszenie decyzji o zakupie własnego „M”, żeby „załapać się” jeszcze na resztkę pieniędzy z tegorocznej puli bądź odroczenie decyzji o zakupie mieszkania używanego do przyszłego roku. Kostrzewska przypomina jednak, że od 2017 roku kupujących mieszkanie ma obowiązywać 20 proc. wkład własny. To efekt zaostrzenia przez Komisję Nadzoru Finansowego tzw. rekomendacji S, określającej zasady przyznawania kredytów hipotecznych. Warto pamiętać o tym, że rok 2018 będzie ostatnim, w którym program „Mieszkania dla młodych” będzie obowiązywał. Do tej pory skorzystało z niego blisko 50 tys. osób. Wygaszenie MdM to pomysł Prawa i Sprawiedliwości, które ma autorski program mieszkaniowy – Narodowy Program Budowy Mieszkań. Zakłada on budowę tanich mieszkań na wynajem oraz powstanie oszczędnościowych kas budowlanych.",,
https://wiadomosci.onet.pl/kraj/belka-banki-dla-gospodarki-maja-byc-dobrym-sluga-a-nie-zlym-panem/y3stp,"Belka: banki dla gospodarki mają być dobrym sługą, a nie złym panem","Polski system bankowy jest zdrowy i powinniśmy być z niego dumni - mówił w środę prezes NBP Marek Belka podczas Forum Bankowego. Skrytykował jednak bankowców za nieetyczne zachowania. Apelował, by banki były ""dla gospodarki dobrym sługą, a nie złym panem”.","Prezes Belka pozytywnie ocenił polski system bankowy, który jest „chyba najbliższy temu, który chcielibyśmy mieć”. „Na tle swoich kolegów z UE, jestem dumny, że w Polsce mamy taki system bankowy” - stwierdził. Szef NBP pokusił się jednak o ostrą krytykę bankowców, którym zarzucał liczne nieetyczne zachowania. Jak wskazał, w efekcie takich zachowań mogą być one groźne dla banków oraz całego społeczeństwa. Wymienił tu m.in. kredyty mieszkaniowe w walutach obcych. „Kredyty walutowe, które są jak społeczna tykająca bomba. Nie dajmy się oszukać, że one nie mają żadnego znaczenia, że ludzie je spłacają, a wy jakość sobie radzicie z finansowaniem tych kredytów (…) Nie możemy tak po prostu zostawić tego problemu na najbliższe 20 lat. Usiądźcie między sobą i zaproponujcie jakieś innowacyjne rozwiązanie (...) To nie jest problem, obok którego powinniśmy przejść obojętnie” - podkreślił prof. Belka, zwracając się do obecnych na sali bankowców. W jego ocenie wątpliwe etycznie jest też oferowanie klientom przez banki polisolokat. „Pomińmy skomplikowaną strukturę tych instrumentów, ale sposób ich dystrybucji budzi wielkie problemy etyczne. To też się będzie odbijać czkawką, a niektórym już się odbija” - powiedział. Kolejnym instrumentem, który krytykował były lokaty antypodatkowe. „To była kpina z państwa i wiecie doskonale, że uczestniczyliście w tej kpinie” - mówił. Stwierdził, że choć polski sektor bankowy ma dobrą opinię w społeczeństwie, może się to szybko zmienić. „Musimy mieć świadomość, że ten dobry obraz polskiej bankowości może być łatwo popsuty takimi zachowaniami” - zaznaczył.",fot. Tomasz Stańczak / Agencja Gazeta,
https://wiadomosci.onet.pl/kraj/kancelaria-szykuje-pozew-przeciw-skarbowi-panstwa/nnh2d,Kancelaria szykuje pozew przeciw Skarbowi Państwa,Kancelaria Dobrzyniecki & Partners Law Office LLP przygotowuje w imieniu pokrzywdzonych przez Amber Gold pozew zbiorowy przeciw Skarbowi Państwa. Domaga się odszkodowania za zaniechania instytucji państwowych - poinformowała kancelaria w komunikacie.,"""W pozwie tym domagamy się odszkodowania z tytułu zaniechań instytucji państwowych, które to doprowadziły do zawierania umów przez konsumentów z tym przedsiębiorstwem"" - napisano w poniedziałkowym komunikacie. ""Podnosimy między innymi fakt niedostatecznej informacji Komisji Nadzoru Finansowego dotyczącej zastrzeżeń co do Amber Gold. Głównie Klientami Amber Gold były osoby na co dzień nie korzystające z internetu, a KNF zaniechał publikacji ostrzeżeń na innych nośnikach informacji niż strona internetowa KNF"" - wskazano. Kancelaria zarzuca też zaniechania instytucjom związanym z ochroną konsumenta. ""Zastrzeżenia budzi także działalność prokuratury, która pomimo informacji, że łamane są przepisy karne prawa bankowego, nie podjęła właściwych działań. Te wszystkie zaniechania spowodowały, iż wiele osób nie znając zagrożeń związanych z lokowaniem swoich funduszy w instytucjach parabankowych zawierały niekorzystne dla nich umowy"" - napisano. Dodano, że wielu klientów było przekonanych, że powierzają swoje pieniądze bankowi, a nie prywatnej firmie. ""Tymczasem w ramach pozwu zbiorowego pragniemy udowodnić, iż właściwe dla ochrony konsumentów i działalności rynku finansowego instytucje państwowe zaniechały swoich obowiązków wobec obywateli, co skutkowało doprowadzeniem do niekorzystnego rozporządzania mieniem"" - podkreślono.",fot. Shutterstock,
https://wiadomosci.onet.pl/swiat/europoslowie-sceptyczni-wobec-projektu-unii-bankowej/1nfl0,Europosłowie sceptyczni wobec projektu unii bankowej,"Europosłowie są sceptyczni wobec uzgodnionego w grudniu przez państwa UE projektu unii bankowej - uważają, że 55 mld euro funduszu ratunkowego dla banków to za mało. Chcą też by środki były przeznaczone na ratowanie dowolnego banku strefy euro.","Ministrowie finansów krajów UE uzgodnili w grudniu drugi filar unii bankowej, czyli wspólny system restrukturyzacji i uporządkowanej likwidacji banków (tzw. SRM). Unia ma uchronić euroland przed kolejnym kryzysem finansowym i oszczędzić kieszenie podatników, gdy upadają banki. Centralnym elementem systemu ma być fundusz upadłościowy, na który będą składały się same banki. Jednak środki do funduszu będą napływały stopniowo przez 10 lat. Obecnie trwają negocjacje w tej sprawie pomiędzy PE, KE i rządami państw. Początkowo środki funduszu mają być gromadzone w oddzielnych narodowych ""kopertach"", a pieniądze z danej puli mają być przeznaczone jedynie na ratowanie banków z siedzibą w danym kraju. Jednak z czasem ma to się zmienić - wszystkie koperty trafią do jednej puli. Krytykują to europosłowie, którzy uważają, że planowany fundusz przez to nie jest tak naprawdę wspólny. Wskazują, że początkowo koszty likwidacji określonego banku będą pokrywane głównie ze składek określonego kraju, a jeśli środki nie wystarczą, straty poniosą wierzyciele. Po 10 latach wielkość funduszu ma w przypadku eurolandu wynieść 55 mld euro. Jak powiedziała Corien Wortmann-Kool (Europejska Partia Ludowa), w sytuacjach kryzysowych pomoc dla banku musi przyjść bardzo szybko, bo w przeciwnym razie inwestorzy i depozytariusze zaczną wycofywać środki pieniężne i bank upadnie. ""Ten scenariusz obserwowaliśmy na Cyprze i musimy zrobić wszystko, żeby się nie powtórzył. Banki muszą zasilać fundusz, ale to zabierze do 10 lat. Do tego czasu musimy stworzyć mechanizm pożyczkowy, który zasiliłby ten fundusz. To niedorzeczne, że (...) ma on mieć narodowy charakter, podczas gdy banki funkcjonują transgranicznie. PE chce usunięcia tego (zapisu). To będzie wielka bitwa w nadchodzących miesiącach"" - zaznaczyła. Jak dodała, Parlament Europejski w kwestii ustanowienia nadzoru bankowego Europejskiego Banku Centralnego zawsze walczył o to, aby unia bankowa była otwarta na kraje, które nie są członkami strefy euro, wśród nich Polskę. ""Zabiegaliśmy o przejrzyste warunki dostępu dla tych krajów. To dla nich ważne, aby uzyskać większe zaufania dla sektora bankowego. Pozwoli to bankom zwiększyć możliwości pożyczkowe dla małych i średnich przedsiębiorstw. Chcemy więc, żeby członkami unii bankowej było tak wiele państw członkowskich, jak to możliwe. Cieszę się, że Polski rząd jest bardzo aktywny na tym polu i angażuje się w dyskusję"" - powiedziała. Peter Simon (Socjaliści i Demokraci) podkreśla, że złożeniem mechanizmu jest zdjęcie ryzyka z podatników i przeniesienie go na banki i ich właścicieli. ""Chcemy uniknąć sytuacji, z którą zetknęliśmy się 1-2 lata temu w obliczu kryzysu bankowego, podczas którego wiele państw znalazło się pod ścianą. (...) Chcemy, żeby reguły dotyczące państw strefy euro, jaki i tych, które nie mają wspólnej waluty, były tak spójne, jak to możliwe. (...) Unia bankowa jest na dobrej drodze, ale jeśli nie znajdziemy rozwiązania dla wspólnego system restrukturyzacji i uporządkowanej likwidacji banków (SRM), będziemy mieć problem"" - powiedział. Również Thomas Haendel (Zjednoczona Lewica Europejska - Nordycka Zielona Lewica) uważa, że unia bankowa musi zagwarantować, iż jeśli jakakolwiek instytucja finansowa upadnie, nie zapłacą za to podatnicy. Jego zdaniem propozycja ustanowienia funduszu i ""zapełnienia"" go środkami w ciągu 10 lat nie jest ambitna. ""To za długi okres na wypełnienie funduszy środkami. Środki są też zbyt małe, żeby skutecznie odpowiedzieć na sytuację kryzysową. Jeśli przykładowo duży niemiecki bank upadnie, fundusz nie będzie mógł sobie z tym poradzić"" - zaznaczył.",fot. Shutterstock,
https://wiadomosci.onet.pl/swiat/cypr-wlasciciele-najwiekszych-depozytow-moga-stracic-nawet-60-proc/5p68r,Cypr: właściciele największych depozytów mogą stracić nawet 60 proc.,"Przedstawiciele cypryjskiego banku centralnego i ministerstwa finansów powiedzieli w sobotę, że straty posiadaczy depozytów w Bank of Cyprus powyżej 100 tys. euro mogą sięgnąć nawet 60 proc. - podała agencja AP.","Zdaniem informatorów, którzy chcieli pozostać anonimowi, ponieważ nie są upoważnieni do przekazywania tych ustaleń, depozyty przekraczające 100 tys. euro mogą stracić 37,5 proc. wartości po zamianie ich na akcje Bank of Cyprus. Właściciele tych depozytów mogą stracić kolejne 22,5 proc. w zależności od dalszych szczegółowych przewidywań, ile środków potrzeba na restrukturyzację banku - twierdzą cytowane źródła. Ministrowie finansów strefy euro uzgodnili w nocy z niedzieli na poniedziałek w Brukseli warunki programu pomocy dla Cypru. Kraj ten otrzyma pomoc finansową od strefy euro i Międzynarodowego Funduszu Walutowego w wysokości 10 mld euro na ratowanie swojego sektora bankowego, a w zamian ma przeprowadzić jego restrukturyzację, a także konsolidację finansów, reformy strukturalne i prywatyzację.",,
https://wiadomosci.onet.pl/swiat/kara-dla-banku-za-zwodzenie-klientow/x6tfe,Kara dla banku za zwodzenie klientów,"Brytyjski Urząd Kontroli Praktyk Finansowych ukarał wielki bank Lloydsa rekordową grzywną w wysokości 28 milionów funtów. Powodem był system przyznawania premii, który zachęcał pracowników, aby sprzedawali klientom niepotrzebne im inwestycje i ubezpieczenia.","Urząd odkrył takie praktyki w oddziałach banków Lloyds, TSB, Halifax i Bank of Scotland, należących do grupy Lloydsa. Aby dostać premię czy wręcz utrzymać się w pracy, agenci sprzedaży i doradcy finansowi nakłaniali klientów do wykupywania niewiele wartych polis oszczędnościowych i innych produktów inwestycyjnych, ubezpieczeń kredytów i ubezpieczeń od poważnych chorób.",,
https://wiadomosci.onet.pl/kraj/alior-bank-potwierdza-debiut-na-gpw-w-piatek/pn52s,Alior Bank potwierdza: debiut na GPW w piątek,"Akcje Alior Banku zadebiutują na głównym parkiecie GPW w piątek, 14 grudnia, podała spółka w komunikacie, potwierdzając wcześniejsze zapowiedzi.","Wczoraj zarząd GPW dopuścił do obrotu akcje banku serii A, B i C oraz prawa do akcji serii C spółki. Wcześniej cenę emisyjną akcji Alior Banku w ofercie publicznej ustalono na 57 zł za akcję w transzy inwestorów indywidualnych, 54,20 zł zł za akcję w preferencyjnej transzy inwestorów indywidualnych oraz 45,60 zł za akcję w transzy osób uprawnionych. Inwestorzy instytucjonalni za jedną akcję Alior Banku zapłacą 57 zł. Wartość oferty publicznej Alior Banku wyniesie ostatecznie niemal 2,1 mld zł. Alior Bank rozpoczął w listopadzie pierwotną ofertę publiczną do 9,9 mln nowych akcji, z której chciał pozyskać co najmniej 700 mln zł. Wśród celów finansowych jest utrzymanie zwrotu z kapitałów ROE netto na poziomie powyżej 20% i zejście ze wskaźnikiem koszty do dochodów poniżej 42%. Z kolei główny cel biznesowy to podwojenie udziałów rynkowych do 2016 roku z ok. 2% obecnie i dalszy dwucyfrowy wzrost aktywów i zyskowności.",fot. Krzysztof Zuczkowski/Forbes/FORUM,
https://wiadomosci.onet.pl/kraj/polacy-traca-miliardy-zlotych-na-nieoprocentowanych-kontach-bankowych/mc7v4yc,Polacy tracą miliardy złotych na nieoprocentowanych kontach bankowych,"Polacy tracą miliardy złotych przez zostawianie pieniędzy na nieoprocentowanych depozytach. Sytuacja tak jest na rękę bankom, które zarabiają w ten sposób duże pieniądze. Wszystko przez zmęczenie niskimi zyskami z lokat - informuje ""Rzeczpospolita"".","Na koniec lipca polskie gospodarstwa domowe miały zgromadzone na depozytach bankowych 774 mld zł, czyli o 7 proc. więcej niż rok temu. Zmienia się jednak struktura tych oszczędności, przez co Polacy nie zyskują na trzymaniu pieniędzy w bankach tyle, ile by mogli. Ubywa depozytów terminowych, czyli lokat (przez półtora roku Polacy wycofali z nich 23 mld zł). Przybywa zaś bieżących – głównie nieoprocentowanych lub bardzo nisko oprocentowanych depozytów (zaliczają się do nich też konta oszczędnościowe, mające oprocentowanie tylko nieco niższe od lokat, ale ich udział w tej masie jest stosunkowo nieduży). W efekcie udział depozytów bieżących w całości jest rekordowo wysoki i wynosi 63 proc. Jeszcze dwa lata temu było to 55 proc., cztery lata temu – 50 proc., a sześć – 46 proc. W efekcie coraz większa suma oszczędności Polaków leży na nisko lub nieoprocentowanych depozytach i nie pracuje. Jeśli struktura oszczędności bankowych byłaby taka jak cztery lata temu i na lokatach Polacy mieliby 50 proc. wszystkich pieniędzy zgromadzonych w bankach, to zyskaliby na odsetkach 1,6 mld zł więcej w skali roku niż obecnie (średnie oprocentowanie lokat gospodarstw domowych wynosi 1,6 proc.). Gdyby na lokatach trzymali 55 proc. pieniędzy zgromadzonych w bankach, tak jak sześć lat temu, zarobiliby na odsetkach 2,2 mld zł więcej niż teraz. Skąd taka niechęć do lokat? Decyduje o tym oprocentowanie oferowane przez banki. A jest ono bardzo niskie, od dwóch i pół roku średnio banki płacą klientom indywidualnym 1,6 proc. w skali roku za nową lokatę. Dla porównania cztery i sześć lat temu było to odpowiednio 2,6 proc. i aż 4,9 proc. (tak duża różnica to efekt niższych stóp procentowych). Teraz lokaty przynoszą wręcz realne straty, jeśli uwzględnimy podatek od zysków kapitałowych (19 proc.) i inflację (2 proc. w skali roku). Przeciętna nowa lokata przynosi teraz 0,7 proc. realnej straty w skali roku.",Polacy tracą miliardy złotych na nieoprocentowanych kontach bankowych,
https://wiadomosci.onet.pl/swiat/mozliwe-odstepstwa-od-unijnych-przepisow-ograniczajacych-premie-bankowcow/dt629,Możliwe odstępstwa od unijnych przepisów ograniczających premie bankowców,"Bankowcy, którzy zarabiają ponad milion euro (1,4 miliona dolarów) uzyskali od Unii Europejskiej możliwość zwolnienia z limitów wysokości premii - organy nadzoru opublikowały właśnie projekt wprowadzenia przepisów dotyczących wynagrodzeń za lekkomyślne podejmowanie ryzyka.","Opublikowany we wtorek projekt ściśle ustala, którzy bankowcy zostaną objęci wymogami Unii Europejskiej zakazującymi wypłacania premii przekraczających ponad dwukrotnie pensję. I choć ograniczenia automatycznie uderzą w wyższą kadrę kierowniczą i pracowników podejmujących ważne decyzje inwestycyjne, dla innych Komisja Europejska zaproponowała możliwość odstąpienia od przepisów. ""Nowe standardy jasno ustalają, czyje premie zostaną objęte przepisami, a to kluczowa kwestia przy zapobieganiu ich obejścia""  napisał w e-mailu Michel Barnier, Unijny komisarz ds. rynku wewnętrznego i usług finansowych. Przepisy ograniczające wysokość premii Unia opracowała w ubiegłym roku, co zdaniem ustawodawców, miało zapobiec nadmiernym wypłatom za ryzykowne przedsięwzięcia, co doprowadziło do kryzysu finansowego w 2008 roku. We wrześniu rząd brytyjski zaskarżył przed Trybunałem Europejskim ograniczenia twierdząc, że są niezgodne z prawem. Przepisy weszły w życie 1 stycznia, co oznacza że po raz pierwszy limity będą obejmowały premie przyznane w 2015 roku za osiągnięcia w 2014 roku. Zgodnie z proponowanymi przepisami bankowcy będą objęci limitami dotyczącymi premii, jeśli spełnią jeden z warunków ""kryteriów jakościowych"" związanych z ich rolą i odpowiedzialnością za podejmowane decyzje, poinformowała Komisja. Jak podała Komisja, przepisami mogą być objęci również ci pracownicy, których płaca przewyższa jeden z kilku progów liczbowych, na przykład jeśli ich całkowite wynagrodzenie roczne wyniesie ponad 500 tysięcy euro. Innym kryterium jest fakt, że pracownik należy do 0,3 procent najlepiej zarabiających w banku lub jeśli jego pensja jest równa lub większa od ""najniższego całkowitego wynagrodzenia wyższej kadry kierowniczej i innych osób podejmujących ryzyko"", napisała Komisja. Jednak bankowcy objęci jedynie progami liczbowymi mogą uzyskać zwolnienie od przepisów ""pod bardzo ściśle ustalonymi warunkami i zawsze po dokładnej kontroli"" – napisała Komisja. Według planu Komisji, organy nadzoru w poszczególnych krajach muszą wydać wcześniejszą zgodę na każdy taki wyjątek dla bankowca zarabiającego 750 tysięcy euro lub więcej, a Europejski Urząd Nadzoru Bankowego musi być z góry powiadomiony o każdym przypadku zwolnienia z limitów bankowca zarabiającego ponad milion euro. W każdym przypadku zwolnienia z limitów, ""ciężar dowodu będzie spoczywał bezpośrednio na instytucjach, które muszą udokumentować, że mimo wysokich zarobków pracownik objęty wyłączeniem spod przepisów nie ma wpływu na profil ryzyka instytucji, co wynika z działu w jakim jest zatrudniony, a także z jego obowiązków i działalności"", poinformowała Komisja. Według Komisji, projekt przepisów ma na celu zapewnienie, żeby ""osoby podejmujące ryzyko"" zostały objęte ograniczeniami wynagrodzeń. Kryteria są bardziej rygorystyczne niż w obecnie obowiązujących przepisach Unii, co oznacza, że zostanie nimi objęta większa liczba bankowców. ""Niektóre banki robią wszystko, żeby obejść przepisy dotyczące wynagrodzeń – napisał Barnier. – Komisja będzie bardzo uważnie sprawdzać, czy nowe przepisy są w pełni przestrzegane"". Przepisy wykonawcze opublikowane we wtorek mogą przed ostatecznym wprowadzeniem w życie zostać zaskarżone przez rządy poszczególnych państw i ustawodawców Parlamentu Europejskiego.",fot. Stock Photo,
https://wiadomosci.onet.pl/kraj/banki-tucza-sie-na-prowizjach/1bzcr,Banki tuczą się na prowizjach,"Z danych Komisji Nadzoru Finansowego wynika, że zeszły rok był najbardziej dochodowy w historii polskiej bankowości. Łączny zysk banków nadzór szacuje na 16,1 mld zł – informuje „Gazeta Wyborcza”.","Ponad 14,3 mld zł banki zarobiły na prowizjach, które pobrały od klientów z tytułu prowadzenia rachunków, udzielania kredytów czy obsługi kart płatniczych.",fot. Shutterstock,
https://wiadomosci.onet.pl/kraj/marze-kredytow-hipotecznych-przestaly-rosnac/zgqp3,Marże kredytów hipotecznych przestały rosnąć,"Marże kredytów hipotecznych przestały rosnąć - oceniają analitycy. Przypominają, że tylko do końca roku można uzyskać kredyt na 100 proc. wartości nieruchomości, później rozwiązaniem dla osób kupujących swoje pierwsze ""M” może być program ""Mieszkanie dla Młodych"".","Analityk Expandera Jarosław Sadowski powiedział PAP, że oprocentowanie kredytów hipotecznych z wysokim wkładem własnym (w wysokości 25 proc. wartości nieruchomości) jest na najniższym w historii poziomie. Wynosi teraz 4,29 proc. Jak wyjaśnił, obecny poziom oprocentowania to nie tylko zasługa tego, że marże przestały rosnąć. ""W listopadzie, do najniższego w historii poziomu (2,65 proc.) spadła także stawka trzymiesięcznego WIBOR-u (wysokość oprocentowania kredytów na polskim rynku międzybankowym - PAP)"" - podkreślił Sadowski. Choć niskooprocentowane kredyty hipoteczne są atrakcyjne - to jak podkreślił analityk - kończy się możliwość ich udzielenia bez wkładu własnego. ""Część banków będzie przyjmować wnioski do końca grudnia i rozpatrywać je na początku przyszłego roku. Niektóre już zakończyły przyjmowanie wniosków"" - powiedział. Komisja Nadzoru Finansowego zaostrzyła w nowej Rekomendacji S zasady przyznawania kredytów hipotecznych. Zgodnie z jej wytycznymi, od stycznia 2014 r. wkład własny przy zakupie nieruchomości na kredyt wyniesie co najmniej 5 proc.; rok później będzie to co najmniej 10 proc., w 2016 r. - 15 proc., a od 2017 r. - 20 proc. Wysokość wkładu własnego będzie zależała też od dodatkowego zabezpieczenia kredytu. Nie będzie też można brać go na dłużej niż 35 lat. Według analityk Open Finance Haliny Kochalskiej, w przyszłym roku największe oszczędności będą musieli zgromadzić zainteresowani zakupem mieszkania w stolicy. ""Tu na 5 proc. wkładu własnego potrzeba ponad 20 tys. zł, w Krakowie ponad 17 tys. zł, we Wrocławiu powyżej 15 tys. zł, w Poznaniu prawie 14 tys. zł, a w Łodzi i Białymstoku ok. 10 tys. zł. Przesunięcie decyzji kredytowej na 2015 roku spowoduje, że konieczny wkład własny wzrośnie do 10 proc. wartości nieruchomości"" - podkreśliła. Ratunkiem może być program ""Mieszkanie dla Młodych"", który wchodzi w życie z początkiem 2014 r. Celem ustawy jest wsparcie osób do 35. roku życia w zakupie pierwszego nowego mieszkania. O dopłatę będą mogły ubiegać się też osoby, które kupią od dewelopera lub zbudują dom jednorodzinny. Pomoc państwa ma polegać na dofinansowaniu wkładu własnego oraz spłacie części kredytu. Sadowski prognozuje jednak, że w bankach, w których będzie można zaciągnąć kredyt z pomocą państwa, marże kredytów mogą lekko wzrosnąć od przyszłego roku. Od 2014 r. zmniejszą się wpływy banków z tzw. opłaty interchange. ""Dlatego niektóre banki mogą podwyższyć marże, ponieważ będą poszukiwać dodatkowych przychodów"" - wyjaśnił Sadowski. Opłata interchange pobierana jest od każdej transakcji kartą płatniczą; jej wysokość ustalają organizacje płatnicze, których właścicielami są banki. Obecnie prowizja ta wynosi 1,2-1,3 proc. Od stycznia 2014 r. organizacje płatnicze, jak Visa czy Mastercard, będą miały pół roku na obniżenie stawek opłat interchange do 0,5 proc. wartości transakcji.",fot. Shutterstock,
https://wiadomosci.onet.pl/kraj/skok-i-do-poprawki/mmr43,SKOK-i do poprawki,"Kasy wymagają pilnej restrukturyzacji – alarmuje ""Rzeczpospolita"" na podstawie raportu Komisji Nadzoru Finansowego.","Komisja Nadzoru Finansowego opublikowała w czwartek pierwszy raport na temat sytuacji finansowej spółdzielczych kas oszczędnościowo-kredytowych za 2012 r. Wnioski płynące z tego dokumentu są alarmujące. KNF, po przeanalizowaniu danych finansowych kas, uznała, że aż 44 z 55 istniejących wymaga wprowadzenia pilnych działań restrukturyzacyjnych, także z wykorzystaniem funduszu stabilizacyjnego. W SKOK oszczędności trzyma 2,6 mln Polaków. Dziś chroni je ubezpieczyciel, ale jest on powiązany z kasami. Depozyty członków kas w wysokości 16,9 mld zł mają zostać objęte ochroną państwa, ale przepisy wejdą w życie dopiero pod koniec listopada 2013 r. Mimo ich szybkiego rozwoju w ostatnich latach, kasy cierpią na niedobór funduszy własnych, mają problemy z płynnością i ponoszą straty.",fot. iStockphoto/Thinkstock,
https://wiadomosci.onet.pl/swiat/zarzuty-ke-wobec-trzech-bankow-w-zwiazku-z-podejrzeniem-o-kartel/dnh2y,Zarzuty KE wobec trzech banków w związku z podejrzeniem o kartel,"Komisja Europejska podejrzewa, że trzy banki - Crédit Agricole, HSBC i JPMorgan - brały udział w kartelu dotyczącym instrumentów pochodnych denominowanych w euro. Zdaniem Komisji instytucje te mogły wpływać na wycenę tych instrumentów.","KE zastrzega we wtorkowym komunikacie, że przedstawienie zarzutów nie przesądza o wyniku dochodzenia. Jak wyjaśnia Komisja, instrumenty pochodne oparte o stopę procentową (interest rate derivatives) takie jak swapy, kontrakty terminowe i opcje to produkty finansowe wykorzystywane przez banki lub firmy do zarządzania ryzykiem zmiany stóp procentowych. Produkty te są sprzedawane na całym świecie i odgrywają kluczową rolę w gospodarce. Ich wartość jest pochodną poziomu referencyjnej stopy procentowej, takiej jak EURIBOR (stopa procentowa pożyczek oferowanych na międzybankowym rynku pieniężnym w strefie euro). ""Komisja ma obawy, że te trzy banki mogły brać udział w zmowie (...), która miała na celu zakłócenie normalnego kształtowania się elementów cenowych instrumentów pochodnych denominowanych w euro"" - podano.",fot. Shutterstock,
https://wiadomosci.onet.pl/kraj/zbp-coraz-wiecej-aktywnych-klientow-indywidualnych-e-bankowosci/fxsmz,ZBP: Coraz więcej aktywnych klientów indywidualnych e-bankowości,"Liczba aktywnych klientów indywidualnych bankowości elektronicznej pod koniec pierwszego kwartału 2014 roku wyniosła 12,76 mln, czyli była 12 proc. wyższa niż rok wcześniej i 2,8 proc. wyższa niż w poprzednim kwartale - wynika z raportu Związku Banków Polskich.","Liczba aktywnych klientów indywidualnych bankowości internetowej w I kwartale 2014 roku wzrosła o ponad 350 tys., a w ujęciu rocznym wzrosła o ponad 1,3 mln. Pod koniec I kwartału 2014 roku liczba klientów indywidualnych posiadających umowy umożliwiające dostęp do usług bankowości internetowej wyniosła 22,43 mln osób, czyli wzrosła kwartał do kwartału o 2,6 proc. i 9,3 proc. rok do roku. Liczba klientów z sektora małych i średnich przedsiębiorstw mających możliwość korzystania z takich usług wynosi 1,97 mln, co stanowi wzrost o 3,6 proc. kdk i 8 proc. rdr. Z raportu wynika, że w I kwartale 2014 roku zanotowano wzrost liczby wydanych kart i wyniosła ona 34,74 mln, czyli wzrosła 0,25 proc. kdk i 3,2 proc. w ujęciu rocznym.",fot. Shutterstock,
https://wiadomosci.onet.pl/kraj/akcjonariusze-banku-bgz-i-rabobank-polska-zdecydowali-o-polaczeniu/kpsc7,Akcjonariusze Banku BGŻ i Rabobank Polska zdecydowali o połączeniu,"Akcjonariusze Banku BGŻ oraz Rabobank Polska podjęli uchwały o połączeniu obu instytucji. Fuzja prawna, zgodnie ze zobowiązaniem wspólnego akcjonariusza obu banków - Grupy Rabobank, wobec Komisji Nadzoru Finansowego, będzie przeprowadzona do końca czerwca 2014 roku, poinformował bank. Od dnia rejestracji połączenia banki staną się jednym podmiotem i będą działać pod nazwą i logo - Bank BGŻ.","Połączenie nastąpi poprzez przeniesienie całego majątku (wszystkich aktywów i pasywów) Rabobank Polska na rzecz Banku BGŻ. W wyniku fuzji Banku BGŻ z Rabobank Polska kapitał zakładowy Banku BGŻ zostanie podwyższony z kwoty 51.136.764 zł o kwotę 5.002.000 zł do kwoty 56.138.764 zł poprzez emisję akcji połączeniowych, które zostaną objęte przez Rabobank International. Bank podał, że dotychczasowe działania Rabobank Polska będą kontynuowane przez nowo utworzoną jednostkę o nazwie Pion Globalnych Klientów Korporacyjnych i Produktów w Banku BGŻ. ""Połączenie Banku BGŻ z Rabobank Polska pozwoli stworzyć silny bank posiadający kompleksową ofertę produktów i usług dla wszystkich klientów, zarówno indywidualnych, jak i korporacyjnych"" - powiedział prezes Rabobank Polska S.A. Jacek Szugajew, cytowany w komunikacie. Na początku grudnia Grupa BNP Paribas i Grupa Rabobank ogłosiły podpisanie umowy dotyczącej przejęcia pakietu 98,5% akcji Banku Gospodarki Żywnościowej za kwotę 4,2 mld zł.",fot. Dorota Dunicz/Onet,
https://wiadomosci.onet.pl/bz-wbk-spodziewa-sie-ze-nominacja-na-stanowisko-prezesa-nastapi-wkrotce/rycnjq,"BZ WBK spodziewa się, że nominacja na stanowisko prezesa nastąpi wkrótce","Bank Zachodni WBK jest w zaawansowanym procesie poszukiwań nowego prezesa banku, poinformował wiceprezes i pełniący obowiązki prezesa Gerry Byrne. Nominacja powinna nastąpić niedługo, dodał.","""Mamy dobrze zaawansowany proces i oczekuję, że niedługo ogłosimy nominację. To kluczowa nominacja w naszej organizacji. Pozycja prezesa w naszym banku jest silna - jesteśmy trzecim bankiem w sektorze - i ten proces zostanie zakończony"" - powiedział Byrne podczas konferencji prasowej. ""Przez lata siłą naszego banku podczas fuzji i przejęć byli ludzie. Mamy zespół menedżerów dobrej jakości i proces zarządzania przebiega sprawnie"" - podkreślił. Na początku listopada ub.r. Mateusz Morawiecki złożył rezygnację z funkcji prezesa zarządu Banku Zachodniego WBK w związku z objęciem funkcji wicepremiera i ministra rozwoju. Jednocześnie rada nadzorcza banku delegowała przewodniczącego rady Gerry'ego Byrne'a do czasowego pełnienia funkcji prezesa, do momentu powołania nowego.",,
https://wiadomosci.onet.pl/swiat/byly-wiceszef-banku-centralnego-sadzony-w-procesie-o-korupcje/6pc29,Były wiceszef banku centralnego sądzony w procesie o korupcję,"Proces karny w sprawie wypłacania przez państwową Austriacką Drukarnię Banknotów i Papierów Wartościowych (OeBS) łapówek jej zagranicznym klientom rozpoczął się w poniedziałek w Wiedniu, a wśród oskarżonych jest były wiceszef banku centralnego Austrii.","Jak twierdzi prokuratura, w latach 2005-2011 kierownictwo OeBS, a także zarząd państwowej austriackiej mennicy wypłacały nieformalne prowizje członkom władz banków centralnych Azerbejdżanu i Syrii, dla których drukowano banknoty i bito monety. Prowizje te, wynoszące w przypadku Azerbejdżanu 20 procent, a w przypadku Syrii 14 procent wartości całego zamówienia, były zapłatą za wybranie dostawcy austriackiego jako partnera kontraktu. Według ustaleń śledztwa w ramach tego procederu za pośrednictwem spółek zarejestrowanych w państwach trzecich przekazano łapówki w łącznej kwocie 14 mln euro. OeBS stanowi własność centralnego Austriackiego Banku Narodowego (OeNB). Na ławie oskarżonych zasiadło dziewięć osób, w tym były wicegubernator banku centralnego Wolfgang Duchatczek, który w czasie wypłacania łapówek był przewodniczącym rady nadzorczej OeBS. Głównym oskarżonym jest były dyrektor OeBS Michael Wolf. Postawione w tej sprawie zarzuty obejmują zawiązanie przestępczego spisku, pomoc w sprzeniewierzeniu, pranie pieniędzy, łapownictwo i fałszowanie ksiąg rachunkowych.",,
https://wiadomosci.onet.pl/swiat/cypr-prezes-najwiekszego-banku-komercyjnego-podal-sie-do-dymisji/5e7ls,Cypr: prezes największego banku komercyjnego podał się do dymisji,"Rezygnację ze stanowiska złożył prezes Bank of Cyprus, największego komercyjnego banku cypryjskiego, Andreas Artemis - poinformowało cypryjskie radio RIK.","Reuters cytuje anonimowe źródło w Bank of Cyprus, według którego sprawą rezygnacji prezesa zajmie się rada dyrektorów banku. Według agencji dpa, również powołującej się na informacje z Bank of Cyprus, Artemis jest przeciwny planowanemu obciążeniu posiadaczy kont bankowych kosztami ratowania państwa przed bankructwem. Dzięki porozumieniu zawartemu w nocy z niedzieli na poniedziałek w Brukseli Cypr otrzyma pomoc finansową od strefy euro i MFW w wysokości 10 mld euro. W zamian rząd w Nikozji ma przeprowadzić restrukturyzację sektora bankowego oraz konsolidację finansów, reformy strukturalne i prywatyzację. Plan przewiduje likwidację jednego z największych banków, Laiki, ze stratami udziałowców i właścicieli depozytów powyżej 100 tys. euro. Bank of Cyprus ma przejść restrukturyzację i wchłonąć dobre aktywa banku Laiki, w tym depozyty poniżej 100 tys. euro, gwarantowane przez prawo UE. Udziałowcy i właściciele nieubezpieczonych depozytów powyżej 100 tys. euro w Bank of Cyprus muszą liczyć się ze stratami.",,
https://wiadomosci.onet.pl/swiat/strefa-euro-na-zakrecie/cg141,Strefa euro na zakręcie,"Strefa euro jest daleka od rozwiązania swoich problemów - ocenia Mateusz Szczurek. Główny ekonomista ING Banku Śląskiego to jeden z ekspertów, którzy o przyszłości eurogrupy rozmawiali podczas piątego Europejskiego Kongresu Gospodarczego w Katowicach.","Mateusz Szczurek dodaje, że jeśli obywatele państw strefy euro nadal będą mocno odczuwać skutki kryzysu, mogą się nasilić nastroje zagrażające jedności eurogrupy. Ekonomista przyznaje, że obecnie zalicza się do przeciwników wejścia Polski do strefy euro, a przykład Szwecji pokazuje, że z takim krokiem można zwlekać bardzo długo.",Strefa euro,
https://wiadomosci.onet.pl/kraj/sejm-znowelizowal-prawo-bankowe/9t068,Sejm znowelizował Prawo bankowe,"Sejm znowelizował w piątek ustawy: Prawo bankowe, o Banku Gospodarstwa Krajowego oraz o funduszach inwestycyjnych. Nowela ma dostosowywać przepisy do wyroku Trybunału Konstytucyjnego ws. pozbawienia ksiąg bankowych statusu dokumentu urzędowego.","Za przyjęciem noweli głosowało 293 posłów, 134 było przeciw, a 19 wstrzymało się od głosu. Izba odrzuciła wcześniej poprawki PiS likwidujące instytucję bankowego tytułu egzekucyjnego. Według partii, bankowy tytuł egzekucyjny daje bankom ogromną przewagę w relacjach biznesowych z ich klientami. Zdaniem Ministerstwa Sprawiedliwości istnienie bankowego tytułu egzekucyjnego w polskim systemie prawa dobrze służy zarówno wierzycielom, w tym przypadku bankom, ale i dłużnikom. ""Nie mamy tutaj do czynienia z nierównym traktowaniem jednych w stosunku do drugich. (...). Banki nie mają żadnej dowolności w zakresie wystawiania bankowego tytułu egzekucyjnego"" - tłumaczył wiceminister sprawiedliwości Jacek Gołaczyński w trakcie jednego z posiedzeń komisji finansów. Dodał, że prawo bardzo precyzyjne określa wymagania formalne, które musi spełniać bankowy tytuł egzekucyjny.",fot. PAP/Paweł Supernak,
https://wiadomosci.onet.pl/swiat/ruch-occupy-wall-street-uczcil-demonstracjami-1-maja/nfdfb,Ruch Occupy Wall Street uczcił demonstracjami 1 Maja,Lewicowy ruch protestu przeciw nadużyciom banków i nierównościom społecznym Occupy Wall Street zorganizował we wtorek demonstracje w amerykańskich miastach. Nie mają one jednak szerokiego zasięgu. W USA 1 maja nie jest dniem wolnym od pracy.,"Działacze ruchu wezwali do strajku generalnego, ale nie poparły tego związki zawodowe i apel pozostał bez echa. We wtorek około 500 osób zebrało się w parku Bryant w centrum Manhattanu w Nowym Jorku, przygotowując się do rozbicia tam pola namiotowego, na wzór obozowiska Occupy z jesieni ubiegłego roku w parku Zuccotti, które usunęła później policja. Około 350 działaczy ruchu przeszło z transparentami przez most Williamsburg na East River, łączący Manhattan z Brooklynem. Towarzyszyło im kilkudziesięciu policjantów. Banki na Wall Street, jak również studio telewizji Fox News otrzymały we wtorek listy z pogróżkami i tajemniczym białym proszkiem. ""Nie kontrolujecie sytuacji. Mamy dla was małą niespodziankę. Macie tylko sekundy do namysłu"" - ostrzeżono w listach. Proszek po zbadaniu nie okazał się substancją trującą, tylko sproszkowaną kukurydzą. Zanim przeprowadzono testy, banki, do których listy dotarły, ewakuowano. Działacze Occupy Wall Street oświadczyli, że z przesyłkami nie mają nic wspólnego.","Protesty pierwszomajowe w Nowym Jorku, fot. PAP/EPA",
https://wiadomosci.onet.pl/trojkat-bermudzki-finansow/1c38v,Trójkąt bermudzki finansów,"Okazuje się, że nie można żyć w najlepszym ze światów. Nie można mieć jednocześnie finansowej stabilności, międzynarodowych finansów i narodowej suwerenności.","Autorem tej koncepcji jest Dirk Schoemaker, dziekan Szkoły Finansów imienia Wima Duisenberga (Duisenberg School of Finance – DSF), pierwszego szefa Europejskiego Banku Centralnego, która to szkoła jest częścią Wolnego Uniwersytetu w Amsterdamie. Ochrzcił ją trylematem finansowym w nawiązaniu do znacznie wcześniej sformułowanego w ekonomii trylematu polityki pieniężnej.[1] Pasowałaby także nazwa trójkąta finansowych niemożliwości - w nawiązaniu do trójkąta bermudzkiego, znowu używana w przypadku polityki monetarnej. Globalne finanse oznaczają, że instytucje krajowe i zagraniczne traktowe są identycznie; nie istnieje ich dyskryminacja pod żądnym względem. Z kolei przez narodową suwerenność rozumie się tu prawo państwa do stanowienia własnych regulacji finansowych bez oglądania się na zagranicę Przyjmijmy najpierw antytezę, że wymienione trzy cele mogą być spełnione; w takim systemie próbowaliśmy funkcjonować przed niedawnym, globalnym kryzysem finansowym i gospodarczym. Skoro jednak wielkie banki operują w poprzek granic państwowych, potrzebny jest ponadnarodowy, jednolity system ich monitorowania i regulowania, taki jak porozumienia z Bazylei czy dyrektywy finansowe w unii europejskiej. Inaczej, władze państwowe będą wydawały własne przepisy, nie troszcząc się o to, jak bank poczyna sobie za granicą. Rośnie wtedy ryzyko finansowej niestabilności w kraju, jeżeli bank za pośrednictwem swoich oddziałów albo filii („córek”) podejmie się ryzykownych operacji poza jego granicami i poniesie na nich potężne straty, które odbiją się na jego kondycji firmy „matki”. Ponadto, kłopoty z wypłacalnością „córki” będą wpływały niekorzystnie na stabilność finansową tam, gdzie ona funkcjonuje. Odwracając sytuację: nasz kraj będzie narażony na niestabilność finansową, której źródła znajdą się za granicą, jeśli obca spółka-matka popadnie w tarapaty u siebie i przeniesie je na spółkę-córkę, działającą w naszym kraju. Kryzys finansowy lat 2007-09 dowodnie ukazał, jakie są  konsekwencje zamykania się nadzoru finansowego w ramach jednego państwa, kiedy banki są globalne. Szczególnie jaskrawie ujawniło się to w Unii Europejskiej, w której banki pełnią nieproporcjonalnie dużą rolę do korzyści odnoszonych z tego tytułu (pisałem o tym 9 lipca br.). W rezultacie osiągnięcie trzech celów na raz jest niemożliwe i któryś z nich trzeba poświęcić. Są zatem trzy możliwości, z których jedną już omówiliśmy. Jeśli chcemy mieć globalny system finansowy i finansową stabilność, wtedy potrzebujemy globalnych regulacji, nadzoru oraz mechanizmów restrukturyzacji i likwidacji instytucji finansowych. W tym kierunku zmierza świat, a najlepszym przykładem jest powstająca właśnie unia bankowa, co nie oznacza, że nie pojawiają się próby zahamowania tej ewolucji. W pewnych obszarach regulacyjnych Amerykanie usiłują narzucić nadmierne wymagania na filie banków zagranicznych w porównaniu z bankami krajowymi. Jeżeli jednak wolelibyśmy (ja – nie!) finansowy świat pełen restrykcji, mniej zintegrowany, to musimy zrezygnować z któregoś celu. Chcąc zagwarantować sobie stabilność finansową i suwerenność narodową w regulowaniu krajowego systemu  finansowego, musimy narzucać restrykcje na operacje zagranicznych instytucji finansowych u siebie i krajowych za granicą, czego przykład podałem wyżej. To jednak, zgodnie z teorią ekonomii, zapewniłoby niższe korzyści netto niż system zintegrowany, którego ideałem jest jednolity system na obszarze globu. Dlatego nie życzę sobie w Polsce rządów, które chciałyby dążyć w tym kierunku. Z tych też przyczyn uważam, ze Polska powinna przystąpić do unii bankowej nawet pozostając poza strefą euro, a taka opcja istnieje. Jeżeli chcielibyśmy żyć w świecie ze zintegrowanym systemem finansowym i cieszyć się suwerennością regulacji i nadzoru, to musimy liczyć się z nawrotami niestabilności finansowej, która łatwo może eskalować do poziomu zjawisk kryzysowych. To byłby powrót do świata sprzed kryzysu lat 2007-09. Takich wstrząsów już nie chcemy, tak naprawdę zatem zostaje jedna opcja.",fot. Thinkstock/iStock,
https://wiadomosci.onet.pl/swiat/rosja-248-mln-dol-wycofano-z-banku-smp-objetego-sankcjami-usa/j2dlx,Rosja: 248 mln dol. wycofano z banku SMP objętego sankcjami USA,"Z objętego amerykańskimi sankcjami rosyjskiego banku SMP wycofanych zostało około 9 mld rubli (równowartość 248 mln dolarów) - poinformował w poniedziałek jego prezes Dmitrij Kałantyrski. Ok. 4 mld rubli wycofali klienci indywidualni, ok. 5 mld - instytucje.","Visa i Mastercard w piątek wstrzymały transakcje banku SMP, przez co klienci nie mogli dokonać wypłat i transakcji ich kartami. Jednak w niedzielę działanie kart przywrócono. Kałantyrski powiedział w poniedziałek, że wstrzymanie usług było nadgorliwością, gdyż sankcjami objęci zostali akcjonariusze banku, a nie sam bank. ""Akcjonariusze wyrazili chęć wsparcia banku pieniędzmi w razie konieczności"" - powiedział Kałantyrski, dodając jednak, że płynność finansowa banku jest wystarczająca.",fot. iStock/Thinkstock,
https://wiadomosci.onet.pl/kraj/pracownicy-ing-banku-slaskiego-uniewinnieni-ws-opcji-walutowych/3kjvn,Pracownicy ING Banku Śląskiego uniewinnieni ws. opcji walutowych,"Gliwicki sąd uniewinnił w piątek pięciu pracowników ING Banku Śląskiego, którym prokuratura zarzuciła oszukiwanie klientów przy zawieraniu umów na tzw. opcje walutowe. Trzy firmy, których dotyczył proces, w wyniku zawierania takich umów straciły prawie 20 mln zł.","Nieprawomocny wyrok zapadł w piątek przed rybnickim wydziałem zamiejscowym Sądu Okręgowego w Gliwicach. Kosztami procesu został obciążony Skarb Państwa. Oskarżeni mają też dostać po 2,6 tys. zł zwrotu kosztów obrony. Obrona jest zadowolona z wyroku, prokuratura zapowiada apelację. W 2013 r. Prokuratura Okręgowa w Gliwicach oskarżyła pięciu bankowców z placówek ING Banku Śląskiego w Rybniku i Jastrzębiu Zdroju, zarzucając im oszustwa na szkodę klientów. Według śledczych nie powiadomili klientów o ryzyku transakcji i w ten sposób wprowadzili ich w błąd, co skutkowało olbrzymimi stratami. Uzasadniając uniewinnienie sędzia Ryszard Furman podkreślił, że choć po skorzystaniu z produktów zaproponowanych im przez bank przedstawiciele firm ponieśli milionowe straty, to jednak nie było to wynikiem działania oskarżonych, lecz gwałtownego wzrostu ceny euro. Sędzia podkreślił, że oszustwo to przestępstwo, „które powinno być rozumiane w sposób najbardziej dosłowny” - cechuje je umyślność i działanie w bezpośrednim celu osiągnięcia korzyści majątkowej. Uszczerbek finansowy musi być bezpośrednim efektem zawarcia transakcji, tymczasem umowy ws. opcji walutowej nie miały takiego charakteru – wskazał. Przypomniał też, że opcje walutowe to powszechnie stosowane w bankowości produkty, z których można, ale nie trzeba korzystać. „Winę oskarżonym można byłoby przypisać tylko wówczas, gdyby w momencie proponowania i zawierania tych transakcji mieli jakąś wiedzę – nie wiadomo z jakich źródeł – że w konkretnej dacie euro podskoczy w górę o złotówkę albo więcej, i fakt ten ukryli, zapewniając przy tym, że nic takiego stać się nie może” – powiedział sędzia Furman. Wyraził też przekonanie, że – wbrew stanowisku prokuratury - firmy miały świadomość ryzyka, a bankowcy nie wprowadzali klientów w błąd. Sędzia zaznaczył także, iż w początkowym okresie po zawarciu transakcji euro taniało i warunki były wówczas dla klientów korzystne, zarabiał zarówno bank, jak i przedsiębiorcy. Trudno było przewidywać, że to się zmieni. „Nie był to wymysł oskarżonych, oni wskazywali na źródło tych przewidywań, były nimi prognozy analityków” – podkreślił sędzia. Z wyrokiem nie zgadza się oskarżyciel. „Po zapoznaniu się z tym uzasadnieniem zapadnie decyzja o wywiedzeniu apelacji. Po wysłuchaniu ustnych motywów orzeczenia prawie na pewno taka apelacja zostanie złożona. Ocena materiału dowodowego, która została przedstawiona przez prokuraturę i ocena dokonana przez sąd są diametralnie różne” – powiedział prok. Radosław Woźniak. Na ogłoszeniu wyroku było dwoje oskarżonych. Nie chcieli komentować orzeczenia. Ich obrońcy powiedzieli jedynie, że z wyroku są zadowoleni. „To sprawiedliwy wyrok, bardzo się cieszymy, że nasi pracownicy, którzy nie popełnili przestępstwa zostali uniewinnieni” – powiedział PAP rzecznik ING Banku Śląskiego Piotr Utrata. Sprawa opcji walutowych stała się głośna przed kilkoma laty, kiedy okazało się, że wiele firm w całym kraju - zarówno małych jak i spółek giełdowych - straciło na takich umowach mnóstwo pieniędzy. Na mocy takich długoterminowych umów banki zobowiązywały się do wykupu waluty za z góry ustaloną cenę, nawet jeśli będzie ona wyższa niż kurs danej waluty. Opcje, które miały chronić przedsiębiorców przed ryzykiem walutowym, stały się dla nich pułapką - w ciągu siedmiu miesięcy, od sierpnia 2008 r., kurs euro wzrósł z 3,17 zł do 4,75 zł. Realizując umowę banki odkupowały od klientów walutę po cenie niższej niż rynkowa. Według gliwickiej prokuratury, trzej pokrzywdzeni przedsiębiorcy zawarli umowy ws. opcji, bo zostali oszukani przez pracowników ING Banku Śląskiego. Namawiano ich do tego, twierdząc, że umowy są zabezpieczeniem różnicy kursów, że są to produkty bezpieczne, które nie niosą za sobą ryzyka strat i ich obsługa jest bezkosztowa – wynika z aktu oskarżenia. Kiedy cena euro wzrosła do 4 zł firmy były winne ING Bankowi Śląskiemu prawie 20 mln zł. Jedna ze spółek musiała z tego powodu ogłosić upadłość. Dwie pozostałe firmy zawarły z bankiem ugody i stanęły przed koniecznością spłaty wielomilionowych zobowiązań. Zdaniem prokuratury, gdyby pracownicy banku poinformowali klientów o ryzyku związanym z opcjami, pewnie nigdy nie doszłoby do zawarcia umów. W 2008 r. roku, gdy złoty gwałtownie umacniał się, przedsiębiorstwa sprzedające swe usługi bądź towary za waluty obce zawierały z bankami umowy o tzw. opcje walutowe. Chciały w ten sposób zabezpieczyć się przed ryzykiem kursowym. Gdy złoty, zamiast wzmocnić się - przed czym miały uchronić się firmy - uległ silnemu osłabieniu, banki skorzystały z możliwości kupna waluty w ramach opcji, co w wielu przypadkach postawiło przedsiębiorstwa w trudnej sytuacji. Część firm, które straciły na ryzykownych transakcjach wytoczyło bankom procesy i sądy często przyznawały im rację. Np. w 2010 r. sąd w Rybniku zdecydował, że bank, który nakłonił klienta do ryzykowanych operacji finansowych, ma zapłacić mu 700 tys. zł. Sąd uznał, że podpisując umowę z bankiem klient nie miał dostatecznej wiedzy na temat oferowanego mu produktu. Nie zawsze umowy z bankami służyły jedynie do zabezpieczenia kursowego. Okazało się, że zawierali je nie tylko eksporterzy, ale często były podpisywane w celach spekulacyjnych.",fot. Shutterstock,
https://wiadomosci.onet.pl/swiat/od-konca-2013-r-depozyty-w-chinskich-bankach-maja-byc-ubezpieczone/3gd4l,Od końca 2013 r. depozyty w chińskich bankach mają być ubezpieczone,"Rząd chiński do końca 2013 r. zamierza wprowadzić system ubezpieczeń depozytów bankowych, aby zapewnić stabilność rynku finansowego - wynika z komunikatu władz centralnych.","Posunięcie to zapewni bezpieczeństwo depozytów i pomoże w odzyskaniu płynności pieniądza w chińskim systemie bankowym, który przeżywa wielkie problemy z brakiem środków na finansowanie kredytów - powiedział na konferencji prasowej w Szanghaju członek Stałego Biura Politycznego (najwyższy organ sprawujący rządy w Chinach) Wu Xiaoling. Depozyty w systemie bankowym Chin wynoszą 100 bln juanów (16,3 bln dol.) – według danych Chińskiego Banku Centralnego - są to największe aktywa na świecie zebrane na indywidualnych kontach w jednym kraju. Obszerne dyskusje nad systemem gwarantowania depozytów podjęły władze chińskie przed dwiema dekadami. W 1993 r. Rada Państwa pierwszy raz zaproponowała wprowadzenie systemu gwarantowania depozytów. Rząd chiński nie ogłosił jeszcze granicznych wartości gwarantowanych depozytów, ale wiadomo już, że nowy system obejmie zarówno deponentów indywidualnych, jak i instytucjonalnych. Ling Tao, zastępca dyrektora szanghajskiego oddziału Chińskiego Banku Centralnego, powiedział ogólnokrajowemu dziennikowi Zhongguo Ribao, że bank centralny osiągnął porozumienie ze wszystkimi instytucjami zainteresowanymi i odpowiedzialnymi za wprowadzenie systemu ubezpieczeń depozytów. Wu wyjaśnił, że nawet w dotychczasowym systemie bankowym bez gwarancji depozytowych przy bankructwie instytucji finansowych wielu indywidualnych klientów odzyskało swoje oszczędności, ale nigdy nie było zwyczaju, ani prawa domagania się zwrotu depozytów przez instytucje. Bank centralny pozwala bankom ustawić oprocentowanie kredytu i lokat na podstawie oficjalnych stóp bazowych, co stwarza większą konkurencję i ogranicza zyski banków. Stawia to w trudnej sytuacji małe instytucje finansowe, które z natury mają mniejsze zabezpieczenie w aktywach, nie mają dostępu do umów kredytowych gwarantowanych przez administrację państwową i muszą ponosić dużo wyższe ryzyko niż duże banki państwowe – uważa Jimmy Leung, ekspert od bankowości i rynków kapitałowych w chińskim oddziale firmy doradczej PWC.",,
https://wiadomosci.onet.pl/swiat/cypr-dzisiaj-i-jutro-banki-pozostana-zamkniete/81hym,Cypr: dzisiaj i jutro banki pozostaną zamknięte,"Cypryjskie banki pozostaną zamknięte dzisiaj i jutro w oczekiwaniu na decyzję parlamentu Cypru w sprawie kontrowersyjnego opodatkowania depozytów bankowych - poinformowały agencje prasowe, powołując się na cypryjskie źródło rządowe.","Najbliższy ""wtorek i środa są świętami bankowymi"" - twierdzi to źródło i zapowiada, że resort finansów Cypru wyda wkrótce dekret w tej sprawie. Cypryjczycy głośno protestują przeciwko wprowadzeniu jednorazowego podatku od depozytów bankowych, który jest warunkiem uzyskania przez zagrożoną bankructwem wyspę pakietu pomocowego od strefy euro i Międzynarodowego Funduszu Walutowego. Parlament Cypru, który miał głosować nad kontrowersyjnym podatkiem dzisiaj wieczorem, odłożył to do jutra.",,
https://wiadomosci.onet.pl/swiat/jp-morgan-ukarany/4m4k8,JP Morgan ukarany,Prawie miliard dolarów kary zapłaci amerykański bank inwestycyjny JP Morgan Chase. To konsekwencje ryzykownych operacji finansowych poprowadzonych w ubiegłym roku przez pracowników tej firmy.,"Na początku ubiegłego roku handlowcy z londyńskiego oddziału JPMorgan dokonali ryzykownych inwestycji. Próbowali w ten sposób odrobić straty jakie zanotowali z działalności kredytowej. Kwoty inwestycji były tak duże, że określono je mianem „londyńskiego wieloryba”. Operacja zakończyła się porażką i przyniosła JPMorgan ogromne straty - aż 6,2 miliarda dolarów. Początkowo bank twierdził, że londyńskie inwestycje były prawidłowe. Później jednak szefowie JP Morgan przyznali, że doszło do naruszenia regulacji rynków finansowych. Potwierdzili również, że wysocy rangą managerowie banku wiedzieli o ryzykownych i niezgodnych przepisami operacjach.",,
https://wiadomosci.onet.pl/kraj/bgk-ostatni-bastion-kominiarzy/6kge1,BGK - ostatni bastion kominiarzy,"Rząd chce stworzyć prawdziwy bank rozwojowy na miarę EBOiR. Potrzebna jest jednak rewolucja – informuje ""Puls Biznesu"".","Należący do skarbu państwa Bank Gospodarstwa Krajowego otrzymuje od rządu coraz więcej zadań i rozrasta się kapitałowo. BGK ma być polskim odpowiednikiem Europejskiego Banku Odbudowy i Rozwoju (EBOiR) - machiną do pobudzania gospodarki. Ale mimo rosnącej roli, BGK ciągle jest instytucją przypominającą raczej departament Ministerstwa Finansów niż prawdziwy bank inwestycyjny. Jako niemal ostatni bank w Polsce (obok należącego do Poczty Polskiej Banku Pocztowego) i jako jedna z niewielu dużych firm państwowych ciągle podlega ustawie kominowej. Według informacji ""Pulsu Biznesu"", tym problemem zajmuje się rząd. Rozważa wprowadzenie zmian w ładzie korporacyjnym BGK. W grę wchodzi nie tylko likwidacja kominówki, ale też wprowadzenie nowego sposobu nadzoru rządu nad bankiem.",fot. iStockphoto/Thinkstock,
https://wiadomosci.onet.pl/swiat/lindsay-lohan-moze-zostac-bezdomna/ffkyx,Lindsay Lohan może zostać bezdomną,"Lindsay Lohan może zostać bezdomną! Kontrowersyjnej aktorce i jej matce grozi utrata domu na Long Island w Nowym Jorku - informuje ""Daily Mail"".","Lohan i jej matka otrzymały wezwanie od banku, na który zapisana jest hipoteka, do całościowej jej spłaty. W przeciwnym wypadku bank przejmie dom. Według ""The New York Post"" tak właśnie się stanie, bowiem bank przesłał już dokumenty informujące o ""przejęciu niespłaconej własności"". 26-letnia aktorka od dłuższego czasu boryka się z problemami finansowymi, podobnie zresztą jak jej 50-letnia matka Dina. Według ""NYP"" Lohan kilka tygodni temu wyprowadziła się Los Angeles i zamieszkała ze swoją matką, ponieważ jest już praktycznie bez pieniędzy. Według anonimowych źródeł, na które powołuje się ""Daily Mail"" i ""NYP"", Lohan nie ma nawet pieniędzy na wynajęcie dwupokojowego mieszkania w północnym Hollywood. Wygląda na to, że cała rodzina Lohan ma finansowe problemy. Jej ostro imprezująca matka w minionej dekadzie zadłużyła się na blisko milion dolarów! To m.in. stąd bierze się ich obecny kłopot z domem na Long Island. Matka Lindsay w latach 2005-2012 skutecznie unikała wykupienia hipoteki o wartości 1,3 mln dolarów, co wynika z dokumentów sądowych, do których dotarły amerykańskie media. Lindsay próbowała pomóc matce w spłacie długów, ale 40 tys. dolarów, które dała jej w zeszłym roku, niewiele mogły pomóc. Dodatkowo kobiety pokłóciły się o te pieniądze, co również nie umknęło mediom.","Lindsay Lohan, fot. Reuters",
https://wiadomosci.onet.pl/swiat/rosja-bank-objety-sankcjami-usa-potwierdzil-kontakty-z-zieciem-trumpa/93bzef5,Rosja: bank objęty sankcjami USA potwierdził kontakty z zięciem Trumpa,"Rosyjski Wnieszekonombank, objęty sankcjami USA, potwierdził kontakty z Jaredem Kushnerem, zięciem i jednym z najbliższych doradców prezydenta Donalda Trumpa. Jak podał, Kushner brał udział w spotkaniach, na których bank prezentował swą nową strategię rozwoju.","Służby prasowe Wnieszekonombanku (VEB) podały, że władze instytucji w 2016 roku ""niejednokrotnie spotykały się z przedstawicielami czołowych instytucji finansowych w Europie, Azji i Ameryce"", a w trakcie spotkań omawiano działalność zagranicznych banków rozwoju i ""perspektywiczne kierunki i branże"". Odbywały się spotkania w formacie prezentacji (""roadshow""), dotyczące strategii Wnieszekonombanku do 2021 roku, z udziałem ""wielu przedstawicieli największych banków i kręgów biznesowych USA"", w tym z ""szefem Kushner Companies Jaredem Kushnerem"" - podał rosyjski bank. Oświadczenie służb prasowych przekazała wczoraj wieczorem agencja TASS. Wnieszekonombank to korporacja państwowa będąca odpowiednikiem zachodnich banków odbudowy i rozwoju. Od lipca 2014 roku bank jest objęty sankcjami USA i Unii Europejskiej z powodu agresywnej polityki Rosji wobec Ukrainy. Sankcje USA oznaczają, że objęte nimi firmy rosyjskie nie mogą otrzymywać długo- i średnioterminowych kredytów z amerykańskich instytucji finansowych. W lutym zeszłego roku szefem Wnieszekonombanku został Siergiej Gorkow; dekret w tej sprawie podpisał prezydent Władimir Putin. Jesienią bank zatwierdził nową strategię rozwoju.",Jaredem Kushner,
https://wiadomosci.onet.pl/swiat/bulgaria-kryzys-w-systemie-bankowym-opanowany/lrv8v,Bułgaria: kryzys w systemie bankowym opanowany,"Bank centralny Bułgarii zapewnił, że kryzys w systemie bankowym kraju został opanowany, a instytucje finansowe funkcjonują normalnie. Podobną informację zamieścił na swej stronie internetowej komercyjny Pierwszy Bank Inwestycyjny (PIB), zagrożony kryzysem.","Kolejek przed oddziałami PIB w środę nie było, a zdecydowana większość klientów, którzy złożyli wnioski o wycofanie pieniędzy, już z tego zrezygnowała. Stało się to po potężnej interwencji państwa, które dzięki otrzymanej w trybie pilnym zgodzie Komisji Europejskiej uruchomiło linię kredytową wysokości blisko 1,7 mld euro, aby zagwarantować płynność finansową banków. Aby zapewnić część środków na sfinansowanie kredytu, ministerstwo finansów Bułgarii przeprowadziło nadzwyczajną aukcję państwowych papierów wartościowych o wartości 600 mln euro. Pozostałe środki pochodzą z państwowych rezerw - poinformował resort we wtorek wieczorem. Na niedzielnej naradzie zwołanej przez prezydenta Bułgarii Rosena Plewnelijewa liderzy wiodących partii politycznych, premier Płamen Oreszarski i szef banku centralnego Iwan Iskrow zgodzili się, że konieczne jest podjęcie nadzwyczajnych działań na rzecz stabilizacji systemu bankowego. W środę ujawniono, że Iskrow i lider socjalistów Sergej Staniszew osobiście zwrócili się do Bojko Borysowa, lidera opozycyjnej centroprawicy i byłego premiera, by powstrzymał się od wypowiedzi o niestabilnej sytuacji banków. Borysow pod koniec ubiegłego tygodnia kilkakrotnie mówił, że „banki upadają” i apelował o zaciągnięcie w Międzynarodowym Funduszu Walutowym kilkumiliardowej pożyczki na ich ratowanie. Wypowiedzi niektórych polityków i pewne publikacje w mediach skłoniły kierownictwo Bułgarskiego Banku Narodowego do zażądania surowszych kar za wywoływanie paniki na rynku bankowym. Kary takie są przewidziane w istniejącej ustawie o instytucjach kredytowych, lecz bank centralny żąda, by do kodeksu karnego trafił zapis o możliwości karania takich wypowiedzi nawet pięcioma latami więzienia. Na fali niepokoju wywołanego w ostatnich tygodniach przez pogłoski o rychłym upadku kilku banków i w warunkach praktycznie, choć nieoficjalnie rozpoczętej kampanii przez październikowymi przedterminowymi wyborami do parlamentu, siły polityczne skłonne są przyjąć nowelizację kodeksu, której domaga się bank centralny. Plany te zostały skrytykowane przez analityków finansowych, media i prawników. Wskazują oni, że taki zapis byłby niebezpieczny, bo oznaczałby praktycznie wprowadzenie cenzury i pozbawiłby obywateli obiektywnej informacji o kondycji banków. „Obywatele nie będą informowani o stanie instytucji finansowych, ponieważ każda analiza będzie mogła być uznana za wywołującą panikę, a jej autorom groziłoby więzienie” – pisze dziennik „Sega”. Propozycja banku centralnego, poparta przez banki komercyjne, jest odmienna od praktyki przyjętej w USA i UE po kryzysie bankowym z lat 2008-2009, która zobowiązuje banki do podawania szczegółowych danych o swojej sytuacji - zauważa gazeta. Panika na rynku bankowym w Bułgarii wybuchła w minionym tygodniu, kiedy Pierwszy Bank Inwestycyjny (PIB) stał się obiektem wzmożonych ataków. Klienci PIB dostawali SMS-y i e-maile radzące im, by wycofywali swoje depozyty; rozsiewano też szkodzące PIB plotki. Prokuratura, kontrwywiad i MSW dotąd nie ustaliły nadawców tych wiadomości. Nastrój paniki podsycali politycy oraz media informujące o ogromnych kolejkach przed oddziałami banku w całym kraju oraz snujące przypuszczenia o tym, że kryzys może dotknąć i inne instytucje kredytowe.",fot. Reuters,
https://wiadomosci.onet.pl/swiat/premier-slowenii-oglosila-plan-ratunkowy-nowe-podatki-i-prywatyzacja/dxwpg,Premier Słowenii ogłosiła plan ratunkowy: nowe podatki i prywatyzacja,"Premier Słowenii Alenka Bratuszek ogłosiła w czwartek rządowy plan ratunkowy, który ma uzdrowić gospodarkę kraju i uratować przed zapaścią sektor bankowy; Lublana stara się zapobiec konieczności zwrócenia się do zagranicznych kredytodawców o pakiet pomocowy.","""Program ten pozwoli Słowenii pozostać państwem całkowicie suwerennym"" - powiedziała premier na konferencji prasowej. Stojąca na czele rządu od zaledwie siedmiu tygodni Bratuszek stara się oszczędzić Słowenii losu Grecji, Portugalii, Hiszpanii, Irlandii i Cypru, które otrzymawszy pomoc od strefy euro musiały zgodzić się na radykalne reformy gospodarcze i drastyczne cięcia budżetowe. Plan uzdrawiania finansów publicznych i sektora bankowego przewiduje m.in. prywatyzację 15 państwowych firm, w tym drugiego co do wielkości banku Nova KBM, największej firmy telekomunikacyjnej Telekom Slovenia, słoweńskich linii lotniczych Adria Airways. Minister finansów Urosz Czufer powiedział, że państwo nie zachowa w żadnej z tych spółek pakietów kontrolnych. Od 1 lipca podstawowa stawka podatku VAT wzrośnie w Słowenii z 20 do 22 proc., a najniższa stawka - z 8,5 do 9,5 proc. Rząd pani Bratuszek wciąż prowadzi negocjacje ze związkami zawodowymi w sprawie kolejnych obniżek pensji w sektorze publicznym, w którym wynagrodzenia obniżono już o 8 proc. w 2012 roku. Deficyt budżetowy wyniesie w 2013 roku 7,8 proc. PKB. W roku ubiegłym wyniósł niespełna 4 proc. Rząd zakładał wcześniej, że tegoroczny deficyt wyniesie 5 proc. PKB; teraz obiecuje, że w roku 2014 zostanie on obniżony do 3,3 proc. Minister Czufer powiedział też, że plan ratunkowy, dzięki cięciom wydatków i zwiększonym przychodom do budżetu, pozwoli poczynić oszczędności rzędu 1 mld euro. Licząca 2 mln mieszkańców Słowenia często jest uznawana przez ekspertów za słabe ogniwo strefy euro, które może być skazane na pomoc zagraniczną. Obawy przed tym, że Lublana nie poradzi sobie bez pakietu pomocowego, wzrosły znacznie po załamaniu sektora bankowego na Cyprze. Jednak aktywa cypryjskiego rozdętego sektora bankowego stanowiły w okresie boomu 800 proc. PKB Cypru, podczas gdy w Słowenii sektor bankowy wart jest 130 proc. PKB kraju. Słowenia, która po przystąpieniu w 2007 roku do unii walutowej cieszyła się opinią stabilnej gospodarki, wpadła w roku 2012 w recesję. Jej system bankowy ugina się pod ciężarem złych długów, które w ocenie Międzynarodowego Funduszu Walutowego są warte 7 mld euro. Według MFW suma potrzebna na dokapitalizowanie trzech największych słoweńskich banków sięga miliarda euro, ale według prognoz agencji ratingowej Fitch jest to raczej 2 mld euro. Napędzana eksportem gospodarka Słowenii ucierpiała również z powodu spadku popytu w strefie euro. Recesja pogłębia problemy sektora bankowego i w ten sposób nakręca się spirala problemów Słowenii. Kryzys ujawnił ponadto niepokojącą skalę korupcji i klientelizmu w gospodarce, która wciąż jest w 50 proc. kontrolowana przez państwo. Europejscy partnerzy Słowenii starają się od dłuższego czasu skłonić Lublanę by zmniejszyła udział państwa w gospodarce i odchudziła sektor publiczny - pisze Reuters. Słowenia zdołała jednak bez problemu zebrać niedawno na rynku 3,5 mld euro dzięki sprzedaży obligacji; popyt na papiery wartościowe był duży, ale koszt pożyczki należał do najwyższych w całej strefie euro. Pieniądze te są pilnie potrzebne na zasilenie sektora bankowego, obsługę długów oraz pokrycie deficytu budżetowego.",,
https://wiadomosci.onet.pl/swiat/sytuacja-hiszpanii-lepsza-niz-grecji-pilna-kwestia-banki/zrcf4,"Sytuacja Hiszpanii lepsza niż Grecji, pilną kwestią banki","Perspektywy hiszpańskiej gospodarki są lepsze niż w przypadku Grecji, ale pilną kwestią pozostaje stabilizacja sektora bankowego - powiedział PAP Janis A. Emmanouilidis, ekspert brukselskiego think tanku European Policy Centre.","Jak zaznaczył, dług publiczny Hiszpanii nie jest tak duży jak Grecji, zadłużone są natomiast gospodarstwa domowe. - W Hiszpanii miała miejsce ogromna bańka (spekulacyjna) na rynku mieszkaniowym, która wybuchła, co miało negatywne konsekwencje dla banków (...). Wiele hiszpańskich gospodarstw domowych jest zadłużonych, bo wiele z nich zainwestowało w nieruchomości - powiedział Emmanouilidis. Dodał, że ludzie kupowali mieszkania na kredyt, a później nie byli w stanie spłacać pożyczek, na czym także ucierpiały banki, które w związku z tym nie kredytowały działalności gospodarczej. - Firmy muszą płacić wysokie oprocentowanie (pożyczek), dużo wyższe niż płacą firmy w Niemczech, Holandii, czy w Austrii - wyjaśnił. W związku z tym firmy mają problemy z finansowaniem swojej działalności przy wysokich kosztach kredytów. Emmanouilidis pytany o wysokie bezrobocie w Hiszpanii odparł, że było ono wysokie jeszcze przed wybuchem kryzysu. - Hiszpania odnotowywała wyższe niż przeciętne (w UE) stopy bezrobocia, zwłaszcza wśród młodzieży - około 35-40 procent - podkreślił. Ekspert zauważył, że udzielona Hiszpanii pożyczka na ratowanie banków w porównaniu do wielkości gospodarki nie jest specjalnie wysoka. - Jeśli chodzi o kompleksowy program pomocy, jakim objęta była Irlandia, Grecja, czy Portugalia, to nie spodziewałbym się takiego programu w przypadku Hiszpanii - zaznaczył. Komisja Europejska zaakceptowała w grudniu ubiegłego roku plany restrukturyzacji czterech znacjonalizowanych hiszpańskich banków, co otworzyło drogę do uzyskania przez nie pomocy z funduszu ratowania strefy euro EMS. Banki te zostaną zrekapitalizowane łączną kwotą 37 mld euro. Emmanouilidis ocenił, że hiszpańska gospodarka ma lepsze perspektywy niż na przykład gospodarka grecka, bo pewne jej sektory mają ""dobry potencjał wzrostu"", a firmy eksportują na rynki poza strefą euro np. do Ameryki Łacińskiej. - Jeśli sytuacja w Hiszpanii wymknie się spod kontroli, wzrośnie prawdopodobieństwo działań Europejskiego Banku Centralnego w ramach programu OMT [program interwencyjnego skupu obligacji - przyp. PAP] - zauważył. Jak podsumował, najpilniejszą kwestią do rozwiązania w przypadku Hiszpanii jest stabilizacja sektora bankowego. - Hiszpania zaczęła pracować nad tą sprawą, ale musi być zrobione więcej. Sądzę jednak, że ogólnie pespektywa dla Hiszpanii jest lepsza niż w innych przypadkach i że Hiszpania będzie miała szansę powrotu na właściwe tory - powiedział Emmanouilidis podkreślając, że wpływ na kondycję Hiszpanii będzie miała sytuacja w całej strefie euro i UE w najbliższym czasie. W czwartek biuro statystyczne w Madrycie podało, że stopa bezrobocia w Hiszpanii przekroczyła 27 proc. i jest najwyższa od 37 lat. W I kwartale wyniosła ona dokładnie 27,16 proc. wobec 26,02 proc. w IV kwartale 2012 roku. Bez pracy jest ponad 6,2 mln osób. Ponadto Międzynarodowy Fundusz Walutowy pogorszył w ubiegłym tygodniu prognozę dla PKB Hiszpanii w 2013 roku: spadek ma wynieść 1,6 proc. wobec szacowanego wcześniej 1,5 proc. Komisarz UE ds. zatrudnienia Laszlo Andor powiedział w piątek w Brukseli, że najnowsze dane statystyczne dotyczące bezrobocia w Hiszpanii są bardzo niepokojące. - Jednak nie mogę powiedzieć, że jest to coś, czego nie oczekiwaliśmy, ponieważ brakuje postępów jeśli chodzi o rozwiązywanie problemów związanych z kryzysem - ocenił komisarz. Jak dodał, dopiero ostatnio rząd Hiszpanii podjął szersze działania mające przeciwdziałać bezrobociu wśród młodzieży i jest to najważniejsza część reform w tym państwie.",,
https://wiadomosci.onet.pl/swiat/indie-rozpoczal-sie-szczyt-brics-w-delhi/vjfr3,Indie: rozpoczął się szczyt BRICS w Delhi,"Prezydent Indii Pratibha Patil otworzyła dziś w Delhi 4. szczyt wschodzących potęg gospodarczych BRICS. Przywódcy Brazylii, Rosji, Indii, Chin i RPA mają podjąć decyzję o powołaniu wspólnego banku rozwoju, na wzór Banku Światowego.","Skrót BRIC wymyślił w 2001 roku Jim O'Neill, ekonomista banku Goldman Sachs, szukając chwytliwego sposobu na określenie szerszych zmian dokonujących się w globalnym wzroście z korzyścią dla rynków wschodzących. Kiedy w 2010 roku do BRIC dołączyła Republika Południowej Afryki (South Africa) , powstała BRICS. O'Neill przewiduje, że łączne PKB krajów BRICS przewyższy w ciągu trzech lat PKB Stanów Zjednoczonych, a do 2027 roku Chiny staną się najpotężniejszą gospodarką świata. Państwa BRICS zamieszkuje niemal połowa ludności świata. Pierwszy szczyt przywódców BRIC w 2009 roku krytykowano, ponieważ nie wydawało się, by państwa uczestniczące, o całkowicie różnych systemach gospodarczych i politycznych, łączyło coś poza nazwą grupy. Starały się one wówczas znaleźć wspólny grunt do współpracy. Najważniejsze oczekiwane wydarzenie spotkania w Delhi będzie dotyczyło powołania wspólnego banku rozwoju na wzór Banku Światowego, który na dłuższą metę może okazać się pożyczkodawcą w czasach globalnych kryzysów, jak obecny w Europie - mówią przedstawiciele państw BRICS. Podpisanie porozumienia w sprawie badań nad utworzeniem takiego banku zapowiedział w zeszłym tygodniu brazylijski minister handlu Fernando Pimentel. Sudhir Vyas z indyjskiego MSZ mówił w poniedziałek, że państwa BRICS będą musiały określić strukturę banku i sposób jego kapitalizacji. Taki ambitny projekt będzie wymagać czasu - zaznaczył. Oczekuje się, że przywódcy podpiszą również porozumienia pozwalające ich rodzimym bankom rozwoju na rozszerzenie działalności kredytowej w lokalnej walucie na pozostałe kraje członkowskie BRICS - co uważa się za krok w kierunku zastąpienia dolara jako głównej waluty w transakcjach między nimi. Porozumienia w Delhi mają też dotyczyć większego powiązania giełd krajów członkowskich. Jak podało indyjskie źródło rządowe, w planach obrad znajdą się także kwestie bliskowschodnie, w tym Iranu, oraz bezpieczeństwa energetycznego. Rosyjski ambasador zapowiedział, że priorytetem dla Rosji będzie dyskusja na temat Syrii. W Delhi w związku z obawą przed protestami tybetańskiej społeczności policja indyjska zatrzymała przed przyjazdem chińskiego prezydenta Hu Jintao tybetańskich działaczy. Wzbudziło to głosy ostrej krytyki. Hu na szczyt przyjechał z liczącą ponad 200 osób delegacją, w skład której wchodzi szef dyplomacji Yang Jiechi, doradca Dai Bingguo oraz ministrowie i przedstawiciele biznesu. Relacje ze szczytu przekazywać ma ponad 70 chińskich dziennikarzy. Wokół hotelu Oberoi i pozostałych, w których się zatrzymała się chińska delegacja, rozmieszczono około 1200 policjantów. Wcześniej protestujący usiłowali wedrzeć się do hotelu Oberoi, ale zostali aresztowani przez policję. Podczas kilku protestów w różnych rejonach Delhi, m.in. przed biurem ONZ, aresztowano w sumie ponad 150 Tybetańczyków, a do dzielnic Delhi, w których mieszka tybetańska diaspora, skierowano wzmocnione siły policyjne. Dziś rano zmarł na skutek ciężkich poparzeń 27-letni Tybetańczyk, który podpalił się w poniedziałek niedaleko indyjskiego parlamentu podczas demonstracji zorganizowanej w związku z wizytą Hu. W ciągu ubiegłego roku w Tybecie i sąsiadujących z nim prowincjach co najmniej 30 Tybetańczyków podpaliło się w proteście przeciwko polityce Pekinu, który niszczy tradycyjną kulturę tybetańską. Na związane ze szczytem trudności komunikacyjne narzekają mieszkańcy Delhi i dojeżdżający do pracy do indyjskiej stolicy. Jeszcze przed rozpoczęciem szczytu BRICS godzinami tkwili w korkach w związku z ograniczeniami ruchu, choć policja zapowiadała je dopiero na wieczór.","Prezydent Indii Pratibha Patil wita w New Delhi prezydent Brazylii Dilmę Rousseff, fot. Reuters",
https://wiadomosci.onet.pl/kraj/knf-nie-wszystkie-banki-moga-przeznaczyc-na-dywidende-caly-zysk-z-2013-r/l4ql1,KNF: nie wszystkie banki mogą przeznaczyć na dywidendę cały zysk z 2013 r.,"Banki, które spełnią określone kryteria będą mogły wypłacić dywidendę z całego zysku wypracowanego w 2013 r. - podała we wtorek Komisja Nadzoru Finansowego. W przypadku ubezpieczycieli Komisja zaleca, by na ten cel przeznaczyć do 75 proc. wypracowanego zysku.","KNF zaleca by dywidendę z całego zysku mogły wypłacić wyłącznie banki, które spełniają pewne warunki, m.in. nie są objęte programem postępowania naprawczego, ich współczynnik wypłacalności wynosi powyżej 12 proc., a tzw. współczynnik Tier 1 (kapitały o najwyższej jakości) nie przekracza 9 proc. Ponadto ich prognoza współczynnika wypłacalności na koniec 2014 r., w scenariuszu testów warunków skrajnych wynosi powyżej 12 proc., a prognoza dla współczynnika Tier 1 powyżej 9 proc. W przypadku ubezpieczycieli Komisja zaleca, by ci, którzy spełnią określone kryteria, ograniczyli wypłatę dywidendy maksymalnie do 75 proc. zysku wypracowanego w tym roku. Zaznaczono jednak, że KNF dopuszcza przeznaczenie na dywidendę całości zysku. Aby dywidenda mogła być wypłacona przez ubezpieczycieli, muszą oni spełnić łącznie pewne warunki, m.in.: mieć ocenę ryzyka w ramach BION (Badanie i Ocena Nadzorcza) za 2012 r. lepszą niż 2,5; w br. nie wykazywać niedoboru środków własnych na pokrycie marginesu wypłacalności lub kapitału gwarancyjnego, ani niedoboru aktywów na pokrycie rezerw techniczno-ubezpieczeniowych; w 2013 r. nie były objęte planem lub programem naprawczym; w wyniku przeprowadzonych stress testów na 31 grudnia 2013 r. dla wszystkich badanych rodzajów ryzyka wskaźnik pokrycia wymagań kapitałowych wyniósł co najmniej 110 proc. i wskaźnik pokrycia rezerw techniczno-ubezpieczeniowych odpowiednimi aktywami wyniósł co najmniej 100 proc. Komisja podała, że ubezpieczyciele przy podejmowaniu decyzji dotyczącej wysokości dywidendy powinni uwzględnić dodatkowe potrzeby kapitałowe w perspektywie dwunastu miesięcy od momentu zatwierdzenia sprawozdania finansowego za 2013 r.",fot. iStockphoto/Thinkstock,
https://wiadomosci.onet.pl/kraj/prokuratura-ma-szybciej-i-taniej-otrzymywac-dane-bankowe/k6l7k,Prokuratura ma szybciej i taniej otrzymywać dane bankowe,"W połowie czerwca ma zostać pilotażowo uruchomiona usługa, która pozwoli prokuraturze elektronicznie pytać banki o konta osób podejrzewanych o przestępstwa. Jej twórcy zakładają, że dzięki temu skróci się czas postępowań i spadną ich koszty.","Wymianę informacji między prokuraturą a bankami ma zapewnić nowy moduł w ramach internetowej aplikacji OGNIVO. Za jej pomocą informacje wymienia między sobą 48 banków komercyjnych, ZUS, Poczta Polska, część urzędów skarbowych, izby celne i komornicy. Operatorem OGNIVA jest Krajowa Izba Rozliczeniowa S.A. Moduł ma zostać uruchomiony w połowie czerwca. Przez 12 miesięcy ma trwać faza pilotażowa, w której weźmie udział Prokuratura Apelacyjna w Krakowie, do której stopniowo będą dołączać podległe prokuratury okręgowe z województw małopolskiego i świętokrzyskiego, i 10 wybranych banków. Jeśli pilotaż się powiedzie, system ma zostać zarekomendowany do wprowadzenia do pozostałych prokuratur i wszystkich banków. - Będziemy mogli korzystać za pośrednictwem systemu informatycznego OGNIVO z informacji objętych tajemnicą bankową, oczywiście w ramach obowiązującego prawa, z pominięciem dokonywania określonych zapytań poprzez pocztę. Czas uzyskiwania informacji niezbędnych do weryfikacji, czy w ogóle mamy do czynienia z przestępstwem, ma się skrócić z kilku miesięcy do maksimum 48 godzin - powiedział w środę na konferencji prasowej w Warszawie prokurator Kazimierz Wójcik z Prokuratury Apelacyjnej w Krakowie. - Prokuratura ma prawo w uzasadnionych przypadkach dowiadywać się o rachunki bankowe, czy dany podejrzany posiada rachunki, jakie były przepływy na tych rachunkach i tego typu informacje. Teraz zamiast wysyłać kopertę z zapytaniem do wszystkich banków, prokuratura szybko i łatwo będzie mogła ustalić, w którym banku taka osoba podejrzana ma rachunek i pozyskać już w bardziej tradycyjny sposób informacje, które są niezbędne dla danej sprawy - mówił z kolei Tomasz Jończyk z KIR. Ani spółka, ani prokuratura nie podały w środę, ile KIR zarobi na pośrednictwie między prokuraturą a bankami. Oba podmioty zapewniają jednak, że wydatki prokuratury na uzyskiwanie informacji spadną. - Obliczyliśmy, że to jest minimum 10 razy taniej - powiedział Wójcik. Dodał, że na terenie samej apelacji krakowskiej same wydatki na pocztę to do tej pory 20-30 tysięcy złotych. Zaznaczył też, że prokuratura przystępuje do już istniejącego systemu wymiany informacji między bankami, wyposażonego w zabezpieczenia, które nie budzą zastrzeżeń. Za pomocą nowego modułu prokuratura będzie sprawdzała m.in., czy dana osoba lub podmiot ma rachunek bankowy, jaka jest jego historia i aktualne saldo. Lista pytań obejmuje obecnie 12 pozycji, ale strony zapowiadają, że może się to zmienić.",,
https://wiadomosci.onet.pl/swiat/bnp-paribas-bliski-porozumienia-z-amerykanskimi-wladzami/p941f,BNP Paribas bliski porozumienia z amerykańskimi władzami,"Francuski bank BNP Paribas zapłaci prawdopodobnie od 8 do 9 miliardów dolarów w ramach potencjalnej ugody z amerykańskimi władzami w związku z naruszeniem sankcji, twierdzi osoba znająca sprawę.","Amerykańskie władze badają, czy BNP Paribas omijał w latach 2002-2009 amerykańskie sankcje, związane przede wszystkim z Sudanem i czy pomijał informacje identyfikacyjne z transferów, tak by mogły one przejść przez amerykański system finansowy nie budząc podejrzeń, twierdzą nasze źródła. Od wielu tygodni BNP Paribas niemal codziennie negocjował z amerykańskimi władzami. Śledztwo wykazało, że ponad w księgach rachunkowych znajduje się ponad 100 miliardów dolarów, które mogą pochodzić z transakcji dotyczących takich krajów jak Sudan, Iran i Kuba, poinformowało w niedzielę jedno ze źródeł. Potencjalna ugoda może obejmować uznanie winnym BNP Paribas zarzutów kryminalnych, związanych z pogwałceniem Ustawy o Międzynarodowych Rynkach Wschodzących, twierdzi inne źródło znające sprawę. O potencjalnej ugodzie jako pierwszy poinformował Wall Street Journal. Francuski minister finansów, Michel Sapin, nie skomentował w wywiadzie radiowym ewentualnego porozumienia, ale powtórzył francuskie stanowisko, że wszelka kara powinna być uczciwa i proporcjonalna. „Państwo francuskie i rząd (…) odegrały swoją rolę, mówiąc Amerykanom: »Uważajcie – karzcie z całą surowością przeszłość, ale nie karzcie przyszłości«”, powiedział Sapin rozgłośni France Info. Na początku miesiąca Reuters informował, że amerykańskie władze negocjując z BNP Paribas sugerowały w pewnym momencie, że największy francuski bank powinien zapłacić karę w zawrotnej wysokości 16 miliardów dolarów, choć uważano to powszechnie za rodzaj taktyki negocjacyjnej, przyjętej w odpowiedzi na ofertę BNP Paribas, która opiewała na około miliard dolarów. Śledztwa są prowadzone między innymi przez amerykański Departament Sprawiedliwości, biuro amerykańskiego prokuratora federalnego na Manhattanie, amerykański Departament Skarbu i Nowojorski Departament ds. Usług Finansowych. Nowojorski Departament Usług Finansowych, który nadzoruje część banków w Nowym Jorku, podał, że nie cofnie licencji bankowej BNP Paribas, jeżeli ten podda się innym, surowym karom, podało inne ze źródeł. Stanowy regulator domagał się również w ramach ugody zwolnienia kilkunastu pracowników. Część z nich zrezygnowała z pracy już wcześniej.",fot. PAP/EPA,
https://wiadomosci.onet.pl/kraj/oszukal-100-staruszkow-na-pokazach-sprzetu-medycznego/9msf4,Oszukał 100 staruszków na pokazach sprzętu medycznego,"24-latek organizował pokazy sprzętu medycznego, na które zapraszał głównie starszych ludzi, by wyłudzać od nich dane osobowe i zaciągać na nie kredyty w bankach. Oszukał w ten sposób ponad 100 osób na kwotę 1,7 mln zł.","24-letni mieszkaniec Otwocka organizował pokazy sprzętu medycznego przeznaczonego głównie do rehabilitacji osób starszych i chorych. Była to jednak tylko przykrywka służąca do wyłudzania kredytów bankach. Oszust podczas pokazów kopiował dokumenty uczestników pokazu po to, by potem wykorzystywać je do zaciągnięcia kredytów w bankach na rzekomy zakup sprzętu medycznego - informuje Komenda Stołeczna Policji. Policjanci z otwockiego referatu do walki z przestępczością gospodarczą podejrzewają, że oszust wykorzystał ponad 100 osób, zaciągając na ich nazwisko długi w bankach. Według funkcjonariuszy mógł wyłudzić w ten sposób 1,7 mln zł. Obecnie 24-latek czeka na rozprawę w areszcie śledczym. Sprawę prowadzi Prokuratura Okręgowa w Warszawie. Organizatorowi pokazów sprzętu medycznego grozi do ośmiu lat więzienia.",,
https://wiadomosci.onet.pl/swiat/radio-publiczne-wiekszosc-bankow-bedzie-otwarta-od-wtorku/07epq,Radio publiczne: większość banków będzie otwarta od wtorku,"Większość cypryjskich banków zostanie otwarta we wtorek; tylko dwa największe i najbardziej zadłużone, Laiki i Bank of Cyprus, otworzą oddziały dopiero w czwartek - podało w poniedziałek publiczne radio na Cyprze, powołując się na źródło w banku centralnym.","Po około 10-dniowej przerwie we wtorek otwarte zostaną oddziały mniejszych banków oraz trzeciego pod względem wielkości Hellenic Bank. Laiki i Bank of Cyprus wznowią działalność dwa dni później, ponieważ władze potrzebują więcej czasu na zastosowanie wobec nich środków w ramach porozumienia ratunkowego, jakie Cypr wynegocjował z UE i MFW w nocy z niedzieli na poniedziałek - podało radio CNA, powołując się na anonimowego przedstawiciela banku centralnego Cypru. Dodatkowo wprowadzone w niedzielę ograniczenie do 100 euro wypłat z bankomatów zostanie utrzymane do czwartku. Banki zamknięto 16 marca, aby uniemożliwić ich klientom masowe opróżnianie kont w reakcji na zapowiedzi obłożenia części depozytów jednorazowym podatkiem. Od wprowadzenia takiej opłaty przez pewien czas strefa euro i Międzynarodowy Fundusz Walutowy uzależniały przyznanie Cyprowi 10 mld euro pomocy finansowej. Dzięki porozumieniu, zawartemu w Brukseli w nocy z niedzieli na poniedziałek, Cypr pomoc tę otrzyma. W zamian rząd w Nikozji ma przeprowadzić restrukturyzację sektora bankowego oraz konsolidację finansów, reformy strukturalne i prywatyzację. Plan przewiduje też likwidację banku Laiki, ze stratami udziałowców i właścicieli depozytów powyżej 100 tys. euro.",,
https://wiadomosci.onet.pl/swiat/40-propozycji-ktore-maja-pomoc-uchronic-europe-przed-kolejnym-kryzysem/l20fm,"40 propozycji, które mają pomóc uchronić Europę przed kolejnym kryzysem","Ponad 40 propozycji, które mają pomóc uchronić Europę przed kolejnym kryzysem. W ciągu ostatnich 5 lat Komisja Europejska przedstawiła właśnie tyle dokumentów mających na celu usprawnienie europejskiego systemu finansowego. Większość z nich została już przyjęta zarówno przez Parlament Europejski, jak i kraje członkowskie, część już obowiązuje, a część jest cały czas przedmiotem negocjacji.","Jak powiedział unijny komisarz ds. rynku wewnętrznego, Michel Barnier celem propozycji było przywrócenie stabilności finansowej w Europie oraz ochrona konsumentów przed nadużyciami banków: „Nie mogę powiedzieć, że kryzys nigdy się nie powtórzy, ale wiem, że dzięki tym regulacjom - jak wejdą w życie oczywiście - zmniejszymy możliwość wybuchu nowego kryzysu i jego wpływu, zwłaszcza na podatników, którzy byli dotychczas w pierwszej linii ratowania banków, tak, aby nie musieli tego już więcej robić” - powiedział Barnier.",fot. PAP/EPA,
https://wiadomosci.onet.pl/swiat/belgia-minister-chce-walczyc-z-bankowymi-oszustwami-podatkowymi/y4jcd,Belgia: minister chce walczyć z bankowymi oszustwami podatkowymi,"Minister finansów Belgii Koen Geens chce utworzenia centralnej bazy danych, w której znajdą się informacje o wszystkich belgijskich kontach bankowych. W ten sposób zamierza walczyć z niepłaceniem podatków od zysków z rachunków oszczędnościowych.","Obecnie w Belgii podatkiem nie są obłożone roczne zyski z kont oszczędnościowych w wysokości do 1880 euro. Powyżej tej kwoty stawka wynosi już 15 proc. Popularnym procederem stało się jednak zakładanie kilku kont w różnych bankach i w ten sposób unikanie podatków, bo nie istnieje system wymiany informacji między instytucjami finansowymi. Jak pisze portal FlandersNews.be, obecnie na belgijskich kontach oszczędnościowych znajduje się 240 mld euro i jest to historyczny rekord. Minister Geens ma nadzieję, że rząd zatwierdzi jego projekt do jesieni. Bazę danych obsługiwałby bank centralny Belgii - Nationale Bank van Belgie (NBB). Władze będą mieć dostęp do tego zasobu informacji, dzięki czemu będą w stanie działać szybko w przypadku podejrzenia oszustwa podatkowego. Projekt centralnej bazy danych budzi jednak wątpliwości. Cytowany przez należący do belgijskiej telewizji portal RTBF.be ekspert podatkowy Christophe Goossens porównuje go do Big Brothera. - Można to określić jako preludium do utworzenia rejestru wszystkich aktywów Belgii. To ogromna ingerencja rządu w prywatne życie obywateli. (...) Musimy przeciwstawić się takim zaborczym propozycjom - podkreślił prawnik. Bernard Clerfayt - belgijski polityk, samorządowiec i jeden z liderów Frankofońskich Demokratycznych Federalistów (FDF) - uważa, że na kontach bankowych są ""tony"" prywatnych informacji. - To nienormalne, że audytor podatkowy będzie wiedział, gdzie spędzasz wakacje, gdzie bywasz na co dzień i co jesz - powiedział. Krytyczny wobec propozycji jest również Ahmed Laaouej, polityk belgijskiej Partii Socjalistycznej (PS). - Musimy znaleźć równowagę pomiędzy uchylaniem sie od płacenia podatków a prywatnością. Najpierw powinniśmy znaleźć dowody na oszukiwanie fiskusa, a dopiero później, za zgodą nadzoru, sprawdzać konta bankowe. Tak to powinno funkcjonować - podkreślił. W wywiadzie dla dziennika ""De Standaard"" minister Geens wyraził także wątpliwość wobec wakacji podatkowych w przypadku zysków do 1880 euro. Gazeta wskazuje jednak, że likwidacja tej ulgi podatkowej nie znajdzie poparcia w belgijskich kręgach politycznych.",,
https://wiadomosci.onet.pl/kraj/latwiejszy-dostep-spadkobiercow-do-kont-zmarlych-ustawa-podpisana/mmevyc,Łatwiejszy dostęp spadkobierców do kont zmarłych. Ustawa podpisana,"Ułatwienie spadkobiercom dostępu do rachunków bankowych osób zmarłych - to cel ustawy, którą podpisał prezydent Andrzej Duda. O podpisaniu nowelizacji Prawa bankowego, ustawy o SKOK i ustawy o ewidencji ludności poinformowała w środę jego kancelaria.","Projekt ustawy był inicjatywą legislacyjną Senatu. Jej podstawowym celem było uregulowanie problematyki rachunków nieaktywnych – tzw. ""rachunków uśpionych"". Nowela miała spowodować, jak głosi uzasadnienie, ""określenie wpływu śmierci posiadacza rachunku bankowego na zawartą umowę rachunku bankowego, ułatwienie dostępu do informacji o rachunkach spadkobiercom i zapisobiorcom ich posiadacza"". Analogiczne przepisy mają dotyczyć rachunków w bankach, jak i w Spółdzielczych Kasach Oszczędnościowo-Kredytowych. Senator Mieczysław Augustyn (PO) w toku prac nad inicjatywą senacką mówił, że powodem jej przygotowania były sygnały napływające do senatorów, że spadkobiercy nie mogą uzyskiwać informacji o kontach osób zmarłych - z uwagi na tajemnicę bankową, a tym samym nie mają dostępu do tych środków. Zgodnie bowiem z obecnym stanem prawnym, dyspozycje wobec konta wygasają w chwili śmierci właściciela. Zgodnie z senacką inicjatywą, banki i SKOK-i będą miały obowiązek informowania przy zakładaniu rachunku o możliwości wskazania osób uprawnionych do konta na wypadek śmierci. Niezwłocznie po uzyskaniu informacji o śmierci posiadacza rachunku, banki i SKOK-i będą zawiadamiać wskazane przez posiadacza rachunku osoby o możliwości wypłaty określonej kwoty. Ustawa wprowadza tzw. centralną informację o rachunkach, za pośrednictwem której posiadacz rachunku lub spadkobierca będzie mógł uzyskać informację o wszystkich rachunkach danej osoby w bankach lub SKOK-ach. Banki i SKOK-i będą też miały obowiązek ustalać, czy właściciel konta żyje. Po pięciu latach od dokonania ostatniego obrotu bank lub SKOK będzie miał obowiązek wystąpienia do szefa MSW o udostępnienie danych z rejestru PESEL umożliwiających ustalenie, czy posiadacz rachunku żyje. Zgodnie z ostatecznie przyjętymi zapisami ustawy, środki z rachunków osób zmarłych oraz ""rachunków uśpionych"" nie będą przekazywane do Bankowego Funduszu Gwarancyjnego, jak chcieli pierwotnie senatorowie, ale będą pozostawać w tych bankach, w których się znajdują. Centralną informację o rachunkach będzie prowadzić Krajowa Izba Rozliczeniowa S.A., czyli spółka prawa handlowego, będąca własnością grupy banków i ZBP. Banki będą też informowały gminy m.in. o dacie powzięcia informacji o śmierci posiadacza rachunku, dacie wydania ostatniej dyspozycji, wysokości środków pieniężnych, zgromadzonych na rachunkach oraz o kwotach wypłat z rachunku. Waloryzacja środków na ""martwych kontach"" będzie dotyczyć tylko umów wygasających, ale nie tych rozwiązanych.","bank, banki",
https://wiadomosci.onet.pl/swiat/citigroup-zaplaci-7-mld-kary/n3dg3,Citigroup zapłaci 7 mld kary,7 mld dolarów zapłaci Citigroup za swoje działania na rynku papierów hipotecznych przed kryzysem 2008 r.,"Kwota zostanie wypłacona w ramach ugody z amerykańskim departamentem sprawiedliwości. Dzięki niej, grupa finansowa, do której w Polsce należy Bank Handlowy, uniknie procesu sądowego w sprawie narażenia swoich inwestorów na straty. Według The New York Times, droga do ugody była długa, a początkowo Citigroup proponowało blisko 400 mln dolarów przy żądaniach Waszyngtonu dochodzących do 12 mld. Na powodzeniu negocjacji zaważyło ujęcie odpowiedzialnego za atak na amerykańską placówkę dyplomatyczną w Benghazi. Prokuratorom zależało na podkreśleniu, że walczą z odpowiedzialnymi za kryzys finansistami z Wall Street. Departament sprawiedliwości gotowy był w czerwcu na rozpoczęcie sądowej batalii przeciw bankierom, ale uwaga amerykańskiej opinii publicznej skupiła się na kwestii Benghazi - pisze NYT. Ostatecznie dało to czas na przygotowanie ugody.",fot. Reuters,
https://wiadomosci.onet.pl/pierwszy-cinkciarz-iii-rp/927mb,Pierwszy cinkciarz III RP,"Cinkciarz - szara eminencja peerelowskiej gospodarki - powrócił. Kupił czarne bmw, włożył elegancki garnitur i postanowił legalnie zarobić na wymianie waluty. W sieci.","Ja mam taką strategię, żeby się nie chwalić - zaczyna, siadając wygodnie w fotelu. - Sukces? Jakiś na pewno; ale ja mam plany takie, że... Nie, naprawdę, lepiej się nie chwalić, bo konkurencja nie śpi. 34 lata. Z tych, co po wejściu Polski do UE próbowali szczęścia w Londynie, ale w końcu wrócili. On trochę z sentymentu. - Tam - wygląda przez okno swojej zielonogórskiej siedziby - ulicę dalej chodziłem do liceum. Stąd jestem. O sobie? Zamiłowanie do drogich sportowych samochodów, ale nie chce tego podkreślać. Nie chce, żeby było o nim głośno. Nie ma ochoty na robienie zdjęcia. Nauczył się, że pieniądze potrzebują ciszy. Może zechce stać się bardziej medialny, gdy awansuje do setki najbogatszych Polaków? Między słowami sugeruje, że to tylko kwestia czasu: niemieckie fundusze marzą o odkupieniu jego firmy. Marcin Pióro. Mówi o sobie ""młody wilczek"" polskiego biznesu. Cinkciarz. Właściwie Cinkciarz.pl - bo tak nazywa się jego firma, największy polski internetowy kantor wymiany walut. Żyła złota. 8 mld zł obrotu w 2013 r. Większość Polaków - przynajmniej fanów piłki nożnej - już zna tę nazwę, bo Cinkciarz zaczął niedawno sponsorować naszą reprezentację. Chciwe bankozaury To banki napędziły Cinkciarzowi koniunkturę swoją chciwością. Pierwszymi najważniejszymi klientami serwisu byli bowiem ci, którzy wzięli kredyty hipoteczne w obcych walutach, głównie we frankach szwajcarskich. Dzięki niskiemu oprocentowaniu raty takich kredytów były mniejsze nawet o 200-300 zł niż raty kredytów złotowych. Niestety, kredytobiorcy nie znali chytrego planu banków. - Reklamując kredyty walutowe, banki cynicznie konkurowały na niską marżę i niskie odsetki, bo wiedziały, że prawdziwy zarobek będą mieć na spreadach, czyli różnicy między ceną sprzedawanej a skupowanej waluty. Żeby spłacić kolejne raty, kredytobiorca musiał wymieniać złote na franki u swojego kredytodawcy. Nie mógł iść np. do innego banku czy kantoru. To tworzyło przewagę, którą banki bezlitośnie wykorzystywały. Ponad połowa ich zarobku z kredytów walutowych brała się właśnie z tego - tłumaczy Sławomir Lachowski, pionier polskiej bankowości elektronicznej, twórca m.in. mBanku. Gdy kurs franka był niski, ledwo przekraczający dwa złote, spready walutowe nie były bolesne. Ale kiedy po kryzysie finansowym przekroczył granicę trzech złotych, koszt spłaty kredytu poszybował w górę. Zadłużonym we frankach (w sumie w całej Polsce na równowartość 194 mld zł) stanęła przed oczami wizja bankructwa. Pióro wywęszył tu biznes jeszcze przed kryzysem. Sam wziął kredyt walutowy, ale przekonał bank, żeby pozwolono mu spłacać go bezpośrednio we frankach. - Byłem już wtedy właścicielem kantoru, a nie typowym klientem detalicznym banku, więc się udało. Pomyślałem, że ci wszyscy frankowcy staną się moimi klientami, jeśli otworzę kantor w internecie - wspomina biznesmen. Z wykształcenia informatyk po zielonogórskiej politechnice nie miał problemu ze skrzyknięciem kilku kolegów i zaprojektowaniem własnego oprogramowania. Czasochłonne było jednak poznanie skomplikowanego mechanizmu rządzącego kredytami, więc rozwijał też sieć tradycyjnych kantorów wymiany walut. Internetowy kantor ruszył w 2008 r. Najpierw był po prostu uzupełnieniem usług wymiany walut dla klientów zwyczajnych kantorów, potem powoli rozszerzał działalność, ale o frankowcach mógł tylko marzyć. Banki nie pozwalały im na samodzielne wymienianie waluty. Do czasu. Rewolucja wybuchła w 2011 r., gdy przyjęto tzw. ustawę antyspreadową, która dała posiadaczom kredytów walutowych wybór: mogą kupować franki na spłatę w banku albo poza nim. Ludzie zaczęli szukać tanich franków. A w przeglądarce internetowej po wstukaniu frazy ""kantor niska marża"" jako jeden z pierwszych wyników wyskakiwał Cinkciarz.pl. - Sam wymyśliłem nazwę. To słowo ma wszystko, co powinna mieć idealna nazwa. Zapada w pamięć, jednoznacznie kojarzy się z tym, co robimy, czyli z handlem walutami - cieszy się Pióro. A że cinkciarze nie są kojarzeni do końca pozytywnie? - To dodatkowy rozgłos, a i tak, jak pokazują nasze badania rynku, ludzie urodzeni po 1982 r. nie są świadomi w pełni jego znaczenia - zapewnia. Złote zęby dobermana Dobry wykład o cinkciarstwie daje ""Wielka wsypa"", film Jana Łomnickiego z 1992 r. Cinkciarza - wesołego cwaniaczka, który jest w stanie ""oszukać"" PRL-owski system - gra świetny Jan Englert. Błąka się po hotelach, dworcach, lotniskach, wystaje pod peweksami i załatwia swoje małe geszefty. Znakiem rozpoznawczym takich typów było wypowiadane półgębkiem do przechodniów ""change money"" (wymiana walut), od którego to zwrotu zresztą wzięła się nazwa cinkciarz. Popyt na ich usługi był duży. - Kurs wymiany u cinkciarzy był nawet cztery, pięć razy korzystniejszy niż w państwowym banku, który w PRL miał monopol na handel walutą. Cinkciarze byli konkurencją dla socjalistycznej gospodarki, ale w pewnym sensie byli sprzymierzeńcami społeczeństwa - mówi dr Andrzej Zawistowski, znawca polskiej historii gospodarczej ze Szkoły Głównej Handlowej. Inna sprawa, że cinkciarze okazywali się często zwykłymi oszustami, wciskającymi ludziom fałszywe dolary. Wielu z nich współpracowało z milicją czy SB. Dawali funkcjonariuszom łapówki i dzielili się z nimi informacjami. I nie tylko z nimi. - Swój pierwszy pomysł na biznes wyniuchałem właśnie u cinkciarza. Bo czy był za PRL lepszy adres, żeby sprawdzić, kto w kółko wymienia walutę? A więc w swoim warsztaciku zarabia najwięcej? Dzięki informacjom od cinkciarzy doszedłem do najbardziej intratnych, a jednocześnie ukrytych branż tamtego systemu - wspomina jeden z najbogatszych Polaków, prosi jednak o anonimowość. - A sami cinkciarze... Różne to były typy, wielu dorobiło się pokaźnych fortun, ale kupować nieruchomości czy inwestować nie za bardzo mogli, żeby się nie narazić władzy. Majątek przepuszczali. Jeździli do Niemiec i wracali stamtąd wypachnieni drogą wodą toaletową i obwieszeni jak choinka kolorowymi ciuchami. Jeden z cinkciarzy, żeby wydać swoją fortunę, wstawił swojemu dobermanowi złote zęby i zainstalował w rodzinnej cmentarnej kaplicy klimatyzację - śmieje się mój rozmówca. - Trzeba cinkciarzom przyznać, że byli oazą wolnego rynku w socjalizmie. Obrotni, sprytni, zaradni; zbyt ambitni, żeby nie kombinować - uważa dr Zawistowski z SGH. Marcin Pióro krzywi się na takie porównania, ale też od zawsze był ""zbyt ambitny, żeby nie kombinować"". W podstawówce zbierał i zawoził na skup puszki, w liceum i na studiach handlował płytami CD na bazarach we Wrocławiu. W 2001 r. wyjechał do Londynu. Pracował na budowach, w sklepie z automatami do gier, robił strony internetowe. Ale nie zachłysnął się Anglią. - Zobaczyłem, jak żyje się na Zachodzie, ale zrozumiałem, że prawdziwą szansę na biznes od podstaw mam tylko w Polsce. Po powrocie pracowałem jakiś czas w call center, ale tylko do momentu, gdy za 11 tys. zł z dotacji unijnej otworzyłem swoją pierwszą firmę, internetowy sklep z komputerami - opowiada. Walutami zainteresował się, gdy dostał informację, że w zielonogórskim Auchan przydałby się kantor. - Chciałem stworzyć ogólnopolską sieć 300 kantorów, jednak nie zdawałem sobie sprawy, jak trudny to biznes. Kantor to nie budka z hot dogami. Skończyło się na 10 kantorach, a teraz mam sześć, bo reszta była nierentowna. Tradycyjne kantory nie wyginą, ale będą tracić na znaczeniu na rzecz e-kantorów - prognozuje Pióro. Bezsens walki z przeznaczeniem W e-kantorach - a oprócz Cinkciarza działa kilka podobnych firm - wymienia się rocznie waluty za około 17-20 mld zł. W tradycyjnych kantorach za 150 mld zł. Jest więc z czego uszczknąć. A e-kantory mają zalety, których tradycyjne nigdy mieć nie będą. Po pierwsze przeprowadzają operacje bezgotówkowe. Nie marnują więc pieniędzy na prowadzenie fizycznych punktów wymiany, na zatrudnianie ochroniarzy, nie ryzykują napadu, biegając z walizkami pieniędzy do banków. Klienci podają jedynie na stronie e-kantoru numery swoich rachunków (złotowego i walutowego), a następnie przelewają na trzeci rachunek - kantoru - odpowiednią kwotę. Na przykład w złotych. A po kilku godzinach, góra dwóch dniach, dostają na rachunek walutowy franki, dolary czy euro. Po drugie i ważniejsze, e-kantory przeprowadzają operacje na znacznie większą skalę niż rozdrobnieni detaliści. Jako hurtownicy mogą więc negocjować z bankiem korzystne kursy. - Zresztą efekt skali pozwala nam także na wymianę walut z zupełnym pominięciem banków. Skoro jedni chcą u nas sprzedać euro, a inni je kupić, jesteśmy w stanie perfekcyjnie ich sparować - zapewnia Pióro. Marża banku na wymianie jednego euro oscyluje wokół 12 groszy, zwykły kantor zgarnia ok. 8 groszy, e-kantory działają z marżą rzędu 1,5-2,5 grosza. Na wymianie 5 tys. euro na złote można więc oszczędzić ładnych kilkaset złotych. Sporo. Jeśli ktoś płaci ratę kredytu w wysokości 800 franków, oszczędza miesięcznie ok. 60-70 zł. Na pierwszy rzut oka niewiele, ale gdy przemnożymy te oszczędności przez liczbę rat do spłaty, to na jednym kredycie można zaoszczędzić nawet 30 tys. zł. - Osoby z kredytami na głowie nie są już jednak dla nas jedynym istotnym źródłem przychodu. Ich miejsce zajęli mali przedsiębiorcy - zbyt mali, by negocjować dobre kursy z bankami. Przychodzą do nas z kilkunastoma czy kilkudziesięcioma tysiącami euro do wymiany. Znaczna, choć najmniejsza grupa klientów to osoby indywidualne, np. wymieniające walutę ze względu na wakacyjny wyjazd - tłumaczy Łukasz Olek, współzałożyciel serwisu Internetowykantor.pl, który po połączeniu sił z Walutomatem.pl (społecznościowa platforma wymiany walut) stanowi w Polsce jedyną poważną konkurencję dla Cinkciarza. Dzielą się rynkiem mniej więcej po połowie. Nawiasem mówiąc, Olek to także informatyk, który samodzielnie zaprojektował swój e-kantor. I także - jak w przypadku Cinkciarza - powodem jego powstania były prywatne doświadczenia. Wspólnik Olka wybierał się w podróż poślubną i nie podobało mu się, że w poszukiwaniu najlepszego kursu musi biegać po kantorach w całym mieście. - Dlaczego nie można zrobić tego w sieci? - załamywał ręce. E-kantory kwitną. Bankom to nie w smak. - Wiedzą jednak, że nie walczy się z przeznaczeniem, ale trzeba się z nim sprzymierzyć - śmieje się Pióro. Jego Cinkciarz rozrasta się tak szybko, że 70 pracowników nie mieści się już na wynajmowanych przez firmę trzech piętrach kamienicy. W jej sąsiedztwie powstaje już biurowiec, do którego wkrótce się przeniosą. Pióro ma też pomysł na dodatkowe usługi - chce zająć się przekazami gotówkowymi i dokopać w ten sposób Western Union. Ma też koncepcję z zupełnie innej bajki. Uwielbia gry komputerowe, więc jedną taką grę postanowił wyprodukować. Wkrótce do Zielonej Góry ściągnie specjalistów z tej dziedziny. - To będzie realizacja mojego marzenia, strzelanka osadzona w okresie II wojny światowej. Zrobię to z rozmachem. Myślę, że budżet 30 mln zł to minimum.",,
https://wiadomosci.onet.pl/swiat/kraje-ue-szykuja-sie-do-nowych-negocjacji-z-pe-ws-systemu-likwidacji-bankow/t4lbj,Kraje UE szykują się do nowych negocjacji z PE ws. systemu likwidacji banków,"Ministrowie finansów krajów UE przyjęli we wtorek nowy mandat do negocjacji z PE ws. wspólnego systemu likwidacji banków, drugiego filaru unii bankowej. Chodzi o zbliżenie stanowisk krajów UE i PE. Negocjacje odbędą się w środę w Strasburgu.","Celem jest zakończenie rozmów z Parlamentem Europejskim przed kwietniową sesją plenarną tak, by rozporządzenie o wspólnym mechanizmie restrukturyzacji i uporządkowanej likwidacji banków (SRM) zostało przyjęte przed końcem obecnej kadencji PE. O wadze środowych negocjacji z PE świadczy fakt, że na rozmowy z europosłami wybiera się grecki minister finansów reprezentujący prezydencję Jannis Sturnaras oraz szef eurogrupy, holenderski minister finansów Jeroen Dijsselbloem. Odnosząc się do wtorkowych ustaleń ministrów, komisarz UE ds. rynku wewnętrznego Michel Barnier napisał, że ministrowie wyjaśnili kwestie uruchomienia procesu likwidacji, podziału ról między wykonawczą a plenarną sesją rady ds. likwidacji, jak również usprawnili proces podejmowania decyzji w jej ramach. Zauważył, że porozumiano się także w sprawie parametrów dotyczących obliczania składek banków do wspólnego funduszu upadłościowego. Jednak komisarz napisał, że ministrowie nie zmienili swojego stanowiska z grudnia ub.r. w kwestii tego, kto powinien ostatecznie decydować o uruchomieniu procesu likwidacji określonego banku. Na skutek zmian wprowadzonych przez ministrów do pierwotnej propozycji Komisji Europejskiej, to Radzie UE (rządy), a nie KE miałoby przypaść ostateczne słowo w tej sprawie. Barnier zaznaczył, że trwając przy swoim stanowisku w tej sprawie ministrowie odrzucili jeden z kluczowych postulatów PE. Zaznaczył też, że do zapisu w wydaniu ministrów zastrzeżenia ma nadal sama Komisja. Tymczasem grecki minister finansów, Jannis Sturnaras podkreślił na konferencji po spotkaniu ministrów, że nowy mandat negocjacyjny krajów UE dla jego prezydencji ma pozwolić na zbliżenie ze stanowiskiem PE. Zaznaczył jednak, że w pewnych kwestiach ministrowie bardziej wyszli na przeciw postulatom PE, a w innych mniej. ""Sądzę, że przesunęliśmy się w kierunku spełnienia celów euroaparlamentu, do pewnego stopnia"" - powiedział Sturnaras. Podkreślił, że zmiany są skierowane na usprawnienie procesu likwidacji i przyspieszenie decyzji w ramach SRM. Unia bankowa ma uchronić euroland przed kolejnym kryzysem finansowym i oszczędzić kieszenie podatników, gdy upadają banki. Jej drugi filar, czyli wspólny system restrukturyzacji i uporządkowanej likwidacji banków (SRM), ma być - zgodnie z grudniowym wezwaniem przywódców - przyjęty przez PE i rządy do końca tej kadencji europarlamentu. PE ostro krytykuje kraje UE m.in. za to, że pod naciskiem Niemiec szykują międzyrządową umowę ws. funduszu upadłościowego, zamiast bazować na traktacie UE. Ponadto PE krytykuje, że fundusz ten długo nie będzie ""wspólny"". Początkowo środki funduszu miałyby być gromadzone w oddzielnych narodowych ""kopertach"", a pieniądze z danej puli miałyby być przeznaczone jedynie na ratowanie banków z siedzibą w danym kraju. Ministrowe przewidywali w grudniu ub.r. pełne ""uwspólnotowienie"" funduszu dopiero po 10 latach. Teraz, jak przyznał Sturnaras, są ""pewne pomysły"" na przyspieszenie uwspólnotowienia funduszu.",fot. PAP/EPA,
https://wiadomosci.onet.pl/kraj/wniosek-o-zgode-na-powolanie-polskiego-standardu-platnosci-wplynal-do-uokik/zmwsk,Wniosek o zgodę na powołanie Polskiego Standardu Płatności wpłynął do UOKiK,"PKO Bank Polski, Alior Bank, Bank Millenium, Bank Zachodni WBK, mBank oraz ING Bank Śląski złożyły do Urzędu Ochrony Konkurencji i Konsumentów (UOKiK) wniosek o utworzenie wspólnego przedsiębiorcy pod nazwą Polski Standard Płatności, podał Urząd.","Wniosek wpłynął 11 lutego br., sprawa jest w toku, podano w informacji na stronie internetowej UOKiK. Wcześniej prezes PKO BP Zbigniew Jagiełło mówił w rozmowie z agencją ISBnews, że oczekuje, iż Polski Standard Płatności mobilnych zostanie uruchomiony w II kw. br., a w II poł. 2014 r. dołączy do niego Bank Pekao. Spółka joint venture Polski Standard Płatności (PSP) będzie zarządzać systemem płatności mobilnych. Pod koniec ub.r. PKO BP złożył wniosek o rejestrację spółki. Następnie zostanie złożony wniosek o udzielenie zgody na prowadzenie systemu płatności mobilnych do Narodowego Banku Polskiego oraz Urzędu Ochrony Konkurencji i Konsumentów. Po uzyskaniu zgody organów antymonopolowych do spółki dołączą udziałowcy: Alior Bank, Bank Millennium, Bank Zachodni WBK, ING Bank Śląski oraz mBank. Celem projektu jest zbudowanie wspólnej infrastruktury dla płatności mobilnych w Polsce. Nowy standard autoryzacji i rozliczeń będzie otwarty na wielu uczestników rynku, w tym inne banki, akceptantów rozliczeniowych. Porozumienie instytucji pozwala określić założenia i harmonogram dalszych kroków związanych z projektem, którego zarządzanie zostanie powierzone spółce joint venture pod nadzorem krajowych instytucji regulujących rynek finansowy. Projekt jest wspólny. Żadna instytucja nie będzie miała w nim dominującej pozycji, wskazywano wcześniej.",fot. Shutterstock,
https://wiadomosci.onet.pl/kraj/liczba-klientow-funduszy-inwestycyjnych-w-czerwcu/4hpdg,Liczba klientów funduszy inwestycyjnych w czerwcu,"W II kwartale br. mieliśmy do czynienia z kontynuacją, rozpoczętego w I kwartale br., wzrostu liczby klientów funduszy inwestycyjnych.","Według zgromadzonych przez nas danych, pochodzących z dwudziestu towarzystw funduszy inwestycyjnych, na koniec czerwca br. jednostki uczestnictwa funduszy posiadało nieco ponad 2 miliony osób. To o 24,5 tysięcy osób więcej w porównaniu do pierwszego kwartału 2013 roku, co oznacza wzrost o 1,2 proc. W ciągu 12 miesięcy liczba osób inwestujących za pośrednictwem towarzystw funduszy inwestycyjnych wzrosła o 0,5 proc. Nieco większą dynamikę odnotowaliśmy w odniesieniu do przeciętnej wartości aktywów, jaką dysponował statystyczny klient TFI. W czerwcu br. owa wartość wyniosła 63,2 tys. zł wobec 61,8 tys. zł na koniec marca. Oznacza to wzrost o 2,4 proc. Wynika to głównie ze wzrostu wartości środków zgromadzonych w ramach funduszy inwestycyjnych. Trzy czwarte klientów TFI stanowią klienci towarzystw inwestycyjnych powiązanych z dużym bankiem. Ich liczba wzrosła o 1,0 proc. w porównaniu do I kwartału br. Tym sam jest to już trzeci kwartał z rzędu wzrostu liczby klientów tych instytucji. Jednocześnie o 3,7 proc., do 39,6 tys. zł, wzrosła przeciętna wartość aktywów przypadająca na statystycznego klienta w bankowym TFI. W szybszym tempie rośnie liczba klientów 13 niebankowych TFI. W ich przypadku dynamika zmian wyniosła 1,9 proc., przy czym w aż dwóch towarzystwach liczba klientów wzrosła o ponad 10 proc.. Na koniec marca statystyczny klient niebankowego TFI posiadał jednostki funduszy warte 136,2 tys. zł.",,
https://wiadomosci.onet.pl/kraj/nbp-nie-przejmie-od-bankow-ryzyka-walutowego-zw-z-kredytami-w-chf/ybz33e,NBP nie przejmie od banków ryzyka walutowego zw. z kredytami w CHF,"NBP nie przejmie od banków ryzyka walutowego związanego z kredytami frankowymi - poinformował w rozmowie z „Rzeczpospolitą"" Marek Belka, prezes NBP.","""Na całym świecie banki za bardzo przywykły do tego, że im się dopłaca do rozwiązywania ich problemów. W tym wypadku nie powinny na to liczyć. Jeśli jakakolwiek pomoc publiczna wchodzi w grę, to najwyżej zwolnienie banków z ciężarów podatkowych, które mogłyby wynikać z umorzenia części kredytów"" – powiedział Belka. Dodał, że ""w żadnym razie"" sektor publiczny, w tym Bankowy Fundusz Gwarancyjny, nie powinien brać na siebie części kosztów takiej operacji. ""Tak samo naiwnością jest oczekiwać, że NBP przejmie od banków ryzyko walutowe związane z kredytami frankowymi"" - powiedział. Zdaniem prezesa NBP bankom zabrakło rozsądku, gdy udzielały kredytów przy niskim kursie franka. Według niego banki muszą mieć świadomość, że wysokie wskaźniki LTV dla kredytów frankowych stanowią dla nadzoru przesłankę, by żądać od banków większych zabezpieczeń tych kredytów.",,
https://wiadomosci.onet.pl/swiat/ke-chce-obnizyc-oplaty-interchange-za-transakcje-kartami-platniczymi/mm8f8,KE chce obniżyć opłaty interchange za transakcje kartami płatniczymi,KE zaproponowała w środę nowe przepisy dotyczące usług płatniczych. Chce obniżyć opłaty interchange pobierane od transakcji kartami płatniczymi i zwiększyć bezpieczeństwo transakcji internetowych.,"Opłata interchange pobierana jest przez banki od transakcji kartami płatniczymi. Koszt ponoszony jest przez detalistę, jednak w ostatecznym rozrachunku obciążani są nimi konsumenci w postaci wyższych cen detalicznych. Zdaniem KE, wysokie opłaty interchange kosztują Europejczyków dziesiątki miliardów euro każdego roku. ""Zwykle konsumenci nie są tego świadomi, co więcej - za pośrednictwem systemów motywacyjnych zachęca się ich do korzystania z kart, które zapewniają ich bankom najwyższe dochody. (...) Przepisy ograniczające wysokość opłat interchange zapobiegną pobieraniu nadmiernie wysokich opłat w całej Unii"" - mówił w środę na konferencji komisarz UE ds. konkurencji Joaquin Almunia. Maksymalną wysokość interchange KE ustaliła na poziomie 0,2 proc. wartości transakcji dla kart debetowych i 0,3 proc. dla kart kredytowych. Zdaniem KE, wprowadzenie tych limitów będzie miało szczególnie duży wpływ na rynki Polski i Węgier, bo w krajach tych stawka interchange jest szczególnie wysoka. Obecnie w Polsce ta prowizja wynosi nawet 1,5 proc. W opinii Almunii, limity dotyczące interchange stworzą równe warunki działania dla dostawców usług płatniczych. ""Nastąpi otwarcie rynku dla nowych podmiotów oferujących innowacyjne usługi, detaliści uzyskają znaczne oszczędności płacąc swoim bankom niższe opłaty, a konsumenci skorzystają z niższych cen"" - podkreślał w środę. Przez okres przejściowy (22 miesiące od wejścia w życie regulacji) limit opłat będzie dotyczył tylko transakcji transgranicznych, tzn. w sytuacji, gdy konsument korzysta ze swojej karty za granicą lub gdy detalista korzysta z usług bank znajdującego się w innym państwie. Po tym okresie ograniczenie wysokości wspomnianych opłat będzie również obowiązywać w stosunku do transakcji krajowych. Oprócz propozycji wprowadzenia limitów KE przedstawiła również projekt nowej dyrektywy dot. usług płatniczych. Chce w nim, żeby banki i inni dostawcy usług płatniczych zwiększyli poziom bezpieczeństwa transakcji internetowych poprzez wprowadzenie silniejszego mechanizmu autoryzacji w przypadku płatności. Konsumenci będą lepiej chronieni przed oszustwami, ewentualnymi nadużyciami i incydentami związanymi z płatnościami (np. w przypadku spornych lub nieprawidłowo wykonanych transakcji płatniczych). W przypadku nieautoryzowanych płatności wykonanych przy użyciu kart od konsumentów będzie można wymagać pokrycia strat w bardzo ograniczonej wysokości - maksymalnie 50 euro (a nie 150 euro jak obecnie). MasterCard poinformował w środę, że w pełni popiera inicjatywę KE dot. większego bezpieczeństwa płatności elektronicznych i zapowiedział współpracę. Spółka nie jest jednak zadowolona z zaproponowanego limitu dla opłat interchange. Prezes MasterCard Europe Javier Perez poinformował w środę, że w rzeczywistości limity zaszkodzą konsumentom i drobnym sprzedawcom.",,
https://wiadomosci.onet.pl/swiat/w-chinach-rosnie-nielegalny-sektor-bankowy/bqbwc,W Chinach rośnie nielegalny sektor bankowy,"W ostatniej dekadzie rząd chiński rozpoczął walkę z praniem brudnych pieniędzy i nielegalnym przepływem pieniędzy przez granice, ale zdaniem ekspertów władzom pekińskim coraz trudniej będzie powstrzymać przemyt walut.","Władze pekińskie zmieniły prawo karne i zaostrzyły przepisy bankowe, ale ułatwienia dla zagranicznych transferów kapitałowych stały się okazją dla ""gorącego"" pieniądza, który jest masowo wyprowadzany zagranicę, stwierdził w wywiadzie dla szanghajskiej gazety Shanghai Ribao Yu Yongding, ekonomista z Chińskiej Akademii Nauk Społecznych. Chińskie media piszą, że w prowincji Kanton podziemny sektor bankowy oferuje szybkie i tanie transgraniczne transfery pieniędzy. Jest to proceder mało ryzykowny i przybrał już masowy charakter. Znaczna część tej działalności prowadzona jest otwarcie na ulicach miast granicznych, gdzie firmy i osoby prywatne oficjalnie oferują swoje usługi przemytu walut w celach handlowych lub umieszczenia majątku poza zasięgiem kontroli władz chińskich. W podziemnym centrum handlowym w Zhuhai, kilkaset metrów od przejścia granicznego do Makau, rząd 30 małych sklepów z identycznymi szyldami oferuje swoje usługi przemytu walut turystom chińskim zmierzającym do tej azjatyckiej stolicy hazardu. Klientów ściągają okrzyki sprzedawców, którzy oferują lepsze warunki kursowe, niż proponują banki. Na wystawach sklepowych poukładane są wprawdzie alkohole, papierosy i inne towary, ale każdy z kupców trzyma w ręku gruby zwitek banknotów i zachęca nim klientów do korzystania ze swoich usług. Zdaniem jednego z przemytników, proceder jest prosty i bezpieczny – klienci wpłacają juany u sprzedawcy, a on dostarcza dolary hongkońskie bezpośrednio do hotelu lub kasyna w Makau. Dziennie w ten sposób trafiają przez granicę dziesiątki milionów juanów, a w dni świąteczne nawet kilkaset milionów. Yu Yongding uważa, że rynki finansowe w Chinach nie są dostatecznie dojrzałe i jest wiele luk w kontroli przepływu kapitału, które ułatwiają proceder przemytu. Dodatkowym czynnikiem zwiększającym napływ gotówki spekulacyjnej jest coraz większa ilość brudnych pieniędzy na rynku oraz środków finansowych pochodzących z korupcji. W bogatej prowincji Kanton miasta Zhuhai, Shenzhen, Kanton i Dongguan są głównymi ośrodkami nielegalnego transferu chińskiego gorącego pieniądza. Od 30 lat prowincja jest otwarta na świat i prowadzi ożywione kontakty zagraniczne w dziedzinie handlu i finansów. Całkowita wartość zagranicznej wymiany handlowej regionu kantońskiego wyniosła w 2012 r. ponad 984 mld dolarów, co stanowiło jedną czwartą obrotów handlu zagranicznego Chin. Największe miasta graniczne stanowią ośrodki olbrzymiego podziemia bankowego w trójkącie, jaki tworzą Chiny, Makau i globalne centrum finansowym w Hongkongu. Według szacunków agentów zaangażowanych w nielegalny proceder, w samym Zhuhai każdej doby ponad jeden miliard juanów (163 mln dolarów) jest nielegalnie transferowany za pośrednictwem sieci podziemnych powiązań. W całym regionie funkcjonuje sieć nielegalnych ""bankierów"", działających w ukryciu, którzy pracują pod szyldami legalnych firm doradczych i handlowych, ale głównym ich zajęciem jest prowadzenie transakcji, często przy użyciu jedynie telefonu. Waszyngtońskie biuro doradcze Global Financial Integrity szacuje, że w latach 2005 – 2011 około 2,83 bilionów dolarów przepłynęło nielegalnie z kontynentalnych Chin zagranicę, głównie do Hongkongu. Według anonimowego wysokiego urzędnika organów ścigania z Hongkongu, chińskie banki w Hongkongu są jedną wielką czarną dziurą, a pranie brudnych pieniędzy przybiera masową skalę. Yan Lixin, sekretarz generalny Chińskiego Centrum Przeciwdziałania Praniu Brudnych Pieniędzy przy Uniwersytecie Fudan szacuje, że obecnie od 30 do 40 proc. oficjalnego przepływu kapitałów pomiędzy bankami to pranie brudnych pieniędzy, a sytuacja z roku na rok jest gorsza.",,
https://wiadomosci.onet.pl/swiat/ft-szefowie-bankow-centralnych-dopuszczaja-wyjscie-grecji-z-eurolandu/w5e1j,"""FT"": szefowie banków centralnych dopuszczają wyjście Grecji z eurolandu","Rosnące ryzyko niewywiązania się Grecji z warunków międzynarodowego pakietu ratunkowego skłoniło szefów banków centralnych do pierwszych publicznych wypowiedzi na temat możliwego wyjścia Grecji ze strefy euro - napisał w poniedziałek ""Financial Times"".","- Wypowiedzi członków rady zarządzającej Europejskiego Banku Centralnego (w której skład wchodzą prezesi banków centralnych członków strefy euro) dowodzą, że rada coraz poważniej traktuje ryzyko ""rozkruszenia się"" eurostrefy. Jest to istotna zmiana podejścia EBC, który wcześniej argumentował, że europejskie traktaty nie dopuszczają możliwości wyjścia ze strefy euro i że rozpad wywołałby nieobliczalne ekonomiczne szkody - zaznacza brytyjski dziennik. Podobnie jak europejscy politycy, EBC naciska na Grecję, by wywiązała się z warunków przyznanego jej międzynarodowego pakietu pomocowego, ostrzegając jednocześnie, że w przeciwnym razie nastąpi wstrzymanie pomocy. - Konsekwencje wyjścia ze strefy euro byłyby poważniejsze dla Grecji niż dla innych członków - ostrzegł prezes Bundesbanku Jens Weidmann w swej niedawnej wypowiedzi dla niemieckiej prasy. - Z technicznego punktu widzenia wyjściem Grecji można pokierować. Nie musi być śmiertelne, choć jest to opcja nieatrakcyjna - powiedział w trakcie weekendu przebywający w Estonii prezes banku centralnego Irlandii Patrick Honohan. Innego zdania jest prezes EBC Mario Draghi, który powiedział ""FT"", że ""wyjście Grecji byłoby istotnym naruszeniem traktatu"" o niewymiernych konsekwencjach dla eurostefy. Tymczasem cytowany przez poniedziałkowy ""Daily Telegraph"" prezes banku centralnego Francji Christian Noyer powiedział, że wyjście Grecji z eurostrefy nie stworzy trudności francuskim bankom. Brytyjski minister ds. biznesu Vince Cable wyraził w wypowiedziach dla brytyjskiej prasy nadzieję, że konstruowany przez eurostrefę system osłonowy okaże się na tyle silny, by w przypadku wyjścia Grecji ze strefy euro zapobiec rozszerzeniu się kryzysu na Włochy i Hiszpanię. W przeciwnym razie obawia się negatywnych konsekwencji dla brytyjskiego handlu.",,
http://wiadomosci.onet.pl/kraj/kredyty-prawdopodobnie-zdrozeja/yshdk1,Kredyty prawdopodobnie zdrożeją,"Zmiana perspektywy ratingu dla polskich banków agencja S&P; tłumaczy nie tylko ryzykiem obciążenia banków kosztami konwersji kredytów frankowych, lecz także wejściem w życie podatku bankowego i wprowadzeniem wyższych składek do Bankowego Funduszu Gwarancyjnego. Zdaniem Jana Żuralskiego – możemy się spodziewać droższych kredytów.","– To informacja, której rynek spodziewał się już od dłuższego czasu, dlatego że po zmianie ratingu i perspektywy ratingu dla Polski w następnych dniach była zapowiedź, że taka zmiana perspektywy może mieć miejsce. Dzisiaj faktycznie to jest raczej materializacja tego ryzyka – mówi agencji informacyjnej Newseria Inwestor Jan Żuralski, prezes zarządu Private Wealth Consulting. Prezes Private Wealth Consulting zwraca uwagę na ryzyko związane z wejściem w życie ustawy o pomocy frankowiczom. Według wyliczeń Narodowego Banku Polskiego bezpośrednie koszty restrukturyzacji kredytów mogą wynieść nawet 44 mld złotych. – Jeżeli faktycznie ustawa trafiłaby na rynek, to niestety instytucje, które mają największą ekspozycję – można się spodziewać z jednej strony droższego finansowania przez te banki, a z drugiej – część właścicieli polskich banków, których centrale są w krajach głównie Europy Zachodniej, będzie zainteresowana sprzedażą swoich aktywów – zaznacza.",,
https://wiadomosci.onet.pl/swiat/cypr-z-bankomatow-mozna-pobierac-maksymalnie-100-euro-dziennie/c62w1,Cypr: z bankomatów można pobierać maksymalnie 100 euro dziennie,Aby zapobiec nadmiernemu wycofywaniu gotówki bank centralny Cypru wprowadził w niedzielę limit wypłat z bankomatów należących do dwóch największych banków na wyspie - Bank of Cyprus i Laiki Popular Bank. Można z nich pobierać maksymalnie 100 euro dziennie.,"Wcześniej agencja Reutera podawała, że ograniczenia dotyczą wszystkich banków na wyspie. Rzecznik drugiego co do wielkości banku na Cyprze, Laiki Popular Bank, który wcześniej wprowadził limit w wysokości 260 euro, powiedział, że nowe ograniczenia zaczęły obowiązywać o godz. 13 czasu lokalnego (godz. 12 czasu polskiego). Dodał, że zostaną one zniesione po otwarciu banku, co ma nastąpić we wtorek, lub po otrzymaniu zapewnienia od Europejskiego Banku Centralnego o utrzymaniu finansowania dla banku centralnego Cypru. Cytowany przez agencję Reutera anonimowy przedstawiciel rządu powiedział, że ograniczenia dotyczą również Bank of Cyprus. Inne banki nie wprowadziły limitów.",fot. PAP/EPA,
https://wiadomosci.onet.pl/kraj/knf-zgodzila-sie-na-polaczenie-pko-bp-z-nordea-bank-polska/twx9t,KNF zgodziła się na połączenie PKO BP z Nordea Bank Polska,Komisja Nadzoru Finansowego zgodziła się na połączenie PKO BP i Nordea Bank Polska poprzez przeniesienie całego majątku Nordea Bank Polska na PKO BP - poinformowała Komisja w piątkowym komunikacie.,"Bank planował wcześniej, że formalnie przeniesienie wszystkich aktywów i pasywów Nordea Bank Polska na PKO BP nastąpi z dniem rejestracji połączenia w KRS, co powinno nastąpić na przełomie III i IV kwartału 2014 r.",fot. Shutterstock,
https://wiadomosci.onet.pl/swiat/wegry-blizej-kredytu-od-ue-i-mfw-po-deklaracji-ws-banku-centralnego/qf0tl,Węgry bliżej kredytu od UE i MFW po deklaracji ws. banku centralnego,"KE ucieszyła się w piątek z zapowiedzi Węgier ws. wycofania się z opodatkowania transakcji finansowych banku centralnego, choć zastrzegła, że oczekuje jeszcze szybkiej zmiany odpowiedniego prawa. Rezygnacja z podatku przybliża Węgry do kredytu od MFW i UE.","Rząd Węgier ogłosił w piątek nową serię środków oszczędnościowych mających na celu utrzymanie deficytu budżetowego w granicach 3 proc. PKB w latach 2012, 2013 i 2014, przyznał też po raz pierwszy, że w tym roku Węgry znajdą się w recesji. Jednocześnie minister gospodarki Gyoergy Matolcsy zapowiedział rezygnację z kontrowersyjnego projektu opodatkowania transakcji finansowych banku centralnego (MNB). Projektu tego dotyczyło jedno z zastrzeżeń Komisji Europejskiej, zgłoszonych podczas wznowionych w lipcu rozmów Węgrów z Komisją Europejską i Międzynarodowym Funduszem Walutowym (MFW) ws. 15 mld euro linii kredytowej. Ponadto KE groziła w tej sprawie uruchomieniem postępowania o naruszenie unijnego prawa. Rzecznik KE Olivier Bailly wyraził w piątek zadowolenie z zapowiedzi ministra dotyczącej wycofania się z opodatkowania transakcji banku centralnego. - Z pewnością cieszy nas oświadczenie ministra gospodarki w sprawie zamiaru nienakładania podatku od transakcji finansowych na bank centralny. Mamy nadzieję, że bez zwłoki zostanie to przekształcone w propozycję zmiany odnośnego prawa, które będzie przyjęte w nadchodzących dniach - powiedział Bailly. Jak napisał dzisiaj Reuters, powołując się na analityków, dzięki rezygnacji z opodatkowania banku centralnego oraz nowym środkom obniżania deficytu Węgry są bliżej umowy z pożyczkodawcami. Od 1 stycznia 2013 r. każda operacja finansowa przeprowadzana przez banki komercyjne i węgierski bank centralny miała być obciążona sumą 6 tys. forintów (ok. 20,7 euro), by w ten sposób zmusić sektor finansowy do udziału w kosztach węgierskiego kryzysu. Bailly pytany, czy wykluczenie banku centralnego z podatku od transakcji finansowych (FTT) przyspieszy rozmowy ws. linii kredytowej dla Węgier, odparł: - Proces negocjacji KE i MFW z węgierskimi władzami nie został tak naprawdę zatrzymany. Wymieniamy poglądy z węgierskimi władzami (...). Wczoraj komisarz Olli Rehn (ds. walutowych) wysłał list do węgierskiego rządu. Teraz odpowiedź należy do rządu w Budapeszcie, by kontynuować proces (negocjacji) - dodał. Zastrzegł, że jest za wcześnie, by mówić o tym, kiedy KE i MFW ""będą gotowe wrócić (do Budapesztu) na bardziej konkretne dyskusje. - Rząd zdecydował się na środki niezbędne do utrzymania poziomu deficytu finansów publicznych w granicach 3 proc. PKB w latach 2012, 2013 i 2014 - oświadczył minister Matolcsy na piątkowej konferencji prasowej. W 2012 roku Węgry zamrożą wydatki ministerialne i zaoszczędzą 466 mln euro. Na 2013 rok przewidują zaoszczędzenie 1,39 mld euro dzięki nowemu rządowemu programowi, który ma przynieść pozytywne efekty również w 2014 roku. Oficjalny poziom deficytu został podniesiony w 2012 roku z 2,5 proc. PKB do 2,7 proc. Podobnie na 2013 rok podniesiono go do 2,7 proc. PKB z prognozowanych wcześniej 2,2 proc. W 2011 roku deficyt wynosił 2,94 proc. PKB. Wśród posunięć oszczędnościowych figuruje zmniejszenie z 15 do 5 proc. współfinansowania przez Budapeszt unijnych projektów na Węgrzech, obniżenie emerytur i pensji części urzędników, opóźnienie podwyżek wynagrodzeń nauczycieli. - Te decyzje są konieczne, ponieważ kraj będzie miał ujemny wzrost w 2012 roku - zapowiedział Matolcsy, przyznając oficjalnie po raz pierwszy, że Węgry przez cały rok będą w recesji. Konserwatywny rząd wcześniej opierał się na prognozie wzrostu o 0,1 proc. PKB. W 2011 roku PKB wzrósł o 1,7 proc. Na 2013 rok rząd obniżył prognozę z 1,6 do 1 proc. W reakcji na zapowiedzi oszczędności kurs wymiany forinta wzrósł wobec euro z 284,5 do 281,5 forinta.",,
https://wiadomosci.onet.pl/swiat/porozumienie-w-sprawie-wspolnego-systemu-likwidacji-bankow/6fxw0,Porozumienie w sprawie wspólnego systemu likwidacji banków,"Po 16 godzinach rozmów negocjatorzy Parlamentu Europejskiego i krajów UE osiągnęli w czwartek porozumienie w sprawie wspólnego mechanizmu restrukturyzacji i uporządkowanej likwidacji banków (SRM), drugiego filaru unii bankowej.","""To dobre wieści dla przywrócenia zaufania do europejskich banków"" - oceniła jedna z negocjatorek PE chadeczka Corien Wortmann-Kool. Dodała, że porozumienie z krajami UE gwarantuje decyzje w sprawie problematycznych banków w ciągu dwóch dni. ""To duży plus tego porozumienia, rok temu wyraźnie widzieliśmy jak przeciągające się rozmowy w sprawie cypryjskich banków podnosiło koszty"" - powiedziała Wortmann-Kool. Dzięki porozumieniu rozporządzenie w sprawie SRM może być przyjęte jeszcze w tej kadencji PE, zgodnie ze wskazówkami przywódców unijnych.",fot. Shutterstock.,
https://wiadomosci.onet.pl/kraj/rodzina-500-plus-proby-wyludzen/vn3wd9,MRPiPS: wnioski o 500 zł na dziecko bezpłatne,"Wnioski o świadczenia z programu Rodzina 500 plus są darmowe, nie można żądać pieniędzy za pomoc w ich złożeniu lub wypełnieniu - podkreśliła szefowa MRPiPS Elżbieta Rafalska. W środę w imieniu resortu rodziny pracy i polityki społecznej Rafalska podpisała porozumienie z PKO Bankiem Polskim o realizacji programu ""Rodzina 500 plus"" poprzez bankowość elektroniczną.","Elżbieta Rafalska zapewniła, że MRPiPS robi wszystko, by w momencie startu programu, kiedy liczba wniosków będzie prawdopodobnie bardzo duża, była możliwość składania wniosków różnymi kanałami: bezpośrednio w gminie, za pośrednictwem poczty, przez portal emp@tia prowadzony przez MRPiPS, portal usług elektronicznych ZUS, ePUAP oraz - co jest nowością, jeśli chodzi o załatwienie spraw urzędowych online - bankowość elektroniczną. ""To zupełnie nowe podejście do kontaktów na linii obywatel-administracja rządowa"" - podkreślił wiceminister rodziny Bartosz Marczuk. PKO BP jest pierwszym bankiem, który przystąpił do programu, ale najprawdopodobniej nie ostatnim. ""W tej chwili prowadzimy bardzo intensywne prace, żeby ten kanał bankowy od 1 kwietnia zafunkcjonował. Do dzisiaj, do jutra banki mają przedstawić swoje deklaracje co do udziału w programie. Kiedy my taką informację uzyskamy, będzie ona sprawdzona, pewna i stuprocentowa, będziemy wtedy informować, które dokładnie banki będą od 1 kwietnia w tym projekcie"" - powiedział Marczuk. Prezes zarządu PKO BP Zbigniew Jagiełło dodał, że jest w kontakcie z prezesami innych banków i wie, że na pewno kilka innych dużych banków zamierza przystąpić do programu. ""Sądzę, że będzie duży udział środowiska bankowego we wsparciu tego programu i udostępnieniu kanałów elektronicznych"" - powiedział. We wtorek w ministerstwie cyfryzacji bank PKO BP podpisał porozumienie z Zakładem Ubezpieczeń Społecznych w zakresie współpracy przy realizacji programu 500 plus. Wcześniej zapowiadano, że wnioski o świadczenie 500 plus przez bankowość elektroniczną będzie można składać albo za pośrednictwem platformy usług elektronicznych ZUS, albo bezpośrednio. We wtorek również ING Bank Śląski poinformował, że także za jego pośrednictwem będzie można składać wnioski. Rafalska podkreśliła, że wniosek o świadczenie z programu 500 plus jest bezpłatny i nie można żądać pieniędzy za jego pobranie, pomoc w wypełnieniu czy złożeniu. Pojawiają się jednak strony, na których oferowane są tego typu usługi. ""Nie będziemy bezczynnie patrzeć na próby wyłudzania pieniędzy"" - zadeklarowała. Marczuk przestrzegł, że w ten sposób wyłudzane są nie tylko pieniądze, ale również dane osobowe i przestrzegał przed korzystaniem z takich serwisów. Jagiełło zapewnił, że również złożenie wniosku za pośrednictwem banku będzie bezpłatne; powiedział, że jego bank przygotowuje instrukcje i filmiki instruktażowe, a pracownicy będą udzielali niezbędnych informacji na ten temat. Rafalska zwróciła uwagę, że teraz za uruchomienie programu odpowiada w znacznym stopniu samorząd. Poinformowała, że zakończył się etap szkoleń pracowników samorządowych przez przedstawicieli jej resortu. Szkolenia zostały przeprowadzone we wszystkich województwach, w sumie przeszkolono 3740 osób. MRPiPS przygotowało też podręczniki, które wszystkie osoby uczestniczące w szkoleniach dostały. Marczuk dodał, ze podręcznik jest zamieszczony na stronach resortu i jest na bieżąco aktualizowany (ostatnie aktualizacja - 2 marca). Zwrócił uwagę, że dzięki szkoleniom przeprowadzonym przez resort i darmowemu podręcznikowi samorządy zaoszczędziły ok. 2 mln zł. ""Naprawdę bardzo podmiotowo traktujemy naszych partnerów z samorządów, robimy wszystko, żeby płynnie weszli w ten program"" - dodał. Rafalska podtrzymała deklarację współpracy resortu z samorządami i zapewniała, że nie jest to pusta deklaracja. ""Jeśli którykolwiek samorząd zgłosi potrzebę doszkalania, myślę, że służby wojewodów są gotowe do podjęcia takiego szkolenia"" - oceniła. Minister rodziny zapowiedziała, że w najbliższym tygodniu rozpocznie się kolejny etap wdrażania programu - kierownictwo resortu wyruszy do województw na spotkania z wojewodami. ""Będziemy na bieżąco mieć informacje z monitorowania stanu przygotowania samorządów do wypłat. W niektórych spotkaniach udział będą brali również prezydenci miast - mówimy o tych większych miastach, bo tam obsługa tego zdanie będzie trudniejsza ze względu na liczbę wniosków"" - dodała. ""Liczba wniosków na początku na pewno będzie bardzo duża, robimy wszystko, by już od momentu startu programu możliwość składania wniosków była wielokierunkowa"" - zapewniła. Marczuk przypomniał, że na złożenie pierwszego wniosku są trzy miesiące, dlatego nie trzeba się spieszyć - można złożyć wniosek do końca czerwca i otrzyma się świadczenie z wyrównaniem od 1 kwietnia. W dniach 10-17 marca MRPiPS będzie zbierać pytania dotyczące programu ""Rodzina 500 plus"" za pośrednictwem Twittera. Aby zadać pytanie, należy dodać hashtag #ZapytajMRPiPS. Odpowiedzi na najczęściej poruszane kwestie zostaną opublikowane na stronie resortu. Poza tym co czwartek ministerstwo publikuje na swoich stronach swoisty informator o programie, w którym przedstawiane są najważniejsze informacje.","Minister rodziny, pracy i polityki społecznej Elżbieta Rafalska",
https://wiadomosci.onet.pl/swiat/moodys-i-mfw-chwala-hiszpanie/4brgk,Moody's i MFW chwalą Hiszpanię,"Hiszpania zaczyna być chwalona. Moody’s podniósł ocenę kraju z negatywnej na stabilną, a Christine Lagarde - dyrektor zarządzająca Międzynarodowego Funduszu Walutowego pogratulowała rządowi Mariano Rajoya dobrze przeprowadzonej reformy systemu bankowego.","Moody’s nie podniósł stopnia oceny Hiszpanii i kraj wciąż jest na niskim Baa3, jednak po prawie dwóch latach zmienił jej perspektywę z negatywnej na stabilną. Zdaniem agencji ratingowej, Hiszpania ma szanse spełnić wymogi dotyczące wielkości deficytu. Ponadto - podkreśla agencja - rośnie eksport i dobrze działają banki, choć wciąż nie dają kredytów. Przeprowadzona w Hiszpanii reforma systemu bankowego została też pochwalona przez MFW, który określił ją jako ""solidną i wzmacniającą europejski system bankowy"". MFW przypomina, że Hiszpania wyszła z recesji, i przewiduje, że w 2014 roku wzrost gospodarczy kraju wyniesie 0,6 proc. PKB.",,
https://wiadomosci.onet.pl/swiat/pomoc-dla-bankow-spoza-strefy-euro/b2ldn,Pomoc dla banków spoza strefy euro,"Państwa, które jeszcze nie są w strefie euro będą miały możliwość uzyskania pomocy finansowej z Unii. Takie stanowisko zajął Parlament Europejski przyjmując raport przygotowany przez posła sprawozdawcę profesor Danutę Huebner.","Propozycja zmiany przepisów zakłada, iż państwa spoza strefy euro, do których należy Polska, mogłyby na równych prawach korzystać z pomocy finansowej to jest, dostępu do wszelkiego rodzaju pożyczek i linii kredytowych. Dokument wskazuje także narzędzia i metody dokapitalizowania banków w krajach spoza strefy euro, które zdecydują się uczestniczyć we wspólnym nadzorze finansowym. Zdaniem poseł Danuty Huebner, uzyskanie takiej pomocy szczególnie potrzebne będzie bankom zagrożonych bankructwem. Celem przepisów jest także zapewnienie równych warunków konkurencji między państwami strefy euro i tymi które do niej jeszcze nie należą.",fot. Shutterstock,
https://wiadomosci.onet.pl/kraj/bedzie-latwiej-o-kredyt/5hh25,Będzie łatwiej o kredyt,"Komisja Nadzoru Finansowego wydała nową, złagodzoną wersję rekomendacji T. Będzie łatwiej o kredyt.","Jarosław Sadowski z firmy doradczej Expander powiedział Informacyjnej Agencji Radiowej, że nie będzie już wymogu, aby banki dokładnie badały zdolność kredytową. Szczególnie było to uciążliwe przy niewielkich pożyczkach. Różnicę odczują na przykład osoby, które planują zakupy na raty. Uproszczona procedura będzie obowiązywała jeśli kwota kredytu nie przekracza przeciętnego czterokrotnego miesięcznego wynagrodzenia, czyli ok. 15 tysięcy złotych. Nowe przepisy będą faworyzowały stałych klientów banków. O ile nowy klient dostanie od banku nieco ponad 3 i pół tysiąca złotych kredytu, to osoba znana instytucji finansowej od sześciu miesięcy dostanie już około 22 tysięcy złotych. Za to klient znany bankowi od przynajmniej roku dostanie nawet 44 tysiące złotych kredytu. Po wprowadzeniu zmian banki same będą określały, jaki procent miesięcznych przychodów klienta może być przeznaczony na spłatę rat kredytu. Dotąd na ten cel nie mogła trafiać więcej niż połowa dochodu osób zarabiających mniej i ponad 65 procent zarobków klientów bogatszych. Usunięcie limitów to znaczne ułatwienie dla lepiej zarabiających - dodaje Jarosław Sadowski.",fot. iStockphoto/Thinkstock,
https://wiadomosci.onet.pl/swiat/piec-bankow-ukaranych-w-wbrytanii-i-usa-za-manipulacje-kursami-walut/s870m,Pięć banków ukaranych w W.Brytanii i USA za manipulacje kursami walut,"Regulatorzy rynków finansowych w Wielkiej Brytanii i USA poinformowały w środę o nałożeniu grzywien o łącznej wysokości 2,5 mld euro na pięć wielkich banków międzynarodowych oskarżanych o manipulowanie kursami wymian głównych walut.","Są to brytyjskie banki HSBC i RBS, amerykański Citibank i JP Morgan Chase oraz szwajcarski UBS. Tych pięć instytucji przystało na ugodę dotyczącą grzywien o sumie 2,5 mld euro. Prócz kar wobec nich ze strony brytyjskiego regulatora FCA i amerykańskiego CFTC, szwajcarski regulator FINMA orzekł ze swej strony grzywnę w wysokości 134 mln franków szwajcarskich (111 mln euro) dla banku UBS. Kary na banki nałożono po trwającym około roku śledztwie dotyczącym podejrzeń, że dokonywano manipulacji na rynku wymiany walut, na którym banki i inne instytucje finansowe sprzedająi kupują waluty pomiędzy sobą. FCA obciążyła każdy z pięciu banków grzywną w wysokości ponad 200 mln funtów (250 mln euro). Podkreśliła, że banki ""niewłaściwie kontrolowały swoje operacje w wymianach walut G10 (dziesięciu najczęściej używanych światowych walut)"". Te niewłaściwe praktyki trwały od początku 2008 roku do końca 2013 roku. Amerykański regulator CFTC orzekł kary dla każdego z banków w wysokości co najmniej 275 mln dolarów (220 mln euro). Jak poinformował, przeprowadzone dochodzenie ustaliło, że traderzy bankowi koordynowali swoje działania, próbując manipulować benchmarkami walutowymi. Niektórzy z nich zostali zawieszeni, a brytyjski Biuro ds. Poważnych Nadużyć (SFO) przygtotowuje potencjalne zarzuty karne przeciwko osobom, które były pomysłodawcami procederu. ""Ustalenie stopy nie sprowadza się tylko do możliwości odniesienia przez bank kolejnego zysku. Niezliczone osoby i firmy na świecie polegają na tych wskaźnikach przy zawieraniu umów finansowych"" - podkreślił przedstawiciel CFTC Aitan Goelman.",,
https://wiadomosci.onet.pl/kraj/jak-lokata-to-w-duzym-banku/qvgzr,"Jak lokata, to w dużym banku","Połowa z nas nie wie, że depozyty są objęte gwarancjami państwowymi, a większość Polaków wolałaby ulokować pieniądze w dużym banku – informuje ""Gazeta Wyborcza"".","Czy klienci banków zachowają zimną krew, jeśli jakaś instytucja ogłosi niewypłacalność? Z badania zleconego przez ""Gazetę Wyborczą"" wynika, iż tylko 56 proc. osób wie, że w razie bankructwa banku może liczyć na zwrot pieniędzy.",fot. Shutterstock,
https://wiadomosci.onet.pl/kraj/eksperci-lekkie-ozywienie-na-rynku-mieszkaniowym/e6bfb,Eksperci: lekkie ożywienie na rynku mieszkaniowym,"Mimo wakacji na rynku mieszkaniowym nastąpiło lekkie ożywienie. Według ekspertów sprzyjają temu niskie stopy procentowe, tanie kredyty hipoteczne oraz duża podaż mieszkań. W czasach spowolnienia gospodarczego najpopularniejsze są lokale dwupokojowe.","Analityk rynku nieruchomości Home Broker Bartosz Turek powiedział PAP, że rentowność najmu mieszkań jest w dalszym ciągu większa niż rentowność lokat bankowych. Podkreślił, że obniżki stóp procentowych przekładają się na niskie oprocentowanie kredytów oraz lokat, które dają coraz mniejszy zysk. Dlatego - jak mówił - część osób wycofuje swoje oszczędności z banków i lokuje je w zakup nieruchomości; to potwierdza opinię, iż w trudnych czasach nieruchomości są uważane za jedne z bezpieczniejszych aktywów inwestycyjnych. Zdaniem Turka w czasach spowolnienia gospodarczego najlepiej sprzedają się mieszkania dwupokojowe, o powierzchni ok. 40 metrów kw. ""Takie lokale są obecnie najbardziej popularne wśród kupujących"" - powiedział. Analityk rynku nieruchomości Home Broker zwrócił uwagę, że różnice między cenami ofertowymi a transakcyjnymi, po których kupowane są mieszkania, są coraz mniejsze. ""Sprzedający mają bardziej realistyczne podejście do transakcji, proponują coraz częściej ceny możliwe do zaakceptowania przez kupujących"" - podkreślił. Również Marcin Jańczuk z agencji nieruchomości Metrohouse uważa, że ożywieniu na rynku nieruchomości, mimo wakacji, sprzyja m.in. duża podaż mieszkań oraz zwiększone możliwości negocjacji przy zakupie lokalu. Ocenił, że ciekawym rynkiem jest Gdańsk, ponieważ tam ceny ofertowe zrównały się z transakcyjnymi. Z analizy Domiporta.pl i Open Finance wynika, że od początku tego roku różnice między średnimi cenami transakcyjnymi a ofertowymi mieszkań zmniejszają się. ""W ciągu ostatnich trzech miesięcy ceny mieszkań na rynku pierwotnym, po jakich ostatecznie dochodziło do transakcji, były średnio o około 1 do 4 proc. niższe od tych, jakich oczekiwali sprzedający. Z kolei na rynku wtórnym różnice te były nieco większe i wynosiły od ponad 5 proc. do około 9 proc."" - powiedział PAP analityk Open Finance Bernard Waszczyk. Waszczyk zwrócił uwagę, że obecne lekkie ożywienie na rynku mieszkań nastąpiło mimo braku w tym roku rządowego programu wspierającego zakup lokalu, złej sytuacji na rynku pracy, spowolnienia gospodarczego czy niezbyt dobrych nastrojów wśród konsumentów.",,
https://wiadomosci.onet.pl/swiat/wielka-brytania-sedzia-gani-banki-okradzione-przez-falszywego-potentata/lhwkp,Wielka Brytania: sędzia gani banki okradzione przez fałszywego potentata,"Brytyjski sędzia skazał na siedem lat więzienia fałszywego potentata za zdefraudowanie w dwóch bankach 769 mln funtów, lecz oświadczył, że banki też ponoszą część odpowiedzialności z racji kiepskiej kontroli.","44-letni Achilleas Kallakis został uznany za winnego wzięcia kredytu w wysokości 740 mln funtów z banku Allied Irish Banks z wykorzystaniem fałszywych danych; użył pieniędzy do zakupu posiadłości i finansowania trybu życia godnego milionera. Kolejne 29 mln funtów Kallakis otrzymał na podstawie fałszywych danych z banku Bank of Scotland (obecnie część Lloyda) na przekształcenie promu w superjacht. Na pięć lat więzienia skazano współoskarżonego w sprawie 44-letniego Alexandra Williamsa; to on sporządził fałszywe dokumenty, którymi posłużył się Kallakis do wyłudzenia kredytów z banków. - Obydwa banki, Allied Irish Banks i Bank of Scotland, działały bez wątpienia lekkomyślnie i nierozważnie, nie zasięgając pełnej informacji przed przyznaniem pieniędzy - powiedział sędzia Andrew Goymer. Jego zdaniem, banki ponoszą też pewną odpowiedzialność za to, co się stało.",,
https://wiadomosci.onet.pl/kraj/gazeta-wyborcza-miliarder-leszek-czarnecki-oskarza-szefa-knf-o-propozycje-korupcyjna/h99vf26,"""Gazeta Wyborcza"": miliarder Leszek Czarnecki oskarża szefa KNF o propozycję korupcyjną","Marek Chrzanowski, przewodniczący Komisji Nadzoru Finansowego, zaoferował przychylność dla Getin Noble Banku w zamian za ok. 40 milionów złotych - twierdzi właściciel banku Leszek Czarnecki"". KNF przekonuje, że słowa miliardera to szantaż - czytamy w dzisiejszej ""Gazecie Wyborczej"".","Czarnecki spotkał się z Chrzanowskim sam na sam w marcu tego roku. Miliarder miał ze sobą trzy urządzenia podsłuchowe, ale zadziałało tylko jedno. Wszystko przez urządzenia zakłócające znajdujące się w gabinecie szefa KNF. 7 listopada pełnomocnik Czarneckiego, mec. Roman Giertych, zawiadomił prokuraturę. Nagrania ma przekazać ""w charakterze dowodu przesłuchania pokrzywdzonego, czyli swojego klienta"". ""Gazeta Wyborcza"" posiada kopię stenogramów. Szef KNF miał zasugerować zatrudnienie w banku Czarneckiego wskazanego przez siebie prawnika, mec. Grzegorza Kowalczyka. Mówi też o jego wynagrodzeniu. - No nie wiem, jaki ma pan system wynagradzania w banku, ale wydaje mi się, że jeżeliby pan to powiązał z wynikiem banku, tak? No to ten prawnik będzie bardziej zaangażowany. W tym horyzoncie najbliższych kilku lat no to byłoby, tak jak pan uważa, tak? Może rozwiązanie, na którym bank mógłby, że tak powiem, się oprzeć, wsparłaby ta osoba państwa w tym procesie restrukturyzacji - mówi Chrzanowski. ""Gazeta Wyborcza"" cytuje zawiadomienie do prokuratury, z którego wynika, że Chrzanowski wskazał Czarneckiemu na kartkę z napisem ""1 proc."". Ma z tego wynikać, że w ten sposób ""starał się narzucić ustalenie dla Grzegorza Kowalczyka (...) prowizyjnego sposobu wynagradzania radcy prawnego, a nawet wysokość jego wynagrodzenia, rażąco wygórowanej w odniesieniu do warunków rynkowych, gdyż 1 proc. skapitalizowanej wartości Getin Noble Bank S.A. to około 40 milionów złotych"". W zamian za zatrudnienie prawnika Chrzanowski miał zaproponować usunięcie z KNF Zdzisława Sokala (przedstawiciela prezydenta), ""złagodzenie skutków finansowych tzw. stopy podwyższonego ryzyka (kosztowało to bank ok. 1 mld zł), ""życzliwe podejście KNF i NBP do planów restrukturyzacji banków Leszka Czarneckiego"".","Szef KNF Marek Chrzanowski, fot. Mariusz Gaczyński",
https://wiadomosci.onet.pl/swiat/rozpoczela-sie-wielka-reforma-finansow-watykanu/dygpd,Rozpoczęła się wielka reforma finansów Watykanu,"Papież Franciszek rozpoczął w poniedziałek wielką reformę finansów Watykanu. W wydanym dokumencie ustanowił dwie nowe instytucje: Sekretariat do spraw Ekonomicznych, którego prefektem będzie kardynał z Australii George Pell, oraz Radę ds. Ekonomicznych.","O decyzji o utworzeniu nowej struktury koordynującej sprawy finansowe i ekonomiczne Watykanu papież poinformował w ogłoszonym dokumencie w formie Motu proprio „Fidelis dispensator et prudens” (Rządca wierny i roztropny). Papieski dokument ukazał się tuż po zakończeniu trzydniowego spotkania Franciszka z jego ośmioma doradcami kardynałami na temat reformy instytucji finansowych Watykanu. Papież postanowił gruntownie zreorganizować ich rozbudowaną strukturę w celu zapewnienia jej przejrzystości i skuteczności, uproszczenia, lepszej kontroli wydatków oraz dostosowania do międzynarodowych norm, a także specjalnych wyzwań, jakie przed nimi stoją. Powołana 15-osobowa Rada ds. Ekonomicznych, złożona z 8 osób duchownych - kardynałów i biskupów - oraz 7 świeckich będzie decydować o polityce finansowej i wydawać dyrektywy, a sekretariat ma je realizować. Na mocy decyzji papieża Sekretariat ds. Ekonomicznych, swoiste superministerstwo, będzie kontrolował i nadzorował wszystkie działania administracyjne i gospodarcze Stolicy Apostolskiej i Państwa Watykańskiego. Ma między innymi odpowiadać za przygotowanie ich budżetu. Franciszek powoła również Audytora Generalnego, którego zadaniem będzie przeprowadzanie audytów wszystkich instytucji Stolicy Apostolskiej i Państwa Watykańskiego. Kolejny punkt dokumentu głosi: „Zmiany potwierdzą rolę Administracji Dóbr Stolicy Apostolskiej (APSA) jako banku centralnego Watykanu, ze wszystkimi obowiązkami i odpowiedzialnością analogicznych instytucji na całym świecie”. Wcześniej, przyznał rzecznik Watykanu ksiądz Federico Lombardi, nie mówiono o tym urzędzie jako o banku centralnym. W Watykanie będzie dalej działał powołany za pontyfikatu Benedykta XVI Urząd Informacji Finansowej, który będzie pełnił funkcję nadzoru. W papieskim dokumencie nie został wymieniony watykański bank IOR, którego reforma ma być również elementem wielkich zmian za Spiżową Bramą. To zaś oznacza zdaniem obserwatorów, iż przyszłość tego banku nadal nie jest jasna. O konieczności stworzenia w Watykanie ""banku centralnego"" i ""ministerstwa finansów"" mówił w listopadzie na łamach ""La Repubblica"" kardynał Oscar Rodriguez Maradiaga, koordynator Rady Kardynałów, która pomaga nowemu biskupowi Rzymu w reformie Stolicy Apostolskiej. Bliski współpracownik papieża podkreślił wówczas, że nowe instytucje powinny funkcjonować według zasady przejrzystości i kompetencji. Jednocześnie mówiąc o wstrząsanym wcześniej skandalami watykańskim banku, czyli Instytucie Dzieł Religijnych (IOR), kardynał Maradiaga oświadczył: ""Nigdy więcej podejrzeń. Ukrywanie czegokolwiek nie służy Kościołowi"". Przyszłość watykańskiego banku IOR, a także występujące tam w przeszłości problemy były tematem drugiego dnia obrad ubiegłotygodniowej Rady Kardynałów. Wysłuchano wóczas raportu komisji powołanej przez papieża latem zeszłego roku. W naradzie uczestniczył, podobnie jak pierwszego dnia, sekretarz stanu Stolicy Apostolskiej arcybiskup Pietro Parolin.",,
https://wiadomosci.onet.pl/swiat/hakerzy-wlamali-sie-do-bazy-danych-europejskiego-banku-centralnego/jvh6j,Hakerzy włamali się do bazy danych Europejskiego Banku Centralnego,"Hakerzy włamali się do jednej z baz danych Europejskiego Banku Centralnego (EBC) - poinformowano w czwartek. Skradziono dane kontaktowe uczestników wydarzeń organizowanych przez EBC. Bank podkreśla, że żadne istotne informacje rynkowe nie zostały przechwycone.","Na swojej stronie internetowej EBC napisał, że kontaktuje się z osobami, których dane zostały skradzione. Zmieniono także wszystkie hasła do systemu, a eksperci pracują nad poprawą bezpieczeństwa serwerów. Atak hakerski wykryto, gdy EBC otrzymał w poniedziałek wieczorem anonimowy e-mail, którego nadawca żądał pieniędzy w zamian za dane. Bank, który swoją siedzibę ma we Frankfurcie nad Menem, powiadomił niemiecką policję o przestępstwie. Rozpoczęto śledztwo w tej w sprawie.",fot. Shutterstock,
https://wiadomosci.onet.pl/swiat/wegry-rzad-przedstawil-projekt-nowelizacji-ustawy-o-banku-centralnym/jlh5y,Węgry: rząd przedstawił projekt nowelizacji ustawy o banku centralnym,"Węgierski rząd przedłożył w nocy z wtorku na środę w parlamencie projekt nowelizacji ustawy o banku centralnym, co ma na celu odblokowanie negocjacji z Unią Europejską i Międzynarodowym Funduszem Walutowym (MFW) na temat pomocy finansowej.","- Rząd złożył w parlamencie projekt nowelizacji ustawy o banku centralnym obejmujący pewne punkty, wobec których zastrzeżenia składa Komisja Europejska - oświadczyło w komunikacie ministerstwo gospodarki. - Przedstawiciel rządu nie będzie odtąd brał już udziału w posiedzeniach Rady Monetarnej banku centralnego, a Rada nie będzie już zobligowana do wysyłania rządowi porządku dnia swych posiedzeń - wyjaśniono. Ponadto z ustawy znikną zapisy o możliwym rozwiązaniu Rady Monetarnej w przypadku przyjęcia euro na Węgrzech. Węgierski rząd podkreślił również, że złożono projekt nowelizacji konstytucji w celu unieważnienia planu połączenia węgierskiego banku centralnego (MNB) z nadzorem rynku finansowego (PSZAF), co kwestionowały MFW i UE. Kontrowersyjną ustawę o banku centralnym przyjął pod koniec ub. roku parlament zdominowany przez partię Fidesz premiera Viktor Orbana. Od tego czasu szef KE Jose Manuel Barroso naciskał na Orbana, by zmienił ustawę tak aby szanowała niezależność banku centralnego. KE oraz MFW stawiały to jako warunek nowej pomocy dla Węgier rzędu 15-20 mld euro. Węgry są ostatnio na cenzurowym w KE. Poza wspomnianymi procedurami o naruszenie unijnego prawa KE zagroziła pod koniec lutego, że zamrozi Węgrom od 2013 r. dostęp do prawie pół miliarda euro z Funduszu Spójności, jeśli do tego czasu rząd nie przyjmie odpowiednich środków, by trwale zredukować nadmierny deficyt budżetowy do dozwolonych 3 proc. PKB.",,
https://wiadomosci.onet.pl/swiat/watykanski-bank-w-obliczu-krytyki-odtajnia-swa-dzialalnosc/097qj,Watykański bank w obliczu krytyki odtajnia swą działalność,"Watykański bank Instytut Dzieł Religijnych (IOR) wprowadza politykę jawności, co będzie przełomowym wydarzeniem w burzliwej historii tej instytucji, wstrząsanej wielokrotnie skandalami i krytykowanej za niejasne interesy i zatajanie danych o posiadaczach kont.","Nowy prezes banku Ernst von Freyberg, mianowany w połowie lutego, zapowiedział, że do końca roku IOR otworzy swoją stronę internetową, na której będzie publikował dostępne po raz pierwszy dokumenty dotyczące jego działalności, w tym sprawozdania finansowe. Media podały, że Ernst von Freyberg podczas pierwszego spotkania z personelem banku zapewnił o swej woli realizacji polityki przejrzystości, aby IOR mógł zostać wpisany na tzw. białą listę instytucji finansowych, spełniających kryteria specjalnego komitetu Rady Europy w sprawie przeciwdziałania praniu brudnych pieniędzy. Prezes watykańskiego banku ogłosił również, że będzie miał on zapewnione doradztwo jednej z prestiżowych międzynarodowych instytucji certyfikujących, która ma sprawdzać zgodność obowiązujących zasad ze standardami na świecie. Zapowiedź odtajnienia działalności Instytutu Dzieł Religijnych jest rezultatem licznych apeli o jego pilną reformę, kierowanych przez kardynałów z wielu krajów podczas obrad w czasie wakatu w Stolicy Apostolskiej po abdykacji Benedykta XVI. Surowej krytyce poddano wówczas sposób zarządzania bankiem, który przez blisko rok nie miał prezesa, gdy w atmosferze skandalu i wzajemnych oskarżeń zwolniono z tego stanowiska włoskiego finansistę Ettore Gottiego Tedeschiego. On sam po dymisji zarzucał niektórym kardynałom z Kurii Rzymskiej, że torpedowali jego próby realizacji polityki jawności.",,
https://wiadomosci.onet.pl/ruch-zachodu-ktorego-boi-sie-moskwa-czy-rosja-powinna-zostac-odcieta-od-systemu-swift/r5b7h,"Ruch Zachodu, którego boi się Moskwa. Czy Rosja powinna zostać odcięta od systemu SWIFT?","Plotka o możliwym wyłączeniu Rosji z systemu wymiany informacji finansowych SWIFT krąży już od lata zeszłego roku. Jednak dopiero teraz, w miarę rozwoju konfliktu na Ukrainie, zaczęła wywoływać popłoch w Moskwie. O ile bowiem dotychczasowe sankcje Rosjanie uważali za przezabawną donkiszoterię, wyrzucenie ich poza SWIFT uznają za broń nuklearną. I straszą „nieograniczoną reakcją”.","- Bez SWIFT nie ma relacji bankowych, a to oznacza, że kraje są na skraju wojny lub że są po prostu zaangażowane w zimną wojnę. Następnego dnia rosyjski i amerykański ambasador musieliby opuścić stolice – panikował niedawno w trakcie jednego z paneli Andriej Kostin, szef VTB, jednego z największych rosyjskich banków. Ale nie tylko Kostinowi SWIFT spędza sen z powiek. Martwią się wszyscy jego koledzy, martwi się Kreml. Czym więc jest te pięć literek o sile miliona słów? SWIFT to skrót od Society for Worldwide Interbank Financial Telecommunication, czyli Towarzystwo na rzecz Światowej Międzybankowej Telekomunikacji Finansowej. Powstało w Brukseli w 1973 roku z inicjatywy 239 banków z 15 krajów. SWIFT zapewnia platformę komunikacyjną, produkty i usługi, które pozwalają jego klientom – bankom, innym instytucjom finansowym i korporacjom – wymieniać się w bezpieczny sposób informacjami, głównie dotyczącymi płatności z jednego kraju do drugiego. Pierwszą zakodowaną wiadomość wysłał książę Belgii Albert w 1977 roku. W zeszłym roku łącznie obsłużono ponad 5,6 mld wiadomości. Dziennie SWIFT obsługuje ich średnio ponad 20 mln, z czego mniej więcej połowa to płatności. Systemu używa ponad 10,8 tys. instytucji i firm z ponad 200 krajów. W tym niemal wszystkie banki, w których trzymamy środki. To po „łączach” SWIFT biegnie informacja, że chcemy przekazać komuś pieniądze za granicę. Dlatego, chcąc zrobić przelew międzynarodowy, poza numerem konta odbiorcy podajemy tzw. kod BIC (Business Identifier Code, Biznesowy Kod Identyfikacyjny) banku, w Polsce zwykle nazywany kodem SWIFT. I tak np. kod dla PKO BP to BPKOPLPW, a dla Citi Handlowego – CITIPLPX. Co więc oznaczałoby wykluczenie instytucji finansowych jakiegoś państwa z systemu SWIFT? To, że nie byłoby możliwe wygodne wysyłanie pieniędzy z i do kraju. Zostałby on więc odcięty od finansowego krwiobiegu świata. Taki scenariusz to nie utopia. Formalnie SWIFT to firma należąca do udziałowców reprezentujących ok. 3,5 tys. przedsiębiorstw z całego świata. Działa ona na bazie prawa belgijskiego. A to oznacza, że jeśli państwa członkowskie zdecydują, żeby wykluczyć jakieś banki z systemu, firma będzie musiała się podporządkować. „Odpowiedzialność SWIFT w kwestii międzynarodowych sankcji finansowych zawsze służyła naszym użytkownikom w wypełnianiu ich zobowiązań w związku z narodową i międzynarodową legislacją. SWIFT zawsze działał w zgodzie z nałożonymi sankcjami” – czytamy na stronie SWIFT. W istocie, sankcje dla tej belgijskiej firmy to nie pierwszyzna. W marcu 2012 roku społeczność międzynarodowa, chcąc ukarać Iran za rozwijanie jego programu nuklearnego, nałożyła na Teheran sankcje. Na podstawie unijnej regulacji 267/2012 dostawcy wyspecjalizowanych usług finansowych musieli przerwać obsługę irańskich banków, które znalazły się na czarnej liście. Dla Irańczyków sytuacja stała się jeszcze trudniejsza w 2013 roku, gdy Barack Obama oświadczył, że sankcjami zostaną objęte wszystkie firmy współpracujące z przedsiębiorstwami irańskimi. Tym samym blokada SWIFT stała się bardziej szczelna. Napływ pieniędzy do i z Iranu został wstrzymany, co uderzyło w irańskich przedsiębiorców. Zarówno tych sprzedających coś za granicą, jak i zaopatrujących się poza Iranem. Według doniesień „New York Timesa” to spowodowało, że Irańczycy muszą wysyłać za granicę kurierów z walizkami wypchanymi pieniędzmi i szukać śmiałków, którzy odważyliby się z nim współpracować. Nic więc dziwnego, że włączenie irańskich banków do systemu SWIFT było pierwszą prośbą skierowaną do Zachodu, gdy Teheran zmiękczył swoją politykę i zasiadł do negocjacji. Zachód obiecuje zdjąć sankcje tylko w przypadku ograniczenia przez Iran jego programu atomowego, tak, aby zostało wykluczone użycie atomu do celów wojskowych. Rozmowy trwają. Niezależnie od tego, jak się skończą, historia pokazuje, że tej „finansowej broni jądrowej” trudno odmówić skuteczności. Trwają też rozmowy z Rosją. Tyle że w tym przypadku nie odprężeniowe, a raczej „naprężeniowe”. W miarę jak kolejne sankcje nie przynoszą deeskalacji na Ukrainie, coraz głośniej mówi się o wykluczeniu Rosji z systemu SWIFT. Wśród zwolenników takiego rozwiązania jest grupa amerykańskich senatorów. Również Parlament Europejski już we wrześniu zeszłego roku przyjął rezolucję wzywającą do rozważenia takiej możliwości. Wśród rządów nie ma jednomyślności. Według doniesień „The Economist” największymi zwolennikami wykluczenia Rosji z systemu SWIFT są Wielka Brytania i Polska. Mniej chętni są Niemcy czy Włosi. I nic dziwnego. Wyrzucenie Rosji z systemu SWIFT miałoby o wiele poważniejsze skutki niż w przypadku Iranu. Kraj ten jest bowiem o wiele bardziej powiązany ze światowymi rynkami niż męczony od lat sankcjami i zamknięty w swoim kokonie Teheran. To dlatego Rosji poza SWIFT nie chcieliby oglądać jej partnerzy handlowi, jak Niemcy, którzy na takiej decyzji straciliby grube miliony. Podnosi się też argumenty, że stosowanie wyłączenia z systemu SWIFT jako broni w polityce międzynarodowej naruszałoby jego neutralność. Neutralność, która jest niezbędna dla uniwersalnego wykorzystywania SWIFT na całym świecie. Wreszcie, odrąbując kolejne kraje od systemu SWIFT i robiąc z niego system de facto kadłubowy, dławi się światowy handel. Stąd głosy, że takie narzędzie powinno być wykorzystywane tylko w wyjątkowych sytuacjach. - Kiedyś zamiast SWIFT wykorzystywaliśmy teleksy, które są teraz w muzeum – powiedział cytowany przez „The Moscow Times” Wasilij Sołodkow, ekspert ds. bankowości rosyjskiej Wyższej Szkoły Ekonomii. - Rosja używała kiedyś koni i patyków jako pieniędzy. Możemy do tego wrócić, tylko po co? – pytał retorycznie. Pozostaje też kwestia odwetu. W ostatnich dniach głos w sprawie zabrał premier Rosji, Dmitrij Miedwiediew. - Znowu zaczęli dyskusje o restrykcjach dotyczących systemu SWIFT – cytuje go agencja RIA Novosti. - Jeśli takie decyzje zostaną podjęte, chciałbym zaznaczyć, że nasza reakcja, nie tylko ekonomiczna, będzie nieograniczona – stwierdził Miedwiediew. Koszyk z narzędziami Byłoby naiwnością twierdzić, że Miedwiediew miał na myśli użycie broni atomowej. Chodzi raczej o powrót do zimnej wojny, o której wspominał Kostin. Rosja to nie ZSRR, ale w niektórych obszarach, jak energetyka, wciąż ma dużo do powiedzenia i mogłaby Zachodowi poważnie zaszkodzić. Dlatego, jak się wydaje, lepiej byłoby, gdyby groźba wyrzucenia poza system informacji finansowej pozostała blefem. Szczególnie że Rosjanie i tak już myślą o stworzeniu własnej sieci na obraz i podobieństwo SWIFT. Tak, jak zimna wojna w XX wieku nie doprowadziła w końcu do zagłady nuklearnej, tak „finansowa broń nuklearna” nie powinna być używana do ponownego rozpętania starego konfliktu w XXI wieku.","Krawat z napisem „Boże, powstrzymaj Putina” deputowanego Rady Najwyższej Ukrainy Aleksieja Gonczarenki",
https://wiadomosci.onet.pl/kraj/w-dlugiej-kolejce-po-papieza/eq0yc,W długiej kolejce po papieża,"Kolejki i listy zapisów jak za PRL. Powód: w NBP premiera monet z Janem Pawłem II – informuje ""Gazeta Wyborcza"".","Kolekcjonerzy, handlarze, ale też osoby, które chcą mieć pamiątkę z kanonizacji papieża, ustawiały się we wtorek od rana pod oddziałami okręgowymi Narodowego Banku Polskiego. Do kupienia były dwuzłotówki ze stopu nordic gold, srebrne dziesiątki i złote setki. Najcenniejsza jest kilogramowa, srebrna 500-złotówka. Do kupienia tylko 966 egzemplarzy.",fot. Reuters,
https://wiadomosci.onet.pl/kraj/royal-bank-of-scotland-utworzy-oddzial-w-polsce/yym64,Royal Bank of Scotland utworzy oddział w Polsce,"Komisja Nadzoru Bankowego (KNF) zapoznała się z notyfikacją w sprawie utworzenia oddziału na terytorium Polski przez The Royal Bank of Scotland plc., podała komisja w komunikacie.","""KNF jednogłośnie podjęła przy tym decyzję w sprawie wskazania warunków w interesie dobra ogólnego, które oddział będzie obowiązany spełniać prowadząc działalność na terytorium Polski. Warunki nie odnoszą się do działalności depozytowej, bo ten rodzaj działalności nie został notyfikowany przez instytucję kredytową"" - głosi komunikat. Wskazane przez KNF warunki dotyczą zobowiązania banku m.in. do informowania klienta o sprawowaniu nadzoru nad działalnością oddziału z punktu widzenia jego wypłacalności przez władze nadzorcze z Wielkiej Brytanii, powstrzymania się od arbitrażu regulacyjnego, oraz ""stosowania się do wskazań KNF dotyczących prowadzenia działalności przez oddział w sposób zgodny z interesem dobra ogólnego, a w szczególności dotyczących ochrony dóbr konsumenta, zapewnienia bezpieczeństwa obrotu gospodarczego lub zapobieżenia naruszeniom prawa"". Royal Bank of Scotland jest firmą obecną na całym świecie, o silnych powiązaniach z korporacjami, instytucjami finansowymi i rządowymi w Europie, Ameryce Północnej oraz rejonie Azji i Pacyfiku. Grupa RBS powstała w Edynburgu w 1727 roku i od tego czasu znacznie rozwinęła swoją działalność. Do grupy należą m.in.: NatWest, Ulster Bank, Coutts, Citizens.","fot. Reuters, Royal Bank of Scotland",
https://wiadomosci.onet.pl/kraj/ruszyly-kredyty-z-doplata-nfosigw-na-domy-energooszczedne/rphwd,Ruszyły kredyty z dopłatą NFOŚiGW na domy energooszczędne,Osoby zainteresowane budową domów lub zakupem mieszkań energooszczędnych mogą ubiegać się o kredyt z dopłatą Narodowego Funduszu Ochrony Środowiska i Gospodarki Wodnej w trzech bankach. Do końca roku taką ofertę będzie świadczyć siedem banków.,"Kredyty na energooszczędne mieszkania i domy, do których dopłaci NFOŚiGW, są już w ofercie Banku Ochrony Środowiska, Banku Polskiej Spółdzielczości, SGB-Banku, a także w bankach spółdzielczych tych zrzeszeń. ""Spodziewamy się, że do końca tego roku wszystkie banki, które zadeklarowały wcześniej udział w programie, do niego przystąpią"" - powiedział na wtorkowej konferencji prasowej prezes Związku Banków Polskich Krzysztof Pietraszkiewicz. Chodzi o Getin Noble Bank, Nordea Bank Polska, Deutsche Bank PBC oraz Bank Zachodni WBK. Do 2018 roku Fundusz ma przeznaczyć na dopłaty 300 mln zł. Będą mogły z nich skorzystać osoby planujące budowę domu jednorodzinnego lub kupujące dom czy mieszkanie od dewelopera. Według Funduszu zaplanowane na ten cel pieniądze mają pozwolić na realizację ok. 10-15 tys. domów jednorodzinnych i mieszkań w budynkach wielorodzinnych. Z kolei bankowcy liczą na udzielenie kredytów o wartości ok. 2,5 mld zł. Jak mówił dyrektor Zespołu Programów Publicznych i Środowisk Gospodarczych w Związku Banków Polskich Arkadiusz Lewicki, specjaliści z branży audytu energetycznego, tzw. weryfikatorzy, będą sprawdzać zgodność projektu z parametrami energooszczędności, jakie musi spełniać budynek. ""Inwestor może odwoływać się od opinii weryfikatora do Narodowego Funduszu Ochrony Środowiska i Gospodarki Wodnej"" - powiedział. Dodał, że cena usług takiego specjalisty nie może przekraczać 2 tys. zł za jedno badanie. Bankowcy spodziewają się większego zainteresowania kredytami energooszczędnymi w przyszłym roku. Anna Żyła z BOŚ powiedziała, że w jej banku jest zarejestrowanych kilka wniosków kredytowych w tej sprawie. Z kolei pracownicy Banku Polskiej Spółdzielczości mówili, że spodziewają się zainteresowania takimi kredytami już w najbliższym czasie. Dyrektor Biura Narodowego Funduszu Ochrony Środowiska i Gospodarki Wodnej Ryszard Ochwat podkreślił, że celem programu NFOŚiGW jest propagowanie budownictwa energooszczędnego w Polsce. Wyjaśnił, że unijna dyrektywa zobowiązuje państwa członkowskie do budowania po 2020 roku wszystkich budynków w standardzie o niemal zerowym zużyciu energii. ""Obecnie budownictwo zużywa 40 proc. energii ogółem, w tym około 68 proc. energii elektrycznej. W ten sposób chcemy zachęcić Polaków do realizacji przedsięwzięć, przyczyniających się do poprawy stanu środowiska poprzez zmniejszenie zapotrzebowania na energię w budownictwie mieszkaniowym"" - podkreślił. Dyrektor Generalny Polskiego Związku Firm Deweloperskich Konrad Płochocki ocenił, że idea programu jest dobra. ""Martwią nas jego technikalia. Program bardzo szczegółowo określa dodatkowe wymagania, które musi spełnić dom lub mieszkanie, aby został do niego zakwalifikowany"" - powiedział. Jak mówił, wymagania NFOŚiGW dotyczą zastosowania przy budowie takich domów konkretnych przegród, posadzek czy stropów. Poinformował, że do PZFD należą firmy, które budują domy energooszczędne, których zużycie energii wynosi poniżej 40 KWh na metr kwadratowy. Zaznaczył jednak, że ""żaden z 25 wymogów postawionych przez program nie jest spełniony, mimo że efekt finalny został osiągnięty"". ""Mam nadzieję, że docelowo program będzie się zmieniał, a jego założenia zostaną zmodyfikowane. Nie będziemy pokazywali, jak mamy dojść do celu, tylko, co jest celem"" - podkreślił Płochocki.",,
https://wiadomosci.onet.pl/swiat/przedstawiciel-ebc-dopuszcza-modyfikacje-podatku-od-depozytow-na-cyprze/y90gq,Przedstawiciel EBC dopuszcza modyfikację podatku od depozytów na Cyprze,"Członek kierownictwa Europejskiego Banku Centralnego Joerg Asmussen dopuścił w poniedziałek możliwość zmodyfikowania podatku od wkładów bankowych, jaki ma wprowadzić Cypr, by móc skorzystać z zagranicznej pomocy finansowej, ratującej go przed upadłością.","Cypr może oczywiście zmienić zakres uczestnictwa właścicieli kont w programie stabilizacyjnym, ale musi zapewnić wymaganą na jego potrzeby kwotę 5,8 mld euro - powiedział Asmussen w Berlinie. Według niego, sytuacja na Cyprze jest jedyna w swoim rodzaju, a całkowicie inna struktura tamtejszego systemu bankowego sprawiła, że przy poszukiwaniu środków na fundusz ratowniczy wzięto pod uwagę konta.",,
https://wiadomosci.onet.pl/swiat/ke-beda-warunki-dla-hiszpanii/leppb,KE: będą warunki dla Hiszpanii,"KE oceni kondycję hiszpańskich banków i to, jakiej rekapitalizacji potrzebują, a potem zaproponuje warunki pomocy eurogrupy - oświadczyli w poniedziałek szef KE i komisarz UE ds. euro. Warunkiem ma być restrukturyzacja banków, korekta deficytu i reformy.","W sobotę eurogrupa zadeklarowała 100 mld euro pożyczki dla Hiszpanii na rekapitalizację sektora bankowego. W poniedziałek m.in. belgijscy ekonomiści wskazywali, że Hiszpania została inaczej potraktowana niż Grecja i pomoc dla niej nie jest obwarowana licznymi warunkami, m.in. koniecznością obniżania długu. - Komisja Europejska jest gotowa szybko przeprowadzić konieczną oceną na miejscu, w bliskiej współpracy z Europejskim Bankiem Centralnym, Europejskim Urzędem Nadzoru Bankowego i Międzynarodowym Funduszem Walutowym oraz zaproponować stosowne warunki (pomocy) dla sektora finansowego - napisali w poniedziałkowym oświadczeniu przewodniczący KE Jose Barroso oraz komisarz UE ds. gospodarczych, walutowych i euro Olli Rehn. KE ma ocenić potrzeby hiszpańskiego sektora finansowego, jak tylko rząd w Madrycie formalnie zwróci się o pomoc. Barroso i Rehn dodali z przekonaniem, że dzięki głębokiej restrukturyzacji sektora bankowego oraz zdeterminowanemu wdrażaniu reform strukturalnych i fiskalnej konsolidacji, Hiszpania może - stopniowo odzyskać zaufanie inwestorów i innych uczestników rynków oraz stworzyć warunki do powrotu na ścieżkę wzrostu i zatrudnienia -. Także rzecznik Rehna Amadeu Altafaj Tardio na codziennej konferencji prasowej w Brukseli przekonywał, że Hiszpania będzie musiała podpisać memorandum of understanding, które będzie zawierać warunki pomocy ""łącznie z planami restrukturyzacji"" banków, by te mogły udzielać pożyczek na rzecz realnej gospodarki. - Postępy w usuwaniu nierównowag gospodarczych i reformach strukturalnych będą oceniane w czasie udzielania pomocy - dodał. Rzecznik zapewnił, że do pomocy na rekapitalizację banków z Europejskiego Funduszu Stabilizacji Finansowej (EFSF) i z Europejskiego Mechanizmu Stabilizacyjnego (EMS) są uprawnione kraje niekorzystające z programów pomocowych (korzystają z nich Grecja, Portugalia i Irlandia), które są objęte procedurą nadmiernego deficytu jak Hiszpania. - Pod warunkiem, że w pełni przestrzegają różnych decyzji i rekomendacji Rady UE (rządy) mających na celu zapewnienie przyspieszonej korekty nadmiernego deficytu - zastrzegł. 30 maja Rehn zadeklarował, że KE jest gotowa, by dać Hiszpanii dodatkowy rok - czyli czas do 2014 r. - na spełnienie celu redukcji deficytu do 3 proc. PKB. Zastrzegł jednak, że Madryt ""musi przedstawić solidny plan budżetowy na 2013 i 2014 rok, by kontynuować ścieżkę uzdrawiania finansów"", a także kontrolować wydatki regionów. - Zadeklarowana przez eurogrupę pomoc jest ważna dla stabilności finansowej Hiszpanii i Europy jako całości. Służy obywatelom; nie chodzi o ratowanie banków i posiadaczy ich akcji. Wyczyszczenie i wzmocnienie finansowego serca Hiszpanii jest potrzebne, żeby odnowić dostęp gospodarstw domowych i firm do kredytów - mówił Altafaj Tardio odnosząc się do krytyki, że spekulujące hiszpańskie banki nie powinny być ratowane, a raczej doprowadzone do kontrolowanej upadłości. Pieniądze do hiszpańskich banków mają być kierowane za pośrednictwem hiszpańskiego funduszu restrukturyzacyjnego (F.R.O.B.), choć pełną odpowiedzialność ""wobec eurogrupy i instytucji"" za pomoc finansową będzie ponosił hiszpański rząd. Jak zaznaczył Altafaj Tardio, MFW ma udzielać jedynie pomocy eksperckiej oraz monitorować wdrażanie programu przez Hiszpanię, nie uczestniczy natomiast w niej finansowo ponieważ z zasady nie udziela pożyczek sektorowych. W sobotę eurogrupa zaakceptowała wniosek Hiszpanii o przyznanie jej sektorowi bankowemu 100 miliardów euro z Europejskiego Funduszu Stabilizacji Finansowej (EFSF) i z Europejskiego Mechanizmu Stabilizacyjnego (EMS). Nad realizacją planu czuwać będzie Międzynarodowy Fundusz Walutowy. Eurogrupa uzależnia pomoc od przeprowadzenia ""konkretnych reform"" w hiszpańskim sektorze finansowym, w tym ""planów restrukturyzacji"" zgodnych z unijnymi normami pomocy państwowej i polityką reform strukturalnych. Hiszpania musi też realizować swój obecny program cięć oszczędnościowych w celu wyeliminowania nadmiernego deficytu i przeprowadzić reformy strukturalne. Hiszpania jest obecnie pogrążona w recesji, ma najwyższe bezrobocie w UE (25 proc.) i pokaźny deficyt budżetowy w wysokości 8,9 proc. PKB.",,
https://wiadomosci.onet.pl/kraj/prezydent-podpisal-nowelizacje-ustawy-o-bfg/52h8p,Prezydent podpisał nowelizację ustawy o BFG,"Prezydent podpisał nowelizację ustawy o Bankowym Funduszu Gwarancyjnym. Nowe przepisy przewidują utworzenie funduszu stabilizującego dla sektora bankowego, zasilanego wpłatami z tzw. opłaty ostrożnościowej.","Fundusz ma przede wszystkim służyć do udzielania bankom przez BFG, na wniosek ministra finansów, tzw. gwarancji rekapitalizacyjnej, która będzie służyła do zwiększenia funduszy własnych banków.",,
https://wiadomosci.onet.pl/kraj/chwilowki-online-rosna-mimo-bardzo-wysokiej-ceny/y05czx,"Chwilówki online rosną, mimo bardzo wysokiej ceny","Na rynku co rusz pojawiają się nowe firmy trudniące się udzielaniem mikropożyczek. Rosnąca konkurencja nie oznacza jednak, że spadną ceny chwilówek. Dla klientów liczy się szybki dostęp do środków, a nie koszt.","Oferta pozabankowych pożyczek udzielanych przez telefon lub internet stale rośnie. Obok niewielkich podmiotów na Polski rynek wchodzą także duże firmy, które odniosły sukces za granicą. Logika nakazywałaby więc sądzić, że wzrost konkurencji nierozerwalnie związany jest ze spadkiem cen. Nie w przypadku firm pożyczkowych, gdyż atrakcyjność ich oferty - w oczach klientów - mierzona jest zwykle dostępnością oraz czasem udzielenia pożyczki. Zwykło się mówić, iż rozwój firm parabankowych wynika z przeregulowania rynku kredytów przez Komisję Nadzoru Finansowego. Jeśli się jednak głębiej zastanowić, to trudno do końca zgodzić się z takimi wnioskami, szczególnie w przypadku firm udzielających mikropożyczek przez sieć. Założenie, że z usług internetowych parabanków korzystają klienci, którzy otrzymali odmowę udzielenia kredytu w banku wydaje się nie być całkowicie poprawne. Nie uwzględnia ono bowiem wielu konsumentów, którzy decydują się na usługi firm pożyczkowych ze względu na szybkość ich działania. Wszak wciąż niewiele banków uruchomiło ofertę szybkich kredytów online. Konieczność niezwłocznego zastrzyku gotówki powoduje więc, że zamiast do banku po kredyt klienci zgłaszają się do firmy pożyczkowej, która zaspokoi ich potrzeby znacznie szybciej. Nie bez znaczenie jest także minimalna kwota internetowych chwilówek i okres ich spłaty. Zwykle pożyczki takie udzielane są od 100 do kilkuset złotych. Na większą pożyczkę (rzędu 1-2 tys. zł) liczyć mogą dopiero klienci, którzy rzetelnie spłacili poprzednie zobowiązania. Termin spłaty wynosi zaś od jednego dnia (czasem tygodnia) do trzydziestu, rzadziej 45 lub 60 dni. Tymczasem minimalna kwota kredytu w bankach zaczyna się właśnie najczęściej od 1-2 tys. zł, a okres spłaty jest nie krótszy niż trzy miesiące. Profil docelowego klienta jest więc zauważalnie odmienny. Zwykle wartość rocznej rzeczywistej stopy oprocentowania (RRSO) dla pozabankowych chwilówek internetowych liczona jest nie w setkach, a w tysiącach procent. Parabanki utrzymują jednak, że podawanie rzeczywistej stopy oprocentowania w ujęciu rocznym dla pożyczek zawieranych na dwa-cztery tygodnie jest pozbawione sensu. Zapewne można przyjąć, że gdyby chodziło o reklamowanie produktów inwestycyjnych, taka forma (podawanie oprocentowania w skali roku) już nie stanowiłoby dla nich problemu. Zaciągając chwilówkę online po miesiącu przyjdzie oddać od 20 do 35 proc. więcej od pożyczonej kwoty. I na nic zdaje się tzw. ustawa antylichwiarska, w myśl której oprocentowanie nominalne (liczone w skali roku) nie możne przekraczać czterokrotności stopy lombardowej NBP (4,75 proc.), czyli 19 proc. Parabanki omijają tę ustawę poprzez dodatkowe opłaty z tytułu prowizji za udzielenie pożyczki, czy chociażby jej ubezpieczenie. Koszt mikropożyczek udzielanych przez internet, mimo że niemal zawsze jest nader wysoki, potrafi istotnie różnić się między poszczególnymi firmami. I tak na przykład pożyczając 300 zł na 30 dni trzeba będzie oddać od 57 do 103 zł. Różnica jest więc wyraźnie dostrzegalna, a i tak prawdopodobnie pozostaje ona bez wpływu na wybór konsumenta. Dlatego też coraz częściej klienci kuszeni są pierwszą pożyczką za darmo (m.in. w Soho Credit, ViaSMS.pl i Vivus), tj. bez dodatkowych odsetek i kosztów. Porównanie całkowitego kosztu pożyczki 300 zł na 30 dni Można oczekiwać, że ceny internetowych chwilówek zmniejszyłyby się dopiero po wprowadzeniu ustawowego limitu - na wzór ustawy antylichwiarskiej. Trudno jednak przewidzieć czy i kiedy pomysły Komitetu Stabilności Finansowej, który chce ograniczenia RRSO dla takich pożyczek do wielokrotności stopy lombardowej NBP, wejdą w życie.",,
https://wiadomosci.onet.pl/swiat/prezes-banku-ior-siedem-podejrzanych-transakcji-w-tym-roku/q1fc2,Prezes banku IOR: siedem podejrzanych transakcji w tym roku,"W tym roku w watykańskim banku IOR stwierdzono dotychczas siedem podejrzanych transakcji - ujawnił jego prezes Ernst von Freyberg na łamach dziennika „L’Osservatore Romano”. Zapewnił, że to normalna sytuacja.","W wywiadzie dla watykańskiej gazety (wydanie sobotnie) prezes Instytutu Dzieł Religijnych (IOR) przypomniał wcześniejsze informacje o tym, że w roku 2012 stwierdzono w tym banku sześć budzących wątpliwości operacji finansowych. Von Freyberg ocenił, że wykrycie nieprawidłowości to “dobra wiadomość”, bo świadczy o tym, że niedawno wprowadzony system nadzoru nad bankiem działa skutecznie. Zaznaczył jednocześnie, że stwierdzono jedynie podejrzane transakcje. A to może znaczyć – jak dodał - że „nic może się za tym nie kryć”. Nie wyjaśnił natomiast, jakie podejrzenia te transakcje budzą. Położył natomiast nacisk na to, że sytuacja ta nie wyróżnia w żadnym razie Watykanu, gdyż stosowane są w jego banku standardowe procedury dotyczące walki z praniem brudnych pieniędzy. „Rzeczą dla nas ważną jest to, że działa u nas ten system i że jest uznawany” - oświadczył niemiecki bankowiec, powołany na stanowisko prezesa IOR przez Benedykta XVI tuż przed jego abdykacją. Z kolei w wywiadzie dla piątkowego dziennika „Corriere della Sera” prezes banku Watykanu jako priorytet wskazał przywrócenie mu „reputacji”. W ten sposób odniósł się do serii problemów, jakie miała ta instytucja w ostatnich latach, wstrząsana skandalami i zamieszana w prokuratorskie dochodzenia w związku z wykrytymi nieprawidłowościami oraz blokady kont z tego tytułu.",fot. Tomasz Michalski / OnetBiznes,
https://wiadomosci.onet.pl/kraj/sn-o-zasadach-zawierania-umow-opcji-walutowych/pbcg3,SN o zasadach zawierania umów opcji walutowych,"Bank nie może zawrzeć w umowie warunków, które faworyzują go ze stratą dla klienta - orzekł Sąd Najwyższy. Wyrok dotyczy spółki, która - jak wielu innych eksporterów - chcąc zabezpieczyć się przed ryzykiem kursowym, zawarła w 2007 r. umowę tzw. opcji walutowych.","Transakcje były zawierane w I połowie 2008 r., tuż przed upadkiem amerykańskiego banku Lehman Brothers i początkiem światowego kryzysu finansowego. W kolejnej umowie opcji - zawartej telefonicznie - było przewidziane, że jeżeli kurs euro będzie niższy od ustalonego w umowie, to spółka może co miesiąc sprzedać 100 tys. euro po ustalonym kursie, a bank musi tę kwotę kupić. Jeżeli natomiast kurs euro będzie wyższy od ustalonego kursu, to spółka ma obowiązek ""sprzedać"" bankowi 200 tys. euro. W październiku 2009 r. spółka chciała renegocjować z bankiem umowę w związku z osłabieniem się złotego. Zaproponowała rozwiązanie obowiązujących umów opcji na kwotę ok. 900 tys. zł lub zmianę warunków tych umów. Bank się nie zgodził. W efekcie spółka złożyła pozew do Sądu Okręgowego w Warszawie, ale sąd uznał, że spółka pozostawała z bankiem w stałych stosunkach gospodarczych, wielokrotnie zawierała z nim umowy opcji walutowych i dlatego wiedziała, jaką umowę zawiera. Nie doszło więc ani do wyzysku spółki przez bank, ani do zawarcia umowy pod wpływem błędu - uznał Sąd Okręgowy. Wyrok ten uchylił w maju ub.r. Sąd Apelacyjny w Warszawie. Stwierdził, że wprawdzie spółka nie może powoływać się na swoje niedoświadczenie przy zawieraniu tego typu umów, bo jest przedsiębiorcą, od lat działa na rynku i nie pierwszy raz zawiera takie umowy, ale w umowie doszło do rażącej nierówności świadczeń. Bank zadbał w niej tylko o własny interes i tym samym naruszył art. 58 par. 2 kodeksu cywilnego, który mówi, że nieważna jest czynność prawna sprzeczna z zasadami współżycia społecznego. Z tego powodu Sąd Apelacyjny nakazał bankowi zapłacenie spółce ponad 1,8 mln zł wraz z odsetkami, a także zwrot kosztów procesu, które w tej sprawie sięgnęły już 200 tys. zł. Z takim wyrokiem nie zgodził się z kolei bank i złożył skargę kasacyjną do Sądu Najwyższego. W czwartek SN uchylił wyrok sądu apelacyjnego i przekazał sprawę do ponownego rozpoznania (sygn. I CSK 651/12). Sąd uznał, że umowa między bankiem a spółką jest ważna, jednak w wyniku jej zawarcia doszło do rażącej nierówności świadczeń, bo przyznawała ona większe prawa bankowi. Uzasadniając wyrok, sędzia Wojciech Katner powiedział, że nie jest prawidłowe, gdy w umowie wzajemnej jedna strona bierze na siebie ciężar 200 tys. euro, a druga tylko 100 tys. euro.",fot. Thinsktock/iStockphoto,
https://wiadomosci.onet.pl/swiat/kontrowersyjny-podatek-na-cyprze/qrgs1,Kontrowersyjny podatek na Cyprze,"W bankomatach na Cyprze brakuje gotówki. Parlament zbiera się dziś na nadzwyczajnym posiedzeniu, a mieszkańcy są poirytowani. To skutki kontrowersyjnego podatku wprowadzonego przez rząd na Cyprze.","Władze w Nikozji wynegocjowały z Międzynarodowym Funduszem Walutowym i Unią Europejską pożyczkę w wysokości 10 miliardów euro. Ma być to finansowy ratunek dla kraju. Ale jest warunek - rząd musi też zebrać sporą kwotę. Jednorazowy podatek - od 7 do 10 procent zdeponowanych pieniędzy w banku - dotyczy każdego. Ma to przynieść prawie 6 miliardów euro. Cypryjczycy dostaną w zamian za to akcje swoich banków, ale wielu jest niezadowolonych. W weekend w bankomatach brakowało pieniędzy.",,
https://wiadomosci.onet.pl/swiat/banki-rbs-i-commerzbank-podejrzane-o-lamanie-sankcji-wobec-iranu/7stvz,Banki RBS i Commerzbank podejrzane o łamanie sankcji wobec Iranu,"Władze USA sprawdzają, czy dwa duże banki - Royal Bank of Scotland (RBS) i Commerzbank - dopuszczały się naruszania amerykańskich sankcji wobec Iranu - informuje w środę Reuters. Oba banki przyznają, że może to mieć dla nich poważne konsekwencje finansowe.","Inny bank - Standard Chartered, oskarżony o ukrywanie transakcji z Iranem - zgodził się w zeszłym tygodniu zapłacić w USA karę wysokości 340 milionów USD. Temu bankowi, mającemu siedzibę w Londynie, zarzucono, że jego nowojorski oddział regularnie usuwał z transferów pieniężnych dane wskazujące na związki z Iranem. Rzecznik RBS nie chciał w środę komentować doniesień na temat amerykańskich podejrzeń. Wskazał natomiast, że RBS informował już w tym miesiącu, iż zainicjował rozmowy z władzami USA i Wielkiej Brytanii, dotyczące stosowania się banku do sankcji wobec Iranu. Reuters wskazuje, że bankowi może grozić znaczna kara finansowa. Wobec RBS, który w 82 proc. należy do brytyjskich podatników, prowadzone jest też śledztwo w związku z manipulowaniem stopą kredytu międzybankowego Libor. Także Commerzbank - drugi co do wielkości bank niemiecki, w którym państwo ma 25 proc. udziałów - przyznał, że śledztwo, prowadzone w Stanach Zjednoczonych w związku z podejrzeniem naruszania sankcji wobec Iranu może mieć dla niego ""znaczne negatywne konsekwencje"".",,
https://wiadomosci.onet.pl/kraj/kolejna-fuzja-na-rynku-bankowym/2b3dr,Kolejna fuzja na rynku bankowym,"Połączony Deutsche Bank Polska i Deutsche Bank PBC ma być jedną z dziesięciu największych instytucji w Polsce z aktywami o wartości 35 mld zł. - Przygotowujemy się do tego połączenia od strony technologicznej, finansowej i w zakresie zasobów ludzkich - zapewnia Krzysztof Kalicki, prezes Deutsche Bank Polska. Deklaruje jednocześnie, że nie oznacza to wcale, że planowane są zwolnienia.",,,
https://wiadomosci.onet.pl/swiat/van-rompuy-ponagla-w-sprawie-unii-bankowej/ng3de,Van Rompuy ponagla w sprawie unii bankowej,Przewodniczący Rady Europejskiej Herman Van Rompuy zaapelował w czwartek o utrzymanie tempa tworzenia unii bankowej. Nie możemy pozwolić sobie na połowiczny system - powiedział na konferencji w portugalskim Cascais. O opóźnianie tej unii oskarżane są Niemcy.,"Po uzgodnionym wstępnie pierwszym etapie unii bankowej, czyli wspólnym nadzorze bankowym w strefie euro i dla chętnych krajów spoza eurolandu, Van Rompuy wezwał do ""sprawnego"" przejścia do kolejnego etapu - wspólnej restrukturyzacji i likwidacji zagrożonych banków. ""Nie możemy pozwolić sobie na połowiczny system (...) nie można mieć jednego (etapu unii bankowej) bez drugiego"" - powiedział Van Rompuy cytowany w informacji prasowej Rady Europejskiej z konferencji w Cascais. Dodał, że szybkie uzgodnienie harmonizacji krajowych mechanizmów likwidacji banków i gwarantowania depozytów wraz z możliwością bezpośredniego dokapitalizowywania banków z funduszu ratunkowego eurolandu (gdy wejdzie w życie wspólny nadzór) da czas potrzebny na utworzenie wspólnego systemu restrukturyzacji banków. Van Rompuy wezwał też Europejski Bank Centralny do działań, które przyczynią się do zwiększenia dostępu do kredytów dla firm, zwłaszcza małych i średnich. ""To problem, który prosi się o jeszcze większe zaangażowanie ze strony EBC (...) w restrykcyjnych ramach jego mandatu"" - wskazał. Zdaniem niektórych ekonomistów Niemcy powinny aktywniej włączyć się w budowanie unii bankowej, włącznie ze zgodą na wspólny system ratowania banków oraz europejski system gwarantowania depozytów bankowych. Kanclerz Angela Merkel powiedziała niedawno w Dreźnie, że Niemcy nie zgodzą się, przynajmniej w najbliższym czasie, na wspólne gwarantowanie depozytów. Zapewniła natomiast, że jej rząd w pełni popiera pierwszy etap unii bankowej, czyli wspólny nadzór bankowy. Unię bankową wymienia się również jako przykład braku zgody w zasadniczych sprawach unijnych między Francją a Niemcami. Przed wprowadzeniem w życie kolejnych etapów unii bankowej Berlin domaga się zmiany europejskich traktatów, natomiast Paryż jest temu przeciwny, uważając że zabierze to zbyt dużo czasu.",fot. Herman Van Rompuy,
https://wiadomosci.onet.pl/swiat/ebc-bedzie-moglo-nakladac-kary-na-banki/r7xrf,EBC będzie mogło nakładać kary na banki,"Europejski Bank Centralny jako nowy nadzorca bankowy w strefie euro dostanie nowe uprawnienia, m.in. do nakładania kar finansowych na banki, które nie będą respektować jego decyzji - wynika z dzisiejszej propozycji KE ws. wspólnego nadzoru bankowego w eurolandzie.","""EBC powinien być upoważniony do nakładania kar pieniężnych na instytucje kredytowe i holdingi finansowe za łamanie zasad (nadzoru)"" - czytamy w dokumencie. Wynika z niego, że EBC będzie mógł nałożyć karę w wysokości ""do 10 proc. rocznych obrotów"" banku. Ponadto Komisja Europejska zaproponowała, by EBC w ramach wspólnego nadzoru wydawał i odbierał licencje bankowe, oceniał przejęcia w sektorze, oraz by mógł w określonych okolicznościach nakazać bankom zwiększenie ich kapitałów. EBC ma mieć też uprawnienia do przeprowadzania inspekcji w nadzorowanych instytucjach finansowych. Co więcej, koszty nowego nadzoru mają ponosić same objęte nim banki. EBC będzie pobierać od nich opłaty zależne od ich wielkości i ryzyka, jakie ich ewentualne problemy mogą stworzyć dla całego systemu finansowego. Kraje spoza euro, które będą chciały przystąpić, a raczej ""blisko współpracować"" ze wspólnym nadzorem, będą musiały zobowiązać się do przestrzegania jego decyzji, a w razie potrzeby zmienić krajowe prawo. Kraje spoza strefy euro nie będą bowiem mogły być pełnymi uczestnikami we wspólnym nadzorze, bo EBC nie ma wystarczających kompetencji poza strefą euro - wskazała KE. Unijni urzędnicy uspokajają, że nie będą zmienione uprawnienia nadzorców krajowych z krajów spoza strefy euro, chyba że przystąpią do wspólnego nadzoru. Tłumaczą, że zmiana będzie polegać jedynie na tym, że kraje spoza strefy euro goszczące banki-córki z krajów euro (jak Polska i inne kraje regionu) zamiast z nadzorcami kilku krajów pochodzenia tych banków będą miały do czynienia z jednym nadzorcą - EBC. A ten będzie miał szersze spojrzenie niż nadzorcy krajowi - przekonują. Poza propozycją w sprawie europejskiego nadzoru bankowego, w którym kluczową rolę ma odgrywać EBC, KE przedstawiła w środę także zmianę rozporządzenia o Europejskim Urzędzie Nadzoru Bankowego (EBA). Chodzi m.in. o to, by zadbać o interesy krajów spoza strefy euro na forum tej organizacji zrzeszającej krajowe nadzory bankowe ""27"". Ma to nastąpić przez zmianę zasad głosowania, bowiem większość decyzji jest w EBA podejmowana zwykłą większością głosów i w tej sytuacji wspólny nadzór dysponujący 17 głosami (strefa euro) przegłosowałby każdą decyzję. Gdy EBA będzie podejmować decyzje związane ze złamaniem prawa oraz mediacjami między krajami UE, zostanie utworzony specjalny panel składający się przewodniczącego EBA oraz z dwóch członków: z i spoza wspólnego nadzoru. Decyzje tego panelu będą wchodzić w życie, chyba że sprzeciwi im się zwykła większość w radzie zarządzającej EBA. Ponadto, w tej większości muszą znaleźć się co najmniej trzy głosy ze wspólnego nadzoru i trzy - spoza. Ponadto KE podkreśliła, że EBC nie zabierze kompetencji EBA, który jest regulatorem a nie nadzorcą, tylko przejmie pewne ""ostrożnościowe"" funkcje nadzorów krajowych. EBA będzie nadal odpowiadać za wspólny rynek całej ""27"" w sektorza bankowym, m.in. za zabezpieczenia kapitałowe, które będą wdrażane w ramach dyrektywy o wymogach kapitałowych CRD IV. Komisja Europejska - wbrew postulatom Niemiec - chce docelowo objąć wspólnym nadzorem wszystkie 6 tysięcy banków w strefie euro, a nie tylko najważniejsze, systemowe banki. Od pierwszego stycznia 2013 r. EBC może zdecydować o objęciu nadzoru nad instytucjami finansowymi, które otrzymały lub zwróciły się o pomoc publiczną. Od 1 lipca 2013 r. wspólnym nadzorem byłyby objęte najważniejsze, systemowe banki w eurolandzie, a od 1 stycznia 2014 - wszystkie banki w strefie euro. Jednak by ten scanriusz się spełnił, dzisiejsze propozycje KE muszą do końca roku przyjąć kraje UE i Parlament Europejski.",,
https://wiadomosci.onet.pl/kraj/uknf-rosnie-liczba-skarg-na-firmy-z-sektora-finansowego/yf7tw,UKNF: rośnie liczba skarg na firmy z sektora finansowego,"W trzecim kwartale 2013 r. do Urzędu Komisji Nadzoru Finansowego wpłynęły 2934 skargi od klientów firm finansowych. To najgorszy kwartał w tym roku - wynika z danych UKNF. Co więcej, po trzech kwartałach br. Urząd zebrał niemal tyle skarg, co w całym 2012 r.","Jak wynika z danych opublikowanych przez UKNF, po trzech kwartałach tego roku klienci firm finansowych złożyli 8336 skarg. Dla porównania, w całym 2012 r. było ich 8342. Ponad połowa zebranych w minionym kwartale zastrzeżeń odnosiła się do działalności ubezpieczycieli. Sektor ten jest też rekordzistą pod względem rocznego przyrostu liczby skarg - sięgnął on aż 111 proc., do 1541. Skargi w tym segmencie dotyczyły głównie wysokości wypłacanych odszkodowań, opieszałości przy ich wypłacie, a także przypadków odmowy takich wypłat. Więcej zastrzeżeń niż przed rokiem budziła też działalność podmiotów w sektorze bankowym. Tu jednak dynamika była istotnie mniejsza, bo wyniosła 15 proc. (1232 skarg). Głównie dotyczyły one jakości obsługi klientów (brak informacji o produktach lub usługach lub nierzetelne udzielanie informacji o produktach ubezpieczeniowych o charakterze inwestycyjnym). Na działalność Spółdzielczych Kas Oszczędnościowo-Kredytowych (SKOK) w minionym kwartale do UKNF wpłynęło 67 skarg. Większość z nich odnosiła się do udzielanych kredytów konsumenckich i pożyczek, działalności związanej z obsługą rachunków i do jakości obsługi klienta. W przypadku sektora kapitałowego do UKNF wpłynęło 79 skarg, czyli o jedna mniej niż przed rokiem. Urząd poinformował, że w tym segmencie o 56 proc. spadła liczba zażaleń na firmy inwestycyjne. Wzrosła jednak - o 57 proc. - liczba skarg na spółki publiczne oraz na innych uczestników tego rynku. Klienci mieli zastrzeżenia m.in. do kursu notowań instrumentu finansowego, wypełniania obowiązków informacyjnych, a także do realizacji uprawnień korporacyjnych akcjonariuszy.",fot. Hemera/Thinkstock,
https://wiadomosci.onet.pl/swiat/francja-za-unia-bankowa-i-bezposrednim-dokapitalizowywaniem-bankow/gphgk,Francja za unią bankową i bezpośrednim dokapitalizowywaniem banków,"Francja jest zwolennikiem unii bankowej - oświadczył w Brukseli po spotkaniu z komisarzem UE ds. walutowych Olli Rehnem francuski minister finansów Pierre Moscovici. Dodał, że Francja popiera też KE ws. bezpośredniego dofinansowywania banków z funduszu ESM.","Obecny traktat o stałym funduszu ratunkowym strefy euro, Europejskim Mechanizmie Stabilizacyjnym (ESM) stanowi, że środki na rekapitalizację nie mogą być bezpośrednio przekazane bankom, lecz krajom UE, a dopiero te będą mogły wesprzeć swoje banki, co jednak powiększy ich zadłużenie. W świetle coraz większych kłopotów hiszpańskich banków, a ostatnio także cypryjskich, UE szuka szybkich rozwiązań, by nie dopuścić do kryzysu bankowego. - Z punktu widzenia Komisji Europejskiej poważnie rozważamy możliwość uniknięcia czy przełamania powiązania rządów z bankami. Nie jest to częścią traktatu o ESM w obecnej formie, ale widzimy, że to jest ważne, by rozważyć alternatywę bezpośredniego dokapitalizowywania banków, gdy rozmawiamy o sposobach i narzędziach stworzenia unii bankowej - powiedział po spotkaniu z Moscovicim Rehn. Francuski minister ocenił, że obecne zapisy traktatu o ESM niezezwalające na bezpośrednie dokapitalizowanie banków to ""podstawowy problem"", ale że ""jest parę propozycji na stole"", które będą omówione na szczycie UE pod koniec czerwca. Bezpośredniemu dofinansowywaniu banków sprzeciwia się Berlin. - Francois Hollande jest zwolennikiem unii bankowej - zapewnił Moscovici, chwaląc zamierzenia KE w tym zakresie. KE ma w środę przyjąć propozycję tzw. unii bankowej, czyli skoordynowanego nadzoru i finansowania likwidacji upadających banków. Do szczytu w czerwcu przewodniczący Rady Europejskiej Herman Van Rompuy ma przygotować w ścisłej współpracy z szefem KE, przewodniczącym eurogrupy i prezesem Europejskiego Banku Centralnego raport na temat sposobów wzmacniania unii gospodarczej strefy euro, m.in. unii bankowej z uwzględnieniem wspólnego systemu gwarantowania depozytów. Rehn i Moscovici omówili też deficyt budżetowy Francji, który zgodnie z procedurą o nadmiernym deficycie powinien być obniżony do 3 proc. w przyszłym roku. Minister zapewnił, że francuski rząd poważnie traktuje to zobowiązanie. ""Bardzo poważnie traktujemy wiarygodność budżetową, o jaką prosi nas Komisja"" - powiedział. Pytany, czy rząd ma zamiar zrealizować to przez oszczędności, odparł, że nie i że ma on ""własne sposoby"". Po rozmowie z Moscovicim Rehn ocenił, że cel fiskalny na przyszły rok jest dla Francji ""do zrealizowania"". - Jestem przekonany o zaangażowaniu Francji na rzecz korekty deficytu do 3 proc. (...) To ważne dla gospodarki Francji - powiedział Rehn. KE oceniła niedawno, że gospodarka Francji traci konkurencyjność. Moscovici potwierdził, że diagnoza KE jest słuszna. ""Nasza konkurencyjność pogorszyła się"" - przyznał, zapewniając, że rząd będzie pracować nad jej wzmocnieniem.",,
https://wiadomosci.onet.pl/swiat/niemcy-inflacja-zmniejszyla-sie-w-ubieglym-roku-do-20-proc/ef4k7,"Niemcy: inflacja zmniejszyła się w ubiegłym roku do 2,0 proc.","Inflacja w Niemczech zmniejszyła się w ubiegłym roku do 2,0 proc., podczas gdy w roku 2011 wyniosła jeszcze 2,3 proc. - głoszą opublikowane w środę pierwsze obliczenia Federalnego Urzędu Statystycznego z siedzibą w Wiesbaden.","Jak zaznacza agencja dpa, spadek inflacji nastąpił mimo tego, że benzyna jest obecnie w Niemczech tak droga jak nigdy przedtem, a w ciągu ubiegłego roku podrożały również olej opałowy i gaz ziemny. To dobra wiadomość dla niemieckich konsumentów, ale nie jest ona w stanie usunąć głęboko zakorzenionego lęku przed znaczną redukcją siły nabywczej pieniądza - wskazuje dpa, dodając, że wielomiliardowe wydatki Europejskiego Banku Centralnego na ratowanie banków i państw mogą w dłuższej perspektywie zagrozić równowadze kruchego systemu finansowego.",,
https://wiadomosci.onet.pl/kraj/bgk-program-mdm-ruszy-zgodnie-z-planem-od-stycznia-2014-r/tz4sv,BGK: program MdM ruszy zgodnie z planem - od stycznia 2014 r.,"Bank Gospodarstwa Krajowego prowadzi prace, które pozwolą uruchomić rządowy program ""Mieszkanie dla Młodych"" od stycznia 2014 r. - powiedział PAP Bogusław Białowąs z BGK. Dodał, że nie ma zagrożenia, by program wystartował z opóźnieniem.","W ocenie wicedyrektora Departamentu Usług Agencyjnych w BGK Bogusława Białowąsa ustawa o pomocy państwa przy kupowaniu pierwszego mieszkania z tzw. program ""Mieszkanie dla Młodych"", powinna wejść w życie na początku listopada br., a wnioski o dopłaty będzie można składać na początku przyszłego roku. ""Nie ma niebezpieczeństwa, by wprowadzenie programu zostało w jakikolwiek sposób opóźnione"" - podkreślił. Jak mówił, do współpracy z BGK zgłosiło się 12 banków, za pośrednictwem których będą udzielane takie kredyty. ""To duże banki sieciowe. Chcemy podpisać umowy z minimum 16 bankami. Abyśmy mogli ruszyć z programem na początku stycznia, musimy podpisać umowy z bankami najpóźniej w grudniu"" - powiedział. Wicedyrektor przypomniał, że MdM ma trwać do 2018 r. ""Po ocenie skutków programu przez rząd, zostanie rozważona możliwość ewentualnego jego przedłużenia"" - zauważył. Celem przyjętej pod koniec września przez Sejm ustawy MdM jest wsparcie osób do 35. roku życia w zakupie pierwszego nowego mieszkania. O dopłatę będą mogły ubiegać się też osoby, które kupią od dewelopera lub zbudują dom jednorodzinny. Pomoc państwa ma polegać na dofinansowaniu wkładu własnego oraz spłacie części kredytu. Zgodnie z ustawą rodzina bezdzietna i singiel dostaną od państwa 10 proc. ceny mieszkania. Jeśli rodzina lub osoba samotna ma potomstwo, dofinansowanie wyniesie 15 proc. Jeżeli w ciągu pięciu lat od zakupu lokalu urodzi się trzecie bądź kolejne dziecko - można będzie liczyć na dodatkowe 5 proc. Dopłatą ma być objęte maksymalnie 50 m kw. mieszkania lub domu o powierzchni odpowiednio do: 75 m kw. i 100 m kw. Ponadto rodzina z trójką dzieci będzie mogła kupić mieszkanie lub dom na rynku pierwotnym o powierzchni większej o 10 m kw. niż przewiduje to MdM. Dofinansowanie państwa dotyczyłoby 50 m kw. lokalu. Wicedyrektor Departamentu Usług Agencyjnych w BGK poinformował ponadto, że w pierwszym półroczu 2013 r. bank przyjął ponad 10 tys. wniosków ws. dopłat do oprocentowania preferencyjnych kredytów mieszkaniowych z programu ""Rodzina na Swoim"" (wygasł w grudniu 2012 r.). Jak mówił, od początku jego istnienia, czyli od 2007 roku z dofinansowania państwa skorzystało ponad 192 tys. osób. W tym czasie udzielono kredytów na ponad 34 mld zł, a wartość nieruchomości zakupionych z pomocą państwa przekroczyła 42 mld zł.",fot. Shutterstock,
http://wiadomosci.onet.pl/swiat/amerykanskie-banki-sa-w-duzo-lepszej-kondycji-niz-europejskie-w-2016-roku-zarobia/exy1nt,Amerykańskie banki są w dużo lepszej kondycji niż europejskie. W 2016 roku zarobią jednak mniej niż w dwóch poprzednich i mogą szukać tańszej kadry m.in. w Polsce,"Sektor bankowo-finansowy w USA jest w dobrej kondycji i mimo że po oczekiwanych podwyżkach stóp procentowych jego wyniki się pogorszą, pozostanie atrakcyjny. Coraz silniejszy dolar sprawia również, że będzie szukał w tym roku ciekawych miejsc do inwestowania. Jednym z nich może być Polska – uważa Andrzej Kurnicki, kierownik Katedry Finansów i Bankowości Uczelni Łazarskiego. To może oznaczać szanse dla absolwentów polskich uczelni na dobrą pracę dla korporacji z USA.","Analitycy oczekują, że Fed podniesie w tym roku stopy procentowe w USA co najmniej dwa razy. Wyniki tamtejszych banków mogą się więc pogorszyć. Udzieliły one bowiem sporo długoterminowych kredytów na zakup domów o niskim oprocentowaniu na poziomie 3,5–3,75 proc. Podwyżka stóp w 2016 roku obniży więc marże i zyski sektora bankowego za oceanem.",,
https://wiadomosci.onet.pl/swiat/carlo-tassara-sprzedal-33-mln-akcji-alior-banku-po-79-zl/qesj4,"Carlo Tassara sprzedał 3,3 mln akcji Alior Banku po 79 zł","Grupa Carlo Tassara sprzedała 3,3 mln akcji Alior Banku, stanowiące około 4,7 proc. kapitału zakładowego banku, po 79 zł za papier - podał Bloomberg, cytując komunikat UBS.","Sprzedaż akcji nastąpiła w procesie przyspieszonej budowy księgi popytu adresowanej do polskich i międzynarodowych inwestorów. Po sprzedaży akcji Carlo Tassara, przez jednostki zależne, nadal posiada około 26,2 proc. akcji Alior Banku. Akcje te zostały objęte 90-dniowym ograniczeniem zbywalności.",fot. Shutterstock,
https://wiadomosci.onet.pl/swiat/przewodniczacy-pe-ue-ratuje-banki-ale-traci-mlode-pokolenie/t5tf7,"Przewodniczący PE: UE ratuje banki, ale traci młode pokolenie","Unia Europejska wydaje setki miliardów euro na ratowanie swych banków, ale może w tym procesie stracić całe pokolenie młodych ludzi - ostrzegł w poniedziałek przewodniczący Parlamentu Europejskiego Martin Schulz.","Od czasu, gdy pod koniec 2009 roku w Grecji wybuchł kryzys zadłużenia, UE stworzyła skomplikowane mechanizmy ratunkowe dla krajów i ich chwiejących się instytucji sektora bankowego, przeznaczając na to w sumie 700 miliardów euro. Jednak - jak podkreśla Reuters - niewiele zrobiono, by zająć się druzgocącymi konsekwencjami społecznymi kryzysu; w całej UE 26 milionów ludzi jest bez pracy, w tym co drugi młody człowiek w Grecji, Hiszpanii, w niektórych regionach Włoch i Portugalii. ""Uratowaliśmy banki, ale grozi nam utrata pokolenia - powiedział Schulz agencji Reutera. - Jednym z największych zagrożeń dla Unii Europejskiej jest to, że ludzie całkiem przestają wierzyć w zdolność UE do rozwiązania ich problemów. A jeśli młodsze pokolenie traci zaufanie, to - moim zdaniem - Unia Europejska jest w prawdziwym niebezpieczeństwie"". Schulz nawiązał do debaty, w której uczestniczył ostatnio w Hiszpanii. Jedna z uczestniczek postawiła zarzut, że porzuca się młodych ludzi, żeby ratować banki. ""W praktyce zadała następujące pytanie: daliście 700 miliardów euro systemowi bankowemu, a ile pieniędzy macie dla mnie?"". Schulz przedstawił swoje zdanie w tej kwestii: ""Jeśli mamy 700 miliardów euro na stabilizowanie systemu bankowego, musimy mieć co najmniej tyle samo na stabilizowanie młodego pokolenia w takich krajach. Jesteśmy mistrzami świata w cięciach, ale mamy mniej pomysłów (...) jeśli chodzi o stymulowanie wzrostu"". ""Grecja, Hiszpania i Włochy mają zapewne pokolenia wykształcone lepiej niż kiedykolwiek w tych krajach, rodzice tych (młodych) ludzi inwestowali ogromne pieniądze w edukację swoich dzieci (...). A teraz, kiedy są one gotowe go pracy, społeczeństwo mówi: +Nie ma dla was miejsca+. Tworzymy stracone pokolenie"" - powiedział przewodniczący Parlamentu Europejskiego. Zdaniem Schulza w rozwiązywaniu problemów bardziej niż kiedykolwiek potrzebne są bezpośrednie powiązania między Unią Europejską a władzami regionalnymi i lokalnymi, zredukowanie biurokracji i dostarczenie pieniędzy bezpośrednio tam, gdzie są potrzebne. Podał jako przykład inwestycję w energię słoneczną w Grecji. Jeśli trzymamy się tradycyjnych metod - mówił - decyzja jest podejmowana w Brukseli, pieniądze są pozyskiwane gdzie indziej, opracowuje się program inwestycyjny, pieniądze są przekazywane rządowi centralnemu w Atenach, stamtąd trafiają do różnych ministerstw i w końcu docierają do władz lokalnych, czy regionalnych. ""Do tego czasu jesteśmy już znacznie starsi"" - podkreślił.",,
https://wiadomosci.onet.pl/chcesz-sie-dorobic-do-czterdziestki-ucz-sie-od-najlepszych/6bd4gj,Chcesz się dorobić do czterdziestki? Ucz się od najlepszych,"Chociaż swój sukces zawdzięczają przede wszystkim talentom fizycznym, a ich życie prywatne nierzadko budzi kontrowersje, od gwiazd sportu możesz nauczyć się wiele, jeśli chodzi o finanse. Specyfika życia wyczynowca to ogromne obciążenia i ryzyka, które jednak pozwalają w sprinterskim tempie realizować karierę zawodową. Za nią idą często astronomiczne kontrakty, a wraz z nimi wyzwanie w postaci zarządzania bardzo szybko akumulującym się majątkiem.","Wielu wybitnych sportowców udowodniło, że refleks i strategiczne myślenie wyćwiczone na boisku czy torze wyścigowym pomaga w budowaniu biznesowych imperiów i zabezpieczeniu finansowej przyszłości po zakończeniu intensywnej, ale krótkiej kariery. Trzydziestolatkowie, czterdziestolatkowie – to pokolenie wie, że musi samo zadbać o swoje finanse. Nikt za nich tego nie zrobi. Cel jest oczywisty: zarobić tyle, aby w dowolnym momencie przestać pracować i cieszyć się życiem. Jest grupa zawodowa, która od lat powszechnie realizuje to założenie. To profesjonalni sportowcy. Ich kariery są bardzo intensywne, ale trwają krótko. W każdej chwili mogą się skończyć w wyniku kontuzji. Warto się przyjrzeć ich finansom, aby skorzystać z tych doświadczeń. – Kariera zawodowa sportowców zwykle trwa nie dłużej niż 20 lat. To czas, w którym mogą zapewnić sobie środki na całe życie, aby po zakończeniu kariery zostać rentierem – mówi Beata Majewska, dyrektor Departamentu Private Banking Deutsche Bank. - Nawet jeśli o kontrakty dba ich przedstawiciel, to decyzja o tym, co robią z zarobionymi pieniędzmi, należy do nich samych. Ci sportowcy, którzy nie będą świadomie zarządzać swoimi finansami i pomnażać ich w najlepszym momencie kariery, mimo talentu i dużych zarobków mogą zostać bez środków do życia – dodaje. W trakcie aktywnej kariery dochody są duże. Stu najbogatszych sportowców na świecie zarobiło w ubiegłym roku 3,15 mld dolarów, wynika z wyliczeń magazynu „Forbes”. - Zarobki najlepszych sportowców rosną ze względu na inflację, ale też postępującą globalizację rozrywki. Najsłynniejsi piłkarze, koszykarze czy tenisiści odcinają kupony od swojej popularności w każdym miejscu na świecie – mówi Beata Majewska z Deutsche Bank. Co więcej, warto pamiętać, że wydarzenia sportowe z założenia ogląda się na żywo, przez co ich wartość reklamowa jest odporna na efekt nagrywarek DVR wycinających reklamy, a sprzedaż praw do transmisji ogranicza straty, które w innych sytuacjach przynosi piracki „drugi obieg”. Podstawowym źródłem przychodów sportowców są pensje wypłacane przez kluby (gry zespołowe) albo nagrody za wyniki w turniejach (tenis , golf, lekka atletyka). Drugim są kontrakty reklamowe. Ich wartość zależy od marki sportowca. Najbardziej obrotni czerpią też przychody z inwestycji biznesowych oraz finansowych, ale te nie są uwzględnione przez „Forbesa”. Najlepiej zarabiającym sportowcem jest obecnie kapitan reprezentacji Portugalii i piłkarz Realu Madryt, Christiano Ronaldo, którego zarobki w ubiegłym roku przekroczyły 88 mln dol. Tylko w ramach otrzymywanej w Realu regularnej pensji, otrzymał ponad 50 mln dol. Zaraz za nim, na liście najbogatszych znalazł się największy rywal Ronaldo z FC Barcelona, czyli Argentyńczyk Lionel Messi, z zarobkami przekraczającymi 81 mln dol. Trzeci jest koszykarz, który poprowadził w tym sezonie drużynę Cleveland Cavaliers do zdobycia mistrzostwa NBA. Na jago konto w ubiegłym roku wpłynęło ponad 77 mln dol. Amerykanie zarabiają najwięcej. Jest ich aż 65 wśród 100 najbogatszych. Dominują także amerykańskie ligi. Na liście jest aż 26 bejsbolistów i 18 koszykarzy i 21 zawodników futbolu amerykańskiego. Najpopularniejszą na świecie piłkę nożną reprezentuje zaledwie 12 zawodników. Na liście znalazło się też siedmiu tenisistów, pięciu golfistów, sześciu kierowców oraz trzech bokserów. Największy gwiazdor lekkiej atletyki Usain Bolt znalazł się dopiero na 32. miejscu. Przedstawiciele czterech najbardziej dochodowych dyscyplin zajmują aż trzy czwarte miejsc na liście. „Światowa Encyklopedia Sportu” zawiera ponad 8 tys. dyscyplin. Jednak wielkie pieniądze robi się zaledwie w kilku z nich. W rankingu znalazły się tylko dwie kobiety. Obie grają w tenisa. Serena Williams zajęła40. miejsce, a Maria Szarapowa dopiero 88. Bezwzględny rekordzista - jeśli chodzi o zarobki wśród Polaków - Robert Lewandowski nie znalazł się w zestawieniu amerykańskiego miesięcznika, chociaż według wyliczeń Super Expressu zarobił w 2014 roku 100 mln zł, nie znalazł się na liście „Forbesa”. Wśród 10 najlepiej zarabiających polskich sportowców znalazło się aż siedmiu piłkarzy grających w europejskich ligach, , jeden zawodnik futbolu amerykańskiego Sebastian Janikowski, tenisistka Agnieszka Radwańska i koszykarz NBA Marcin Gortat, który zajął drugie miejsce z 42,2 mln zł przychodów. Niestety wielu sportowcom, mimo niebotycznych zarobków, nie udaje się osiągnąć finansowej niezależności po zakończeniu kariery. Jak twierdzi Marcin Gortat aż 70 proc. zawodników NBA, najlepiej opłacanej ligi na świecie, gdzie średnie (!) zarobki wynoszą 5 milionów dolarów rocznie, po przejściu na emeryturę bankrutuje. – Większość zawodników w trakcie kariery wydaje po 60-80 tysięcy dolarów miesięcznie. Gdy skończą grać, ich możliwości finansowe znacznie się kurczą, ale oni nie są w stanie tego zaakceptować – tłumaczył w rozmowie z polskim „Forbesem”. Jak ocenia Beata Majewska z Deutsche Bank, coraz więcej gwiazd polskiego sportu zdaje sobie sprawę, że najbardziej komfortowym momentem na inwestycje jest okres, w którym mogą liczyć na stałe, wysokie przychody. Dobrym przykładem jest Robert Lewandowski, który po podpisaniu kontraktu z Bayernem Monachium został wspólnikiem w funduszu Protos Venture Capital wspierającym europejskie startupy internetowe. Zainwestował m.in. w platformę dla użytkowników gier przeglądarkowych dogry.pl, serwis pomagający znaleźć gosposie pomocedomowe.pl czy stronę do zamawiania posiłków skubacz.pl. Wśród najlepiej zarabiających polskich sportowców najbardziej zaradni są Adam Małysz, który większość przychodów czerpie z kontraktów reklamowych z Red Bullem, Generali i Orlenem oraz Agnieszka Radwańska. Tenisistka podpisała umowy reklamowe z m.in. z producentem AGD Amica, producentem strojów Lotto, siecią komórkową Play oraz Vanquis Bankiem. Bardziej bezpośrednio biznesem zajął się były żeglarz i medalista olimpijski Mateusz Kusznierewicz. Postanowił wesprzeć swoim wizerunkiem autorski pomysł podłączonych do internetu ramek na zdjęcia Zoom.me. Produkt wystartował w 2014 roku w partnerstwie z operatorem T-Mobile. Kibice koszykówki nie mają już złudzeń, że 32-letni Marcin Gortat raczej nie zostanie największą gwiazdą NBA. Jednak talent i pracowitość pozwoliły mu zostać podstawowym zawodnikiem solidnej drużyny z Waszyngtonu i podpisać pięcioletni kontrakt na 60 milionów dolarów. Jeśli chodzi o finanse Gortat należy do rozsądniejszych koszykarzy. – Nie interesują mnie wysokie zyski, ale stabilne, relatywnie pewne. Moje inwestycje są bardzo zróżnicowane – chodzi o akcje, obligacje, grunty, nieruchomości, jestem partnerem w kilku firmach – opowiadał Gortat miesięcznikowi „Forbes”. Dodaje, że daje mu to dwucyfrowy zwrot z inwestycji. – Efekt jest taki, że znacznie powiększyłem sumę pieniędzy, którą zarobiłem jako koszykarz – dodaje. Marcin Gortat może chwalić się pieniędzmi mimo zamiłowania do drogich samochodów (ma w garażu m.in. BMW M5 G-Power Hurricane, Porsche Panamera Turbo S ora Lexusa LFA). Mniej wybitni sportowcy, menedżerowie czy specjaliści nie zarabiają takich pieniędzy, ale mogą mieć podobny cel: osiągnąć niezależność finansową w wieku około 40 lat. Przy mniejszych dochodach potrzeba więcej czasu oraz dyscypliny. – Podstawą w dążeniu do niezależności finansowej są oszczędności i efektywne pomnażanie kapitału. Dotyczy to także zamożnych. Nie trzeba rezygnować z przyjemności, a z drugiej strony też niekoniecznie trzeba zawsze wybierać najtańsze rozwiązania. Jednak zawsze powinniśmy tak zarządzać nadwyżkami pieniędzy, aby pracowały na nas – mówi Beata Majewska z Deutsche Bank. –Dodatkowych przychodów, szczególnie tych z inwestycji kapitałowych, najlepiej jest szukać u szczytu kariery. To czas, gdy dysponujemy największymi możliwościami. Wydatków nie jesteśmy w stanie zmniejszyć o 100 proc., ale przychody z łatwością można zwielokrotnić – dodaje. Symulacje przygotowane przez Deutsche Bank pokazują, jak skuteczne może być oszczędzanie u szczytu kariery. Założone w nich zarobki odpowiadają przychodom menedżerów i specjalistów, a nie najwybitniejszych sportowców, ale 20-letni „sprint oszczędzania” również daje pokaźne efekty. Odkładając 2 tys. złotych miesięcznie przez dwie dekady oraz 40 tys. (np. premii) pod koniec każdego roku w 20 lat można uzbierać 2,8 mln złotych przy założeniu, że zostały zainwestowane w instrumenty, których potencjalny zysk netto wynosi 7 proc. rocznie przy miesięcznej kapitalizacji. Jeszcze więcej można zgromadzić, jeśli się nie skonsumuje, a odłoży wysokie, wypłacane co roku premie lub skumulowane oszczędności. Bohater drugiej symulacji zarabia dużo więcej i chociaż nie odkłada regularnie, może sobie pozwolić na wpłatę 80 tys. zł pod koniec każdego roku. W trakcie 20-letniego sprintu oszczędnościowego jest w stanie odłożyć 3,7 mln zł. Ta pokaźna suma także podwaja się po 10 latach. - Osobom szukającym inwestycji w skali roku 7-procentowy zwrot może wydawać się zawyżony. Jednak w długim okresie jest całkiem realny – tłumaczy Beata Majewska. – Tajemnica tkwi w dywersyfikacji. Inwestując w dłuższej perspektywie, część kapitału możemy ulokować w aktywa o dużej zmienności, np. akcje albo fundusze akcji. Ich zwrot w krótszym czasie – miesięcy czy roku – jest bardzo nieprzewidywalny, jednak w perspektywie dekad uśrednia się – dodaje. Koszykarz wszechczasów Michael Jordan, mimo rozrzutnego stylu życia, wyjątkowej skłonności do hazardu oraz przeciętnej smykałki do interesów, jest najlepiej zarabiającym emerytowanym sportowcem świata. W 2014 roku jego przychód wyniósł 100 mln dolarów. Żyłą złota jest marka obuwia sportowego Jordan, należąca do koncernu Nike oraz liczne kontrakty reklamowe. Majątek koszykarza wyceniany jest na ponad miliard dolarów. Człowiek-legenda może sobie pozwolić na rozrzutność. Pozostali mogą naśladować najlepszych.",,
https://wiadomosci.onet.pl/kraj/rzad-wciagnie-banki-do-pomocy-kopalniom/0h4fe3,Rząd wciągnie banki do pomocy kopalniom?,"Komisja Europejska poinformowała, że jest w ""bliskim i regularnym"" kontakcie z polskimi władzami w sprawie planu pomocy dla kopalń Kompanii Węglowej. Aby plan był zgodny z zasadami pomocy publicznej, konieczne jest zaangażowanie podmiotów prywatnych, możliwe, że będą to banki.","""Na tym etapie jedyne, co mogę potwierdzić to to, że jesteśmy w bliskim i regularnym kontakcie z polskimi władzami w sprawie planu zamykania i restrukturyzacji kopalń węgla"" – powiedział w czwartek rzecznik KE ds. konkurencji Ricardo Cardoso, pytany na konferencji prasowej o doniesienia mediów, że KE zakwestionowała plan dla Kompanii Węglowej. Polski resort skarbu poinformował w czwartek, że Nowa Kompania Węglowa powstanie w kształcie kapitałowym, który nie będzie zakwestionowany przez Komisję Europejską, co wymaga więcej czasu niż zakładany w styczniowym porozumieniu 30 września 2015 r. Wiceminister skarbu, pełnomocnik rządu ds. restrukturyzacji górnictwa węgla kamiennego Wojciech Kowalczyk powiedział, że trzeba tak zmienić strukturę kapitałową NKW ""by było to bezpieczne z punktu widzenia Komisji Europejskiej w kontekście dozwolonej pomocy publicznej"". ""W nowej strukturze musi być podmiot prywatny, np. prywatne instytucje finansowe, możliwe jest zaangażowanie banków"" – dodał. Wyjaśnił, że resort dąży do tego, by do końca pierwszego kwartału 2016 r. gotowe było finansowanie pomostowe. ""Teraz już przygotowujemy zręby pod nowy plan"" – powiedział. Notyfikację do Komisji Europejskiej w sprawie pomocy publicznej dla kopalń Kompanii Węglowej Polska złożyła na początku marca br. Zgodnie z decyzją Rady UE z dnia 10 grudnia 2010 r. w sprawie pomocy państwa ułatwiającej zamykanie niekonkurencyjnych kopalń węgla możliwe są dwie kategorie pomocy. Pierwsza jest przeznaczona na zamknięcie jednostek produkcyjnych węgla, druga na pokrycie kosztów nadzwyczajnych. Te drugie koszty mogą obejmować na przykład przekwalifikowanie pracowników i inne świadczenia socjalne. W przypadku pierwszej kategorii pomocy, czyli kwoty na zamknięcie, jej maksymalna wielkość jest ograniczona przepisami unijnymi. Wynika z nich, że nie może być ona rocznie większa niż kwota przyznana w ramach pomocy państwa dla górnictwa w 2010 r. Według UOKiK jest to kwota 400 mln zł. Zgodnie z unijnym prawem kopalnie w procesie wygaszenia, którym udzielono pomocy, będą mogły wydobywać węgiel do 2018 r., a procesy wygaszające (do których odnosi się drugi rodzaj pomocy) mogą trwać do 2027 r.",,
https://wiadomosci.onet.pl/kraj/upadek-sk-banku-w-wolominie-sledztwo-ws-braku-nadzoru-knf/c1m12py,Portal tvp.info: śledztwo ws. braku nadzoru KNF w związku z upadkiem SK Banku w Wołominie,"Prokuratura prowadzi śledztwo w sprawie niedopełnienia obowiązków i braku nadzoru KNF w związku z upadkiem jeszcze jednego, poza SKOK-iem Wołomin, banku w tym mieście - informuje portal tvp.info. Podaje, że chodzi o spółdzielczy SK Bank. Straty sięgają 3 mld zł.","Jak podaje portal tvp.info﻿, według ustaleń prokuratury SK Bank, czyli Spółdzielczy Bank Rzemiosła i Rolnictwa w Wołominie, stworzył wraz z warszawską firmą deweloperską rodzaj piramidy finansowej. Aby ominąć prawo bankowe, pieniądze trafiały do 50 powiązanych z tą firmą spółek. Dostały one ponad połowę kredytów, jakich SK Bank w ogóle udzielił. Wartość zobowiązań sięgnęła prawie 1,5 mld zł. Zabezpieczeniem były nieruchomości o zaniżonej wartości. Jak wynika z ustaleń śledczych, do których dotarł portal ﻿tvp.info, SK Bank tych wycen nie weryfikował. Nie sprawdzał też zdolności kredytowej spółek, a gdy nie spłacały kredytów - przedłużał im w nieskończoność spłatę, zamiast wypowiedzieć umowy kredytowe. W rezultacie bank ogłosił plajtę. ""Kulminacją afery było zatrzymanie w listopadzie 2017 r. aż 74 podejrzanych z SK Banku i firmy deweloperskiej. Prokuratura postawiła 85 osobom ponad tysiąc zarzutów. Już wówczas prokurator krajowy Bogdan Święczkowski informował, że śledczy badają, czy kierownictwo Komisji Nadzoru Finansowego dopełniło swoich obowiązków"" - czytamy na portalu. Jak napisano na portalu, na zaniedbania władz KNF w październiku 2016 r. wskazywała w raporcie Najwyższa Izba Kontroli, która zarzuciła KNF, że jej działania były nierzetelne, nieskuteczne i spóźnione. ""W przypadku SK Banku – jak twierdzi NIK – Komisja Nadzoru Finansowego spóźniła się z kontrolą o co najmniej dziewięć miesięcy. Podjęła ją dopiero we wrześniu 2014 r., cztery lata po poprzedniej, mimo wcześniejszych raportów o złej kondycji finansowej banku. Zarząd komisaryczny w SK Banku wprowadziła po kolejnym roku"" - napisano w artykule. POLECAMY: Tajemnice KNF: dziwna gra w sprawie szefa SKOK-ów Według NIK - jak zauważa ﻿ - KNF ""nie zapobiegła upadkowi SK Banku ze szkodą dla jego klientów"", na których spłatę nie wystarczył już majątek upadłego banku. KNF miała narazić na straty także Skarb Państwa. Opinie na temat kondycji banku, jakie Komisja przekazywała ministrowi finansów i NBP, były niepełne. ""W rezultacie minister finansów zgodził się na udzielenie gwarancji w wysokości 250 mln zł, które miały być zabezpieczeniem kredytu na ratowanie SK Banku, a Narodowy Bank Polski pożyczył bankowi aż pół miliarda złotych"" - czytamy na portalu. Działania prokuratury są – jak dowiedział się portal ﻿ – rezultatem ustaleń NIK. Chodzi o podejrzenie niedopełnienia obowiązków i przekroczenia uprawnień przez byłe władze KNF. Ten wątek jeszcze na początku 2018 r. został wyłączony z głównego śledztwa w sprawie afery SK Banku. Drugi wątek postępowania ma związek ze sprzedażą przez SK Bank tzw. polisolokat i indeksowanych kredytów walutowych. Dotyczy braku nadzoru byłego kierownictwa KNF i jest konsekwencją zawiadomienia o przestępstwie złożonego w prokuraturze przez Stowarzyszenie Stop Bankowemu Bezprawiu. Trwa jednocześnie szereg śledztw dotyczących afery w SKOK-u Wołomin. Zarzuty usłyszały już 1124 osoby. Prawie 300 zostało prawomocnie skazanych - przypomina portal. ",Straty sięgają 3 mld zł,
https://wiadomosci.onet.pl/kraj/prezes-skok-nie-stracilismy-zaufania-klientow/ze0y0,Prezes SKOK: nie straciliśmy zaufania klientów,"Mimo niekorzystnego raportu Komisji Nadzoru Finansowego dot. Spółdzielczych Kas Oszczędnościowo-Kredytowych, nie spadło zaufanie do tej instytucji, klientów stale przybywa - podkreślił na konferencji prasowej w sobotę prezes Kasy Krajowej SKOK Rafał Matusiak.","Chodzi o raport na temat sytuacji finansowej spółdzielczych kas oszczędnościowo-kredytowych za 2012 r.. KNF opublikowała go na początku czerwca br. Komisja uznała, że aż 44 z 55 istniejących kas wymaga wprowadzenia pilnych działań restrukturyzacyjnych, także z wykorzystaniem funduszu stabilizacyjnego. ""Sytuacja w kasach jest ustabilizowana, chociaż na bieżąco musimy wykonywać ogromną pracę związaną z dopasowywaniem się do wyjątkowo niestabilnego otoczenia prawnego"" - powiedział Matusiak dziennikarzom w przerwie 21. Krajowej Konferencji SKOK. Prezes Kas wyjaśnił, że na ocenę SKOK-ów wypłynęły zmiany przepisów: rozporządzeń ministra finansów i ustawy o SKOK. Według prezesa, raport KNF był podsumowaniem tych niekorzystnych dla kas uregulowań. Ocenił, że ""forma zaprezentowania danych w raporcie przez KNF oraz niepowiadomienie Kasy Krajowej o terminie publikacji tego raportu były niefortunne"". Co roku SKOK-om przybywa członków, rośnie wielkość depozytów, ale także kwota udzielonych kredytów i pożyczek - podkreślił zastępca dyrektora generalnego Rady Krajowej Wiktor Kamiński. W SKOK-ach obecnie (dane za pierwszy kwartał br.) oszczędności trzyma 2,63 mln Polaków (wobec 2,59 mln osób w 2012 r.). Według danych za pierwszy kwartał br. oszczędności Polaków w SKOK-ach wynosiły 18,2 mld zł (w 2012 - 16,8 mld zł), a zaciągnięte pożyczki - 11,5 mld zł (w 2012 r. - 11,13 mld zł). Jak mówił Kamiński, co roku przybywa SKOK-om ok. 1,5 mld zł aktywów, na które składają się środki zgromadzone na na rachunkach oszczędnościowych i depozyty członków Kas. W pierwszym kwartale br. przyrost aktywów był na poziomie poprzednich lat - podkreślił. ""Jeżeli chodzi o poziom płynności w Kasach w tej chwili relacja pożyczek do oszczędności wynosi 67,5 proc., a zatem mamy wysoką płynność. Kasy mają wystarczające środki na to, by w każdym momencie swoje bieżące zobowiązania regulować"" - powiedział Kamiński. Matusiak dodał, że oszczędności Polaków zgromadzone w SKOK-ach są bezpieczne. Gwarantują je takie mechanizmy jak: fundusz stabilizacyjny Kasy Krajowej, możliwość ingerencji przez Bankowy Fundusz Gwarancyjny (BFG) oraz możliwość wsparcia finansowego przez Narodowy Bank Polski. Pod koniec roku depozyty te zostaną objęte gwarancją BFG czyli będą one tak samo bezpieczne jak w bankach. Zdaniem Kamińskiego, zmiana zasad prowadzenia rachunkowości znacząco wpłynęła na prezentację wyników Kas Spółdzielczych. Podczas gdy jeszcze w 2012 r. miały one zysk, to obecnie na skutek kolejnych zmian w przepisach Kasy wykazują straty, mimo że faktycznie kondycja SKOK-ów się nie zmieniła. Uważa on, że głównym problemem jest tryb wprowadzenia tych zmian. Kasy nie otrzymały tzw. okresów przejściowych i swoją rachunkowość musiały dostosowywać z dnia na dzień. 12 czerwca br. weszła w życie nowelizacja ustawy o SKOK-ach. Mimo, że prezydent ją podpisał w połowie maja br., gdyż wprowadza ona korzystne rozwiązania dla członków SKOK i zwiększa stabilność systemu finansowego, to część przepisów w ubiegłym tygodniu skierował do Trybunału Konstytucyjnego z wnioskiem o zbadanie zgodności z Konstytucją.",fot. Iza Procyk-Lewandowska,
https://wiadomosci.onet.pl/swiat/przestepcy-w-wielkiej-brytanii-podszywaja-sie-pod-polski-bank/me0psdj,Przestępcy w Wielkiej Brytanii podszywają się pod polski bank,"PKO BP ostrzega swoich klientów przed oszustami, którzy w Wielkiej Brytanii podszywają się pod polski bank.","Przestępcy dzwonią do Polaków, mieszkających na Wyspach i oferują ""korzystne"" pożyczki. Przedstawiają się skrótem PKO BP, choć oznacza on Publiczny Kapitał Oszczędności, który nie ma nic wspólnego ze znanym, polskim bankiem. Przez wprowadzenie w błąd, Polacy nie zdają sobie sprawy, że są to oszuści, którzy jedynie chcą wyłudzić pieniądze, proponując ciekawe oferty kredytów, lokat, a także ubezpieczeń. Okazuje się, że firma pod nazwą Publiczny Kapitał Oszczędności nie istnieje. Nie ma jej w rejestrach KRS ani CEIDG, a podany adres na stronie internetowej to lokalizacja zwykłego bloku mieszkalnego w Warszawie. PKO BP ostrzega swoich klientów przed przestępcami, którzy podszywają się pod polski bank. Wszyscy, którzy zostali oszukani, powinni skontaktować się z brytyjskim inspektorem finansowym. Chcesz być na bieżąco z najważniejszymi informacjami dnia? Polub Onet Wiadomości na Facebooku!",,
https://wiadomosci.onet.pl/kraj/projektem-dot-pomocy-frankowiczom-poslowie-za-dalszymi-pracami/hxxdlg,Posłowie za dalszymi pracami nad projektem dot. pomocy frankowiczom,"Wszystkie kluby zapowiedziały chęć dalszych prac nad projektem autorstwa PO, który przewiduje przewalutowanie na złote kredytów hipotecznych zaciągniętych w walutach obcych - w czwartek odbyło się jego pierwsze czytanie w Sejmie.","Posłanka PO Krystyna Skowrońska, która w imieniu posłów wnioskodawców prezentowała projekt, poinformowała, że przewalutowanie następowałoby po kursie z dnia sporządzenia umowy restrukturyzacyjnej. Projekt zakłada, że wyliczać się będzie różnicę między wartością kredytu po przewalutowaniu a kwotą zadłużenia, jaką posiadałby w tym momencie kredytobiorca, gdyby w przeszłości zawarł z bankiem umowę o kredyt w złotych polskich, a nie w walucie. Połowa tej różnicy byłaby umarzana. Przez rok od jego wprowadzenia z programu mogłyby skorzystać osoby, których relacja wartości kredytu do wartości zabezpieczenia przekracza 120 proc. W kolejnym roku z tego rozwiązania skorzystać mogłyby osoby, w przypadku których ta relacja mieści się w widełkach 100-120 proc., a w kolejnym roku - 80-100 proc. Skowrońska mówiła, że przewalutowanie ma być możliwe do 2020 r., a program miałby objąć osoby posiadające mieszkania nie większe niż 75 m kw. i domy do 100 m kw. Zaznaczyła przy tym, że warunkiem jest, by mieszkanie było użytkowane na własne potrzeby. Te ograniczenia nie dotyczą osób z trójką i większą liczbą dzieci. Posłanka PO wskazywała, że według danych na koniec marca br. wartość portfela kredytów walutowych wynosiła 165 mld zł, z czego 144 mld zł stanowiły kredyty w szwajcarskiej walucie. ""To znaczące środki i po uwolnieniu franka powstał problem ze spłatą kredytów"" - mówiła. Dodała, że problem dla klientów jest m.in. to, że zabezpieczenie takich kredytów jest obecnie mniejsze niż wartość kredytu. Skowrońska wskazała, że według szacunków posłów PO proponowane rozwiązania miałyby kosztować banki 9-9,5 mld zł, ale jednocześnie byłyby one zwolnione od płacenia podatku dochodowego od umorzonej części kredytu. Apelowała jednocześnie do posłów opozycji, by nie krytykowali projektu, ale ""rozmawiali z nami"", m.in. jeśli chodzi o stawiane obostrzenia. ""To poważny projekt i jeśli ktoś ma zastrzeżenia do niego, to pytam się, gdzie są inne projekty"" - mówiła posłanka PO, zwracając się do posłów opozycji. Natomiast Jacek Brzezinka (PO) przypominał wypowiedzi posłów PiS z 2006 r., którzy negatywnie wypowiadali się na temat wydanej wówczas przez KNF Rekomendacji S, która miała ograniczyć udzielanie kredytów walutowych. Jak cytował Brzezinka: ""klub PiS z niepokojem przyjmuje zalecenia KNF, tzw. Rekomendację S wprowadzającą ograniczenia w dostępności do kredytów walutowych, których głównym skutkiem będzie zmniejszenie możliwości nabywania przez obywateli, szczególnie przez młode osoby własnych mieszkań"". ""Opowiadamy się za dostępnością do kredytów, co nie oznacza, że w przypadku gdy banki nadużywają swojej pozycji nie powinna następować interwencja państwa"" - stwierdził Paweł Szałamacha z PiS, odnosząc się do tych słów. Podkreślał też, że posłowie rządzącej koalicji uważali, iż problem frankowiczów sam się rozwiąże, tymczasem PiS już 4 lata temu złożył w Sejmie pierwszy projekt dotyczący pomocy frankowiczom - projekt z tzw. wężem walutowym, ale został on odrzucony, gdyż ""projekty opozycji lądują w koszu"". Jak mówił Szałamacha obecnie posłowie PO przedstawili projekt, który co prawda rozpoznaje problem, jednak go nie rozwiązuje. Wskazał, że propozycja PO zmierza do tego, by banki mogły zrestrukturyzować najsłabsze kredyty walutowe w swoich portfelach. Dodał, że choć projekt jest obarczony wieloma błędami, to PiS opowiada się za skierowaniem go do dalszych prac w komisji finansów. Podkreślił przy tym, że posłowie jego klubu będą składali do dokumentu poprawki. Za dalszymi pracami nad projektem opowiada się też klub PSL - mówiła posłanka Ludowców Genowefa Tokarska wskazując, że jest to projekt obejmujący bardzo ważne i trudne sprawy, ale jest on potrzebny i oczekiwany. Wymaga jednak pogłębionej dyskusji. Podobną opinię wyraził Piotr Paweł Bauć z Ruchu Palikota. ""Będziemy rekomendować, aby na komisji dalej pracować nad tym projektem (...)"" - mówił. Z kolei Andrzej Romanek ze Zjednoczonej Prawicy wyraził nadzieję, że podczas prac w komisji sejmowej projekt PO będzie procedowany razem z projektem dotyczącym kredytów walutowych, jaki ZP złożyła w lutym br. Romanek podkreślał, że według opinii ekspertów projekt jego klubu jest znacznie lepszy niż ten złożony przez PO. ""Nasz projekt realnie pomaga frankowiczom"" - podkreślał. Wincenty Elsner z SLD zwrócił uwagę, że Sojusz już w październiku 2014 r. zwracał uwagę premier Ewy Kopacz na problem kredytów frankowych, ale nic to nie dało. Wytykał jednocześnie, że propozycja PO jest ratunkiem dla banków, a nie kredytobiorców, gdyż ma dotyczyć zaledwie 4 proc. z nich. Zaznaczył jednak, że jego klub opowiada się za dalszymi pracami nad projektem posłów PO, mimo że w jego opinii ""jest on ratunkiem dla banków"" a nie kredytobiorców. Podkreślił też, że Sojusz będzie składał poprawki do dokumentu. ""Być może cokolwiek da się poprawić w tym projekcie"" - mówił. Wiceminister finansów Izabela Leszczyna poinformowała natomiast, że choć nie ma jeszcze oficjalnego stanowiska resortu do tego projektu, to przyznała, że MF będzie rekomendował pozytywne odniesienie się do dokumentu. ""W szczególności popieramy rozwiązanie, które umożliwią kredytobiorcom, który zaciągnęli kredyty mieszkaniowe (...) wyeliminowanie ryzyka kursowego"" - wskazała. Pochwaliła też zapis mówiący o podzieleniu się ryzykiem między bankiem a kredytobiorcą. Jak mówiła, projektowane rozwiązania muszą być sprawiedliwe wobec różnych kredytobiorców, ale też wobec deponentów, którzy w sektorze bankowym mają swoje oszczędności. ""Oznacza to, że propozycje rozwiązania problemu muszą być na tyle odpowiedzialne, by nie doprowadziły do destabilizacji systemu bankowego. Znalezienie złotego środka nie jest łatwe (...). Projekt PO wydaje się rozsądnym kompromisem"" - stwierdziła. Leszczyna poinformowała ponadto, że MF w odpowiedzi na sygnały o trudnej sytuacji różnych grup kredytobiorców opracowało projekt ustawy, której celem jest wsparcie takich osób. ""Chcemy aby osoby, które utraciły pracę, a które spłacają kredyty mieszkaniowe mogły w tym trudnym okresie poszukiwania nowej pracy obsługiwać swoje kredyty"" - wskazała.",,
https://wiadomosci.onet.pl/swiat/szef-banku-cypru-zlozyl-rezygnacje/pk1jh,Szef Banku Cypru złożył rezygnację,"Szef cypryjskiego banku centralnego zrezygnował ze stanowiska. Andreas Artemis złożył dymisję, która ma być rozpatrzona na zebraniu zarządu banku.",Przyczyną jego rezygnacji jest porozumienie Cypru z Brukselą mające uratowac finanse publiczne kraju. ,,
https://wiadomosci.onet.pl/swiat/niemcy-jeden-z-szefow-deutsche-bank-objety-sledztwem-ws-oszustw/gjgrk,Niemcy: jeden z szefów Deutsche Bank objęty śledztwem ws. oszustw,"Śledztwem w sprawie wielomilionowych oszustw podatkowych objęty został jeden z dwóch prezesów Deutsche Bank - największego banku komercyjnego w Niemczech - Juergen Fitschen, a także główny menedżer finansowy tego banku Stefan Krause - poinformowano w środę.","Prokuratura niemieckiego kraju związkowego Hesja wydała nakazy aresztowania pięciu pracowników Deutsche Bank, których podejrzewa się o pranie pieniędzy i usiłowanie ukrycia przestępstwa. Nie ujawniono tożsamości ani stanowisk tych aresztowanych. Według prokuratury na łącznie 25 pracownikach tego banku ciążą zarzuty poważnych nadużyć podatkowych, prania pieniędzy i usiłowania ukrycia przestępstwa. Istnieje podejrzenie, że władzom śledczym utrudniano zbieranie materiału dowodowego. Deutsche Bank zapewnił o swym zamiarze kontynuowania pełnej współpracy z prowadzącymi dochodzenie. W związku z dochodzeniem w tej sprawie około pięciuset funkcjonariuszy Federalnego Urzędu Kryminalnego (BKA), policji skarbowej i policji federalnej dokonało w środę rano przeszukań pomieszczeń centrali Deutsche Bank we Frankfurcie nad Menem oraz innych mieszkań i biur, w tym również w Berlinie i Duesseldorfie. Prowadzone śledztwo dotyczy oszustw podatkowych towarzyszących sprzedaży praw do emisji dwutlenku węgla. W jego ramach rewizję w Deutsche Bank przeprowadzono już wiosną 2010 roku. Deutsche Bank poinformował, że Fitschen i Krause podpisali zakwestionowaną przez prokuraturę deklarację podatku obrotowego z 2009 roku. Fitschen był wtedy członkiem zarządu Deutsche Bank; jednym z dwóch szefów, obok Anshu Jaina, został w czerwcu br. ""Bank dobrowolnie skorygował tę deklarację dawno temu. W odróżnieniu od prokuratury Deutsche Bank stoi na stanowisku, że tę korektę złożono terminowo"" - głosi oświadczenie banku.",,
https://wiadomosci.onet.pl/swiat/ue-brak-porozumienia-ws-likwidacji-bankow/ygcpe,UE: brak porozumienia ws. likwidacji banków,Wciąż brak ostatecznego kompromisu w sprawie wspólnego mechanizmu likwidacji banków. Unijni ministrowie finansów mają zakończyć rozmowy na ten temat dopiero w przyszłym tygodniu.,"Negocjacje trwały kilkanaście godzin. Choć nie przyniosły oczekiwanego rezultatu, litewski minister finansów Rimantas Sadzius uważa, że porozumienie jest bardzo blisko. ""Wciąż nie mamy formalnego rozwiązania na stole, ale zrobiliśmy ogromny krok naprzód"" - powiedział Sadzius. O ""prawdziwym postępie"" w rozmowach mówił dziś także unijny komisarz ds. rynku wewnętrznego Michel Barnier. ""Myślę, że mamy wszystkie podstawy, by osiągnąć porozumienie w przyszłym tygodniu, musimy je teraz doprecyzować"" - powiedział Barnier.  Najtrudniejsze zagadnienia podczas negocjacji dotyczą między innymi tego kto ma decydować o upadłości banków oraz z czego powinna być finansowana pomoc dla zagrożonych instytucji. ",fot. Shutterstock,
https://wiadomosci.onet.pl/swiat/rzady-luksemburga-malty-i-slowenii-nie-jestesmy-podobni-do-cypru/5hmre,"Rządy Luksemburga, Malty i Słowenii: nie jesteśmy podobni do Cypru","Luksemburg i Malta broniły w środę swoich sektorów bankowych przed zarzutami, że są znacznie przerośnięte. Podkreślały, że ich sytuacji nie da się porównać do problemów Cypru. Również Słowenia stara się zapewnić, że jest w lepszej kondycji niż Cypr.","Na Cyprze sektor bankowy był ośmiokrotnie większy niż PKB kraju; w liczącym 500 tys. mieszańców Luksemburgu jest on 20 razy większy niż PKB. Starając się zdystansować od kłopotów Cypru, rząd Luksemburga ogłosił, że ""jest zaniepokojony niedawnymi uwagami i deklaracjami"" na temat ryzyka finansowego, jakim stały się przerośnięte sektory bankowe. O ile ta gałąź gospodarki była na Cyprze ""strukturalnie niezrównoważona"", o tyle sektor finansowy Luksemburga ""działa na rzecz strefy euro, przyciągając inwestycje i przyczyniając się w ten sposób do ogólnego wzrostu konkurencyjności"" krajów unii walutowej - głosi komunikat rządu. W poniedziałek szef eurogrupy Jeroen Dijsselbloem powiedział, że kraje, w których rozrosły się nadmiernie sektory finansowe - jak Luksemburg i Malta - muszą je uzdrowić już teraz, bo nie będą mogły liczyć na pakiet pomocowy od strefy euro. Również minister finansów Niemiec Wolfgang Schaeuble wyraził niepokój o niezrównoważony model gospodarczy niektórych krajów UE - pisze AP, wyjaśniając, że źródłem takich obaw jest fakt, że w małych krajach o bardzo dużych sektorach bankowych rząd nie byłby w stanie przyjść z pomocą instytucjom finansowym, gdyby dotknął je kryzys. Oznacza to, że jeśli doszłoby do niewypłacalności banków na dużą skalę, finanse publiczne tych państw załamałyby się szybko pod ciężarem akcji ratunkowych. Na uwagi Dijsselbloema i Schaeublego zareagowała również Malta i Słowenia. Gubernator banku centralnego Malty Josef Bonnici powiedział w środę w wywiadzie dla dziennika ""The Times"": ""Wszelkie porównania między sytuacją Cypru a sytuacją Malty są mylne. Problemy banków cypryjskich wynikły w dużej mierze ze strat, jakie poniosły one w związku z inwestycjami w greckie obligacje, a ekspozycja banków maltańskich (na ten typ ryzyka) jest bardzo ograniczona"". Ponadto według Bonniciego, który jest również członkiem rady dyrektorów Europejskiego Banku Centralnego, banki cypryjskie były bardzo aktywne na arenie międzynarodowej i silnie uzależnione od zagranicznych źródeł finansowania, podczas gdy maltańskie instytucje finansowe nie są narażone na ryzyka związane z obcym kapitałem. Nowa premier Słowenii Alenka Bratuszek zapewniła w środę, że jej kraj nie będzie następnym po Cyprze krajem, który zwróci się o zagraniczne pakiety pomocowe. ""Słowenia jest w stanie poradzić sobie sama"" - powiedziała premier w słoweńskim parlamencie. ""Uzdrowienie naszego systemu bankowego jest naszym głównym priorytetem, a minister finansów pracuje nad tym dniami i nocami"" - dodała Bratuszek. Słowenia, która przystąpiwszy w 2007 roku do unii walutowej cieszyła się opinią ""najlepszego ucznia strefy euro"" - jak pisze AFP - wpadła w roku 2012 w recesję, z której zapewne nie wyjdzie w 2013 roku. Jej system bankowy ugina się pod ciężarem złych długów, które warte są, w ocenie Międzynarodowego Funduszu Walutowego, 7 mld euro. 18 marca MFW uznał, że w 2013 roku trzy największe banki Słowenii będą potrzebowały miliard euro na rekapitalizację, a suma ta może wzrosnąć, jeśli pogorszy się kondycja gospodarcza kraju.",fot. PAP/EPA,
https://wiadomosci.onet.pl/swiat/ue-kraje-spoza-strefy-euro-stawiaja-warunki-ws-unii-bankowej/smv4q,UE: kraje spoza strefy euro stawiają warunki ws. unii bankowej,"Kraje UE spoza euro chcą większych zabezpieczeń instytucjonalnych i finansowych, by ewentualnie wejść do wspólnego nadzoru bankowego z kluczową rolą Europejskiego Banku Centralnego. Chcą więcej niż statut obserwatora w Radzie Prezesów EBC - podają źródła UE.","Komisja Europejska przedstawi jutro swą propozycje w sprawie europejskiego nadzoru bankowego. Źródła w KE ujawniły, że do ostatniego momentu trwały prace, jak zmienić propozycje, by bardziej dostosować ją do postulatów państw spoza euro, zwłaszcza Polski i Szwecji. KE chce, by jak najwięcej państw z całej UE uczestniczyło w tzw. unii bankowej, której wspólny nadzór ma być pierwszym elementem. Ambasadorzy 10 państw UE spoza eurolandu spotkali się wczoraj, aby omówić gnębiące je wątpliwości. - 62 proc. sektora bankowego w krajach Europy Środkowej-Wschodniej jest w rękach banków strefy euro. Decyzję dotyczące nadzoru bankowego eurolandu będą więc mieć wpływ także na nas - powiedział dyplomata jednego z tych krajów. Obawy - wskazał - dotyczą tego, że banki eurolandu zmienią status swych banków-córek w krajach spoza euro (tzw. subsidiaries) na zwykłe filie bankowe, a wtedy ""władza z nadzoru krajowego w Budapeszcie, Pradze czy Warszawie przeniesie się do Frankfurtu"", gdzie siedzibę ma EBC. Są też obawy, że w ramach nowego nadzoru strefie euro jako blokowi łatwiej będzie podejmować decyzje o wycofywaniu kapitału z banków córek, by stabilizować euro. Kolejna obawa dotyczy tego, że obywatele w krajach spoza euro zaczną lokować swe pieniądze w bankach w Austrii czy w Niemczech, bo będą chronione gwarancjami nowego stałego funduszu strefy euro EMS. Dlatego, jak podały źródła, kraje spoza euro muszą bardzo ostrożnie rozważyć wejście do unii bankowej, ""ale nie chcemy by z tego wynikały tylko obowiązki, ale też prawa"". Wyjaśnił, że nie wystarczy zwykły status obserwatora bez prawa zabierania głosu w Radzie Prezesów Europejskiego Banku Centralnego (EBC), który ma pełnić kluczową rolę w nowym nadzorze. Postulaty dotyczą też zabezpieczeń finansowych - skoro banki eurolandu będą mogły być dokapitalizowane bezpośrednio z EMS, to trzeba znaleźć rozwiązanie dla banków spoza euro. Jednym z rozwiązań mogłoby być rozszerzenie na system bankowy obecnego zakresu działania funduszy dla państw spoza euro tzw. możliwości pożyczkowej (balance of payments facility), z którego UE wraz z Międzynarodowym Funduszem Walutowym wsparła już Węgry i Litwę. Kraje spoza euro mają prawo veta, bowiem decyzja o nadzorze bankowym ma zapadać jednomyślnie w oparciu o traktat UE. Ale jak zauważył dyplomata, istnieje ryzyko, że jak dziesiątka będzie za mocno się sprzeciwiać, to wtedy strefa euro ""zorganizuje nadzór"" poza traktatem UE. Dyplomata zastrzegł, że ""10"" nie tworzy jednorodnego bloku: inne stanowiska mają kraje, gdzie jak w Czechach niemal w 100 proc. są banki strefy euro, a inne Szwecja czy Dania, które mają silne narodowe instytucje finansowe. Wielka Brytania już publicznie zapowiadała, że nie jest zainteresowana udziałem w unii bankowej. Dwa różne źródła w Brukseli - jedno w KE, a drugie w jednym z krajów euro - powiedziały, że Polska i Szwecja w dyskusjach z KE wyrażały zainteresowanie uczestniczeniem w unii bankowej. Była komisarz UE ds. polityki regionalnej, eurodeputowana Danuta Huebner oceniła w ubiegłym tygodniu, że Polska powinna wejść do wspólnego nadzoru bankowego. Będzie on najpewniej warunkiem wejścia do całej unii bankowej, która obejmie też w przyszłości wspólny system gwarantowania depozytów bankowych i wspólny fundusz restrukturyzacji i likwidacji banków. - Musimy rozważyć maksymalne wejście, czyli udział we wszystkich instytucjach, które unia bankowa tworzy i które będą otwarte dla krajów spoza euro - powiedziała europosłanka. Zaznaczyła, że dotąd nie wiadomo dokładnie, które elementy unii bankowej będą otwarte dla całej ""27"", a które tylko dla ""17"". Huebner oceniła też, że unia bankowa jest ""pierwszą z wielkich, strategicznych zmian UE"", ale stwarza też zagrożenia dalszego podziału na ""Europę dwóch prędkości"". Wspólny nadzór, w którym kluczową rolę ma odgrywać EBC, miałby stopniowo wchodzić w życie począwszy od stycznia 2013 r. i być pierwszym krokiem w kierunku tzw. unii bankowej. KE przekonuje, że jej propozycja będzie otwarta dla wszystkich 27 krajów UE. Polska jak dotąd nie złożyła deklaracji o przystąpieniu do wspólnego nadzoru, choć jak zaznaczał minister finansów Jacek Rostowski, wspólny nadzór eurolandu - pod pewnymi warunkami - może być dla Polski ""nawet pożądany"".","Jose Manuel Barroso, fot. PAP/EPA",
https://wiadomosci.onet.pl/kraj/opti-capital-banki-powinny-byc-motorem-wzrostow-gieldowych-wyjatkiem-alior/lyemq,"Opti Capital: Banki powinny być motorem wzrostów giełdowych, wyjątkiem Alior","Motorem wzrostów na GPW powinny być banki, które powinny poprawić wyniki w trzecim kwartale. Wyjątkiem może być Alior Bank, który po zmianie zasad księgowania przychodów z bancassurance może pokazać wręcz stratę kwartalną, poinformował agencję ISBnews partner Opti Capital dr Tomasz Bursa.","""Na GPW w Warszawie oczekujemy wzrostów, tym bardziej, że rynek stracił wczoraj 0,5% na zamknięciu. Motorem wzrostów powinny być banki, w przypadku których oczekujemy stopniowej poprawy wyników w trzecim kwartale"" - powiedział ISBnews Bursa Sezon wyników kwartalnych banków rozpoczyna się przyszłym tygodniu. ""Jedynym wyjątkiem może być Alior Bank, który podał komunikat o oczekiwanych słabych wynikach za trzeci kwartał, związanych ze zmianą zasad księgowania przychodów z bancassurance (negatywny wpływ 105 mln zł na zysk netto, co prawdopodobnie spowoduje stratę kwartalną Alior Banku)"" – dodał Bursa.",fot. Iza Procyk-Lewandowska,
https://wiadomosci.onet.pl/swiat/ue-porozumienie-w-sprawie-wspolnego-nadzoru-bankowego/355p7,UE: porozumienie w sprawie wspólnego nadzoru bankowego,Negocjatorzy Parlamentu Europejskiego i państw UE wstępnie porozumieli się we wtorek w sprawie utworzenia wspólnego nadzoru bankowego - poinformowała irlandzka prezydencja Unii.,"Instytucją odpowiedzialną za nadzór europejskich banków będzie Europejski Bank Centralny. Jednolity mechanizm nadzoru bankowego (z ang. SSM) ma być centralnym elementem unii bankowej, a pełną zdolność do działania osiągnie w marcu 2014 r. Celem mechanizmu jest poprawa stabilności sektora finansowego. ""Odbudowa zaufania do nadzoru nad europejskimi bankami jest niezwykle ważna dla ustabilizowania sytuacji w Europie"" - oświadczył minister finansów pełniącej półroczne przewodnictwo w UE Irlandii Michael Noonan. ""To pierwszy, fundamentalny krok w kierunku prawdziwej unii bankowej, która musi odbudować zaufanie do banków strefy euro oraz zapewnić solidność i wiarygodność sektora bankowego"" - powiedział komisarz UE ds. rynku wewnętrznego Michel Barnier. Utworzenie wspólnego nadzoru bankowego umożliwi też bezpośrednie dokapitalizowanie banków strefy euro ze środków funduszu ratunkowego EMS, co odciąży finanse publiczne. Nadzór ma objąć duże banki strefy euro, ale będzie także otwarty dla państw, które jeszcze nie mają wspólnej waluty, jak Polska. Jak podała irlandzka prezydencja, porozumienie z PE ""potwierdza równowagę pomiędzy prawami"" państw, które uczestniczą w SSM, a uprawnieniami krajów, które zdecydują się pozostać poza nim.",fot. Shutterstock,
https://wiadomosci.onet.pl/swiat/usa-dwa-banki-podejrzane-o-lamanie-sankcji-wobec-iranu/5xsg5,USA: dwa banki podejrzane o łamanie sankcji wobec Iranu,"Władze USA sprawdzają, czy dwa duże banki - Royal Bank of Scotland (RBS) i Commerzbank - dopuszczały się naruszania amerykańskich sankcji wobec Iranu - informuje Reuters. Oba banki przyznają, że może to mieć dla nich poważne konsekwencje finansowe.","Inny bank - Standard Chartered, oskarżony o ukrywanie transakcji z Iranem - zgodził się zapłacić w USA karę wysokości 340 milionów USD. Temu bankowi, mającemu siedzibę w Londynie, zarzucono, że jego nowojorski oddział regularnie usuwał z transferów pieniężnych dane wskazujące na związki z Iranem. Rzecznik RBS nie chciał komentować doniesień na temat amerykańskich podejrzeń. Wskazał natomiast, że RBS informował już w tym miesiącu, iż zainicjował rozmowy z władzami USA i Wielkiej Brytanii, dotyczące stosowania się banku do sankcji wobec Iranu. Reuters wskazuje, że bankowi może grozić znaczna kara finansowa. Wobec RBS, który w 82 proc. należy do brytyjskich podatników, prowadzone jest też śledztwo w związku z manipulowaniem stopą kredytu międzybankowego Libor. Także Commerzbank - drugi co do wielkości bank niemiecki, w którym państwo ma 25 proc. udziałów - przyznał, że śledztwo, prowadzone w Stanach Zjednoczonych w związku z podejrzeniem naruszania sankcji wobec Iranu może mieć dla niego ""znaczne negatywne konsekwencje"". USA nałożyły sankcje na Iran w 1979 roku, gdy irańscy studenci opanowali amerykańską ambasadę w Teheranie i wzięli zakładników. W ostatnich latach Waszyngton zaostrzył te sankcje, usiłując zmusić Teheran do odstąpienia od kontrowersyjnego programu nuklearnego. Sankcje nałożyła też na Iran Unia Europejska i Rada Bezpieczeństwa ONZ.",Fot. AFP,
https://wiadomosci.onet.pl/swiat/mfw-nowelizacja-ustawy-zagraza-niezaleznosci-banku-centralnego-serbii/258z5,MFW: nowelizacja ustawy zagraża niezależności banku centralnego Serbii,"Międzynarodowy Fundusz Walutowy skrytykował w czwartek projekt nowelizacji ustawy o Narodowym Banku Serbii (NBS), którego prezes Dejan Szokszić podał się tego dnia do dymisji. MFW i Szokszić uznali proponowane przepisy za osłabiające niezależność banku.","W liście opublikowanym po dymisji Szokszicia MFW stwierdza, że nowelizacja, umożliwiająca NBS skupowanie na rynku wtórnym papierów wartościowych emitowanych przez rząd lub inny podmiot publiczny ""de facto pozwala na pośrednie finansowanie sektora publicznego, co stanowiłoby poważne ryzyko dla rezerw walutowych NBS i kursu wymiany"". Nowelizacja - według rządu premiera Ivicy Daczicia - miałaby przyczynić się do poprawy nadzoru nad bankiem centralnym, ale zdaniem Unii Europejskiej oznaczałaby ""krok wstecz"" na drodze integracji Serbii z UE - pisze Reuters. Szokszić poinformował w swym oświadczeniu, że podał się do dymisji, ponieważ proponowane poprawki, nad którymi debatuje parlament, - naruszają niezależność Narodowego Banku Serbii - i utrudniają podejmowanie decyzji przez kierownictwo banku centralnego. Daczić objął urząd premiera w zeszłym tygodniu, w czasie, kiedy gospodarka Serbii ześlizguje się w recesję, zadłużenie zwiększa gwałtownie, a stopa bezrobocia wynosi 25 proc. Zatwierdzenie 27 lipca składu koalicyjnego gabinetu zakończyło blisko trzymiesięczny okres politycznych przetargów po wyborach parlamentarnych z 6 maja. Dojście do władzy rządu złożonego głównie z socjalistów z Serbskiej Partii Socjalistycznej Daczicia i nacjonalistów z Serbskiej Partii Postępowej (SNS) zostało uznane w stolicach europejskich za zagrożenie dla procesu zbliżenia Serbii z UE. Daczić, oskarżając Szokszicia o zaniedbania, argumentował, że nad NBS potrzebny jest ściślejszy nadzór oraz bardziej zgodna współpraca z rządem, który stara się prowadzić bardziej ekspansywną politykę fiskalną w celu pobudzenia wzrostu gospodarczego. Jak powiedział Milenko Dżeletović z SNS, celem nowelizacji jest włączenie banku centralnego w realizację celów zapowiedzianych przez premiera: - stymulowania aktywności biznesowej i podniesienia standardu życia oraz materialnej zamożności obywateli - .",,
https://wiadomosci.onet.pl/kraj/bank-pbp-chce-podwoic-liczbe-klientow-akcja-kredytowa-wzrosnie-do-16-mld-zl/n8npt,"Bank PBP chce podwoić liczbę klientów, akcja kredytowa wzrośnie do 1,6 mld zł","Polski Bank Przedsiębiorczości (PBP) zakończył 2012 r. z ok. 10-mln zyskiem netto, a w roku bieżącym są perspektywy na poprawę, poinformował agencję ISBnews prezes Maciej Stańczuk. Jego zdaniem, bank powinien podwoić liczbę klientów korporacyjnych, a akcja kredytowa wzrośnie do 1,6 mld zł z nieco poniżej 1,0 mld zł w ubiegłym roku. Plany giełdowe zostały odłożone na przyszły rok.","""Kłopoty DM IDMSA, naszego współwłaściciela, nie odbiły się na wynikach banku w 2012 r., ale znacząco ograniczyły możliwości rozwoju. W efekcie początek ubiegłego roku poszedł na marne, ale w II połowie odbudowaliśmy naszą pozycję, zaufanie klientów oraz płynność"" - powiedział Stańczuk w rozmowie z agencją ISBnews podczas XX Forum Gospodarczego w Toruniu. Prezes dodał, bank skupia się obecnie na rozwoju i akwizycji nowych klientów, także indywidualnych depozytowych. To pozwoli bankowi zarówno zdywersyfikować źródła przychodów, jak i zabezpieczyć się przed ewentualnym zaostrzeniem przepisów dotyczących zabezpieczeń ryzyka kredytowego. Daje także szansę na dobry wynik finansowy. ""Nie zakończyliśmy jeszcze sprawozdania finansowego za 2012 r., ale spodziewam się ok. 10-mln wyniku netto. W tym roku nie zrobiliśmy planów, przedstawimy je za ok. miesiąc, ale uważam, że perspektywy mamy bardzo dobre"" - powiedział Stańczuk. Prezes podkreślił, że plany na 2013 r. zakładają wzrost akcji kredytowej z niecałego miliarda złotych do ok. 1,6 mld zł oraz podwojenie liczby klientów korporacyjnych do 100 z ok. 50 obecnie. ""Po ubiegłorocznych problemach i wolniejszym od planów rozwoju w tym roku nie będziemy potrzebowali dokapitalizowania, nasz współczynnik wypłacalności sięga 22%. Dlatego plany giełdowe odkładamy do momentu, gdy spadnie on do 15-16%, czyli do końca roku. Na pewno więc będzie to w roku 2014, ale też nie przesądzamy o debiucie giełdowym, mogą to być także obligacje podporządkowane"" - podsumował Stańczuk w rozmowie z ISBnews.",fot. Thinkstock/Design Pics,
https://wiadomosci.onet.pl/swiat/agencja-moodys-obnizyla-noty-trzech-amerykanskich-bankow/013p2,Agencja Moody's obniżyła noty trzech amerykańskich banków,"Amerykańska agencja ratingowa Moody's obniżyła w czwartek o jeden stopień noty trzech największych amerykańskich banków: Goldman Sachs, JPMorgan i Morgan Stanley.",,fot. Shutterstock,
https://wiadomosci.onet.pl/kraj/szydlo-niebawem-projekt-podatku-bankowego-pis/p0bvjb,Szydło: niebawem projekt podatku bankowego PiS,"Obecnie problemem jest strona dochodowa budżetu, w tym niskie wpływy z VAT – ocenia Beata Szydło, kandydatka PiS na premiera. Szydło wskazała, że podatek bankowy to jedno z możliwych źródeł dochodów. Szczegóły dot. podatku PiS ma przedstawić w najbliższym czasie.","Rząd w poniedziałek przyjął wstępnie projekt budżetu na 2016 rok z deficytem nie większym niż 54,620 mld zł wobec maksymalnie 46 mld zł przewidzianych na ten rok. ""To jest niewątpliwie budżet wyborczy. Próba »kupowania« głosów Polaków. (...) Życzyłabym sobie i mam nadzieję, że już niedługo tak się stanie, aby budżet nie był doraźny, jednoroczny, ale, żeby zawierał spojrzenie w przyszłość. Rząd myśli z dnia na dzień. Budżet ma dawać spojrzenie nie na jeden rok, ale na perspektywę inwestycyjną na lata przyszłe"" – powiedziała Szydło. Pytana o możliwość modyfikacji budżetu i założeń po ewentualnej wygranej PiS, Szydło odpowiedziała: ""Jeżeli chodzi o wszelkie zmiany dotyczące budżetu, to powinniśmy wrócić do tego po wyborach parlamentarnych"". Kandydatka PiS na premiera uważa, że problemem jest dochodowa strona budżetu. ""PiS ma projekty kilku programów. Najważniejsze dla nas będzie wsparcie rodzin – koszt tego programu szacujemy na 22 mld zł. To dla nas priorytet, pierwsze do realizacji"" – powiedziała. ""Dziś problemem jest strona dochodowa budżetu – dramatycznie niskie wpływy z VAT, na które nie ma reakcji ze strony rządu. My, oprócz strony wydatkowej, pokazywaliśmy też inne źródła dochodowe"" – dodała. Szydło poinformowała, że PiS niebawem przedstawi szczegóły projektu podatku bankowego. ""Podatek bankowy pokazujemy jako jedno z możliwych źródeł dochodu"" – powiedziała. ""Szczegóły tego projektu podamy bardzo niebawem"" – dodała.",Kandydatka PiS na premiera Beata Szydło,
https://wiadomosci.onet.pl/kraj/zbp-polski-sektor-bankowy-obronil-sie-przed-kryzysem/wb6ye,ZBP: polski sektor bankowy obronił się przed kryzysem,"W czasie ostatniego kryzysu polski sektor bankowy nie tylko nie wymagał wsparcia, jak miało to miejsce w przypadku większości krajów UE, ale rósł w siłę - wynika z raportu „Polska i Europa – kryzys i konsekwencje”, przygotowanego przez Związek Banków Polskich.","Autorzy badania przygotowanego z okazji rozpoczętego we wtorek Forum Ekonomicznego w Krynicy wskazali, iż wsparcie udzielone sektorowi bankowego w latach 2008-2012 wyniosło łącznie aż 591 mld euro. Środki te zostały wykorzystana przez 19 unijnych krajów, z czego lwią część pochłonęły trzy – Niemcy, Wielka Brytania oraz Hiszpania. Eksperci z ZBP podkreślili, że polskie banki jako jedne z nielicznych w Unii nie tylko nie skorzystały z takiego wsparcia, ale wzmacniały swój poziom bezpieczeństwa poprzez przeciwdziałanie nadmiernemu zadłużaniu się klientów oraz zaostrzanie regulacji w zakresie kredytów konsumpcyjnych oraz hipotecznych. W raporcie czytamy, że nasz sektor bankowy w latach 2008-14 nie tylko skutecznie przeciwstawiał się negatywnym trendom rynkowym, ale także się rozwijał. ""Wzrost akcji kredytowej w tym czasie wyniósł prawie 40 proc., udział kapitału polskiego w latach 2008-2013 zwiększył się o 19 proc., a koncentracja sektora bankowego nie wzrosła. Co więcej, za korzystną uznać można tendencję wzrostową aktywów największych polskich banków na tle ich europejskich odpowiedników"" - czytamy w opracowaniu. Prezes ZBP Krzysztof Pietraszkiewicz podkreślił, że brak potrzeby udzielenia pomocy naszym bankom podczas największego od Wielkiego Kryzysu spowolnienia gospodarczego w Europie świadczy o jego ogromnej dojrzałości i stabilności. ""Naszym zdaniem jest to wynik mądrze prowadzonej polityki bankowej przez wszystkich przedstawicieli branży. Cały czas jednak należy wzmacniać polski sektor bankowy, osiągając strategiczne porozumienie w sprawie jego roli w społecznej gospodarce rynkowej"" - zaznaczył. Z badania wynika, że spośród wszystkich 28 państw UE Polska jest na trzecim miejscu pod względem przewidywanego wzrostu PKB w latach 2014-19. To efekt oczekiwanego przyspieszenia gospodarczego naszego kraju oraz rozwoju gospodarczego Niemiec, które są naszym największym partnerem handlowym. ""Duży wpływ na tak optymistyczne przewidywania ma również prognozowany wzrost zagranicznych inwestycji w Polsce, będący efektem m.in. utrzymania funkcjonowania specjalnych stref ekonomicznych"" - zaznaczono w raporcie. ""Analizując zmiany gospodarcze, jakie zaszły w Polsce, należy bardzo wyraźnie podkreślić, iż sukces ostatnich lat nie był dziełem przypadku. Myślę, że Polska ma szansę wykorzystać najbliższe lata dla zwiększania tempa wzrostu gospodarczego oraz tworzenia nowoczesnych miejsc pracy"" - ocenił Pietraszkiewicz. Eksperci z ZBP wskazali, że w okresie zawirowań gospodarczych wzrost długu publicznego w relacji do PKB należał w naszym kraju do jednego z najniższych w Europie. ""W latach 2006-13 wartość wskaźnika w kraju wyniosła 9,7 pkt proc. W tym samym czasie wśród aż 15 krajów Unii dług zwiększył się od 20 do niemal 100 proc. Prognozy do roku 2019 wskazują, że Polska będzie w gronie państw, których poziom długu publicznego względem PKB spadnie"" - czytamy. Z badania wynika ponadto, że poprawie uległa również nasza wymiana handlowa z innymi krajami. ""Eksport dóbr z Polski rósł rocznie średnio o ponad 6,3 proc., a import o 5,3 proc. W obu przypadkach znajdujemy się w czołówce wśród państw UE, a prognozy są optymistyczne. Zarówno pod względem wzrostu importu, jak i wzrostu eksportu w latach 2014-19 Polska będzie zajmować drugie miejsce w UE"" - napisano. Odnosząc się do rynku pracy Związek wskazał, że w analizowanym okresie tylko cztery unijne kraje zanotowały spadek bezrobocia; wśród nich znalazła się Polska. ""Spadek wyniósł 3,5 proc. i jedynie Niemcy zanotowały lepszy wynik, sięgający blisko 5 proc."" - poinformowali autorzy badania.",fot. Shutterstock,
https://wiadomosci.onet.pl/kraj/knf-propozycje-rekomendacji-ws-dzialalnosci-inwestycyjnej-bankow/jkjk5,KNF: Propozycje rekomendacji ws. działalności inwestycyjnej banków,"Komisja Nadzoru Finansowego ocenia, że realizacja planowanych rekomendacji związanych z działalnością inwestycyjną banków nie wywoła potrzeby ograniczenia ani wydzielenia tej działalności przez banki - podała Komisja we wtorkowym komunikacie.","KNF podała, że zapoznała się we wtorek z przygotowaną przez UKNF informacją na temat czynników ryzyka związanych z wykonywaniem działalności inwestycyjnej oraz maklerskiej przez banki i rekomendacjami dotyczącymi rozwiązań o charakterze systemowym. UKNF proponuje obowiązkowe wyodrębnienie z banku działalności inwestycyjnej na rachunek własny po przekroczeniu określonego progu jej istotności. ""Uwzględniając obecną ograniczoną skalę działalności inwestycyjnej banków w Polsce, realizacja przedłożonych rekomendacji nie skutkowałaby potrzebą ograniczenia ani wydzielenia tej działalności przez banki"" - napisano w komunikacie. ""Przyjęcie rekomendowanych zmian tworzyłoby warunki do dalszego efektywnego i bezpiecznego rozwoju sektora bankowego oraz do dalszego rozwoju rynku kapitałowego w Polsce, a w szczególności do pobudzenia publicznego obrotu skarbowymi papierami wartościowymi"" - dodano. KNF podała we wtorek, że nie wyklucza poparcia postulatu sektora bankowego dotyczącego objęcia całej działalności inwestycyjnej (również w zakresie obrotu zorganizowanego) jednolitą licencją bankową.",fot. Shutterstock,
https://wiadomosci.onet.pl/kraj/ekonomistka-problem-bankow-uderzy-we-wszystkich/rd9hr1,Ekonomistka: problem banków uderzy we wszystkich,"W środę posłowie zdecydowali, że 90 proc. kosztów związanych z przewalutowaniem kredytów hipotecznych spadnie na instytucje finansowe. Ekonomistka konfederacji Lewiatan, Małgorzata Starczewska-Krzysztoszek podkreśla, że decyzja parlamentarzystów może mieć wpływ zarówno na finanse banków, jak i nas wszystkich.","Większość Polaków korzysta z kont, więc instytucje przerzucą koszty na klientów. Mogą wzrosnąć opłaty za rachunki czy korzystanie z kart płatniczych. Jak dodaje rozmówczyni IAR, na rozwiązaniu przyjętym przez Sejm straci też budżet. Banki będą miały wyższe koszty i zapłacą niższy podatek. Małgorzata Starczewska-Krzysztoszek szacuje, że finanse publiczne stracą około 4 mld zł. Na warszawskim parkiecie inwestorom obawiającym się o zyski banków puściły w czwartek nerwy, pozbywali się oni bankowych papierów, czego konsekwencją była znaczna przecena akcji. Spadek cen akcji banków to zła wiadomość dla Polaków, którzy pośrednio są ich współwłaścicielami. Ekspertka szacuje, że klienci Otwartych Funduszy Emerytalnych stracili na gwałtownych spadkach około 2 mld zł. Zgodnie z uchwalonymi w środę późnym wieczorem przepisami, po spełnieniu kilku warunków kredytobiorca mógłby ubiegać się w swoim banku o przewalutowanie posiadanego kredytu hipotecznego w walucie obcej, czyli m.in. w szwajcarskim franku. Przewalutowanie następować ma po kursie z dnia sporządzenia umowy restrukturyzacyjnej i polegać na wyliczeniu różnicy pomiędzy wartością kredytu po przewalutowaniu a kwotą zadłużenia, jaką posiadałby w tym momencie kredytobiorca, gdyby w przeszłości zawarł z bankiem umowę o kredyt w polskich złotych. Zgodnie z nieoczekiwanie przyjętą przez większość posłów poprawką autorstwa SLD bank ma umarzać aż 90 proc. tej kwoty. Jeżeli natomiast różnica byłaby wartością ujemną, to nie podlegałaby umorzeniu, ale stanowiła zobowiązanie kredytobiorcy w całości. W pierwotnej wersji propozycja mówiła o rozłożeniu kosztów po równo pomiędzy bankiem a kredytobiorcą. ""Klient, który wziął kredyt we franku dostanie opcję niemalże anulowania całego zakładu walutowego, który zawarł"" - powiedziała PAP Marta Jeżewska-Wasilewska z Wood&Co. Jej zdaniem, w praktyce kurs przewalutowania kredytu będzie dla klienta banku o 10 proc. wyższy od kursu po jakim zaciągnął kredyt. ""To oznacza potworne starty dla banków"" - oceniła Jeżewska-Wasilewska. Zdaniem dyrektor działu analiz w Erste Securities Magdaleny Komarackiej rynek nie wie, jakie dane ma dyskontować. ""Początkowo była mowa, że zmiany mają kosztować banki ok. 10 mld zł, ale biorąc pod uwagę poprawkę SLD oraz rozszerzenie kręgu uprawnionych do przewalutowania (zwiększono limity powierzchni nieruchomości - PAP) koszty te mogą wzrosnąć o dodatkowe 10 mld zł. Nie wiemy w jakim czasie to się przełoży na wyniki banków, jak banki zaksięgują uprawdopodobnioną stratę"" - powiedziała. Przewodniczący senackiej komisji budżetu i finansów publicznych z PO, Kazimierz Kleina powiedział, że Senat przywróci zapisy dzielące koszt przewalutowania kredytów hipotecznych po połowie. Izba wyższa parlamentu zajmie się ustawą 2 września, na następnym posiedzeniu. Kleina dodał, że kierowana przez niego komisja będzie zajmować się ustawą 27 sierpnia. ""Mamy więc trochę czasu, aby przyjrzeć się uchwalonym rozwiązaniom"" - stwierdził. Zaznaczył jednak, że w jego opinii Sejm ""zdecydowanie za daleko poszedł przyjmując ustawę w takim kształcie"". ""Moim zdaniem powinniśmy powrócić do pierwotnego kształtu ustawy, czyli rozłożenia kosztów restrukturyzacji równo pomiędzy kredytobiorcę a bank"" - podkreślił. ""Nie możemy pozwolić na wywrócenie całego systemu bankowego do góry nogami. Nie można przyjmować tak ważnych rozwiązań pod wpływem emocji, chwili i »gry politycznej niektórych osób«"" - dodał.",,
https://wiadomosci.onet.pl/swiat/amerykanski-bank-dla-bogatych-zaoferuje-pozyczki-zwyklym-zjadaczom-chleba/v8dnn5,Amerykański bank dla bogatych zaoferuje pożyczki zwykłym zjadaczom chleba,"Goldman Sachs, bank, który przez ostatnie 146 lat był bankiem dla uprzywilejowanych, chce stanąć do walki o zwykłego konsumenta, oferując kredyty konsumpcyjne przez internet – pisze New York Times.","Nowy biznes Goldman Sachs, który jest jeszcze w powijakach, będzie udostępniał pożyczki warte kilka tysięcy dolarów przez stronę internetową, bez ponoszenia kosztów na placówki i obsługę. Bank zamierza ruszyć z pierwszymi pożyczkami w przyszłym roku, podają anonimowe źródła. Jednak nowe przedsięwzięcie jest obarczone dużym ryzykiem. Po wybuchu kryzysu finansowego Goldman Sachs był oskarżany o czerpanie korzyści, podczas gdy klienci tracili swoje domy obciążone hipoteką. Jeśli bank będzie rygorystycznie podchodził do pożyczkobiorców i będzie pozywał rodziny mające problemy ze spłacaniem długu, może odzyskać opinię banku bogacącego się kosztem zwykłych ludzi – pisze ""New York Times"". Na dodatek, Goldman Sachs bierze się za biznes, w którym nie ma zbyt dużego doświadczenia, tzn. relacje z klientem, który nie cieszy się dużą płynnością finansową.",,
https://wiadomosci.onet.pl/swiat/cypr-czeka-wzrost-podatkow-restrukturyzacja-bankow-i-prywatyzacja/bp0zx,"Cypr czeka wzrost podatków, restrukturyzacja banków i prywatyzacja","Cypr przyjął plan stabilizacji systemu bankowego i finansów rządowych, aby móc skorzystać z pakietu międzynarodowej pomocy finansowej wysokości 10 mld euro. Dla wyspy oznacza to m.in. wzrost podatków, restrukturyzację banków i prywatyzację.","Międzynarodowy Fundusz Walutowy (MFW), którego wkład w ratowanie Cypru wyniesie 1 mld euro (9 mld euro będzie pochodzić ze strefy euro i Europejskiego Banku Centralnego), podkreśla, że jest to plan ambitny, a jego realizacja będzie wymagała od Cypryjczyków ""wielkich wysiłków"". Opodatkowanie odsetek ma wzrosnąć z 15 proc. do 30 proc., a podatek korporacyjny z 10 proc. do 12,5 proc. Nowy minister finansów Cypru Haris Jeorjadis podkreślił pierwszego dnia na tym urzędzie, że jest zdecydowany honorować zobowiązania Cypru. Poprzednik Jeorjadisa, Michalis Sarris, podał się do dymisji we wtorek. Plan dla dwóch największych cypryjskich banków - Bank of Cyprus i Laiki - wywołuje szczególne kontrowersje, ponieważ zakłada poważne straty - mówi się nawet o 60 procentach - właścicieli depozytów powyżej 100 tys. euro. MFW podkreśla jednak, że 95 proc. deponentów ma na kontach mniej niż 100 tys. euro, więc nie dotkną ich żadne obciążenia. Bank Laiki ma zostać zlikwidowany, a depozyty do 100 tys. euro przejmie Bank of Cyprus. Gospodarka cypryjska przeżywa recesję, a bezrobocie na wyspie wynosi ok. 15 proc. Zgodnie z najnowszym porozumieniem Cypr ma czas do 2018 roku, a więc o dwa lata więcej niż pierwotnie planowano, by spełnić warunki uzyskania pożyczki ratunkowej od strefy euro i MFW. W ramach projektu z listopada ub.r. kraj miał mieć na to czas do 2016 r. Także o dwa lata, do 2018 roku, przedłużono okres, w którym sprywatyzowane mają zostać przedsiębiorstwa publiczne i te należące w połowie do państwa.",fot. PAP/EPA,
https://wiadomosci.onet.pl/kraj/rzecznik-skok-raport-knf-zawiera-bledy-merytoryczne/660ks,Rzecznik SKOK: raport KNF zawiera błędy merytoryczne,"Raport Komisji Nadzoru Finansowego w sprawie sytuacji w SKOK-ach zawiera błędy merytoryczne, w odniesieniu do kredytów mieszkaniowych - powiedział rzecznik Krajowej SKOK Andrzej Dunajski.","W piątkowym komunikacie rzecznik SKOK odniósł się do opublikowanej przez KNF prezentacji ws. sytuacji w kasach, na którą powoływały się media. ""Opublikowany w późnych godzinach popołudniowych raport KNF, na który wybiórczo i w tonie sensacji powołują się media w Polsce, wyraźnie rzutuje na wizerunek spółdzielczych kas oszczędnościowo-kredytowych. Wspomniany raport doprowadził do serii artykułów zawierających przekłamania, nieścisłości, a przede wszystkim manipulacji dziennikarskich"" - podkreślił Dunajski. KNF opublikował w czwartek prezentację, z której wynikało, że 44 z 55 istniejących kas wymaga wprowadzenia pilnych działań restrukturyzacyjnych. Ponadto 28 miało stratę na koniec minionego roku. Taka sama ich liczba ma współczynnik wypłacalności poniżej 4 proc. W raporcie stwierdzono też m.in., że 30 proc. portfela kredytowego SKOK-ów stanowią kredyty przeterminowane, wśród nich istotny udział stanowią kredyty mieszkaniowe. Rzecznik SKOK wskazał, że na polskim rynku finansowym istnieje i funkcjonuje 55 spółdzielczych kas oszczędnościowo-kredytowych, z których każda jest osobnym podmiotem prawnym i prowadzi odrębną politykę finansową, produktową i sprzedażową, które decydują o wynikach ich działalności. Rzecznik poinformował też, że raport KNF zawiera błędy merytoryczne. Przywołał przy tym fragment raportu, w którym Komisja wskazała, że w portfelu kredytowym kas dominują kredyty mieszkaniowe, co może powodować wzrost ryzyka kredytowego z uwagi na spadek cen nieruchomości. ""Wskazanie to jest ewidentnym błędem. W portfelu kredytowym SKOK-ów istotną rolę odgrywają pożyczki udzielane członkom kas w celu poprawy warunków mieszkaniowych. Pożyczki udzielane w SKOK-ach do października 2012 r. to produkty finansowe z okresem spłaty do 5 lat, nie zaś, jak w przypadku kredytów mieszkaniowych, do lat 30, a tym samym wolne od wspomnianego w prezentacji ryzyka związanego ze spadkiem cen nieruchomości (inne rodzaje zabezpieczeń)"" - wskazał rzecznik SKOK. W efekcie - jak zaznaczył Dunajski - w raporcie wskazuje się na 22-procentowy udział należności przeterminowanych w portfelu Kasy Stefczyka. ""Porównując poziom przeterminowań w SKOK-ach do banków prowadzących porównywalną działalność detaliczną, możemy zobaczyć, na podstawie opublikowanego sprawozdania jednego z banków notowanych na giełdzie, że poziom przeterminowań w tym obszarze przekracza 39 proc."" - dodał rzecznik.",fot. Iza Procyk-Lewandowska,
https://wiadomosci.onet.pl/kraj/sprawa-amber-gold-jest-zabagniona-i-spier/cdxs7,"""Sprawa Amber Gold jest zabagniona i spier…""","- Grajmy w otwarte karty. Sprawa toczy się od 2009 r. Jest zabagniona i spier…! Dopiero od początku lipca ustalamy, o co tu chodzi - wyznał w rozmowie z ""Wprost"" śledczy znający sprawę Amber Gold. Zdaniem tygodnika prokuratorzy ""do tej pory byli pogubieni, błądzili po omacku, nie umiejąc wytłumaczyć się, na czym polegają interesy państwa P.""","""Czwartek, 7 rano. Agenci ABW i prokuratorzy wchodzą do mieszkania Katarzyny i Marcina P. Przeszukują nieruchomości, biura należące do właścicieli Amber Gold. Państwo P. dali im pretekst. Złożyli w sądzie rejestrowym potwierdzenie przelewu, które wygląda na podrobione. Podłożyli się. Agenci ABW i prokuratorzy wreszcie mogą dobrać się do papierów Amber Gold"" - czytamy na łamach tygodnika. Dziennikarze ""Wprost"" dotarli do planu śledztwa, które od lipca toczy się przeciwko właścicielom Amber Gold. Prowadzą je funkcjonariusze Agencji Bezpieczeństwa Wewnętrznego i Prokuratury Okręgowej w Gdańsku. ""Co ciekawe, śledztwo nie dotyczy całej działalności państwa P., a jedynie przestępstwa, które miało być popełnione do 15 maja 2012 r. Chodzi o kwotę 25 mln zł. Amber Gold miało wprowadzić w błąd swoich klientów. Wpłacali oni pieniądze na zakup złota, a w rzeczywistości spółka przeznaczała pozyskane środki na inne cele"" - czytamy. Zdaniem tygodnika podstawą wszczęcia śledztwa było zawiadomienie banku BGŻ z maja br. - bankowcy podejrzewali, że parabank może prać brudne pieniądze. Kto zaniedbał sprawę Amber Gold? Śledczy, z którymi rozmawiali dziennikarze ""Wprost"", przyznali, że sprawę Amber Gold zaniedbała Prokuratura Rejonowa w Gdańsku-Wrzeszczu i pani prokurator Barbara K. ""Jej decyzje są rzeczywiście zastanawiające. Dostaje 15 grudnia 2009 r. zawiadomienie z Komisji Nadzoru Finansowego, która zarzuca Amber Gold prowadzenie działalności bankowej bez zezwolenia. Pani prokurator odmawia wszczęcia śledztwa, potem umarza postępowanie. Postępuje tak, choć sąd wytyka jej m.in. nieustalenie źródeł finansowania Amber Gold i brak weryfikacji zawartości skrytek, w których państwo P. mieli trzymać złoto. Nie weryfikuje też ani nie zabezpiecza dokumentów spółki. Po wskazaniu sądu, by prowadzić sprawę dalej, pani prokurator zamawia opinię u biegłego. Robi to w styczniu 2011 r. Do lipca 2012 r. opinia nie powstaje, a pani prokurator nie naciska biegłego, by się pospieszył"" - pisze ""Wprost"". Czy był to brak wiedzy, a może zła wola? Jak donosi tygodnik, prześwietlenie działań pani prokurator jest utrudnione, gdyż jest ona po ciężkiej chorobie. - Jak sądzę, do pracy już nie wróci - stwierdził anonimowy rozmówca ""Wprost"". Znający sprawę śledczy zaznaczył w rozmowie z dziennikarzami: ""Dopiero niedawno pomorski urząd skarbowy wszczął kontrolę w Amber Gold. Panowie, grajmy w otwarte karty. Sprawa toczy się od 2009 r. Jest zabagniona i spier…! Dopiero od początku ustalamy, o co tu chodzi"". Amber Gold to firma inwestująca w złoto i inne kruszce, działająca od 2009 r. Klientów kusiła wysokim oprocentowaniem inwestycji - przekraczającym nawet 10 proc. w skali roku, które znacznie przewyższało oprocentowanie lokat bankowych. W poniedziałek poinformowano o likwidacji spółki. Komisja Nadzoru Finansowego umieściła Amber Gold na tzw. liście ostrzeżeń publicznych, ponieważ ma wątpliwości, czy spółka nie wykonuje czynności bankowych bez licencji. Więcej na ten temat w najnowszym numerze tygodnika ""Wprost"".","Prezes spółki Amber Gold Marcin P., fot. PAP/Piotr Pędziszewski",
https://wiadomosci.onet.pl/swiat/niemcy-szef-deutsche-banku-ubolewa-z-powodu-interwencji-u-wladz/rgr2c,Niemcy: szef Deutsche Banku ubolewa z powodu interwencji u władz,Szef największego w Niemczech banku komercyjnego Deutsche Bank Juergen Fitschen ubolewa z powodu swej telefonicznej interwencji u krajowego premiera Hesji Volkera Bouffiera ws. prowadzonego śledztwa antykorupcyjnego - poinformowała w poniedziałek agencja dpa.,"Powołała się ona na źródła z otoczenia Fitschena, według których uznaje on obecnie ten telefon za błąd. Potwierdzono w ten sposób wiadomość, jaka ukaże się we wtorkowym wydaniu dziennika ""Sueddeutsche Zeitung"". Po dokonanych w środę przeszukaniach biur Deutsche Banku Fitschen poskarżył się Bouffierowi, że ta policyjna akcja na dużą skalę pociągnęła za sobą katastrofalne skutki dla reputacji podległej mu instytucji. Zarówno bank, jak i rządowa kancelaria w Wiesbaden potwierdziły w niedzielę fakt przeprowadzenia rozmowy telefonicznej w tej sprawie. ""Premier krajowy wyraźnie oświadczył, że chodzi o śledztwa prokuratorskie, do których nie może się wtrącać"" - powiedział rzecznik heskiego rządu Michael Busser. Około pięciuset funkcjonariuszy Federalnego Urzędu Kryminalnego (BKA), policji skarbowej i policji federalnej dokonało w środę rano przeszukań pomieszczeń centrali Deutsche Banku we Frankfurcie nad Menem oraz innych mieszkań i biur, w tym również w Berlinie i Duesseldorfie. Prowadzone śledztwo dotyczy oszustw podatkowych, towarzyszących sprzedaży praw do emisji dwutlenku węgla. W jego ramach rewizję w Deutsche Banku przeprowadzono już wiosną 2010 roku. Według prokuratury łącznie 25 pracowników tego banku podejrzewa się o poważne nadużycia podatkowe, pranie pieniędzy i usiłowanie ukrycia przestępstwa. Pięć z tych osób zostało już aresztowanych. Istnieje podejrzenie, że władzom śledczym utrudniano zbieranie materiału dowodowego. Deutsche Bank zapewnił o swym zamiarze kontynuowania pełnej współpracy z prowadzącymi dochodzenie. W kręgu zainteresowania prokuratury znaleźli się również Fitschen oraz odpowiedzialny za finanse członek zarządu Deutsche Banku Stefan Krause. Obaj dokonali korekt w swych złożonych wcześniej deklaracjach podatkowych za rok 2009. W grudniu 2011 roku sąd krajowy we Frankfurcie nad Menem skazał na kary więzienia sześciu mężczyzn, którzy przyznali się, że przy transkontynentalnej sprzedaży praw do emisji dwutlenku węgla sprzeniewierzyli należny od tych transakcji podatek VAT w łącznej kwocie co najmniej 230 mln euro. Deutsche Bank zaangażowany był w te transakcje jako pośrednik. Fitschen jest jednym z dwóch prezesów zarządu Deutsche Banku - wraz z nim funkcję tę pełni Anshu Jain.",,
https://wiadomosci.onet.pl/swiat/szwajcaria-odrzucono-ustawe-ws-przekazywania-usa-danych-bankowych/ft3xk,Szwajcaria: odrzucono ustawę ws. przekazywania USA danych bankowych,"Parlament Szwajcarii definitywnie odrzucił w środę ustawę, która miała zapewnić władzom USA dostęp do danych na temat kont ich obywateli w bankach szwajcarskich, co wspomogłoby walkę z uchylaniem się Amerykanów przed podatkami.","Stosunkiem 123 do 63 głosów Rada Narodowa czyli izba większa parlamentu ponownie nie zgodziła się na przyjęcie ustawy, uchwalonej wcześniej przez będącą izbą mniejszą Radę Kantonów. Po raz pierwszy Rada Narodowa odrzuciła tę ustawę we wtorek, co skłoniło Radę Kantonów do skierowania jej do izby większej po raz drugi. Wszystkie szwajcarskie ustawy muszą być w identycznym brzmieniu uchwalone przez obie izby parlamentu. O tym, która z izb zajmie się projektem danej ustawy jako pierwsza, decydują wspólnie przewodniczący Rady Kantonów i Rady Narodowej. Jeśli któraś z izb dwukrotnie odrzuci ustawę przyjętą już przez drugą izbę, oznacza to kres procedury legislacyjnej w danej sprawie. Ustawa, nazywana popularnie ""lex USA"", miała zezwolić bankom na przekazywanie informacji o zasobach ich klientów amerykańskiej prokuraturze i odsunąć w ten sposób groźbę finansowych sankcji karnych, które - jak się szacuje - mogą kosztować szwajcarski sektor bankowy nawet 10 mld dolarów. Szwajcarska minister finansów Eveline Widmer-Schlumpf ostrzegała, że bez uchwalenia ustawy nie zniknie ""rzeczywiste niebezpieczeństwo"" eskalacji sporu podatkowego z USA. Według niej rząd chciał stworzyć szwajcarskim bankom prawne podstawy uniknięcia postępowań karnych z tytułu wcześniejszych nielegalnych z amerykańskiego punktu widzenia operacji. Wielu deputowanych zarzucało USA, że chcą zaszantażować Szwajcarię groźbą procesów i wypchnięcia jej z amerykańskiego rynku finansowego. Jak argumentowano, Waszyngton wzbraniał się przed jakąkolwiek deklaracją, że uchwalenie ustawy udaremni wysuwanie nowych roszczeń.",fot. PAP/EPA,
https://wiadomosci.onet.pl/swiat/rzad-zwrocil-sie-do-eurolandu-o-pomoc-dla-bankow/3x59c,Rząd zwrócił się do eurolandu o pomoc dla banków,Minister finansów Hiszpanii Luis de Guindos złożył w poniedziałek w imieniu rządu swego kraju oficjalną prośbę do strefy euro o zasilenie hiszpańskich banków funduszami pomocowymi. Prośbę złożono na ręce szefa eurogrupy Jean-Claude'a Junckera.,"De Guindos przedłożył w imieniu gabinetu premiera Mariano Rajoya list zawierający formalną prośbę o ""udzielenie pomocy finansowej"" tym instytucjom finansowym, które potrzebują kapitału. Nie podano o jaką kwotę chodzi i na jakich warunkach pieniądze mają być pożyczone. W ocenie ministra de Guindosa oprocentowanie pożyczek dla banków hiszpańskich powinno wynieść 3-4 proc., a kredyty te będą zapewne udzielone na ponad 15 lat. Kraje strefy euro zobowiązały się 9 czerwca przeznaczyć na dokapitalizowanie hiszpańskich banków do 100 mld euro, w nadziei na uratowanie instytucji obciążonych toksycznymi aktywami, których znaczną część stanowią kredyty udzielone sektorowi nieruchomości. W czwartek ujawniono wyceny audytorów, którzy uznali, że ratowanie sektora bankowego w Hiszpanii może kosztować 62 mld euro. Rząd Hiszpanii oczekuje na wyniki drugiego audytu, który przeprowadzają firmy Deloitte, KPMG, PwC i Ernst & Young. Jest to pogłębione badanie sytuacji sektora bankowego; jego rezultaty spodziewane są około 31 lipca.",,
https://wiadomosci.onet.pl/swiat/szwajcaria-banki-zaplaca-kary-amerykanskiemu-fiskusowi/ypsmg,Szwajcaria: banki zapłacą kary amerykańskiemu fiskusowi,"Szwajcarskie banki, zarządzające niezadeklarowanymi wobec fiskusa pieniędzmi obywateli USA, będą musiały zapłacić wysokie kary zgodnie z umową, którą mają podpisać władze Szwajcarii i Stanów Zjednoczonych - podał w środę dziennik ""Neue Zuercher Zeitung"".","Minister finansów Szwajcarii Eveline Widmer-Schlumpf powiedziała w sobotnim wywiadzie radiowym, że porozumienie zostanie zawarte wkrótce. Według ""NZZ"" kary, jakie zostaną nałożone na szwajcarskie banki, mogą sięgać 40 procent wartości niezadeklarowanych sum, którymi zarządzały te instytucje finansowe. Amerykańskie władze podatkowe oskarżają banki o współudział w oszustwach podatkowych i wobec niektórych szwajcarskich instytucji finansowych wszczęto już w USA postępowania. Szwajcaria liczy na to, że podpisanie porozumienia w sprawie kar finansowych położy kres tym dochodzeniom - pisze AFP.",,
https://wiadomosci.onet.pl/swiat/bulgaria-rozbito-miedzynarodowa-siatke-falszerzy-kart-platniczych/nj9kr,Bułgaria: rozbito międzynarodową siatkę fałszerzy kart płatniczych,"Bułgarska policja rozbiła siatkę fałszerzy kart płatniczych, która działała w siedmiu krajach europejskich, w tym w Polsce - poinformował we wtorek minister spraw wewnętrznych Bułgarii Cwetan Cwetanow.","W Bułgarii i we Włoszech zatrzymano 48 osób. Aresztowania rozpoczęły się w poniedziałek. 32 członków siatki fałszerzy jest nadal poszukiwanych - powiedział Cwetanow. Wśród zatrzymanych jest 41 Bułgarów, sześciu Włochów i Rumunka. Członkowie siatki wytwarzali sprzęt pozwalający na kopiowanie danych z autentycznych kart płatniczych, co umożliwiło im produkowanie fałszywych kart. Dzięki sfabrykowanym kartom wykradziono pieniądze we Włoszech, Hiszpanii, Słowenii, Danii i w Polsce - głosi komunikat resortu spraw wewnętrznych Bułgarii, który nie wyjaśnia jednak, czy pieniądze zostały pobrane bezpośrednio z kont bankowych.",fot. Shutterstock,
https://wiadomosci.onet.pl/swiat/irlandia-bank-centralny-doklada-do-bicia-monety-o-nominale-2-eurocentow/13gxb,Irlandia: bank centralny dokłada do bicia monety o nominale 2 eurocentów,"Koszt produkcji monety o nominale 2 eurocentów wynosi 2,07 eurocenta - przyznał minister finansów tego kraju Michael Noonan w odpowiedzi na poselską interpelację.","Irlandzki bank centralny w raporcie z ubiegłego miesiąca (tzw. National Payment Plan) wycenił ten koszt na 1,94 eurocenta. W pisemnej odpowiedzi na interpelację posła Sinn Fein Pearse’a Doherty'ego, Noonan ujawnił też, że wybicie monety o nominale 5 eurocentów kosztuje 3,01 eurocenta, 10 eurocentów - 5,16 eurocenta, 20 eurocentów - 6,76, zaś 50 eurocentów - 8,27 eurocentów. Kosztu wybicia monety o nominale 1 eurocenta minister nie podał. Z kwietniowego raportu banku centralnego wynika, że jest to 1,65 eurocenta. Zdaniem gazety ""Irish Examiner"" inflacja od czasu wprowadzenia do obiegu monet jedno- i dwueurocentowych spowodowała, że ich siła nabywcza zmniejszyła się o 20 procent. W kwietniu Bank Centralny Republiki Irlandii zaproponował wprowadzenie pilotażowego projektu zakładającego wyeliminowanie monet o dwu najniższych nominałach, uznając, że nie są szeroko stosowane w obrocie, a ich bicie jest zbyt kosztowne.",Fot. Thinkstock,
https://wiadomosci.onet.pl/kraj/getin-noble-bank-chce-ograniczyc-sprzedaz-kredytow-mieszkaniowych-do-100-150-mln-zl/5jj3q,Getin Noble Bank chce ograniczyć sprzedaż kredytów mieszkaniowych do 100-150 mln zł miesięcznie,"Getin Noble Bank zmieniając strukturę sprzedaży planuje ograniczenie sprzedaży kredytów mieszkaniowych do 100-150 mln zł miesięcznie - poinformował Krzysztof Rosiński, prezes Getin Noble Banku.","„Hipotek sprzedajemy mniej, a chcemy sprzedawać jeszcze mniej. Chcemy, by sprzedaż hipotek wyniosła 100-150 mln zł miesięcznie” – powiedział Rosiński na konferencji. W 2013 roku średniomiesięczna sprzedaż kredytów hipotecznych wynosiła 230 mln zł. Prezes poinformował, że w 2014 roku bank będzie chciał sprzedawać kolejne portfele kredytów przeterminowanych.",fot. Shutterstock,
https://wiadomosci.onet.pl/kraj/nbp-polityka-dywidendowa-bankow-nadal-powinna-byc-ostrozna/elzf5,NBP: Polityka dywidendowa banków nadal powinna być ostrożna,"W warunkach utrzymującego się podwyższonego ryzyka w otoczeniu zewnętrznym wskazane jest, aby banki - przede wszystkim te charakteryzujące się niższymi współczynnikami wypłacalności - nadal prowadziły ostrożną politykę dywidendową, wynika z ""Raportu o stabilności systemu finansowego"", opublikowanego przez Narodowy Bank Polski (NBP).","""Poprawa współczynników wypłacalności w niektórych bankach, wynikająca z rozpoczęcia stosowania metody ratingów wewnętrznych do wyznaczania wymogów kapitałowych, nie powinna być podstawą do wypłaty przez te banki dywidendy z kapitału (prowadzącej do zmniejszenia wartości funduszy własnych)"" - czytamy w raporcie. NBP wskazuje, że potrzeba prowadzenia ostrożnej polityki dywidendowej widoczna jest szczególnie w bankach, które posiadają znaczne portfele walutowych kredytów mieszkaniowych. ""Banki powinny dysponować odpowiednią płynnością, a w przypadku banków o znacznym udziale instrumentów finansowych nominowanych w walutach obcych w bilansie - również dodatkowym buforem pozwalającym na pokrycie potrzeb płynnościowych związanych z transakcjami zabezpieczającymi pozycję walutową, nawet w warunkach znacznie podwyższonej zmienności kursu złotego"" - głosi też raport.",,
https://wiadomosci.onet.pl/kraj/ziobro-chce-opodatkowania-sieci-hipermarketow-bankow-i-korporacji/297t2,"Ziobro chce opodatkowania sieci hipermarketów, banków i korporacji","Lider Solidarnej Polski Zbigniew Ziobro zapowiedział w czwartek, że jego ugrupowanie zamierza przedstawić propozycje mające na celu doprowadzenie do opodatkowania sieci hipermarketów, korporacji i banków.","Lider SP - który w Mielcu zachęcał do głosowania w wyborach uzupełniających do Senatu na kandydata swej partii Kazimierza Ziobrę - spotkał się z dziennikarzami na parkingu przed hipermarketem. ""Podatki muszą być płacone w sposób sprawiedliwy. Nie może być tak, że od maluczkich są one bezwzględnie ściągane, a od tych wielkich w ogóle podatków nie otrzymuje polskie państwo. To co dzieje się dzisiaj, jest wielką niesprawiedliwością i szkodzi polskiej gospodarce"" - mówił Ziobro. Pytany, jakie rozwiązania proponuje jego partia, powiedział, że może to być wprowadzenie podatku obrotowego, choć - jak zaznaczył - problemy prawne z tym związane należałoby wyjaśnić z Komisją Europejską lub skorzystać w tej dziedzinie z rozwiązań rządu węgierskiego - Węgry wprowadziły podatek dla korporacji i podatek bankowy. ""Wielu o tym mówiło, ale nikt nie ma odwagi tego zrobić. My zrobimy porządek z podatkami niepłaconymi przez hipermarkety, banki, a jeśli już płaconymi, to w śladowych ilościach"" - powiedział Ziobro. Według niego będzie to możliwe, bo - jak mówił - SP stawia na ludzi wiarygodnych takich jak Kazimierz Ziobro. ""I to jest gwarancja, że będą oni mieli odwagę zagłosować za propozycją wprowadzenia podatku, który uderzy w interesy wielkich korporacji, wielkich banków, wielkich sieci handlowych"" - powiedział Ziobro. Odnosząc się do kończącej się kampanii wyborczej stwierdził, że ""ze smutkiem obserwuje, że Jarosław Kaczyński zdecydował się na brudną kampanię w stosunku do kandydata Kazimierza Ziobro na Podkarpaciu"". Jak mówił, Prawo i Sprawiedliwość kolportuje fałszywe informacje, że Kazimierz Ziobro był członkiem komunistycznej partii PZPR. ""Tak się nie godzi czynić"" - zaznaczył. Jednocześnie podkreślił, że SP będzie wychodzić ponad urazy osobiste i wyciągać rękę do prezesa Kaczyńskiego. ""Stąd aktualna jest moja propozycja, abyśmy się spotkali, kiedy kurz wyborczy opadnie, już w Warszawie, na szczerą rozmowę"" - powiedział Ziobro. Uzupełniające wybory do Senatu w okręgu nr 55 na Podkarpaciu odbędą się 8 września. Oprócz kandydatów: PiS - Zdzisława Pupy i SP - Kazimierza Ziobry, o mandat senatora ubiegają się: Mariusz Kawa (PO-PSL), Ewa Kantor (KWW Ewy Kantor), Ireneusz Dzieszko (KWW Prawica Podkarpacka), Andrzej Marciniec (PJN) i Józef Habrat (Samoobrona).",,
https://wiadomosci.onet.pl/swiat/za-cypr-zaplaca-podatnicy-z-polnocnej-europy/b5n6t,Za Cypr zapłacą podatnicy z północnej Europy,"Podatnicy z północnej Europy mogą zapłacić wysoką cenę za stabilność Cypru. Taką obawę wyraża w najnowszym numerze międzynarodowy tygodnik ""The Economist"".","To, że Nikozja zawarła porozumienie z Brukselą, to dobrze - pisze autor komentarza - bo Europejczycy z Północy za długo płacili za problemy banków na peryferiach kontynentu. Ale koszt kompromisu na Cyprze może być spory. Po pierwsze, likwidacja cypryjskiego raju podatkowego oznacza poważne problemy gospodarcze dla tego kraju. W konsekwencji Nikozja znów może potrzebować pieniędzy. Po drugie, ograniczenia w wypłatach i przelewach oznaczają, że wspólna waluta nie jest taka wspólna - jedno euro na Cyprze ma inną wartość niż jedno euro w Grecji czy w Belgii. Poza tym opodatkowanie najbogatszych inwestorów to czynnik odstraszający.",fot. Shutterstock,
https://wiadomosci.onet.pl/kraj/lepsza-ochrona-klientow-przy-zaciaganiu-kredytow-mieszkaniowych/5jvbt,Lepsza ochrona klientów przy zaciąganiu kredytów mieszkaniowych,Ministrowie finansów krajów UE przyjęli we wtorek przepisy gwarantujące klientom lepszą ochronę przy zaciąganiu kredytów hipotecznych na mieszkanie. Przewidują one m.in. europejski formularz z informacjami o kredycie i możliwość wycofania się z pożyczki w ciągu 7 dni.,"Przyjęta dyrektywa ""ustanawia warunki, które mają zapewnić wysoki stopień profesjonalizmu wśród kredytodawców i pośredników"" - czytamy w komunikacie Rady UE. Dodano, że nowe przepisy wyznaczają zasady reklamowania i sprzedaży kredytów hipotecznych oraz zobowiązują kredytodawców i pośredników do udzielania odpowiednich informacji przed zawarciem umowy kredytowej. Powstanie europejski ujednolicony i przejrzysty formularz informacyjny, przedstawiający warunki kredytu mieszkaniowego, wyszczególniający m.in. oprocentowanie, dodatkowe koszty i inne warunki, np. wcześniejszej spłaty. Ponadto ze względu na wagę zobowiązania kredytowego, klienci mają mieć prawo do co najmniej 7-dniowego namysłu ws. pożyczki. Kraje członkowskie mają to zagwarantować albo poprzez formułę ""czasu do namysłu"" albo okresu na wycofanie się już po podpisaniu umowy kredytowej. Dyrektywa gwarantuje też klientom prawo do wcześniejszej spłaty kredytu i nie pozwala na nakładanie kar z tego tytułu, jednak kredytodawcy zachowają prawo do kompensacji kosztów z tym związanych. Klient ma też mieć zapewnione prawo - pod pewnymi warunkami - do przewalutowania kredytu.",fot. Shutterstock,
https://wiadomosci.onet.pl/kraj/finansowanie-inwestycji-w-zielona-energie-dla-bankow-nieoplacalne/5tw3r,Finansowanie inwestycji w zieloną energię dla banków nieopłacalne,"Inwestycje w odnawialne źródła, zwłaszcza w elektrownie wiatrowe, z perspektywy banków jeszcze do niedawna były opłacalne. - mówi Agencji Informacyjnej Newseria Łukasz Trzpil, szef Energy Desk w Banku DnB NORD Polska.",,,
https://wiadomosci.onet.pl/swiat/niemcy-bankomat-wysadzono-w-powietrze-wraz-z-filia-banku/09b2n,Niemcy: bankomat wysadzono w powietrze wraz z filią banku,"Nieznani na razie przestępcy wysadzili w powietrze w poniedziałek nad ranem bankomat w miejscowości Nottuln w niemieckiej Północnej Nadrenii-Westfalii, całkowicie niszcząc przy tym filię banku - poinformowała policja.","Według niej, gruzy budynku zostały rozrzucone na odległość do 80 metrów. Nikt nie odniósł obrażeń. Wybuch uszkodził również dwa sąsiadujące ze sobą domy po drugiej stronie ulicy. Sprawcy zbiegli, ale jeszcze nie wiadomo, czy zabrali ze sobą jakikolwiek łup. Liczące 20 tys. mieszkańców Nottuln leży około 20 kilometrów na zachód od Monastyru.",,
https://wiadomosci.onet.pl/swiat/sankcje-gospodarcze-wobec-rosji-formalnie-przyjete/tbv2m,Sankcje gospodarcze wobec Rosji formalnie przyjęte,"Kraje UE formalnie przyjęły w czwartek w południe pakiet sankcji gospodarczych wobec Rosji za wspieranie separatystów na wschodniej Ukrainie. Wieczorem decyzje zostaną opublikowane, a wejdą w życie już w piątek.","Uzgodnienie ambasadorów państw UE z minionego wtorku kraje członkowskie zaakceptowały w tzw. procedurze pisemnej, która zakończyła się w czwartek w południe. Sankcje obejmą embargo na broń, ograniczenie dużym rosyjskim bankom, będącym co najmniej w połowie własnością państwa, dostępu do rynków kapitałowych w UE, zakaz sprzedaży zaawansowanych technologii, potrzebnych w wydobyciu ropy naftowej z trudno dostępnych złóż i ropy z łupków, a także zakaz eksportu przedmiotów podwójnego zastosowania (cywilnego i wojskowego) dla rosyjskiego sektora obronnego. Sankcje mają obowiązywać przez rok, z możliwością ich przedłużenia. Stale będą jednak poddawane ocenie i w zależności od sytuacji na Ukrainie i postawy Rosji mogą zostać złagodzone, zniesione albo zaostrzone. Pierwszy przegląd zaplanowano już za trzy miesiące.",,
https://wiadomosci.onet.pl/swiat/genewskie-banki-przerywaja-200-letnie-milczenie/gzv3d,Genewskie banki przerywają 200-letnie milczenie,Po dwóch wiekach milczenia dwa największe szwajcarskie banki działające jako spółki zamknięte mają opublikować raporty finansowe.,"Lombard Odier & Cie., genewski bank założony w 1796 roku, ma opublikować swój raport finansowy 28 sierpnia. Informację przekazał przedstawiciel firmy proszący o zachowanie anonimowości. Pictet & Cie, trzeci pod względem wielkości szwajcarski bank zarządzający majątkiem i aktywami (pierwsze miejsce zajmuje UBS, a drugie Credit Suisse) również ma przedstawić raport w tym miesiącu. Pod naciskiem zagranicznych organów nadzorów obie firmy zakończyły w styczniu trwające dwa wieki partnerstwo, zobowiązując się jednocześnie do ogłaszania publicznie wyników finansowych. Zostały do tego zmuszone, ponieważ szwajcarski sektor bankowości prywatnej i tradycyjna polityka zachowywania tajemnicy znalazły się pod bezprecedensową kontrolą władz podatkowych w Stanach Zjednoczonych i Europie. - Fascynujące będzie przeczytanie wyników finansowych Pictet i Lombard Odier po tak długim okresie zachowywania przez banki tajemnicy – powiedział Tim Dawson, analityk Helvea w Genewie, zajmujący się notowanymi na giełdzie szwajcarskimi firmami finansowymi. – Przetrą szlaki w przystosowywaniu się szwajcarskich firm do zmieniających się okoliczności - dodał. Thierry Lombard, Patrick Odier i Hugo Baenziger (były dyrektor Deutsche Bank ds. zarządzania ryzykiem) należą do grupy ośmiu wspólników zarządzających Lombard Odier. Pictet również jest zarządzany przez ośmiu wspólników - między innymi są to Nicolas Pictet i Jacques de Saussure. I choć Pictet i Lombard Odier nie ujawniły, jakie dane przedstawią w raportach finansowych, to będzie to skarbnica wiedzy o działalności banków dla analityków branżowych, inwestorów działających w sektorze firm giełdowych zarządzających kapitałem, a także dla samych klientów tych banków. Banki, tradycyjnie wykorzystywane przez najbogatsze na świecie rodziny do ochrony majątków, zarządzają kwotą około 630 miliardów dolarów klientów indywidualnych i instytucjonalnych, jak podają obie firmy. Banki w całej Szwajcarii starają się przystosować modele biznesowe do nowej ery zgodności przepisowej i fiskalnej, a urzędy skarbowe będą wymagały od nich podania szczegółów dotyczących prywatnych klientów i dzielenia się informacjami z innymi krajami. Nowe wymogi zmuszają do inwestycji w infrastrukturę technologiczną i ograniczenia marży w czasie, kiedy z powodu kryzysu finansowego spadły dochody z usług, takich jak realizacja zleceń, transakcje i pożyczki, ponieważ zmniejszył się popyt na inwestycje wysokiego ryzyka, a stopy procentowe są niskie. Pictet znalazł się wśród kilkunastu szwajcarskich banków objętych dochodzeniem prowadzonym przez amerykańskie ministerstwo sprawiedliwości z powodu podejrzeń, że pomagały amerykańskim klientom unikać płacenia podatków, a Lombard Odier, podobnie jak ponad 100 innych banków w kraju, dobrowolnie wziął udział w amerykańskim programie ujawniania informacji. Ponad połowa obecnych operacji Pictet to obsługa klientów instytucjonalnych, a kiedyś były to zarządzanie aktywami bogatych klientów indywidualnych, co umożliwiło kierowanej przez rodzinę firmie założonej w 1805 roku rozrosnąć się i zająć pierwsze miejsce na liście genewskich banków działających jako spółki zamknięte. Pierwsze konto funduszu emerytalnego bank założył w 1967 roku. Pod koniec 2013 roku, dzięki poprawie sytuacji na globalnych rynkach po kryzysie finansowym, Lombard Odier zwiększył zarządzanie aktywami klientów instytucjonalnych do 47,7 miliardów dolarów z 25,2 miliardów dolarów pięć lat wcześniej, jak podała firma. Lombard Odier zarządza aktywami w kwocie około 200 miliardów dolarów klientów indywidualnych i instytucjonalnych na całym świecie, w tym aktywami na kontach funduszy powierniczych. Na początku sierpnia zatrudnił Nancy Everett, która w latach 2011 – 2012 zajmowała się zarządzaniem powierniczym w BlackRock, do rozbudowy operacji wśród amerykańskich firm zarządzających funduszami. Bank zwiększa też swoje kompetencje, żeby stać się nowoczesną firmą z doświadczeniem w technologii przez wprowadzanie własnego oprogramowania i dzięki własnym rozwiązaniom internetowym dla niezależnych firm zarządzających aktywami i biur rodzinnych zapoczątkowany w 2009 roku. Bardziej szczegółowe informowanie o działalności pomoże bankom reklamować własne usługi, uważa Francesco Lurati, profesor komunikacji korporacyjnej uniwersytetu w Lugano w Szwajcarii. - Polityka tajności i prywatności była w przeszłości wyjątkową ofertą – powiedział Lurati w rozmowie telefonicznej. – Dziś banki powinny raczej przedstawiać inne kluczowe zalety. Powinny uzyskać pewność, że ludzie mają świadomość ich kompetencji i przekonać, że mogą lepiej wykonywać swoje zobowiązania niż konkurencja. Oba banki ogłosiły w ubiegłym roku, że zerwą z dotychczasowymi strukturami, które powodowały, że partnerzy firmy byli w pełni odpowiedzialni za straty. Szwajcarskie prawo wymaga teraz, żeby publikowały wyniki finansowe zawierające informację o zestawieniach bilansowych i zyskach. Półroczne raporty muszą być publikowane w ciągu dwóch miesięcy od zakończenia sześciomiesięcznego okresu, którego dotyczy raport. Żaden z obu banków nigdy nie ujawniał rentowności swoich działów bankowości prywatnej, w przeciwieństwie do zleceń inwestycyjnych, których chcą mieć coraz więcej od klientów instytucjonalnych, takich jak fundusze emerytalne, lub świadczyć usługi w zakresie działalności powierniczej innym bankom, czy firmom zarządzającym aktywami. W raporcie z 31 lipca agencja Moody's Investors Service obniżyła prognozę dla szwajcarskiego sektora bankowego ze stabilnej na negatywną uzasadniając ją oceną, że rentowność i efektywność ma tendencję „pogarszającą się”. Moody’s opracowuje ratingi dla 17 szwajcarskich banków, w tym dla banku Pictet.",fot. AFP,
https://wiadomosci.onet.pl/kraj/rezerwy-walutowe-nik-pozytywnie-o-dzialaniach-nbp/vxxc4,Rezerwy walutowe: NIK pozytywnie o działaniach NBP,"Najwyższa Izba Kontroli pozytywnie oceniła zarządzanie przez NBP rezerwami walutowymi w latach 2009-2013 i uważa, że obecnie bank centralny powinien stabilizować ich poziom, aby minimalizować niekorzystny wpływ nadpłynności sektora bankowego na politykę pieniężną.","""W okresie objętym kontrolą (2009-2013 - PAP) nastąpił prawie dwukrotny wzrost poziomu rezerw walutowych z 44,1 mld euro do 81,9 mld euro, czego wynikiem był wzrost wiarygodności Polski na arenie międzynarodowej"" - napisano w raporcie NIK. ""Wzrost poziomu rezerw walutowych wynikał przede wszystkim z napływu walut z funduszy unijnych. Spowodował on ponad siedmiokrotny wzrost nadpłynności sektora bankowego w latach 2009–2013 (z 18 mld zł do 126,5 mld zł) i prawie czterokrotne zwiększenie kosztów jej ograniczenia przez NBP (z 1,2 mld zł do 3,8 mld zł). Od 2012 r. koszty te przewyższały wynik osiągnięty poprzez zarządzanie rezerwami dewizowymi. Aby zminimalizować niekorzystny wpływ nadpłynności na politykę pieniężną, zdaniem NIK zasadne jest stabilizowanie poziomu rezerw walutowych"" - dodano. NIK zaznaczył jednak, iż skutki wzrostu rezerw mają drugorzędne znaczenie wobec podstawowych ustaleń kontroli potwierdzających bezpieczeństwo i stabilność rezerw walutowych oraz ich adekwatność do sytuacji gospodarczej Polski. ""Najwyższa Izba Kontroli pozytywnie ocenia zarządzanie przez Narodowy Bank Polski rezerwami walutowymi w latach 2009-2013. W badanym okresie poziom rezerw był adekwatny do sytuacji gospodarczej kraju. NBP zapewnił ich bezpieczeństwo, płynność odpowiednią do potrzeb oraz osiągnął dodatnią stopę zwrotu z ich inwestowania"" - wynika z raportu. ""Efektywność zarządzania rezerwami walutowymi była regularnie monitorowana poprzez odniesienie stóp zwrotu rezerw do stopy zwrotu portfela porównawczego. W większości okresów rocznych NBP odnotowywał dodatnie wskaźniki efektywności (wyjątkiem był rok 2011). W całym okresie zysk z tytułu zarządzania rezerwami wyniósł 24,8 mld zł"" - dodają autorzy opracowania. Kontrolerzy zwracają uwagę, że od 2010 roku NBP nie lokował złota dewizowego, rezygnując z możliwych do uzyskania przychodów szacowanych na ok. 4,1 mln euro. ""NIK skierowała do prezesa NBP wniosek pokontrolny o rozważenie uelastycznienia polityki lokowania złota dewizowego w instytucjach finansowych o najwyższym poziomie wiarygodności. Prezes NBP przyjął wniosek do realizacji"" - napisano.",fot. Iza Procyk-Lewandowska,
http://wiadomosci.onet.pl/kraj/kolejna-obnizka-maksymalnych-oplat-interchange-od-transakcji-karta/0erjl,Kolejna obniżka maksymalnych opłat interchange od transakcji kartą,"W czwartek nastąpi kolejny spadek opłat prowizyjnych do 0,3 proc. w przypadku transakcji kartą kredytową i 0,2 proc. w przypadku karty debetowej. Obecnie prowizje od transakcji pobieranych przez banki wynoszą 0,5 proc. Dzięki promowaniu płatności, tworzeniu zachęt do używania kart oraz obniżce prowizji w lipcu ub.r. w Polsce przyspieszył rozwój obrotu bezgotówkowego. W III kwartale dokonano prawie 0,5 mld transakcji bezgotówkowych, co oznacza wzrost o ponad 13 proc. w porównaniu z II kwartałem 2014 r.",,,
https://wiadomosci.onet.pl/swiat/bank-centralny-cypru-banki-w-czwartek-czynne-w-godz-12-18/qlj90,Bank centralny Cypru: banki w czwartek czynne w godz. 12-18,"Wszystkie banki na Cyprze zostaną otwarte w czwartek, po 12-dniowej przerwie, i będą pracować od południa do godz. 18 (od godz. 11 do 17 czasu polskiego) - ogłosiła w środę wieczorem rzeczniczka cypryjskiego banku centralnego Aliki Stylianu.","Informację o tym, że banki z pewnością wznowią pracę w czwartek, podał też rzecznik ministerstwa finansów; nie sprecyzował jednak godzin pracy banków. Także wieczorem szef wydziału audytu wewnętrznego cypryjskiego banku centralnego Jangos Demetriu potwierdził wcześniejsze informacje mediów o wprowadzeniu kontroli kapitałów bankowych począwszy od czwartku. W państwowej telewizji Demetriu oświadczył, że górny limit wypłat gotówki zostanie ustalony na 300 euro dziennie na osobę. Dodał, że bez ograniczeń korzystać będzie można z kart kredytowych na terytorium Cypru, ale na operacje za granicą wprowadzono limit 5 tys. euro miesięcznie. Nie będzie możliwe również realizowanie czeków. Te nadzwyczajne środki mają zapobiec odpływowi kapitału za granicę po otwarciu banków. Jak poinformował Demetriu, ograniczenia mają obowiązywać przez cztery dni, co przeczy wcześniejszym doniesieniom greckiej gazety ""Kathimerini"", według której miało to być siedem dni. ""Nie oznacza to, że w tym czasie w zależności od rozwoju sytuacji warunki nie mogą zostać zmienione"" - zastrzegł. Dodał ponadto, że bank centralny będzie kontrolował wszystkie transakcje komercyjne na kwoty powyżej 5 tys. euro. Banki na Cyprze były zamknięte od 16 marca w związku z negocjacjami, prowadzonymi z międzynarodowymi wierzycielami, na temat planu ratunkowego dla wyspy w zamian za restrukturyzację sektora bankowego. Zwykle większość cypryjskich banków zaczyna pracę o godz. 8.30, a kończy wczesnym popołudniem. Nie podano żadnego wyjaśnienia zmian godzin pracy banków - zaznacza AFP.",fot. PAP/EPA,
https://wiadomosci.onet.pl/kraj/karty-zblizeniowe-tylko-dla-tych-ktorzy-ich-chca/qd90x,"Karty zbliżeniowe tylko dla tych, którzy ich chcą","Od wtorku wchodzą w życie nowe zalecenia dotyczące kart. Zwiększają one ochronę klienta – donosi ""Rzeczpospolita"".","Rada ds. Systemu Płatniczego przy NBP (w jej skład wchodzą przedstawiciele banków komercyjnych i organizacji kartowych) wydała nową rekomendację. ""Kluczowym elementem tej rekomendacji jest wprowadzenie możliwości wyboru przez klienta, czy chce korzystać z funkcji zbliżeniówek czy nie"" - mówi Paweł Widawski, dyrektor zespołu ds. systemu płatniczego i bankowości elektronicznej Związku Banków Polskich. Banki mają trzy ścieżki wprowadzenia zaleceń: udostępnienie możliwości wyłączenia funkcji zbliżeniowej, wydanie karty bez funkcji zbliżeniowej lub trzecia możliwość, polegająca na całkowitym wyłączeniu odpowiedzialności klienta za nieuprawnione transakcje zbliżeniowe wykonywane bez kodu PIN (nieautoryzowane), w sytuacji gdy dwie pierwsze nie są wprowadzone, np. ze względów technologicznych.",fot. iStock/Thinkstock,
https://wiadomosci.onet.pl/swiat/erdogan-szykuje-kontrofensywe-i-grozi-prywatnym-bankom/tgcb5,Erdogan szykuje kontrofensywę i grozi prywatnym bankom,"Premier Turcji Recep Tayyip Erdogan oskarżył prywatne banki o ""nakręcanie"" antyrządowych demonstracji protestacyjnych i zachęcił swoich zwolenników, aby ""dali im nauczkę"". Na przyszły weekend zapowiedział rządową ""kontrofensywę"" wiecową.","- Musimy dać lekcje temu prywatnemu lobby, które zrobiło najlepsze interesy - zachęcał Erdogan tłum swych zwolenników, wzywając ich jednocześnie do udziału w rządowej kontrofensywie. Mają to być, jak zapowiedział, ""masowe wiece prorządowe"". W najbliższą sobotę w Ankarze, a w niedzielę - w Stambule. - To wy - wołał Erdogan do swych zwolenników, wskazując prywatne banki jako inspiratora demonstracji antyrządowych - udzielicie im nauczki. - Najwyższy czas, abyśmy my, naród, dali im lekcję. Nie zmuszajcie mnie do podania nazw (banków). Mówię wam: są przecież banki państwowe. Korzystajcie z nich - wzywał z emocją premier rządu tureckiego w przemówieniu wygłoszonym w Ankarze. Erdogan, który oskarża opozycję polityczną, ""a nawet zagranicę"" o popieranie masowych protestów przeciwko jego rządom, które od dziesięciu dni wstrząsają Turcją, wybrał w niedzielę za główny cel ataku prywatne banki, grożąc im, że ""drogo zapłacą"". Szef tureckiego rządu zaatakował banki w kilku kolejnych wystąpieniach, oskarżając je o to, że przez wiele lat ""eksploatowały"" lud turecki. - Przez długi czas byliśmy cierpliwi. Nie mam na myśli jednego banku, lub dwóch, lecz całe to lobby - dodał ostrzegawczo premier. Podczas gdy Erdogan przemawiał do kilkudziesięciu tysięcy swych zwolenników zgromadzonych w Ankarze, w innej części stolicy oraz w Stambule, Izmirze i innych miastach demonstrowali przeciwnicy polityki rządu. Szefowa dyplomacji europejskiej Catherine Ashton zaapelowała w niedzielę: ""Jest sprawą zasadniczą, aby władze tureckie otwarcie zaangażowały się w umacnianie demokracji, przywracanie zaufania i zapobieganie eskalacji"". Zwróciła się jednocześnie do obu stron konfliktu o ""dialog, wzajemne poszanowanie i zrozumienie"".",,
https://wiadomosci.onet.pl/swiat/szczyt-ue-najpewniej-bez-deklaracji-polski-ws-przystapienia-do-nadzoru/82lm8,Szczyt UE najpewniej bez deklaracji Polski ws. przystąpienia do nadzoru,"Minister ds. europejskich Piotr Serafin nie spodziewa się podczas czwartkowo-piątkowego szczytu UE deklaracji Polski i innych krajów spoza strefy euro ws. przystąpienia do wspólnego nadzoru bankowego. Ocenił, że moment na to będzie po zamknięciu negocjacji.","Serafin uczestniczył w spotkaniu ministrów do spraw europejskich przed szczytem UE, na którym ma być omawiana m.in. unia bankowa. Jej pierwszym krokiem jest wspólny nadzór bankowy. W środę ministrowie ds. finansów ponownie spróbują osiągnąć porozumienie ws. nadzoru, by zdążyć przed szczytem. - Nie oczekiwałbym takiej deklaracji na Radzie Europejskiej (szczyt). To, co było naszym zadaniem przez ostatnie miesiące, to zdecydowanie poprawić równowagę pomiędzy prawami i obowiązkami dla krajów spoza strefy euro. Wydaje mi się, że wiele tu zostało zrobione, wciąż pewnie można jeszcze parę rzeczy poprawić - powiedział polskim dziennikarzom po spotkaniu Serafin, pytany o to, czy Polska zadeklaruje na szczycie przystąpienie do wspólnego nadzoru. - Myślę, że w wypadku krajów spoza strefy euro ten moment decyzji pojawi się po zamknięciu tych negocjacji (ws. ustanowienia nadzoru) - podkreślił. Serafin ocenił, że ostatnie kompromisowe propozycje ws. wspólnego nadzoru są pod kątem udziału w nim krajów spoza strefy euro ""o niebo, a może o dwa nieba lepsze"" niż propozycje Komisji Europejskiej z 12 września. Jako sukces negocjacyjny Polski wymienił zapis mówiący o tym, że - w sytuacji, w której Rada Zarządzająca (EBC) zmienia propozycję Rady Nadzorców, której członkiem może być kraj spoza strefy euro, kraj spoza strefy euro nie ma obowiązku respektować takiej zmienionej decyzji. Chodzi o to, że w radzie zarządzającej EBC (formalnie rada prezesów) zasiadają tylko kraje strefy euro, tymczasem to właśnie ta rada będzie zatwierdzać decyzje rady nowego nadzoru. Zgodnie z ostatnimi propozycjami cypryjskiej prezydencji, jeśli decyzja rady nadzoru będzie zmieniona na skutek sprzeciwu rady zarządzającej, to kraj spoza strefy euro biorący udział we wspólnym nadzorze może nie zastosować się do takiej decyzji. Minister zwrócił uwagę, że kolejną zmianą in plus jest to, że na poziomie narodowym można ustanawiać wyższe progi ostrożnościowe (czyli wymogi kapitałowe dla banków). - Także w tych krajach, które byłyby częścią europejskiego nadzoru bankowego - zaznaczył. Podkreślił, że na takiej możliwości zależało krajom goszczącym u siebie filie dużych zagranicznych banków. Wspomniał, że ""kłopotem"" m.in. dla Polski może być brak odpowiedzi na pytanie, jak będzie wyglądać mechanizm upadłości banków dla krajów objętych nadzorem. Przewodniczący Rady Europejskiej Herman Van Rompuy zaproponował, by wspólny mechanizm uporządkowanej likwidacji banków dysponował wspólnym zabezpieczeniem, którym mogłaby być linia kredytowa funduszu ratunkowego strefy euro (EMS). Serafin ocenił, że przy takim rozwiązaniu skorzystanie z tego zabezpieczenia przez kraje spoza euro ""raczej byłoby utrudnione"", bo kraje te nie dokładają się do EMS. Jednak jeśli linia kredytowa będzie zabezpieczeniem funduszu upadłościowego, na który będą składać się wszystkie kraje objęte wspólnym nadzorem, może istnieć możliwość korzystania z linii kredytowej dla wszystkich uczestników wspólnego nadzoru. Serafin zauważył, że ministrowie finansów muszą rozstrzygnąć też m.in. kontrowersyjne zagadnienie progu kapitalizacji banków, czyli progu wielkości ich aktywów, który będzie decydować o tym, czy jakiś bank - znajduje się pod kuratelą nadzorcy narodowego bądź pod kuratelą nadzorcy europejskiego. Niemcy oczekują, by ten próg był jak najwyższy, (...) 60 mld euro - zaznaczył Serafin. Berlin chce bowiem (w przeciwieństwie do Paryża), by wspólny nadzór objął tylko największe transgraniczne banki i te, które otrzymały pomoc publiczną, a nie banki regionalne i lokalne. W propozycjach prezydencji cypryjskiej pojawiały się progi 50 i 30 mld euro. Oznacza to, że banki do takiego progu byłyby objęte bezpośrednim nadzorem krajowym, a powyżej tego progu - nadzorem EBC. Serafin wyjaśnił, że jeśli w środę ws. nadzoru nie dogadają się ministrowie finansów, będzie on jednym z tematów dyskusji na szczycie UE albo - w razie porozumienia - Rada Europejska będzie po prostu mogła przywitać z satysfakcją wyniki pewnie nocnych negocjacji ministrów finansów. Dodał, że są kraje, które uważają, że problematyka nadzoru jest na tyle złożona, że nawet jeśli nie będzie porozumienia ministrów, to można zwołać jeszcze jedno ich spotkanie przed końcem roku i uniknąć dyskusji nad konkretnymi przepisami podczas szczytu. Choć ocenił, że ministrowie finansów będą pewnie zmotywowani, by osiągnąć porozumienie w środę.",,
https://wiadomosci.onet.pl/swiat/putin-do-g20-trzeba-uwzgledniac-konsekwencje-decyzji-finansowych/d4dqe,Putin do G20: Trzeba uwzględniać konsekwencje decyzji finansowych,"Prezydent Rosji Władimir Putin oświadczył w piątek, przyjmując w Moskwie przedstawicieli G20, że instytucje finansowe podejmując swe decyzje powinny pamiętać o ich konsekwencjach politycznych i społecznych oraz ich wpływie na różne grupy społeczne.","Putin mówił o tym, przyjmując ministrów finansów i szefów banków centralnych G20, którzy przyjechali do rosyjskiej stolicy na dwudniowe spotkanie; Rosja przewodniczy obecnie G20. ""Nalegam, byście brali pod uwagę nie tylko to, co jest konieczne w kategoriach finansowych, ale byście myśleli też o tym, co faktycznie jest wykonalne w warunkach naszego życia, w każdym z naszych krajów, jak i w gospodarce ogółem"" - powiedział Putin. W Europie wiele państw wprowadziło drastyczne oszczędności, by zmniejszyć swój dług; działania te dławią wzrost gospodarczy, zwiększają bezrobocie i wywołują opór społeczny - przypomina agencja Associated Press. Głównym tematem spotkania G20 w Moskwie ma być ryzyko wojny walutowej między największymi potęgami gospodarczymi świata. Rzecznik MFW oświadczył w czwartek, że uważa takie obawy za przesadzone, choć problem powinien pozostawać w centrum uwagi.","Władimir Putin, fot. PAP/EPA",
https://wiadomosci.onet.pl/swiat/ke-decyzja-wladz-cypru-o-ograniczeniu-przeplywu-kapitalu-uzasadniona/eyf1s,KE: decyzja władz Cypru o ograniczeniu przepływu kapitału uzasadniona,"Wprowadzone przez władze cypryjskie czasowe ograniczenia w przepływie kapitału są uzasadnione - oceniła w czwartek Komisja Europejska, wskazując na ryzyko odpływu depozytów, co mogłoby doprowadzić do destabilizacji systemu finansowego wyspy.","""Komisja przyjmuje do wiadomości czasowe ograniczenia w swobodnym przepływie kapitału, w tym kontrolę kapitałów, wprowadzone przez Cypr, aby zapobiec ryzyku niekontrolowanego odpływu depozytów, który mógłby doprowadzić do upadku instytucji kredytowych oraz całkowitej destabilizacji systemu finansowego kraju"" - napisała w czwartek w komunikacie KE. ""W obecnych okolicznościach stabilność rynków finansowych i systemu bankowego na Cyprze jest sprawą nadrzędnego interesu publicznego, co uzasadnia nałożenie tymczasowych ograniczeń w przepływie kapitału"" - oceniono. KE podkreśliła, że państwa członkowskie UE mogą wprowadzić takie ograniczenia w określonych okolicznościach i na ściśle określonych warunkach, ze względu na ochronę bezpieczeństwa publicznego. Zgodnie z orzecznictwem Europejskiego Trybunału Sprawiedliwości, takie środki mogą być wprowadzone w nadrzędnym interesie publicznym. Zdaniem KE należy jednak stosować je jak najkrócej. Ograniczenia takie mogą obejmować m.in. wypłaty pieniędzy, zamrożenie aktywów, zakaz wypowiadania umów o lokaty terminowe, zakaz realizowania niektórych zleceń płatniczych, ograniczenia w korzystaniu z kart bankowych, jak również konieczność zatwierdzania przez bank centralny niektórych operacji finansowych. KE podała też w komunikacie, że będzie ściśle monitorować z władzami cypryjskimi, państwami członkowskimi, Europejskim Bankiem Centralnym i Europejskim Urzędem Nadzoru Bankowego sytuację na Cyprze w związku ograniczeniami dotyczącymi przepływu kapitału. Zgodnie z zapowiedzią cypryjskie banki wznowiły w czwartek w południe czasu lokalnego pracę po 12-dniowej przerwie. Wprowadzono poważne ograniczenia wysokości transakcji finansowych, co ma zapewnić kontrolę nad przepływem kapitału. W komunikacie cypryjskiego ministerstwa finansów i prezesa banku centralnego potwierdzono, że maksymalna kwota do pobrania z banku to 300 euro na osobę dziennie. Do 5 tys. euro na osobę ograniczono płatności i transfery poza Cyprem, dokonywane za pomocą kart płatniczych, kredytowych lub przedpłaconych. Z wyspy za granicę można będzie wywieźć najwyżej 1 tys. euro w gotówce (lub odpowiednik w obcej walucie) na osobę.",,
https://wiadomosci.onet.pl/oszusci-robia-kase-na-okruchach-zlota/ceegs,Oszuści robią kasę na okruchach złota,W dobie kryzysu ludzie szukając pewnych lokat gotówki decydują się często na złoto. Lecz nie jest to dobra inwestycja dla drobnych ciułaczy.,"Organizacje konsumenckie ostrzegają przed zakupami małych ilości złota u handlarzy wykorzystujących kryzysową sytuację. - Handlarze oferują kruszec w jednogramowych miniporcjach jako lokatę na dosłownie każdą kieszeń - tłumaczy Niels Nauhauser, ekspert ds. lokat kapitału w Centrali Konsumenta Badenii-Wirtembergii w wywiadzie dla ""Badische Zeitung"". Zaleca sceptycyzm - Cena kupna uncji złota w tak małych okruchach jest dwa razy wyższa od ceny obowiązującej na rynku - ostrzega. W dobie kryzysu handlowcy sieją panikę wśród klientów twierdząc, że ""waluta euro w najbliższych miesiącach z pewnością upadnie"". Wmawiają im, że lepiej jest kupić złoto u nich niż w banku, gdyż banki wszystko rejestrują i kiedyś ""państwo każe sobie wszystko zwrócić"". - To kompletna bzdura - komentuje ekspert. - Takich panikarzy nie wolno słuchać i należy kierować się zdrowym rozsądkiem. dpa / Małgorzata Matzke red.odp.: Barbara Cöllen",Fot. Reuters,
https://wiadomosci.onet.pl/kraj/piechocinski-rekomendacje-ws-frankowiczow/22vvp,"Piechociński: rekomendacje ws. ""frankowiczów""","Wakacje kredytowe, przewalutowanie po kursie NBP, ograniczenie wahań kursu, po którym spłaca się raty rekomenduje Ministerstwo Gospodarki w związku z zawirowaniami kursu franka szwajcarskiego. Rozwiązania mają dotyczyć też posiadaczy kredytów w złotówkach.","Wicepremier Janusz Piechociński, prezentując rekomendacje resortu gospodarki na konferencji prasowej w środę dał do zrozumienia, że w Polsce wariant węgierski - czyli obowiązkowe przewalutowanie kredytów frankowych po ustalonym kursie - raczej nie wchodzi w grę. ""Nie jest to najlepszy przykład rozwiązania nie tylko po stronie stabilności systemu finansowego, ale także po stronie rachunku kredytobiorcy. A komunikat z posiedzenia KSF jest jednoznaczny: polski system bankowy jest stabilny i odpowiedzialny"" - oświadczył Piechociński. Ostrzegał, że w debacie publicznej pojawia się ostatnio mnóstwo rzekomo łatwych i prostych rozwiązań problemu kredytów walutowych, a w rzeczywistości problem nie ma prostego rozwiązania. Namawiamy wszystkich do dystansu i myślenia kategoriami odpowiedzialności - apelował wicepremier. Podkreślał jednocześnie, że rekomendacje wychodzą również naprzeciw posiadaczom kredytów w złotówkach i nie chodzi o antagonizowanie ich z posiadaczami kredytów w walutach. ""Rozwiązanie sytuacji"" może nastąpić, jeżeli ""wszystkie strony"", czyli banki, klienci i administracja państwowa ""wykażą się chęcią porozumienia i będą starały się zrozumieć sytuację drugiej strony"" - głosi propozycja MG. Dodatkowo działania powinny w szczególności skupiać się na kredytobiorcach, którzy wzięli kredyt na zaspokojenie potrzeb mieszkaniowych, a nie sfinansowanie inwestycji. W rekomendacjach resort proponuje m.in. uwzględnianie przez banki ujemnej stawki LIBOR na franku szwajcarskim, co zadeklarowało już wiele banków. Kolejną propozycją jest umożliwienie bezprowizyjnej zamiany waluty kredytu na złotego ""po kursie równym średniemu kursowi NBP w dniu przewalutowania"". Resort jest też za wprowadzeniem do czynnych umów tzw. wakacji kredytowych na okres do 3 lat (także dla kredytów złotowych) oraz wprowadzeniem limitu wysokości raty na poziomie z końca 2014 r. ""Wakacje nie zdejmują z kredytobiorcy obowiązku spłat, chodzi o to, by nie był narażony na efekty dużych wahań kursów walut. Jesteśmy przekonani, że jeśli uśrednimy kurs, nie będzie to tak bolesne dla klienta, bo dziś najbardziej bolesne są szybkie zmiany kursu, w ciągu miesiąca czy kwartału"" - wyjaśniał wicepremier. Resort proponuje też możliwość pomocy dla kredytobiorców, którzy mają trudności ze spłatą kredytu, wynikające z przypadków losowych, takich jak utrata pracy czy choroba. Zgodnie z rekomendacjami pomoc miałaby charakter czasowy i zwrotny, podobnie jak pomoc udzielana w latach 2009-2010 na podstawie ustawy o pomocy państwa w spłacie niektórych kredytów mieszkaniowych udzielonych osobom, które utraciły pracę. ""To dotyczy tych, który są w trudnej sytuacji i ponoszą wielkie ryzyko, ale też ich kłopoty są przejściowe"" - tłumaczył Piechociński. MG proponuje też, by banki odstąpiły od żądania dodatkowego zabezpieczenia kredytu z powodu zmian kursowych. Resort jest zdania, że kredytobiorca powinien odpowiadać z tytułu kredytu zaciągniętego na zakup nieruchomości, w której zamierza mieszkać, tylko do wysokości jej wartości. Kolejna propozycja to rodzaj ""węża walutowego"", czyli ograniczenie wahań kursu waluty, po którym spłacany jest kredyt. Gdy kurs rośnie ponad umowną wartość, kredytobiorca nie płaci więcej, ale bank zawiązuje rezerwy, które rozwiązuje, gdy kurs spadnie. ""W pierwszej kolejności powinno to rozważyć KNF"" - zaznaczył Piechociński.","Wicepremier, minister gospodarki Janusz Piechociński podczas środowej konferencji prasowej przedstawił propozycje rozwiązań problemów osób, które spłacają kredyty we frankach szwajcarskich.",
https://wiadomosci.onet.pl/kraj/rekordowo-tanie-kredyty-hipoteczne/g9xpm,Rekordowo tanie kredyty hipoteczne,"Mieszkanie z przeznaczeniem na wynajem opłaca się teraz kupić nawet na kredyt. Jak tłumaczy Bartosz Turek, analityk Lion's Bank, przychody z najmu wystarczą nie tylko na opłacenie raty kredytu i pokrycie wszystkich kosztów związanych z nieruchomością, ale",,,
https://wiadomosci.onet.pl/kraj/knf-od-nowego-roku-zmusi-do-oszczedzania/6320g,KNF od nowego roku zmusi do oszczędzania,"Od nowego roku kredytobiorcy będą musieli mieć obowiązkowy wkład własny. Taki obowiązek na banki nałoży Rekomendacja S wydana przez Komisję Nadzoru Finansowego. - Co roku wielkość wkładu własnego będzie musiała się zwiększać, aby docelowo w 2017 r. wynieś",,,
https://wiadomosci.onet.pl/swiat/rpa-kraje-brics-porozumialy-sie-w-sprawie-utworzenia-banku-rozwoju/ztqq9,RPA: kraje BRICS porozumiały się w sprawie utworzenia banku rozwoju,"Grupa wschodzących potęg gospodarczo-politycznych BRICS (Brazylia, Rosja, Indie, Chiny i RPA) porozumiała się przed szczytem w Durbanie w sprawie utworzenia banku rozwoju, którego celem będzie finansowanie projektów infrastrukturalnych.","Poinformował o tym minister finansów RPA Pravin Gordhan. Pytany, czy doszło do porozumienia w sprawie utworzenie banku, który mógłby konkurować z Bankiem Światowym, minister odparł: - Załatwione. Przywódcy ogłoszą szczegóły. Szczyt szefów państw i rządów krajów BRICS rozpocznie się oficjalnie we wtorek wieczorem. Nowy bank, którego siedziba najpewniej znajdzie się w RPA, będzie służył finansowaniu projektów infrastrukturalnych, głównie w Afryce. Kapitał początkowy najpewniej wyniesie 50 mld dolarów; każdy kraj wyłoży po 10 mld USD. Kilka godzin przed rozpoczęciem szczytu przedstawiciele władz Chin i Brazylii podpisali porozumienie, zakładające, że roczny handel dwustronny do kwoty równoważnej 30 mld dolarów będzie prowadzony w walutach krajowych. Oznacza to, że prawie połowa wymiany handlowej tych krajów nie będzie już rozliczana w dolarach. - Nie chodzi nam o ustanowienie nowych relacji z Chinami, ale o rozszerzenie ich, by móc z nich korzystać w przypadku kłopotów na rynkach finansowych - powiedział szef brazylijskiego banku centralnego Alexandre Tombini. Umowa ma obowiązywać przez trzy lata. Przedstawiciele brazylijskich władz mają nadzieję, że wejdzie ona w życie w drugiej połowie 2013 roku. Podpisali ją szefowie banków centralnych i ministrowie finansów Chin i Brazylii. Wymiana handlowa między Chinami a Brazylią w 2012 roku wyniosła 75 mld dolarów. W krajach BRICS mieszka 40 proc. ludności świata. Państwa te wytwarzają jedną piątą światowego PKB.",,
https://wiadomosci.onet.pl/kraj/bank-pko-bp-pobieral-niezgodne-z-prawem-oplaty/jfbem,Bank PKO BP pobierał niezgodne z prawem opłaty,PKO BP pobierał opłaty za każdą wypłatę gotówki z konta w placówkach agencyjnych. Praktyki banku były niezgodne z prawem - uznał Prezes UOKiK. Przedsiębiorca zobowiązał się do ich zmiany.,"Postępowanie przeciwko bankowi zostało wszczęte po skardze konsumenta w sprawie pobierania opłat za wypłatę gotówki z konta w agencjach PKO BP. Placówki agencyjne zajmują się obsługą klientów PKO BP na podstawie pełnomocnictwa udzielonego im przez bank. W wyniku postępowania Urząd stwierdził, że zgodnie z jednym z postanowień taryfy opłat i prowizji, posiadacze kont w PKO BP są obciążani opłatą w wysokości 1 zł za każdą wypłatę gotówki dokonaną w agencjach banku. W opinii UOKiK, pobieranie przez PKO BP opłat za każdą wypłatę gotówki z konta w agencjach banku jest niezgodne z prawem. Taka stawka jest dodatkowym obciążeniem (obok stałych opłat za prowadzenie rachunku), które utrudnia konsumentowi oszacowanie rzeczywistych kosztów obsługi ROR-u. Postanowienia o podobnej treści zostały już wcześniej wpisane do rejestru klauzul niedozwolonych. Bank PKO BP zobowiązał się do zaniechania pobierania kwestionowanych opłat oraz usunięcia z regulaminu postanowień, które to umożliwiały. Zmiany mają być wprowadzone do 31 października 2014 r.",fot. Shutterstock,
https://wiadomosci.onet.pl/kraj/nbp-polski-system-finansowy-stabilny/2tfyb,NBP: polski system finansowy stabilny,"Polski system finansowy pozostaje stabilny, a perspektywy jego funkcjonowania poprawiły się w ciągu ostatniego półrocza - wynika z raportu o stabilności systemu finansowego NBP.","Zdaniem analityków NBP sytuacja banków, które stanowią największy i najważniejszy segment systemu finansowego, nie zmieniła się istotnie w analizowanym okresie, tj. od marca 2013 r. i pozostaje dobra oraz stabilna. Analitycy oceniają, że wyniki finansowe banków wciąż pozostają wysokie, choć ze względu na malejącą marżę odsetkową odnotowano ich niewielką obniżkę. Nastąpiła niewielka poprawa jakości portfela kredytowego, a obciążenie wyników kosztami materializacji ryzyka kredytowego obniżyło się. W ocenie NBP polskie banki pozostają odporne nawet na istotne pogorszenie warunków ich działalności. Średnie współczynniki wypłacalności banków wzrosły, poprawiając zdolność banków do absorbowania potencjalnych strat. Wysoka odporność polskich banków została potwierdzona przez testy warunków skrajnych, przeprowadzanych cyklicznie przez NBP. Wyniki tych testów wskazują, że duża część banków komercyjnych posiada kapitały wystarczające do zaabsorbowania skutków silnego spowolnienia gospodarczego. Przy założeniu bardzo pesymistycznego scenariusza potrzeby finansowe w skali całego sektora byłyby nieznaczne i wyniosłyby 2,5 mld zł, czyli niecałe 2 proc. obecnej wartości funduszy własnych sektora bankowego. Warunki skrajne przyjęte na potrzeby testów zakładały na 2014 rok wzrost PKB o 1,6 proc., średnioroczną stopę bezrobocia według BAEL na poziomie 10,7 proc., inflację CPI na poziomie 2,5 proc. oraz trzymiesięczny WIBOR na poziomie 2,9 proc. Bank poinformował jednocześnie w raporcie, że ryzyko wystąpienia warunków skrajnych jest obecnie niewielkie i prawdopodobieństwo ponownego silnego spowolnienia wzrostu gospodarczego w gospodarkach rozwiniętych zmniejszyło się od czasu ostatnich testów wydolności sektora bankowego. NBP po raz kolejny odnotował również poprawę odporności banków na wystąpienie szoków o charakterze płynnościowym. Zdecydowana większość banków wykazała w testach odporność nawet w warunkach założonego bardzo silnego szoku płynnościowego. Autorzy raportu zarekomendowali szybkie powołanie Rady ds. Ryzyka Systemowego, której kształt i uprawnienia zapewniałyby skuteczne prowadzenie nadzoru makroostrożnościowego nad krajowym systemem finansowym. Wśród rekomendacji NBP znalazły się również: zwiększenie kapitałów przez banki, których odporność na szoki jest niższa od średniej, zwiększanie buforów aktywów płynnych przez banki o wrażliwej pozycji płynnościowej oraz uwzględnianie przez banki w polityce kapitałowej ryzyka związanego z częścią portfela kredytów mieszkaniowych charakteryzującą się wysokim poziomem współczynnika pomiędzy wysokością kredytu, a wartością zabezpieczenia tego kredytu. Bank centralny zalecił również ściślejszą integrację sektora bankowości spółdzielczej oraz kontynuowanie działań restrukturyzacyjnych, zmierzających do wzrostu efektywności działania spółdzielczych kas oszczędnościowo-kredytowych i zwiększenia ich kapitałów.",fot. Shutterstock,
https://wiadomosci.onet.pl/kraj/uknf-ostrzega-sektor-finansowy-przed-atakami-hakerow/hr4b5,UKNF ostrzega sektor finansowy przed atakami hakerów,"Urząd Komisji Nadzoru Finansowego ostrzegł w poniedziałek instytucje sektora finansowego przed możliwymi atakami hakerów na ich systemy teleinformatyczne. Przekazał listę zaleceń, których realizacja ograniczy ryzyko związane z atakami.","""Urząd Komisji Nadzoru Finansowego (UKNF) otrzymał od Rządowego Zespołu Reagowania na Incydenty Komputerowe CERT.GOV.PL informację o możliwych w najbliższym czasie atakach na infrastrukturę teleinformatyczną instytucji sektora finansowego"" - podał UKNF w komunikacie. Urząd zarekomendował wszystkim instytucjom rynku finansowego, by zwróciły szczególną uwagę na ryzyko związane z obszarami technologii informacyjnej i bezpieczeństwa środowiska teleinformatycznego. Zdaniem UKNF powinny one pilnie wdrożyć zalecenia CERT.GOV.PL. Wśród nich znalazło się m.in.: przygotowanie planu reakcji na ataki, wyznaczenie osób odpowiedzialnych za kontakty z dostawcami usług internetowych, systematyczne dokonywanie przeglądu konfiguracji kluczowych urządzeń sieciowych, zlokalizowanie elementów ograniczających transmisję, przygotowanie umowy z dostawcą łącza internetowego w sposób umożliwiający mu odparcie ewentualnego ataku. Zdaniem CERT.GOV.PL konieczne jest także wdrożenie dedykowanych maszyn z systemami firewall, wymuszenie ciągłej aktualizacji mechanizmów bezpieczeństwa, czy wdrożenie algorytmów rozkładania ruchu pomiędzy wiele fizycznych lokalizacji korzystających z danych zgromadzonych lokalnie oraz posiadanie infrastruktury witryny www w centrum zapasowym. Ataki cyberprzestępców są ostatnio coraz częściej tematami pierwszych stron gazet. ""Financial Times"" ostrzegł w ubiegłym tygodniu, że rosyjski rząd wspiera cybernetyczne szpiegostwo i stoi za serią skoordynowanych, cyfrowych ataków przypisywanych hakerskiej grupie ATP28. ""FT"" powołał się na raport zajmującej się bezpieczeństwem cybernetycznym firmy FireEye. Wskazano, że w ostatnich dwóch latach cyberprzestępcy zaatakowali różne cele na Zachodzie, w tym Polskę. Na liście celów domniemanych ataków rosyjskich hakerów wymieniono rządy: polski, węgierski i gruziński a także międzynarodowe instytucje takie jak: NATO, Komisja Europejska, OBWE oraz zachodnie attachaty wojskowe, w tym osoby pracujące dla wojska w USA, Kanadzie i Norwegii. Rosyjscy hakerzy mieli też wykorzystać złośliwe oprogramowanie nazwane ""wężem"" lub ""oroboro"", które w marcu br. pomogło zaatakować kilka systemów komputerowych ukraińskiego rządu i komputery w Europie Wschodniej. W czerwcu niektóre europejskie firmy energetyczne zostały zaatakowane przez wirusa nazwanego ""energetycznym niedźwiedziem"", którego także łączono z działaniami rosyjskich cyberprzestępców. Rosyjski MSZ nie skomentował raportu twierdząc, że nie wspiera działalności hakerów. W połowie października firma iSight Partners, zajmująca się bezpieczeństwem cybernetycznym, ostrzegła, że rosyjscy hakerzy, prawdopodobnie pracujący na zlecenie władz w Moskwie, wykorzystywali nieznaną dotąd lukę w systemie operacyjnym Windows do szpiegowania m.in. zagranicznych instytucji w tym polskiej firmy energetycznej. Ekspert Fundacji Bezpieczna Cyberprzestrzeń Mirosław Maj mówił, że Polska była wcześniej celem ataku innych grup. Firma Symantec informowała latem br. że grupa hakerów o nazwie Dragonfly prowadziła od 2013 roku ukierunkowane ataki na firmy z sektora energetycznego, w tym w Polsce. Ich celem byli m.in. producenci energii i operatorzy rurociągów. 5 proc. ataków było wymierzonych w polskie firmy. Pod koniec października warszawska Giełda Papierów Wartościowych podała, że ""z przyczyn od niej niezależnych mogło dojść do pozyskania przez podmioty nieuprawnione archiwalnych danych używanych do logowania do Szkolnej Internetowej Gry Giełdowej i symulatora giełdowego GPW Trader"".",fot. Shutterstock,
https://wiadomosci.onet.pl/kraj/arkadiusz-jakubik-i-aleksandra-kisio-u-boku-kevina-spacey-w-reklamach-bz-wbk/x77ts,Arkadiusz Jakubik i Aleksandra Kisio u boku Kevina Spacey w reklamach BZ WBK,"W spotach reklamujących Bank Zachodni WBK u boku Kevina Spacey zobaczymy kolejnych polskich aktorów: Arkadiusza Jakubika i Aleksandrę Kisio. Zdaniem przedstawicieli branży, kampania jest udana, ale nie wyróżnia się zbytnio ponad inne dobre kampanie.","Jutro rozpocznie się kampania reklamowa banku, w której obok Kevina Spacey wystąpi znany z filmów: ""Wesele"", ""Dom zły"", ""Pod Mocnym Aniołem"" Arkadiusz Jakubik. Wspólnie z Kevinem Spacey będzie reklamował Konto Godne Polecenia oraz bankowość mobilną na smartfony i tablety. Akcja spotu tym razem rozgrywa się w szatni sportowej, gdzie Jakubik rozmawia ze Spaceyem o wiosennych postanowieniach prowadzenia sportowego trybu życia. Kampania prowadzona będzie w telewizji (główne stacje ogólnopolskie i kanały tematyczne), prasie, Internecie, kinach i na nośnikach zewnętrznych w największych polskich miastach. Jej kreację przygotowała agencja Red8 Advertising, media zakupił dom mediowy Starcom. Spoty wyreżyserował Wojciech Smarzowski. Produkcją zajęło się Propeller Film. Wcześniej BZ WBK zatrudniał do reklam tylko zagraniczne gwiazdy - Johna Cleese, Danny’ego De Vito, Gerarda Depardieu, Antonia Banderasa, a ostatnio Chucka Norrisa. Przypomnijmy, że kampania banku z aktorem Kevinem Spacey, znanym m.in. z filmów ""American Beauty"" i ""K-PAX"" czy serialu ""House of Cards"", rozpoczęła się w październiku ub.r. Działania miały wzmocnić wizerunek banku jako jednej z trzech najsilniejszych marek bankowych w Polsce. Już w lutym br. do Spaceya w spotach dołączyła aktorka Anna Dereszowska. Jak poinformowano na wczorajszej konferencji prasowej, w kolejnej odsłonie kampanii wspólnie z hollywoodzką gwiazdą w spotach wystąpi aktorka Aleksandra Kisio, znana z seriali „Samo życie” i „Pierwsza miłość”. Arkadiusz Sikora, dyrektor obszaru komunikacji korporacyjnej i marketingu BZ WBK, tłumaczył, że sięgnęli po Jakubika, bo chcieli zaskoczyć widzów. - Udało się - jestem zaskoczony. Po pierwszej emisji reklam z mieszaną obsadą prorokowałem, że to wstęp do usunięcia z nich Spaceya, tymczasem okazuje się, że to jakiś bardziej długofalowy trend – zauważa Witold Koroblewski, dyrektor kreatywny agencji Ambasada Brand Communication. Podkreśla on, że nie rozumie, jaki jest cel wykorzystania kolejnych polskich aktorów w tych reklamach. - Dla przeciętnego widza nie ma bowiem żadnej różnicy, czy w reklamie zagra Arkadiusz Jakubik czy jakiś bezimienny aktor reklamowy - tłumaczy. I dodaje: - Sama reklama nie wyróżnia się specjalnie ponad średnią rynkową. Mamy krótkie zagajenie, potem jeden z aktorów musi wyrecytować brief, co zajmuje większą część filmu, który kończy się tradycyjnie drętwym dowcipem – uważa. Innego zdania jest strateg Tomasz Pisanko: - Obecność polskich aktorów uważam za świetny pomysł. Interakcja gwiazdora z lokalnymi talentami dodaje emocjonalnej głębi, co na pewno pozostawi trwalsze wspomnienia – zauważa.",,
https://wiadomosci.onet.pl/swiat/usnal-na-klawiaturze-i-przelal-miliony/ghv20,Usnął na klawiaturze i... przelał miliony,"Sędziwy klient niemieckiego banku omal nie został przez przypadek jednym z najbogatszych depozytariuszy. A to za sprawą pracownika, który usnął na klawiaturze, opierając czoło na klawiszu z cyfrą 2. Dlatego na konto emeryta wpłynęły... 222 miliony euro.","Miał otrzymać jedynie 62,40 euro. Kierownictwo banku odkryło bardzo szybki milionową operację i anulowało ją. Zwolniono z pracy kobietę - przełożoną niewyspanego pracownika. Niemieckie media podają, że do zdarzenia doszło w kwietniu ubiegłego roku w oddziale banku we Frankfurcie nad Menem.",Pracoholizm 4,
https://wiadomosci.onet.pl/kraj/dzis-ostatni-dzien-na-wyciagniecie-pieniedzy-z-volkswagen-banku/f2p87rq,Dziś ostatni dzień na wyciągnięcie pieniędzy z Volkswagen Banku,"O godzinie 20:00 zostaną zablokowane wszystkie rachunki indywidualne w Volkswagen Banku. To ostatni moment, żeby wypłacić lub przelać pieniądze ze swojego rachunku.","W sierpniu 2017 roku Volkswagen Bank Polska ogłosił, że rezygnuje z prowadzenia kont i lokat dla klientów indywidualnych. Do dziś do godziny 20:00 dano klientom czas na przeniesienie środków do innego banku. „Po tym terminie przetransferowanie pozostawionych środków na konto w innym banku będzie możliwe wyłącznie po złożeniu pisemnej dyspozycji, wysłanej pocztą tradycyjną, na adres VW Banku” – możemy przeczytać na stronie banku. Firma sugeruje także, żeby jej klienci przekopiowali ze swojego konta bankowości internetowej wszystkie dane, takie jak zapisane numery kont i historię transakcji. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Siedziba Volkswagen Bank w Warszawie,
https://wiadomosci.onet.pl/kraj/alior-bank-przejmuje-dom-maklerski-money-makers-za-46-mln-zl/jj0k4,"Alior Bank przejmuje dom maklerski Money Makers za 4,6 mln zł","Alior Bank przejmuje dom maklerski Money Makers za łączną kwotę 4,6 mln zł, poinformował „Rzeczpospolitą"" prezes banku Wojciech Sobieraj. Alior obejmie 57,6% udziału w firmie, wyspecjalizowanej w zarządzaniu aktywami.","""Money Makers będzie cennym uzupełnieniem oferty Alior Banku o usługi asset management. Inwestycja pozytywnie wpłynie na wzrost wartości banku i stworzy podstawy pod budowę własnego TFI w przyszłości"" - powiedział gazecie Sobieraj. Bank zamierza wykorzystać Money Makers nie tylko do stworzenia własnego TFI, ale również jako platformę do ewentualnych akwizycji podmiotów z branży TFI i asset management w przyszłości. Alior Bank nie wyklucza też wprowadzenia swojej nowej spółki na giełdę, czytamy dalej w ""Rz"". Łączna wartość transakcji to 4,6 mln zł, z czego 4 mln zł zostanie przeznaczone na dokapitalizowanie Money Makers poprzez podniesienie kapitału zakładowego firmy, podano również. Plany nowej spółki zakładają osiągnięcie 2,5% udziałów w rynku zarządzania aktywami i funduszami w ciągu najbliższych pięciu lat. Teraz dom maklerski zarządza portfelami ok. 300 klientów o łącznej wartości 80 mln zł. Z kolei w funduszach inwestycyjnych Alior SFIO, które na rzecz banku prowadzi Ipopema TFI, jest ok. 90 mln zł. Biorąc pod uwagę, że polski rynek funduszy detalicznych jest wart ok. 100 mld zł, a rynek asset management ok. 10 mld zł, Alior bank i Money Makers mają w nim mniej niż 0,2% udziału. W ciągu pięciu lat planują więc urosnąć ponaddziesięciokrotnie, podsumowano w materiale ""Rz"".",fot. Krzysztof Zuczkowski/Forbes/FORUM,
https://wiadomosci.onet.pl/kraj/moodys-podniosl-perspektywe-dla-polskiego-systemu-bankowego-do-stabilnej/mcmrx,Moody's podniósł perspektywę dla polskiego systemu bankowego do stabilnej,Agencja Moody's podniosła perspektywę dla polskiego systemu bankowego do stabilnej z negatywnej - podała agencja Moody's w komunikacie.,"""Zmiana perspektywy odzwierciedla głównie oczekiwanie agencji co do poprawy wzrostu gospodarczego i w konsekwencji stabilizacji zyskowności banków"" - napisano. Agencja wskazuje też m.in. na poprawę kapitalizacji banków i zwiększone możliwości absorpcji ryzyka.",fot. Shutterstock,
https://wiadomosci.onet.pl/swiat/szef-banku-swiatowego-ue-reaguje-wolno-na-kryzys-i-straci-swa-pozycje/p2w5k,Szef Banku Światowego: UE reaguje wolno na kryzys i straci swą pozycję,"W wywiadach udzielonych ""Der Spiegel"" i ""Observerowi"" szef Banku Światowego Robert Zoellick ostrzegł, że przywódcy europejscy zbyt wolno reagują na kryzys, narażając wschodzące gospodarki na trudności, a samą Europę na utratę globalnych wpływów.","W rozmowie z ""Der Spiegel"" opublikowanej w niedzielę szef Banku Światowego powiedział, że ""przywódcy europejscy zawsze działają o dzień za późno i obiecują o jedno euro za mało. Potem, gdy sytuacja się pogarsza, dorzucają nową gotówkę"". Pozwala to grać na czas, ale nie rozwiązuje strukturalnych problemów strefy euro - uważa Zoellick. - Jeżeli Europa będzie się nadal wahać, to straci globalne wpływy. Przywódcy europejscy muszą być tego świadomi - dodał szef Banku, podkreślając zarazem, że Niemcy powinny forsować reformy strukturalne w UE. Według Zoellicka wyjście Grecji ze strefy euro miałoby ""kolosalne konsekwencje"", ale Europa nie powinna pozwalać sobie na to, by być zakładniczką Aten. ""Jeśli greccy liderzy grożą wyjściem z unii walutowej, to reszta Europy musi stworzyć mechanizm buforowy"", który złagodzi efekt takiej decyzji. W wywiadzie dla brytyjskiego tygodnika ""The Observer"" szef Banku Światowego ostrzegł, że jeśli Europa nie poradzi sobie z kryzysem we właściwy sposób, czeka ją ""moment Lehman (Brothers)"", odnosząc się do bankructwa tego banku, które nastąpiło we wrześniu 2008 roku i stało się katalizatorem światowego kryzysu finansowego. Kraje rozwijające się muszą się ""przygotować na niepewność na rynkach, której przyczyną jest sytuacja w strefie euro"" - powiedział ""Observerowi"" Zoellick. ""Byłoby lepiej, gdyby unikały one gromadzenia długów krótkoterminowych (...) i skoncentrowały się na fundamentalnych dla jej przyszłego rozwoju (aspektach) gospodarki: infrastrukturze i ludzkim kapitale"". Prezes Banku Światowego w swych wywiadach wezwał Europejczyków do podjęcia jak najszybszej akcji mającej na celu znalezienie rozwiązań strukturalnych i opanowanie kryzysu: ""Nie chodzi o to, jaki model Europejczycy wybiorą. Muszą jakiś wybrać. Szybko"". Robert Zoellick odejdzie ze swej funkcji 1 lipca; jego miejsce zajmie urodzony w Korei amerykański ekspert do spraw zdrowia Jim Yong Kim. W piątek w formie komentarza do sytuacji w Hiszpanii w podobnym duchu wypowiedział się Międzynarodowy Fundusz Walutowy. - Trwałe rozwiązanie kryzysu wymaga przekonujących działań zorientowanych na umacnianie kompletnej i silnej europejskiej unii walutowej - ogłosiła organizacja, którą kieruje Christine Lagarde i która dąży konsekwentnie do wykreowania ""unii bankowej i fiskalnej"".","Robert Zoellick, fot. AFP",
https://wiadomosci.onet.pl/swiat/ue-wspolny-nadzor-bankowy-coraz-blizej-mimo-obaw-o-banki-corki/e08t6,UE: Wspólny nadzór bankowy coraz bliżej mimo obaw o banki-córki,"Euroland ogłosił przyspieszenie prac nad wspólnym nadzorem bankowym z udziałem EBC, mimo obaw Czech i Węgier o los swoich banków-córek pod takim nadzorem. Polska wstępnie jest za, ale zapowiada pilnowanie interesów krajów goszczących banki-córki.","Jak ocenił we wtorek szef polskiego resortu finansów Jacek Rostowski po spotkaniu ministrów finansów ""27"" w Brukseli, taki wspólny europejski nadzór eurolandu ""może być nawet pożądany"" dla Polski i innych tzw. państw goszczących banki-córki. - Zawsze byliśmy za tym, aby uprawnienia nadzorów macierzystych były stopniowo przekazywane do nadzoru europejskiego. I organizacyjnie, i logistycznie jest na pewno lepiej, by nasz nadzór miał do czynienia tylko z jednym nadzorem zagranicznym - powiedział. Nadzór europejski nie będzie bowiem ""tak bliski nadzorowanym instytucjom macierzystym"", czyli krajom, w których znajdują się siedziby grup bankowych - wyjaśnił. Rostowski zaznaczył, że państwa goszczące banki-córki stanowią ""przytłaczają większość"" w UE (21 z 27), dlatego ich interesy trzeba brać pod uwagę przy tworzeniu europejskiego nadzoru bankowego. Filie zachodnich banków dominują w Europie Środkowo-Wschodniej, gdzie stanowią ok. 70 proc. sektora. Już teraz - podał Bank Światowy - region ten odczuwa zmniejszony dopływ kapitału, bo banki-matki muszą wzmacniać swoje bilanse, by spełniać zwiększone unijne wymogi kapitałowe. Podczas wtorkowego spotkania ministrowie finansów Czech i Węgier wyrazili obawy o wpływ, jaki wspólny nadzór może mieć na relację i podział odpowiedzialności pomiędzy krajami goszczącymi banki-córki a krajami głównych siedzib banków-matek. ""Już teraz obserwujemy odpływ kompetencji na rzecz Europejskiego Nadzoru Bankowego (EBA)"" - powiedział czeski minister finansów Miroslav Kalousek. Minister finansów Luksemburga Luc Frieden wskazał też ""pośrednie koszty społeczne"", jakie poniosłyby kraje goszczące filie w razie ich likwidacji i zwalniania pracowników. Jego zdaniem koszty takie należy wziąć pod uwagę w rozmowach o wspólnym finansowaniu likwidacji banków i gwarantowaniu depozytów w UE. Także sektor bankowy Luksemburga jest zdominowany przez banki-córki. Odpowiadając na te obawy, komisarz UE ds. rynku wewnętrznego Michel Barnier zastrzegł, że zintegrowany nadzór, który KE ma zaproponować we wrześniu, ""powinien nadzorować wszystkie banki, łącznie z bankami-córkami"". Uznał za możliwe, że zgodę na wspólny nadzór wyrażą tylko państwa strefy euro, a nie wszystkie kraje unijne. Jego zdaniem nadzór ""jest potrzebny +27+, ale niezbędny dla +17+ krajów strefy euro"". Na wtorkowym posiedzeniu premier Włoch Mario Monti apelował o ""ambitniejszą"" unię bankową, wykraczającą poza propozycję KE sprzed miesiąca. Zakłada ona większą integrację finansowanych przez banki narodowych funduszy likwidacyjnych, a nie utworzenie jednego, wspólnego funduszu. - Wspólny fundusz restrukturyzacji i likwidacji banków oraz system gwarantowania depozytów pod wspólnym nadzorem (...) jest odpowiedzią na obecny kryzys - powiedział Monti. Obecny na spotkaniu przedstawiciel Europejskiego Banku Centralnego (EBC) ocenił, że istnieją ""potencjalne problemy"" w proponowanym przez KE zmniejszaniu zobowiązań likwidowanych banków na rzecz wierzycieli. Zaznaczył, że potrzebne są ""zabezpieczenia finansowe na poziomie krajowym"", by obywatele mieli gwarancje swoich depozytów w razie likwidacji banku. EBC popiera wspólny fundusz likwidacji banków, który zwłaszcza w przypadku grup bankowych obejmujących kilka krajów ""rozwiązałby na samym początku problem dzielenia się ciężarem"" likwidacji. W poniedziałek szef EBC Mario Draghi powiedział, że fundusz taki - poza składkami banków - mógłby być finansowany także z dochodów z przyszłego podatku od transakcji finansowych.",,
https://wiadomosci.onet.pl/swiat/premier-francji-hollande-nie-wiedzial-o-tajnym-koncie-bylego-ministra/wbch1,Premier Francji: Hollande nie wiedział o tajnym koncie byłego ministra,"Premier Francji Jean-Marc Ayrault zapewnił w wypowiedzi dla publicznego radia France Inter, że prezydent Francois Hollande ""nie miał żadnych informacji"" o tajnym koncie zagranicznym byłego ministra ds. budżetu Jerome'a Cahuzaca.","- Gdybyśmy mieli taką wiedzę, to czy wyobrażacie sobie, że zostałby on mianowany ministrem ds. budżetu? Sądzicie, że gdybyśmy wiedzieli o jego zagranicznym koncie jeszcze przed wszczęciem śledztwa, nic nie zrobilibyśmy? Zapewniam, że zostałby natychmiast wyrzucony z rządu - powiedział Ayrault. Rządzący we Francji socjaliści wyraźnie stracili na aferze z Cahuzacem, oskarżonym o posiadanie tajnego konta za granicą i uchylanie się od płacenia podatków, tym bardziej, że były minister odpowiadał za ściganie osób uchylających się od płacenia podatków. Wczoraj zdymisjonowany 19 marca Cahuzac, który przyznał się do posiadania tajnego konta, powiedział, że nie wie, co Hollande wiedział na temat jego sprawy. Na początku grudnia 2012 roku portal informacyjny Mediapart podał, że francuski minister ds. budżetu zataił przed fiskusem swoje konto w banku UBS, które kazał zlikwidować w 2010 roku, a więc zanim został członkiem rządu. Według Mediapart, po zlikwidowaniu konta Cahuzac miał przenieść ukrywane przed urzędem podatkowym dochody ze Szwajcarii do Singapuru. Szwajcarska publiczna stacja radiowo-telewizyjna RTS ujawniła 7 kwietnia, że w 2009 roku Cahuzac chciał zdeponować 15 milionów euro w jednym z banków w Genewie. Bank jednak odmówił, obawiając się komplikacji, ponieważ Cahuzac był ""politycznie eksponowaną osobą"" - podała RTS, powołując się na koła bankowe.",,
https://wiadomosci.onet.pl/kraj/piechocinski-przedstawi-projekt-stworzenia-banku-eksport-import/wwnwn,Piechociński przedstawi projekt stworzenia Banku Eksport-Import,"Wicepremier Janusz Piechociński zapowiedział w środę szybkie przedstawienie koncepcji stworzenia Banku Eksport-Import, który miałby wspierać przedsięwzięcia polskich firm na zagranicznych rynkach uważanych za ryzykowne. Bank ma powstać jeszcze w tym roku.","""Jest to nam bardzo potrzebne, bo mechanizm oparty o dotychczasowe zasady, czyli Bank Gospodarstwa Krajowego, gwarancje rządowe czy system ubezpieczeń, powinien być wsparty także na poziomie mechanizmów bankowych"" - powiedział Piechociński w kuluarach Europejskiego Kongresu Gospodarczego. ""Prowadzę w tej sprawie konsultacje; za chwilę udam się do prezesa banku centralnego, żeby przedłożyć już spójną koncepcję"" - dodał wicepremier. Wyraził przekonanie, że polską bankowość stać na takie przedsięwzięcie. Zgodnie ze wstępną koncepcją - jak mówił minister gospodarki - ""w pierwszej kolejności ma to być bank kapitału polskiego, być może wsparty dodatkowymi możliwościami lewarowania (tzw. dźwigni finansowej - PAP), jeżeli będą takie potrzeby"". Dodał, że sygnały o zainteresowaniu takim ewentualnym mechanizmem płyną np. ze strony kapitału krajów Zatoki Perskiej. Według wicepremiera, wsparcie przedsiębiorców działających na zagranicznych rynkach nie może ograniczać się do tworzenia i modyfikowania instrumentów systemu ubezpieczeń, ale wymaga również wprowadzenia rozwiązań bankowych - stąd idea powołania Banku Eksport-Import. ""Chodzi o to, by szczególnie na ryzykownych rynkach, jak Togo czy Pakistan, gdzie mamy mniej wiedzy, mniej zaufania do transparentności wzajemnych relacji, wprowadzić dodatkowy mechanizm zwiększania bezpieczeństwa naszych przedsiębiorców czy naszych eksporterów"" - wyjaśnił. Piechociński uczestniczył w środę w Katowicach w Europejskim Kongresie Gospodarczym, w którym biorą udział także przedstawiciele wielu krajów Afryki i Azji, zachęcając do inwestowania w swoich krajach. Według wicepremiera doskonalenie systemu wsparcia dla firm inwestujących za granicą może przyczynić się do pobudzenia ich aktywności, także na nowych rynkach w Afryce i Azji. Katowickiemu kongresowi towarzyszą m.in. fora współpracy z Afryką, Chinami i Pakistanem.",fot. PAP/Andrzej Grygiel,
https://wiadomosci.onet.pl/swiat/sueddeutsche-zeitung-strefa-euro-rozwaza-nowa-pomoc-dla-hiszpanii/2jml0,"""Sueddeutsche Zeitung"": Strefa euro rozważa nową pomoc dla Hiszpanii","Strefa euro rozważa wsparcie zmagającej się z kryzysem Hiszpanii w formie skupowania przez fundusz ratunkowy EFSF hiszpańskich obligacji od prywatnych banków - informuje w czwartek dziennik ""Sueddeutsche Zeitung"".","- Jeśli Madryt zwróci się o pomoc, jesteśmy gotowi działać - powiedział niemieckiej gazecie anonimowy unijny dyplomata. Jak pisze ""SZ"" odkupywanie od banków hiszpańskich papierów dłużnych przez Europejski Fundusz Stabilizacji Finansowej doprowadziłoby do zmniejszenia oprocentowania obligacji, które przekroczyło już 7,6 proc. Dotychczas obligacje państw dotkniętych kryzysem skupował Europejski Bank Centralny, co jednak uznawane jest za zagrożenie dla jego niezależności. EFSF może skupować państwowe papiery dłużne tylko wówczas, gdy państwo to nie jest w stanie rozwiązać problemów swego sektora bankowego - pisze ""Sueddeutsche Zeitung"". Ministrowie finansów państw strefy euro zatwierdzili 20 lipca program pomocy dla Hiszpanii o wartości do 100 mld euro, przeznaczony na dokapitalizowanie banków w tym kraju. Choć miało to uspokoić rynki, to oprocentowanie hiszpańskich obligacji ciągle bije rekordy. Dlatego minister finansów Luis de Guindos zabiega o to, by EFSF skupował papiery dłużne Hiszpanii na rynku wtórnym. We wtorek miał rozmawiać o tym w Berlinie z niemieckim ministrem finansów Wolfgangiem Schaeublem, a w środę - z szefem francuskiego resortu finansów Pierre'em Moscovicim. Według źródeł rządowych w Berlinie Niemcy nie odrzucają z góry możliwości skupu przez EFSF obligacji państwowych na rynku wtórnym, ale warunkiem wstępnym jest uzdrowienie sektora bankowego w Hiszpanii. Na podjęcie takich działań musiałoby się zgodzić specjalne gremium niemieckiego Bundestagu, powołane dla kontroli polityki walki z kryzysem w strefie euro. Jak ocenia ""SZ"", zgoda tego gremium nie jest jednak przesądzona, bo w chadecko-liberalnej koalicji rządzącej narasta sceptycyzm wobec działań ratunkowych dla dotkniętych kryzysem państw eurolandu.",,
https://wiadomosci.onet.pl/swiat/jpmorgan-zaplaci-17-mld-dol-w-ramach-ugody-ws-piramidy-madoffa/c4k05,"JPMorgan zapłaci 1,7 mld dol. w ramach ugody ws. piramidy Madoffa","JPMorgan Chase & Co zapłaci w ramach ugody pozasądowej, by przerwać dochodzenia ws. tzw. piramidy Madoffa oraz prania brudnych pieniędzy, rekordową sumę 1,7 mld dol . Bank ogłosił też, że poprawi swój system kontroli - podały we wtorek władze USA.","Według źródeł, na które powołał się ""New York Times"", zawarta we wtorek ugoda kładzie kres wszelkim cywilnym i kryminalnym dochodzeniom wobec banku, pod warunkiem, że JPMorgan przyzna się do postawionych mu przez władze federalne zarzutów i zmieni swe postępowanie. Sam Bernard Madoff, klient JPMorgan, został skazany w 2009 roku na 150 lat więzienia za oszukanie tysięcy inwestorów. Bank został między innymi oskarżony o to, że zignorował sygnały alarmowe i informacje, że działalność inwestycyjna Madoffa była kompletnym oszustwem. Jak podał ""New York Times"", ugoda zawarta zostaje z władzami federalnymi, w tym z resortami sprawiedliwości i finansów. Rekordowa suma, którą JPMorgan Chase musi zapłacić w ramach ugody, oraz fakt, że bank zapowiada poprawę procedur, a zatem przyznaje się do popełnienia błędu, oznacza, że władze federalne zaczynają nareszcie skazywać wpływowe instytucje finansowe na solidne kary. Bankierzy nigdy dotąd nie musieli oficjalnie przyznawać się do popełnienia przestępstw. Postępowanie wobec nich kończyło się pójściem na ugodę i zapłaceniem stosunkowo niewielkiej kary, a winne instytucje nie musiały nawet przyznawać, że popełniły przestępstwo.",fot. Reuters,
https://wiadomosci.onet.pl/prasa-kraje-regionu-objely-kwarantanna-filie-greckich-bankow/z1j0hy,"Prasa: kraje regionu objęły ""kwarantanną"" filie greckich banków","Kraje bałkańskie zmusiły działające u siebie filie greckich banków do pozbycia się greckich papierów dłużnych, aby uchronić się przed skutkami ewentualnego fiaska rozmów, jakie rząd w Atenach prowadzi z międzynarodowymi pożyczkodawcami - pisze prasa w piątek.","""Banki centralne Albanii, Bułgarii, Cypru, Rumunii, Serbii, Turcji i Macedonii zmusiły filie greckich banków działające w tych krajach, by do zera zmniejszyły swoją ekspozycję na ryzyko"" związane z posiadaniem greckich obligacji, bonów skarbowych, depozytów i pożyczek w bankach greckich itp. - napisał ateński dziennik ""Kathimerini"". Takie działania mają ochronić te placówki i zminimalizować ryzyko ""efektu domina"" w przypadku, gdyby Grecja nie porozumiała się z kredytodawcami w sprawie odblokowania funduszy z pakietu ratunkowego. ""Kwarantannę"" filii greckich banków uznano za konieczną na skutek ""agresywnej retoryki nowego rządu"" w Atenach, szczególnie w pierwszych tygodniach po objęciu władzy w styczniu - pisze gazeta. ""Kathimerini"" zauważa, że w razie fiaska negocjacji mogą ucierpieć też działające w Grecji placówki grup bankowych krajów regionu. Zgodnie z ustaleniami eurogrupy z 20 lutego do końca kwietnia Grecja ma uzgodnić z wierzycielami pełną listę reform. Zatwierdzenie programu reform jest warunkiem wypłacenia przez eurogrupę i Międzynarodowy Fundusz Walutowy ostatniej transzy pomocy w wysokości 7,2 mld euro. W czwartek Komisja Europejska poinformowała, że nie jest zadowolona z postępów w negocjacjach z Grecją.",,
https://wiadomosci.onet.pl/swiat/zrodlo-jest-porozumienie-trojki-i-cypru-o-opodatkowaniu-depozytow/lp7x0,Źródło: jest porozumienie trojki i Cypru o opodatkowaniu depozytów,"Trojka i przedstawiciele Cypru uzgodnili w sobotę wysokość opodatkowania depozytów bankowych wynoszących ponad 100 tys. euro, co ma pomóc uratować kraj przed niewypłacalnością - poinformował agencję Reuters przedstawiciel strony cypryjskiej.","Depozyty takie umieszczone w jednym z najbardziej zagrożonych upadkiem banków, Bank of Cyprus, będą obłożone podatkiem w wysokości 20 procent, a w innych bankach - 4-procentowym. Informacje o porozumieniu przekazał anonimowo przedstawiciel strony cypryjskiej podczas spotkania w Nikozji delegacji cypryjskich partii politycznych z reprezentantami Komisji Europejskiej, Europejskiego Banku Centralnego i Międzynarodowego Funduszu Walutowego, czyli trojki. Agencji Reuters nie udało się uzyskać komentarza ze strony trojki. W ramach działań ratujących system bankowy cypryjscy deputowani opowiedzieli się w piątek m.in. za nacjonalizacją funduszy emerytalnych i podzieleniem zagrożonych banków na ""dobre"" i ""złe"". Plan znacjonalizowania funduszy emerytalnych spotkał się z oporem ze strony władz Niemiec, które twierdzą, że ich wykorzystanie może być bardziej dotkliwe dla zwykłych Cypryjczyków niż opodatkowanie depozytów. Cytowany przez Reutera przedstawiciel władz Cypru powiedział, że porozumienie nie zakłada wykorzystania funduszy emerytalnych. Nadzieję na szybkie osiągnięcie porozumienia w sprawie planu ratunkowego dla Cypru wyraził m.in. prezydent tego kraju Nikos Anastasiadis. ""Jesteśmy tu i energicznie pracujemy, by uratować gospodarkę. Dokładamy wszelkich starań. Mam nadzieje, że wkrótce będzie rezultat"" - napisał w sobotę wieczorem na Twitterze. Przed spotkaniem z partiami politycznymi przedstawiciele trojki kontynuowali negocjacje w pałacu prezydenckim. Ministrowie finansów państw strefy euro spotkają się w niedzielę o godz. 18 w Brukseli w sprawie programu ratunkowego dla Cypru. Według nieoficjalnych informacji do Brukseli miałby w niedzielę przybyć także prezydent Anstasiadis na rozmowy z szefami Komisji Europejskiej, Rady Europejskiej i Międzynarodowego Funduszu Walutowego. Nie potwierdziły się wcześniejsze doniesienia cypryjskiej agencji CNA, jakoby prezydent miał się wybrać do Brukseli już w sobotę.",,
https://wiadomosci.onet.pl/swiat/portugalski-bcp-uzyskal-unijna-zgode-na-utrzymanie-millennium/8gr51,Portugalski BCP uzyskał unijną zgodę na utrzymanie Millennium,"Komisja Europejska zaaprobowała plan restrukturyzacyjny portugalskiego banku Millennium BCP. Zakłada on sprzedaż spółek zależnych w Rumunii i Grecji, oraz utrzymanie dochodowego banku w Polsce.","BCP musi sprzedać aktywa i obniżyć koszty w zamian za trzy miliardy euro w obligacjach zamiennych, przyznanych w ubiegłym roku w ramach programu ratunkowego dla Portugalii w wysokości 78 miliardów euro, sfinansowanego przez UE i MFW. Największy notowany na giełdzie bank w Portugalii podał w poniedziałek, że umowa pokazuje, że jego biznes może być rentowny bez dalszego wsparcia państwa. Bank podał w komunikacie, że plan zakłada sprzedaż oddziału w Rumunii i udziału w greckim banku Piraeus, ale polski Bank Millennium jest &quot;kluczowy&quot; dla przyszłości grupy. ""Nie mamy obowiązku tego sprzedawać, chyba że wartość obligacji zamiennych które do grudnia 2017 roku ma spłacić BCP przekroczy 700 milionów euro"", podał bank. Za kluczowe zostały również uznane operacje BCP w Angoli i Mozambiku. Bank ma się nadal oddłużać poprzez sprzedaż mniej ważnych aktywów i osiągnąć w ten sposób minimalny zwrot na kapitale w wysokości 10 procent do 2016 roku. W latach 2012-2015 zatrudnienie ma spaść o 25 procent.",,
https://wiadomosci.onet.pl/kraj/grupa-bnp-paribas-przejmuje-bank-bgz-od-grupy-rabobanku-za-42-mld-zl/ggttd,"Grupa BNP Paribas przejmuje Bank BGŻ od Grupy Rabobanku za 4,2 mld zł","Grupa BNP Paribas i Grupa Rabobank ogłosiły podpisanie umowy dotyczącej przejęcia pakietu 98,5% akcji Banku Gospodarki Żywnościowej (Bank BGŻ) za kwotę 4,2 mld zł, podał BNP Paribas.","""Grupa BNP Paribas i Grupa Rabobank ogłosiły podpisanie umowy dotyczącej przejęcia pakietu 98,5% akcji Banku Gospodarki Żywnościowej (Bank BGŻ) za kwotę 4,2 mld zł (około 1 mld euro). Zamknięcie transakcji jest uzależnione od dostarczenia przez strony ostatecznej dokumentacji oraz uzyskania niezbędnych zgód od właściwych organów regulacyjnych"" - czytamy w komunikacie. Tymczasem ""Puls Biznesu"" podał dziś rano - powołując się na nieoficjalne informacje - że najwyższe oferty na kupno BGŻ mają kolejno: hiszpański Santander, francuski BNP Paribas, Pekao i PZU. Według informacji gazety, oferta Santander wynosiła 1,1 mld euro, o 100 mln euro więcej niż francuskiego banku. ""Akwizycja Banku BGŻ to wielki krok naprzód w osiągnięciu odpowiedniej skali działania w Polsce. Transakcja ta pozwoli zbudować Grupie BNP PARIBAS pozycję znaczącego gracza polskiego sektora bankowego"" - powiedział prezes BNP Paribas SA Jean-Laurent Bonnafé, cytowany w komunikacie. Z kolei prezes Banku BGŻ Józef Wancer powiedział, że cieszy się, iż BNP Paribas i Rabobank porozumiały się tak szybko. ""Kiedy obydwie instytucje skupią się na uzyskaniu niezbędnych zgód regulatora, my skoncentrujemy się na możliwościach i szansach wynikających z bycia częścią stabilnej i wiodącej grupy bankowej w Europie"" - zadeklarował Wancer. Oczekuje się, że transakcja będzie miała nieznaczny wpływ (ok. -15 pkt. bazowych) na wskaźnik funduszy podstawowych Tier 1 Grupy BNP Paribas oraz zysk przypadający na jedną akcję (na podstawie wyników proforma za 2013 rok), podano także w komunikacie. W czerwcu Rabobank ogłosił, że dokonuje przeglądu opcji dla BGŻ, ale nie wystawił posiadanego pakietu 98% akcji polskiego banku na sprzedaż. Już w maju polskie media donosiły, że Rabobank sonduje rynek pod kątem ewentualnej sprzedaży Banku BGŻ i szuka chętnych m.in. wśród największych polskich instytucji finansowych.",fot. iStock/Thinkstock,
https://wiadomosci.onet.pl/kraj/pko-bp-koniec-awarii/rgcpd,PKO BP: koniec awarii,"Awaria w banku PKO BP została usunięta. Jak powiedziała Informacyjnej Agencji Radiowej Aneta Styrnik-Chaber z biura prasowego banku, klienci nie powinni mieć już żadnych problemów z wypłatą gotówki z bankomatów i płaceniem kartą w sklepach.","Klienci PKO BP mieli kłopoty od wczorajszego popołudnia. W wyniku awarii systemu informatycznego nie mogli wybierać gotówki z bankomatów i płacić kartami w sklepach. Podobny problem klienci napotkali dzisiaj. Przed południem doszło do kolejnej awarii, którą w godzinach popołudniowych usunięto. - Te informacje są już pewne i potwierdzone. Klienci mają już pełny dostęp do swoich środków, zarówno poprzez bankomaty, jak i również mogą bez problemu dokonywać transakcji w sklepach. Za wszystkie niedogodności, które dotknęły klientów bardzo serdecznie przepraszamy i mam nadzieję, ze ta sytuacja już sie nie powtórzy - mówi Aneta Styrnik-Chaber. Sygnały o awarii docierały z terenu całego kraju. Najpierw dotyczyły przede wszystkim wypłat z bankomatów PKO BP, ale wkrótce okazało się, że klienci mieli także problemy z transakcjami realizowanymi przez sieć Euronet. Zwracano uwagę, że po nieudanych transakcjach w bankomatach Euronetu - macierzyste banki blokowały jednak kwoty w swoich serwisach transakcyjnych. Wczorajsza przerwa w dostępie do środków zgromadzonych na kontach indywidualnych miała trwać około dwóch godzin. W niektórych sklepach przez głośniki informowano klientów o braku możliwości płatności kartami banku. Dla wielu osób, zwłaszcza przed przed długim weekendem, była to dość uciążliwa sytuacja. Klienci na profilu PKO BP w portalu Facebook skarżą się nie tylko na brak dostępu do środków, ale też na niedostateczne informowanie ich o problemach. Niejeden grozi zmianą banku.""Totalnie zero informacji, po co prowadzony jest ten funpage""; ""brak normalnego posta z przeprosinami dalej uważam za wielką PR-ową porażkę""; ""jakaś rekompensata za niedogodności?""; ""Czas zmienić bank moi drodzy"". Źródło: IAR, Onet",fot. Shutterstock,
https://wiadomosci.onet.pl/kraj/wielkanocna-zbiorka-240-ton-zywnosci-dla-potrzebujacych/zr4ln,Wielkanocna Zbiórka: 240 ton żywności dla potrzebujących,"240 ton produktów spożywczych, o 50 ton więcej niż w zeszłym roku, zebrało 19 Banków Żywności podczas Wielkanocnej Zbiórki Żywności. Akcja odbyła się w dniach 23-25 marca.","Wielkanocną Zbiórkę Żywności organizują Banki Żywności, które każdego roku zachęcają klientów sklepów do podzielenia się swoimi zakupami z potrzebującymi. Ponad 17 tys. wolontariuszy zbierało produkty, które jeszcze przed świętami, za pośrednictwem lokalnych organizacji charytatywnych, trafią do potrzebujących. W tym roku zbiórkę przeprowadziły Banki Żywności w Chojnicach, Częstochowie, Elblągu, Gdańsku, Gorzowie Wielkopolskim, Krakowie, Lesznie, Olsztynie, Ostrowcu Świętokrzyskim, Pile, Poznaniu, Radomiu, Rudzie Śląskiej, Siedlcach, Słupsku, Suwałkach, Tarnobrzegu, Tczewie i Toruniu. Zebrane produkty są przekazywane lokalnym fundacjom i stowarzyszeniom, które m.in. prowadzą jadłodajnie, ośrodki pomocy, wspierają bezdomnych, bezrobotnych, rodziny wielodzietne, osoby starsze i niepełnosprawne oraz samotnie wychowujące dzieci.",,
https://wiadomosci.onet.pl/cypr-nowy-minister-finansow/dmtf2,Cypr: nowy minister finansów,"Na Cyprze został zaprzysiężony nowy minister finansów, Haris Georgiades. Jego poprzednik, Michalis Sarris, podał się do dymisji w związku ze śledztwem, mającym wyjaśnić powody, dla których kraj znalazł się na krawędzi bankructwa.","Przedmiotem dochodzenia są między innymi działania banku Laiki, którego prezesem był Michalis Sarris przez kilka miesięcy ubiegłego roku. Podczas ceremonii zaprzysiężenia nowego ministra finansów prezydent Cypru przestrzegł Georgiadesa , że czekają go trudne dni. Mówił, że tamtejsza gospodarka potrzebuje silnego impulsu, wprowadzenia dyscypliny fiskalnej i spójności finansów. 40 - letni Haris Georgiades wcześniej piastował urząd ministra pracy. Wczoraj Cypr i trojka, czyli Unia Europejska, Europejski Bank Centralny oraz Międzynarodowy Fundusz Walutowy porozumiały się w sprawie kredytu dla wyspy. Ma ona otrzymać pomoc w wysokości 10 miliardów euro.",Haris Georgiades,
https://wiadomosci.onet.pl/swiat/propozycja-przysiegi-uczciwosci-dla-bankowcow/4y1l1b,Propozycja przysięgi uczciwości dla bankowców,"Opublikowany we wtorek raport brytyjskiego niezależnego ośrodka badań społeczno-ekonomicznych ResPublica wskazuje, iż odpowiedzią na niedawne skandale bankowe powinno być wprowadzenie przysięgi uczciwości dla bankowców - poinformowały brytyjskie media.","Wzorem miałaby być tutaj lekarska przysięga Hipokratesa. Wersja dla bankowców poza zobowiązaniem do świadczenia dobrych usług zawierałaby także obietnicę ""przeciwdziałania niekompetencji"". Jak zaznacza ResPublica, zamiast koncentrować swe wysiłki reformatorskie na kwestiach makroekonomicznych nadzór bankowy musi przede wszystkim zadbać o poprawę osobistego morale pracowników banków. Chodzi o uodpornienie ich na pokusy takich nagannych zachowań, jak manipulowanie stopami oprocentowania, sprzedawanie nieświadomym klientom produktów finansowych wysokiego ryzyka czy nawet pranie brudnych pieniędzy. ResPublica wezwał Brytyjskie Stowarzyszenie Bankierów (BBA), Stowarzyszenie Budowlanych Kas Oszczędnościowych i niedawno utworzoną Radę Przeglądu Standardów Bankowych do wprowadzenia przysięgi uczciwości w bankach, które zrzeszają. ""Jak ukazują to niezliczone skandale, nasze instytucje finansowe wyraźnie stronią od cnoty. Brytyjskim bankowcom brak poczucia etosu, a instytucjom w których pracują brak wyraźnie sformułowanego celu społecznego. Wprowadzenie przysięgi bankowców byłoby ważną okolicznością sprzyjającą wypełnianiu przez nich pożądanych z punktu widzenia moralności i ekonomii zadań, a w ostatecznym rachunku skierowałoby bankowców na drogę do rozgrzeszenia"" - zaznaczył dyrektor Respublica Phillip Blond. Proponowany w raporcie tekst przysięgi głosi między innymi: ""Będę czynił wszystko, by zachowywać się w sposób, traktujący priorytetowo potrzeby klientów. Moim naczelnym obowiązkiem jest zapewnienie moim klientom wzorowej jakości usług oraz otoczenie ich opieką w stopniu zdecydowanie przewyższającym to, czego wymaga prawo"".",fot. Shutterstock,
https://wiadomosci.onet.pl/swiat/bulgaria-sad-oglosil-upadlosc-zamknietego-w-czerwcu-banku-ktb/2lwx8l,Bułgaria: sąd ogłosił upadłość zamkniętego w czerwcu banku KTB,"Sofijski sąd miejski ogłosił upadłość Korporacyjnego Banku Handlowego (KTB), czwartego pod względem wielkości banku bułgarskiego. Zamknięto go w czerwcu ub.r. z uwagi na brak płynności. Spowodowało to poważne perturbacje w krajowym systemie bankowym.","Według sądu upadłość nastąpiła w dniu 6 listopada 2014 r. Wówczas centralny bank pozbawił KTB licencji. Ogłoszenie upadłości umożliwia syndykom masy upadłościowej anulowanie wszystkich transakcji zawartych po tej dacie. Według ministra finansów Władysława Goranowa, anulowane zostaną ""wszystkie transakcje, które uprzywilejowały jednych klientów kosztem innych lub doprowadziły do strat dla masy upadłości"". Minister powiedział, że w okresie po zamknięciu banku dopuszczono się wielu malwersacji, które naraziły na straty kredytodawców banku, w tym największego z nich – fundusz gwarantujący depozyty bankowe. Fundusz pożyczył od skarbu państwa prawie 1 mld euro na pokrycie zagwarantowanych ustawowo depozytów klientów KTB w wys. do 100 tys. euro. Aby pokryć deficyt, skarb państwa wyemitował papiery wartościowe i udzielił kredytu funduszowi, który na późniejszym etapie będzie musiał zwrócić pożyczkę, licząc na odzyskanie środków z masy upadłościowej. Do większościowego właściciela KTB Cwetana Wasilewa i powiązanych z nim spółek należą m.in. bułgarskie przedsiębiorstwo telekomunikacyjne BTK z operatorem komórkowym, zakłady zbrojeniowe Dunarit, przedsiębiorstwo dystrybucji paliw płynnych Petrol z siecią stacji benzynowych, największy w kraju multipleks i inne. W marcu Wasilew sprzedał pięć najważniejszych z nich za symboliczne 1 euro. Nabywca - nieznana spółka belgijska LIC 33, powołana kilka dni przed transakcją - zobowiązał się spłacić ich zadłużenia w łącznej wys. 900 mln euro. Jest to jedna z najważniejszych transakcji, które mogą zostać anulowane po środowym orzeczeniu sądu. Właściciel większościowy KTB, który znalazł schronienie w Serbii, twierdzi, że upadłość miała na celu przejęcie aktywów po niskiej cenie. Bułgarska prokuratura zwróciła się do Serbii o ekstradycję Wasilewa, lecz Belgrad zwleka z decyzją.",,
https://wiadomosci.onet.pl/pis-chce-by-frankowicze-splacali-kredyt-po-kursie-sprzed-uwolnienia-franka/9ev4w,"PiS chce, by ""frankowicze"" spłacali kredyt po kursie sprzed uwolnienia franka","PiS przedstawiło propozycję dla tzw. frankowiczów, zgodnie z którą osoby zadłużone we frankach szwajcarskich mogłyby spłacać kredyt po kursie sprzed uwolnienia szwajcarskiej waluty. Posłowie wezwali rząd do pomocy zadłużonym.","Za szwajcarskiego franka w piątek rano płacono 4,27 zł. W czwartek po zaskakującej decyzji szwajcarskiego banku centralnego o uwolnieniu franka, jego kurs do złotego osiągnął rekordową wartość. Był moment, gdy płacono za niego nawet 5,19 zł. Posłowie PiS zapowiedzieli, że jeżeli rząd nie podejmie natychmiastowych działań, złożą w Sejmie ustawę, która ma poprawić sytuację osób, które zaciągnęły kredyty we frankach. W ocenie wiceprezes PiS Beaty Szydło zgodnie z art. 71 konstytucji rząd zobowiązany jest do pomocy tzw. frankowiczom. Mówi on, że: ""państwo w swojej polityce społecznej i gospodarczej uwzględnia dobro rodziny. Rodziny znajdujące się w trudnej sytuacji materialnej i społecznej, zwłaszcza wielodzietne i niepełne, mają prawo do szczególnej pomocy ze strony władz publicznych"". ""Wzywamy premier Ewę Kopacz do odpowiedzi, co zrobiła, aby tym ludziom pomóc"" - powiedziała wiceprezes PiS. ""Proponujemy, aby frankowicze mogli wystąpić z oświadczeniem woli wobec banku, że ich kredyt będzie spłacany po kursie z 14 stycznia 2015 roku"" - przedstawiał propozycję PiS poseł Paweł Szałamacha. ""W kodeksie cywilnym jest przewidziana klauzula 'nadzwyczajnej zmiany okoliczności ekonomicznych', nieprzewidzianych w momencie podpisywania umowy. Proponujemy, żeby decyzję banku szwajcarskiego uznać ustawowo za taką zmianę okoliczności i dać możliwość złożenia oświadczenia woli"" - tłumaczył. Szłamacha podkreślił, że decyzja szwajcarskiego banku centralnego w żaden sposób nie jest związana z sytuacją na polskim rynku nieruchomości, wzrostem PKB czy wynagrodzeniami.",,
https://wiadomosci.onet.pl/kraj/pko-zainteresowane-przejeciem-banku-millennium/lp7r4,PKO zainteresowane przejęciem Banku Millennium,"Największy polski bank, PKO BP, byłby zainteresowany przejęciem mniejszego konkurenta, Banku Millennium, należącego do portugalskiej grupy Millennium bcp, powiedział w wywiadzie prasowym prezes PKO.","Polskie media donosiły w styczniu, że portugalska spółka-matka chce sprzedać w tym roku Bank Millennium, ale bcp zaprzeczył, by wznowił proces sprzedaży po wcześniejszej nieudanej próbie. „Przejęcie banku z mocną pozycją w dużych miastach, z placówkami na głównych ulicach handlowych, z portfelem zamożnych klientów, byłoby uzasadnione z biznesowego punktu widzenia. Millennium potencjalnie spełnia te wymogi”, powiedział Zbigniew Jagiełło w wywiadzie dla „Rzeczpospolitej. Dodał, że przejęcie dałoby PKO 16-17-procentowy udział w sektorze finansowym, co jest zgodne z jego planami ekspansji.",,
https://wiadomosci.onet.pl/kraj/wierzyciele-zabezpiecza-rachunki-bankowe-na-tych-samych-warunkach-w-calej-europie/kd65vjp,Wierzyciele zabezpieczą rachunki bankowe na tych samych warunkach w całej Europie,"Wierzyciele będą mogli zabezpieczyć swoje wierzytelności na rachunku bankowym dłużnika na tych samych warunkach niezależnie od państwa, w którym rachunek jest prowadzony - zakłada uchwalona w czwartek przez Sejm nowela kodeksu postępowania cywilnego.","Za uchwaleniem ustawy opowiedziało się 418 posłów, przeciw było 6, jeden się wstrzymał. Nowela jest wykonaniem rozporządzenia Parlamentu Europejskiego i Rady Unii Europejskiej ws. zabezpieczenia rachunku bankowego w celu ułatwienia transgranicznego dochodzenia wierzytelności w sprawach cywilnych i handlowych. W kontekście polskiego prawa nowela oprócz rachunków bankowych obejmie rachunki prowadzone przez spółdzielcze kasy oszczędnościowo-kredytowe. W myśl nowych przepisów wykonanie zabezpieczenia (nakazu) odbywać się będzie na zasadach przyjętych w danym państwie członkowskim. W Polsce jest to zajęcie rachunku bankowego. Skutkiem wydania europejskiego nakazu zabezpieczenia na rachunku bankowym jest blokada rachunku dłużnika. ""Europejskie nakazy zabezpieczenia na rachunku bankowym wydane w jednym państwie członkowskim będą automatycznie uznawane i wykonalne w innym państwie członkowskim bez konieczności wszczynania odrębnego postępowania"" - głosi uzasadnienie. Jak podkreślono, ""ten nowy instrument stanowić będzie dodatkową opcję wobec analogicznych środków zabezpieczenia dostępnych na mocy prawa krajowego"". Dzięki zmianom w prawie wierzyciele będą mieli możliwość uzyskania informacji na temat rachunków bankowych dłużnika na potrzeby wydania europejskiego nakazu zabezpieczenia. Zgodnie z unijnym rozporządzeniem zostanie stworzony mechanizm ułatwiający dostęp do informacji o rachunkach dłużnika.",shutterstock_174966428,
https://wiadomosci.onet.pl/swiat/francja-wszczeto-sledztwo-przeciw-oddzialom-szwajcarskiego-banku-ubs/jcbtn,Francja: wszczęto śledztwo przeciw oddziałom szwajcarskiego banku UBS,"Władze Francji wszczęły oficjalne dochodzenie przeciw francuskim filiom szwajcarskiego banku UBS dotyczące nielegalnych praktyk biznesowych, w tym namawiania zamożnych klientów do realizowania nieopodatkowanych inwestycji za granicą.","Jak podały źródła sądowe w Paryżu, trwa wyjaśnianie, czy bank od 2000 roku oferował inwestycje celowo nastawione na unikanie podatków we Francji. Przedmiotem śledztwa są również osoby z kierownictwa, co wskazuje, iż istnieją poważne lub wiarygodne dowody prowadzące do postawienia zarzutów. Bankowi wyznaczono komisarza, który ma za zadanie sprawdzić funkcjonowanie banku i sposób przyznawania premii. Według źródła, sędzia niedawno przesłuchał dyrektora UBS, Jeana-Frederika de Leusse. W ostatnim czasie do dymisji podał się minister ds. budżetu Jerome Cahuzac. Media wykryły bowiem, że ma sekretne konto w Szwajcarii.",,
https://wiadomosci.onet.pl/swiat/finlandia-i-madryt-porozumieli-sie-ws-pomocy-dla-bankow-hiszpanskich/wfwst,Finlandia i Madryt porozumieli się ws. pomocy dla banków hiszpańskich,"Fiński rząd poinformował we wtorek, że osiągnął porozumienie z rządem Hiszpanii w sprawie gwarancji, jakich udzieli Madryt w zamian za udział Finlandii w europejskim planie ratowania hiszpańskich banków.","- Negocjacje Finlandii w sprawie gwarancji w ramach programu stabilizacji dla hiszpańskich banków zakończyły się powodzeniem. Na mocy porozumienia (...) hiszpański fundusz gwarancji depozytów daje Finlandii gwarancje, które ograniczą ryzyko dla fińskich podatników - czytamy w komunikacie opublikowanym na stronie internetowej fińskiego ministerstwa finansów. Jak sprecyzowano, porozumienie zostało wynegocjowane na takich samych zasadach jak to zawarte w październiku 2011 r. z Grecją. Gwarancje pokrywają 40 proc. udziału Finlandii w europejskim planie ratowania hiszpańskich banków, czyli opiewają na 769,92 mln euro - podano w komunikacie. Według informacji podanych przez fińską telewizję publiczną YLE całkowity udział Finlandii w planie ratunkowym wzrósł do 1,9 mld euro. - Gwarancje będą przekazywane w gotówce na konto gwarancyjne Finlandii stopniowo w miarę, jak pożyczki będą udzielane Hiszpanii - wskazało w komunikacie fińskie ministerstwo finansów. Zadowolenie z osiągnięcia porozumienia wyraził premier Finlandii Jyrki Katainen. Jak podkreślił, gwarancje ""ograniczają ryzyko finansowe dla Finlandii w programie"" ratowania hiszpańskich banków. Na początku lipca fińska minister finansów Jutta Urpilainen na łamach dziennika kół gospodarczych ""Kauppalehti"" oświadczyła, że jej kraj odmawia spłaty długów innych państw strefy euro i sprzeciwia się wprowadzeniu wspólnej odpowiedzialności za te długi. - Odpowiedzialność zbiorowa za długi (...) i ryzyko innych państw nie jest tym, na co chcemy się przygotować - podkreśliła Urpilainen. W zeszłym tygodniu ministrowie finansów strefy euro ogólnie porozumieli się co do warunków pomocy dla Hiszpanii, a pierwsza transza w wysokości 30 mld euro ma być wypłacona do końca lipca. Dalsze wypłaty mają jednak nastąpić po pełnym zbadaniu kondycji hiszpańskich banków; wówczas ma być też znana ostateczna wielkość pomocy. Partnerzy ze strefy euro zadeklarowali do 100 mld euro wsparcia na dokapitalizowanie banków.",,
https://wiadomosci.onet.pl/tylko-w-onecie/prezes-stowarzyszenia-sbb-frankowicze-nie-czekaja-na-ustawe-tylko-na-respektowanie/xrstbhx,"Prezes Stowarzyszenia SBB: ""frankowicze"" nie czekają na ustawę, tylko na respektowanie prawa","Jeśli ""frankowicze"" czegoś oczekują, to gwarancji, że sądy w Polsce będą respektowały unijne prawo. Nie ma żadnych powodów, by polskim konsumentom, nie tylko ""frankowiczom"", przysługiwały mniejsze prawa niż klientom banków w całej Europie – mówi w rozmowie z Onetem Arkadiusz Szcześniak, prezes stowarzyszenia ""Stop Bankowemu Bezprawiu""."," Arkadiusz Szcześniak – ur. 1979; pracuje w samorządzie zawodowym pielęgniarek i położnych. Od 2016 roku jest prezesem stowarzyszenia ""Stop Bankowemu Bezprawiu"" (SBB), zrzeszającego konsumentów poszkodowanych przez instytucje finansowe, w tym frankowiczów. Sam zaciągnął kredyt ""frankowy"" (wyjaśnienie terminu na końcu artykułu - red.) na budowę domu; własny spór sądowy z bankiem rozpoczął w 2014 r., tj. jeszcze przed ""czarnym czwartkiem"". Mateusz Zimmerman: Politycy jakby przypomnieli sobie o problemie frankowym. Coś z tego tym razem wyniknie czy to dalszy ciąg ruchów pozorowanych, akurat znów w roku wyborczym? Arkadiusz Szcześniak, prezes stowarzyszenia ""Stop Bankowemu Bezprawiu"": Politycy przyjęli w tej sprawie taktykę przerzucania się gorącym kartoflem. W podkomisji posła Cymańskiego znajdują się cztery projekty ustaw. Wiemy, który trafi do komisji finansów i wiemy, że ani nie będzie on spełnieniem obietnicy wyborczej prezydenta Dudy, ani nie przybliży nas do rozwiązania problemu. Mało tego: wbrew deklaracjom prezydenckiego ministra Pawła Muchy ustawa wcale nie pomoże kredytobiorcom znajdującym się w najtrudniejszej sytuacji. Nie obejmie przecież osób, którym banki już wypowiedziały umowę kredytową i które albo bronią się przed egzekucją – czasem prowadzoną jeszcze na podstawie niezgodnego z konstytucją bankowego tytułu egzekucyjnego – albo już utraciły swoje mieszkania, a pozostały z olbrzymim długiem. PRZECZYTAJ: Andrzej Duda a ustawa dot. ""frankowiczów"" Kredytobiorcy ""frankowi"" w ogóle czekają dziś na jakąkolwiek ustawę? Nie sądzę – przy czym oceniam to raczej z punktu widzenia osób, które są na tyle zorientowane w swojej sytuacji, że już poszły do sądów albo zrobią to niebawem. Jeśli ta grupa czegoś oczekuje, to gwarancji, że w Polsce będą respektowane unijne przepisy chroniące konsumentów – przede wszystkim Dyrektywa 93/13 – ale także wyroki Trybunału Sprawiedliwości Unii Europejskiej. Jeżeli to w końcu zacznie znajdować odzwierciedlenie w wyrokach polskich sądów – a ciągle nie zawsze tak jest – będzie to dla wszystkich ""frankowiczów"" lepsza perspektywa niż jakakolwiek ustawa. Zresztą nie tylko dla ""frankowiczów"". To znaczy? Mówimy o przepisach, które chronią wszystkich polskich konsumentów przed nadużyciami przedsiębiorców. Dlatego gwarancje, że będą one przestrzegane, leżą nie tylko w interesie ""frankowiczów"". Ilu ""frankowiczów"" dotąd poszło do sądów? Jakieś 30 tysięcy. Zestawmy tę liczbę z tłem. Wszystkich umów zawarto ok. 900 tys., w sporej części na jedną przypadał więcej niż jeden kredytobiorca. Dziś aktywnych umów jest ok. 430 tys. W różnicy między jedną a drugą liczbą zawierają się nie tylko kredyty już spłacone. W ok. 30 tys. przypadków bank wypowiedział kredyt i skierował go do egzekucji. Te 30 tys. w sądach to dużo czy mało? Trudne pytanie. Choć tendencja jest rosnąca, trzeba wyjaśnić, dlaczego przez lata było inaczej. Po pierwsze: procesy w Polsce nie są tanie. Dla Polaka, który chciał się zmierzyć w sądzie z instytucją finansową, ""barierą wejścia"" był do niedawna wpis sądowy w wysokości 5 proc. od kwoty roszczenia. Wyobraźmy sobie, jak wyglądały te kwoty w przypadku kredytów hipotecznych. Co gorsza: pozbawiało to możliwości obrony wielu ludzi, którym bank wypowiadał umowę kredytu – a więc tych najbardziej potrzebujących ochrony sądu. Proszę sobie wyobrazić, że bank rozwiązuje z panem taką umowę. Są w niej niedozwolone zapisy i bank w oparciu o nie ""wylicza"" pańskie zadłużenie na 500 tys. zł. Żeby w takiej sytuacji w ogóle podjąć obronę przed sądem, trzeba było zgromadzić na start 25 tys. – a przecież trzeba jeszcze doliczyć pomoc profesjonalnego prawnika. Nie ma się co dziwić, że do czasu obniżenia opłat w tych sprawach spory konsumenta z bankiem z takimi kwotami w tle to były przypadku jednostkowe. To się zmieniło, ale pozostaje jeszcze druga bariera ""odstraszająca"". Jaka? Niepewność orzecznictwa. Konsument idzie przecież do sądu mając głębokie i najczęściej uzasadnione przekonanie, że choć naprzeciw stoi potężny bank, to prawo jest po jego, konsumenta, stronie. Jeszcze przed ""czarnym czwartkiem"" dla zorientowanych było jasne, jak oceniać większość umów kredytów ""frankowych"" w świetle Dyrektywy 93/13 i wyroków Trybunału Sprawiedliwości UE. Minęło parę lat i ciągle zdarzają się sprawy, w których sędzia orzeka tak, jakby europejskie przepisy nie obowiązywały w Polsce. Trudno żeby ktoś, kto chciałby w sądzie ""oczyścić swoją umowę z klauzul niedozwolonych, traktował to jak zachętę. A konsument, który już został w taki sposób potraktowany, ma poczucie podwójnej krzywdy: najpierw bank łamie jego prawa, co się wiąże z zawyżonymi obciążeniami finansowymi, a potem państwo – zamiast to naprawić – mówi, że w świetle prawa wszystko jest OK. Także tutaj zjawisko najbardziej uderza w najsłabszych. Wydano sporo wyroków, w których sąd ""przyklepywał"" albo b.t.e., albo nakaz zapłaty oparty wyłącznie na jednostronnym oświadczeniu banku – nie sprawdzając, czy roszczenie jest zasadne i czy umowa nie zawiera np. klauzul niedozwolonych. Już od dawna mówiliśmy, że ten bardzo wygodny dla banków, ale skandalicznie niesprawiedliwy i niezgodny z konstytucją tryb powinien zostać wykreślony z kpc (mowa o art. 485 par. 3 kpc – red.). W listopadzie okazało się jednoznacznie – dzięki pytaniom prejudycjalnym jednego z polskich sędziów do TSUE – że z pewnością jest to niezgodne z prawem unijnym. Już dzisiaj 90 proc. kredytobiorców, którzy składają zarzuty do nakazu zapłaty, wygrywa z bankiem. Dążymy jednak do sytuacji, w której ustawodawca całkowicie wyrzuci ten przepis do kosza i nie będzie można na jego podstawie podejmować sprzecznej z prawem egzekucji, nawet jeśli kredytobiorca nie złoży zarzutów. Przy stosunkowo niewielkim odsetku ""frankowiczów"", którzy podjęli walkę w sądach, wymiar sprawiedliwości śle sygnały, że się tymi sprawami ""zatyka"". O czym pańskim zdaniem mówi nam ten paradoks? Rosnąca liczba pozwów – o rosnącej świadomości klientów. Powiedziałem już, że tych spraw przybywa i będzie przybywać – a organizacje takie jak ""Stop Bankowemu Bezprawiu"" przyłożyły do tego rękę. Jeszcze trzy-cztery lata temu wielu konsumentów w obliczu sporu z instytucją finansową było bezradnych, pozostawionych samym sobie. Staramy się działać tak, aby osobie, która ""ma problem z bankiem"", pomóc za darmo ustalić, w jakim jest miejscu: czy jej umowa jest ważna, czy nie zawiera zapisów niedozwolonych, jak napisać reklamację do banku i do kogo się zwrócić, kiedy bank ją odrzuci. W ubiegłym roku zorganizowaliśmy np. dzięki środkom UOKiK 350 godzin bezpłatnych porad prawnych – wcześniej też to robiliśmy, ale nie na taką skalę. Próbujemy też ""ośmielać"" kancelarie prawne. Kilka lat temu w kraju było może 10 prawników którzy byli gotowi podjąć się ""dużej"" sprawy przeciw bankowi. Jeszcze całkiem niedawno zdarzało się tak, że na zbyt wielu klientów przypadała zbyt mała liczba możliwych pełnomocników. Dziś dostępnych kancelarii jest kilkadziesiąt, coraz rzadziej zdarzają się też sytuacje, że konsumenta wspiera nieprzygotowany prawnik – a bywało i tak. Inaczej: czy ""zatkanie"" sądów w sprawach ""frankowych"" wynika tylko z liczby z tych spraw i stopnia ich skomplikowania? Dopiero co wiceprezes UOKiK powiedziała mi w wywiadzie, że sądy próbują tu ""wyważać otwarte drzwi"". Odpowiem panu tak: przedsiębiorcy byli przyłapywani na stosowaniu w umowach klauzul niedozwolonych jeszcze zanim w sądach zaczęli się masowo pojawiać ""frankowicze"". Prześledziliśmy trochę takich orzeczeń w sprawach mniejszego kalibru, np. ubezpieczeniowych, i dostrzegliśmy, że dziwnym trafem sądy nie miewały wtedy problemów z zastosowaniem właściwych przepisów. Co pan sugeruje? Że sądy komplikują sobie sprawy ""frankowe"" na własne życzenie. Przykład: kiedy sąd sprawdza, czy zapis umowny jest uczciwy, to musi ustalić, że został on umieszczony w umowie jednostronnie przez przedsiębiorcę i że nie był negocjowany. Bank twierdzi, że klient się na ten zapis zgodził, więc rzekomo ""negocjował"". Sąd daje temu wiarę, mimo iż powszechnie wiadomo, że ten bank zawarł 10 tys. bardzo podobnych umów z identycznym zapisem. Trzeba postawić logikę na głowie, by przyjąć, że te 10 tys. klientów ""wynegocjowało"" w swoich 10 tys. umów jednobrzmiący zapis. Inna sprawa: ""frankowicze"" i ich prawnicy od dawna twierdzili, że zgodność z prawem zapisów umownych sąd powinien badać na dzień zawarcia umowy, a nie przez pryzmat tego, jak była ona wykonywana. Wielu sędziów odrzucało – wbrew prawu – tę wykładnię i musiał się w tej sprawie wypowiedzieć drogą uchwały Sąd Najwyższy. POLECAMY: Wiceprezes UOKiK: możliwe, że umowy ""frankowe"" będą na szerszą skalę uznawane za nieważne Pan ma jakieś wyjaśnienie? W pierwszej kolejności: niedokształcenie. Każdy sędzia, który poznawał Kodeks Cywilny np. w latach 90., musiał potem samodzielnie przyswoić wszystko to, co wniosło do interpretacji KC europejskie prawo ochrony konsumenta. Nie wszyscy za tym nadążają, choć oczywiście powinni. W drugiej: niedoskonała implementacja tych przepisów w Polsce. Trudno uwierzyć, ale niektórzy sędziowie długo opierali się na błędnym tłumaczeniu Dyrektywy 93/13, sprostowała to dopiero Komisja Europejska. Zgłosiliśmy też organom europejskim błędne naszym zdaniem wdrożenie przepisów Dyrektywy w Polsce na przykładzie kluczowego art. 385 KC: w europejskich przepisach kryteria orzeczenia o nieuczciwym warunku umownym są łagodniejsze niż polski wymóg „rażącego naruszenia interesów” konsumenta. To nie są drobnostki, raczej fundamentalne różnice. To nie musi tak wyglądać. Dosłownie dziś dowiedzieliśmy się o postanowieniu, w którym dobrze przygotowany sędzia odrzucił bankowy nakaz zapłaty na jednej rozprawie, tylko w oparciu o właściwe unijne przepisy. Nie ma dziś żadnych powodów, by polskim konsumentom, nie tylko ""frankowiczom"", przysługiwały mniejsze prawa niż klientom banków w całej Europie. Jak pan odczytuje niedawne stanowisko sędzi Joanny Bitner, prezes warszawskiego Sądu Okręgowego: sędziowie, by poradzić sobie z problemem, potrzebują szerszej ustawy frankowej, a jej uchwalenia wymaga m.in. ""konieczność wyważenia wartości istotnych dla społeczeństwa""? To zdumiewająca opinia – z dwóch powodów. Pierwszy: mamy tu sugestię, że istniejący stan prawny paraliżuje pracę sędziów. Jak już wyjaśniłem, jeśli sędziowie nie upierają się ""wyważać otwartych drzwi"", to aktualne prawo nie czyni im przeszkód w orzekaniu zgodnie z europejskimi standardami ochrony konsumentów. Druga sprawa: nie mam pojęcia, jakie wartości chce tu ważyć prezes Bitner. Przecież stawką są tutaj właśnie standardy, a więc: realna ochrona polskiego konsumenta przed nadużyciami ze strony banków. Co jest na drugiej szali – prawo banków, by nadużycia uchodziły im na sucho? A jeśli tak, to co ma być stanem ""równowagi"" – sytuacja, w której bank będzie mógł stosować nieuczciwe postanowienia, ale tylko do momentu, aż zostanie na tym przyłapany? Nie dla wszystkich jest jasne, że Dyrektywa 93/13 i wyroki TSUE przewidują tzw. efekt sankcyjny wobec przedsiębiorców stosujących klauzule niedozwolone. Może pan to wyjaśnić w kontekście relacji ""frankowicz""-bank? Sąd, oceniwszy jakieś zapisy umowne jako nieuczciwe, musi je usunąć z umowy i nie może ich zastępować innymi. Sama umowa obowiązuje dalej, a klient może odzyskać wszystkie kwoty nienależnie pobrane przez bank na podstawie nieuczciwych zapisów. Trzeba pamiętać, że na mocy takiej zredefiniowanej umowy jego sytuacja względem banku poprawia się znacząco także na przyszłość. Banki, ale i niektórzy sędziowie, argumentują, że umowy w takim skorygowanym kształcie bank nigdy by nie zawarł. A więc nie można jej ""uzdrowić"", bo klient zostanie z ""lepszym kredytem"" niż inni klienci na rynku. To stawianie spraw na głowie, w istocie: próba ochrony interesów banku, mimo iż ten za taką sytuację przecież każdorazowo odpowiada. I tu właśnie wkracza efekt sankcyjny, o który europejskiemu ustawodawcy i TSUE chodziło: przedsiębiorca ma odczuć skutki tego, że sporządził umowę nieuczciwie i czerpał z tego zyski, kosztem nie tylko klientów, ale i konkurencji. Ma sobie uświadomić, że dostanie za to po kieszeni i choćby dlatego nie warto tego robić. Użyję porównania. Wyobraźmy sobie, że na rozprawę w wydziale karnym trafia złodziej samochodu schwytany na gorącym uczynku. I mówi, że skoro go złapali, to on zapłaci za wynajem tego auta stawkę rynkową i będzie po sprawie – a sąd się na to zgadza. Co odstraszałoby od kradzieży samochodów, gdyby to była jedyna sankcja grożąca ich sprawcom? W ubiegłym roku ważne ośrodki – UOKiK, NIK, Sąd Najwyższy, polski rząd w uwagach do TSUE – wydały kilka zgodnie prokonsumenckich stanowisk w kwestii frankowej. Czy to coś ważnego zapowiada – np. trwałe ujednolicenie wyroków sądów? Ta zbieżność stanowisk mnie nie zaskakuje – już chyba właściwie wszystkie liczące się instytucje publiczne w Polsce przyznały, że z kredytami ""frankowymi"" jest, ogólnie mówiąc, coś bardzo nie tak. Nie przyjmują tego do wiadomości chyba tylko bankowcy. Jeśli chodzi o trwały zwrot, to najwięcej sobie obiecuję po sygnałach ze strony TSUE, choćby w formie odpowiedzi na pytania prejudycjalne. Spotkaliśmy się niedawno z rzecznikiem generalnym Trybunału prof. Maciejem Szpunarem i zadaliśmy mu kilka pytań przy okazji jednego z wykładów. Wnioskuję z tej rozmowy, że TSUE ma świadomość, że w Polsce niektóre unijne przepisy chroniące konsumentów jakby się nie przyjęły i że trzeba będzie zdecydowanych sygnałów z Luksemburga, aby to wreszcie nastąpiło. Jestem w tej sferze optymistą. Stowarzyszenie SBB jest najsilniejszą organizacją zrzeszającą ""frankowiczów"". Ilu liczy członków? W zamkniętej członkowskiej grupie facebookowej mamy ok. 10 tys. osób. Zaznaczam jednak, że SBB nie jest stowarzyszeniem tylko ""frankowiczów"" – to być może największa jednorodna grupa jego członków, ale większość to inne grupy poszkodowanych konsumentów: klienci polisolokat, poszkodowani w aferze GetBack, ale także starsze osoby wplątane w chwilówki czy zdezorientowani klienci, od których ktoś po 10-12 latach próbuje wyegzekwować nieistniejący albo przedawniony dług. Udało nam się stworzyć coś w rodzaju kręgu pierwszej pomocy – spora część naszych członków to ludzie już na tyle ""otrzaskani"" w zmaganiach z własnym problemem, że kiedy pojawia się ktoś nowy, to szybko może taką pierwszą pomoc otrzymać. Czasem to interwencje – pamiętam taką sytuację: samotna matka z dwójką dzieci miała być wyrzucona ze zlicytowanego mieszkania w przededniu zimowego okresu ochronnego. Bank domagał się od niej kwoty wyliczonej na podstawie klauzul niedozwolonych. Udało się tę eksmisję przynajmniej o parę miesięcy odsunąć – a w takiej perspektywie można już się było zastanawiać, co dalej. Wychodzi nam tak czy inaczej, że liczba aktywnych, zorganizowanych ""frankowiczów"" nie jest duża. Dlaczego? Mierzymy się z szerszym problemem, który dotyczy nie tylko praw konsumenta: Polacy niechętnie angażują się w działalność społeczną. W Niemczech organizacje zrzeszające konsumentów są na tyle silne, że nieuczciwi przedsiębiorcy mają się czego obawiać – od problemów wizerunkowych po bojkot produktów czy usług. W Polsce dzieli nas od tego daleka droga. Widać to też w relacjach konsumenci-państwo. Kiedy porównamy budżety KNF i UOKiK (różnica jest ok. czterokrotna - red.), to widać, że ochrona interesów Polaków przed nieuczciwymi przedsiębiorcami to nie jest dla państwa problem pierwszego rzędu. Trzeba działać mimo to i nieustannie naciskać. Im więcej będzie organizacji takich jak nasza i im będą one silniejsze, tym większa będzie oddolna presja na przedsiębiorców, by działali uczciwie. ZOBACZ RÓWNIEŻ: Prawa ręka Giertycha torpeduje sprawę frankowiczów? Jak to jest, że środowisko liczące kilkaset tysięcy ludzi z rodzinami, połączone wspólnym interesem i wyposażone w coraz mocniejsze argumenty prawne – ma od lat tak marną siłę przebicia, zarówno w mediach, jak i w kwestii wywierania nacisku na polityków? Postawiłbym sprawę inaczej: niewiele jest środowisk, które mają taką siłę przebicia w mediach i wpływ na polityków jak sektor bankowy – i ""frankowicze"" nie są wyjątkiem. I tak mamy do czynienia z postępem – pamiętam wyroki sądowe sprzed 5-7 lat, których efektem był zakaz wypowiedzi dla danej osoby na temat danej instytucji finansowej. Brak swobody wypowiedzi na temat tej branży lokował Polskę w europejskim zaścianku. To się zmienia? Na szczęście tak. Kiedy kilka lat temu w mediach mówiono o kredytach ""frankowych"", to wyroczniami byli liderzy Związku Banków Polskich, a my cieszyliśmy się, kiedy punkt widzenia konsumentów- kredytobiorców pojawiał się choćby w niewielkiej wzmiance. Dziś można spotkać coraz więcej publikacji, których autorzy są coraz lepiej obeznani z tematem i rozumieją, że ""frankowicze"" swoich racji nie wyssali z palca. Kiedy np. ""Forbes"" opublikował niedawno kuriozalny artykuł Cezarego Stypułkowskiego (prezes mBanku – red.), to znalazło się też miejsce na naszą replikę. Nie mamy pieniędzy na reklamę i działania wizerunkowe – ale dopiero co zdołaliśmy np. zorganizować banery, które zawisły w polskich miastach, w miarę możliwości w okolicach sądów. Co jest na banerach? Mają przypominać polskim sędziom, że Dyrektywa 93/13 istnieje i obowiązuje polskie sądy jako część europejskiego i polskiego porządku prawnego. Próbujemy uświadamiać sędziom, że tego porządku nie można bronić wybiórczo. Czyli: protestować, kiedy chodzi o zmiany w wymiarze sprawiedliwości dotykające samych sędziów, a ignorować go, kiedy w grę wchodzą fundamentalne prawa zwykłych obywateli. * Kredyty hipoteczne, o których mowa w wywiadzie, są powszechnie określane jako walutowe lub frankowe. Jednak w istocie znacząca większość spośród takich kredytów w Polsce została udzielona w walucie polskiej. Są one jedynie indeksowane do kursu CHF lub denominowane w CHF. To często niedostrzegana, a ważna różnica – choćby z uwagi na fakt, iż konstrukcja indeksacji/denominacji, powszechnie wprowadzona przez polskie banki do takich umów kredytowych, od lat jest najczęściej podważanym elementem tych umów. Jest uznawana za sprzeczną z dobrymi obyczajami i rażąco naruszającą interesy konsumentów. Znajdowało to już potwierdzenie w wyrokach sądów, a także stanowiskach instytucji publicznych (m.in. Rzecznika Finansowego czy Urzędu Ochrony Konkurencji i Konsumentów). Dla podkreślenia tej okoliczności, jak również z uwagi na skalę problemu, jego złożoność i społeczny odbiór – autor materiału uznaje za słuszne stosować określenie: kredyt ""frankowy"", tzn. wyłącznie w cudzysłowie. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Arkadiusz Szcześniak,
https://wiadomosci.onet.pl/swiat/proszek-w-centrum-biurowym-deutsche-bank-nie-byl-grozny/ggl9q,Proszek w centrum biurowym Deutsche Bank nie był groźny,"Podejrzany biały proszek, znaleziony w piątek w liście w centrum biurowym największego niemieckiego banku komercyjnego Deutsche Bank w Schkeuditz pod Lipskiem, okazał się niegroźną substancją - poinformowała w poniedziałek policja.","Po znalezieniu owego proszku zdecydowano się na ewakuację ok. 700 pracowników centrum biurowego, które zajmuje się wewnętrznymi czynnościami bankowymi. Czterdziestu pracowników poddano badaniom lekarskim.",Fot. AFP,
https://wiadomosci.onet.pl/kraj/bgk-od-2010-r-wyplacil-wnioskodawcom-programow-unijnych-1478-mld-zl/561es,"BGK od 2010 r. wypłacił wnioskodawcom programów unijnych 147,8 mld zł","Bank Gospodarstwa Krajowego od początku uruchomienia programu wypłat, czyli od połowy stycznia 2010 roku, do 9 sierpnia 2013 roku wypłacił wnioskodawcom programów unijnych 147 mld 782,47 mln zł.","Od początku 2010 roku obowiązuje nowy sposób przekazywania wnioskodawcom pieniędzy z programów unijnych. Do tej pory przechodziły one przez rachunki wielu instytucji, które nimi zarządzały lub pośredniczyły w ich przekazywaniu.",,
https://wiadomosci.onet.pl/kraj/deutsche-bank-zamierza-nadal-rozwijac-dzialalnosc-w-polsce/ljhxyt,Deutsche Bank zamierza nadal rozwijać działalność w Polsce,"Deutsche Bank zamierza nadal prowadzić i rozwijać działalność w pięciu krajach Europy, w tym w Polsce – podał w komunikacie prasowym DB Polska.","Jak podano w komunikacie, Christian Sewing, szef działu klientów prywatnych i biznesowych Deutsche Banku pytany o plany dotyczące redukcji liczby oddziałów poza Niemcami powiedział, że ""bank nadal zamierza prowadzić i rozwijać działalność detaliczną poza Niemcami w pięciu europejskich krajach – w tym oczywiście w Polsce – ponieważ ostatnie lata przyniosły bardzo zadowalające wyniki w Europie, a sieć europejska jest bardzo ważnym elementem modelu biznesowego banku"". ""W kontekście optymalizacji sieci w tych krajach zaznaczył, że nie ma planów redukcji – realizowane będą jedynie bieżące, coroczne przeglądy sieci. Oznacza to, że nacisk w zakresie ograniczania liczby oddziałów zostanie położony na Niemcy, gdzie plan zakłada zamknięcie 200 placówek do końca 2017 roku"" – dodano w komunikacie. Deutsche Bank Polska po trzech kwartałach wypracował ponad 234 mln złotych zysku brutto. Współczynnik wypłacalności wyniósł 14,44 proc., w tym wskaźnik Tier 1 na poziomie 13,98 proc. W środę Deutsche Bank AG podał, że w trzecim kwartale strata netto grupy wyniosła 6 mld euro. W wyniku nowej strategii największy niemiecki bank chce pozbyć się 26 tys. pracowników i wycofać się z dziesięciu krajów. Jak podano w czwartkowym komunikacie, ""strata jest przede wszystkim wynikiem rozliczenia zaszłości historycznych grupy, polegającego na dokonaniu znaczących odpisów księgowych wynikających z rewaluacji części aktywów Banku (w tym wycen: zakupionego w 1999 Bankers Trust, akcji Deutsche Postbank nabytych w roku 2010 oraz 19,99 proc. udziału w chińskim banku Hua Xia Bank)"".",,
https://wiadomosci.onet.pl/kraj/bank-pomoze-wyjsc-z-dlugow/tgyx2,Bank pomoże wyjść z długów,"Jesienią w kilku bankach ruszy pilotażowy program wyciągania z tarapatów finansowych osób nadmiernie zadłużonych – dowiedziała się ""Gazeta Wyborcza"".","W zeszłym tygodniu Sejm przyjął nowelizację ustaw regulujących upadłość konsumencką. Dzięki nowemu prawu osoby w tarapatach finansowych będą mogły się dogadać z wierzycielami na dużo bardziej liberalnych zasadach niż dziś. Bankowcy, aby ograniczyć ich straty po wprowadzeniu nowej upadłości, opracowują procedurę, dzięki której klient niespłacający swoich długów będzie mógł liczyć na propozycję lepszych warunków spłaty. Ma to zmniejszyć liczbę wniosków o upadłość.",fot. Shutterstock,
https://wiadomosci.onet.pl/kraj/polacy-uciulali-juz-ponad-bilion-zlotych/kyb60,Polacy uciułali już ponad bilion złotych,"Na koniec pierwszego kwartału tego roku polskie gospodarstwa domowe miały odłożone 1,08 bln zł - wynika z danych firmy Analizy Online, które publikuje „Puls Biznesu”.","Statystyczny Kowalski miał uskładane 28,4 tys. zł, trzy razy więcej niż 10 lat temu i o 9,4 proc. więcej niż przed rokiem. Polacy odkładają, bo są ostrożni z natury – czytamy w gazecie. Dlatego w okresie koniunktury gospodarczej przewidywali, że kiedyś ona się skończy i odkładali część uzyskanej podwyżki dochodów na przyszłość. Podobnie zachowali się, gdy przyszedł kryzys – zacisnęli pasa i mieli większą determinację do odkładania pieniędzy. Prawie połowę oszczędności mamy ulokowane na depozytach bankowych. Na drugim miejscu są OFE, gdzie przymusowo uskładano 270 mld zł. Ponadto polskie rodziny mają przewagę nad tymi z Zachodu, gdyż są od nich mniej zadłużone. Wg danych Narodowego Banku Polskiego na koniec kwietnia 2013 r. zadłużenie gospodarstw domowych w bankach wynosiło 543 mld zł, plus ok. 20 mld zł w sektorach pozabankowych, np. w SKOK-ach.",fot. iStockphoto/Thinkstock,
https://wiadomosci.onet.pl/kraj/banki-nie-unikna-podatku-bankowego/wshrr3,Eksperci: trudno będzie uniknąć podatku bankowego,"Bankom i instytucjom finansowym trudno będzie uniknąć podatku bankowego, np. poprzez transfer zysków za granicę – uważają eksperci.","Ustawa o podatku od niektórych instytucji finansowych przewiduje, że od lutego 2016 r. m.in. banki, firmy ubezpieczeniowe, SKOK-i i firmy pożyczkowe będą obłożone tzw. podatkiem bankowym, wynoszącym rocznie 0,44 proc. wartości ich aktywów. Celem ustawy o podatku bankowym jest, jak argumentowali autorzy - posłowie PiS - pozyskanie dodatkowego ""źródła finansowania wydatków budżetowych, w szczególności wydatków społecznych"". Zgodnie z ustawą opodatkowaniem zostaną objęte banki (krajowe, oddziały banków zagranicznych, oddziały instytucji kredytowych), zakłady ubezpieczeń i reasekuracji, spółdzielcze kasy oszczędnościowo-kredytowe oraz firmy pożyczkowe. Jak podkreśla Piotr Stanek, ekspert ds. bankowości i finansów Klubu Jagiellońskiego, ustawodawca nie ukrywa, że wprowadzenie podatku ma przede wszystkim zapewnić dodatkowe wpływy do budżetu. Dodaje, że podstawą opodatkowania jest suma aktywów pomniejszona w zależności od rodzaju instytucji o 4 mld, 2 mld lub 200 mln zł, co według niego sprawia, iż podatek będzie dość prosty do ustalenia i pobrania. ""Wbrew pojawiającym się głosom wydaje mi się, że trudno będzie unikać tak skonstruowanego podatku przez przesuwanie znaczących kategorii aktywów poza bilans bądź poza granice kraju"" – zauważył. Obawy, że struktura podatku może być zachętą do transferu aktywów za granicę, wyraził we wtorek w swojej opinii Europejski Bank Centralny. ""Wydaje się, że w krótkim horyzoncie czasowym główny cel tak skonstruowanego podatku zostanie zrealizowany i rząd ma szansę osiągnąć założone z tego tytułu wpływy podatkowe. W moim przekonaniu jednak instytucje finansowe będą się starały (...) przenieść ciężar tego podatku na klientów, co ostatecznie przyczyni się mniejszej akcji kredytowej i pewnego spowolnienia wzrostu gospodarczego, a więc w konsekwencji uszczuplenie wpływów z innych podatków, jak VAT, PIT i CIT"" – ocenił Stanek. Ekspert ostrzegł jednak, że choć autorzy ustawy wyraźnie zastrzegali, że wprowadzenie podatku bankowego nie może być pretekstem do zmiany warunków istniejących umów, należy spodziewać się zmian tabel taryf i prowizji. Jego zdaniem zawierane już w najbliższych dniach umowy kredytowe będą też oparte o wyższe marże i prowizje. Jego zdaniem przy tworzeniu ustawy stracono szansę na ukształtowanie dodatkowych bodźców dla instytucji finansowych, np. poprzez opodatkowanie wyżej najbardziej ryzykownych czy wręcz spekulacyjnych kategorii aktywów albo zwolnienia dla kredytowania inwestycji przeznaczonych na nowoczesne technologie czy prowadzących do tworzenia nowych miejsc pracy. Dr Mariusz Zygierewicz ze Związku Banków Polskich uznał, że dodatkowe i silne obciążenie fiskalne banków będzie powodować poważne zmniejszenie ich zysków, które w ostatnich latach w ponad 80 proc. były przeznaczane na zwiększenie funduszy własnych banków. ""Takie zachowanie pozwalało na stałe zwiększanie akcji kredytowej, nawet w warunkach rosnących wymogów kapitałowych nakładanych na banki na mocy międzynarodowych regulacji ostrożnościowych"" – mówił PAP. ""Banki w Polsce płacą podatki na ogólnych zasadach, odprowadzając jako sektor najwyższy podatek dochodowy CIT do budżetu państwa. Jednocześnie, będąc podmiotami nadzorowanymi przez państwowy nadzór – Komisję Nadzoru Finansowego oraz aparat skarbowy jako duzi podatnicy, banki nie mają możliwości unikania płacenia podatku, np. poprzez transfer zysków za granicę"" – podkreślał.",,
https://wiadomosci.onet.pl/pod-koniec-roku-bedzie-trudniej-o-kredyt-bez-wkladu-wlasnego/41rlb,Pod koniec roku będzie trudniej o kredyt bez wkładu własnego,"Od przyszłego roku wejdzie w życie nowa rekomendacja Komisji Nadzoru Finansowego zakazująca bankom udzielania kredytów na 100 proc. wartości nieruchomości. Zdaniem analityków, na razie bez większych problemów można uzyskać taki kredyt; trudniej ma być już w grudniu.","Osoba starająca się o kredyt hipoteczny od 2014 r. będzie musiała wyłożyć z własnej kieszeni, co najmniej 5 proc. wartości nieruchomości. Rok później będzie to co najmniej 10 proc., w 2016 r. - 15 proc., a od 2017 r. - 20 proc. Wysokość wkładu własnego będzie zależała też od dodatkowych zabezpieczeń. Analityk Expandera Jarosław Sadowski powiedział PAP, że na razie nie widać większych zmian w ofertach banków. ""Obecnie bez większych problemów można uzyskać kredyt bez wkładu własnego. Trochę ofert może ubyło, ale jest to nieznaczny spadek"" - ocenił. Jak mówił, na dwadzieścia dwa banki dwanaście nadal jest gotowych skredytować całość nieruchomości. Sadowski zwrócił uwagę, że takie kredyty są trochę droższe od tych z wkładem własnym. ""Osoba nieposiadająca własnych oszczędności, musi liczyć się z wyższą marżą kredytu, a także z dodatkowym ubezpieczeniem niskiego wkładu"" - powiedział. Analityk Expandera podkreślił, że banki mają czas na wprowadzenie zmian do końca tego roku. ""Zwykle robią to w ostatniej chwili. Dlatego zmian należy spodziewać się w grudniu"" - zaznaczył. Według Sadowskiego zwykle na udzielenie kredytu czeka się miesiąc. ""Osoby zainteresowane zakupem nieruchomości na kredyt powinny się nim zainteresować najpóźniej w październiku, by zdążyć z załatwieniem formalności jeszcze przed grudniem tego roku"" - powiedział. Również w opinii analityka Open Finance Haliny Kochalskiej, obecnie większość banków pożycza pieniądze na całość nieruchomości i raczej nie stawia wyższych wymagań, niż w przypadku kredytu na 90 proc. wartości mieszkania. Z analizy Open Finance wynika, że tylko nieliczne banki naliczają wyższe marże dla kredytów bez wkładu własnego w porównaniu z tymi na 90 proc. wartości nieruchomości, a także wymagają wyższych minimalnych dochodów od klientów.",,
https://wiadomosci.onet.pl/kraj/knf-gorsze-wyniki-wiekszosci-bankow-w-i-kwartale/8y9m7,KNF: gorsze wyniki większości banków w I kwartale,Pogorszeniu uległa sytuacja w SKOK-ach; mają ujemny kapitał w wysokości 30 mln zł. Trudne uwarunkowania zewnętrzne oraz szybko malejące stopy procentowe przełożyły się na pogorszenie wyników finansowych większości banków - podała w czwartek KNF.,"Z informacji zamieszczonej na stronie KNF wynika, że sytuacja sektora SKOK-ów uległa pogorszeniu głównie w wyniku urealnienia wartości aktywów oraz rozliczenia w czasie przychodów w zakresie opłat i prowizji od należności. Baza kapitałowa sektora SKOK zmniejszyła się wskutek odnotowanych w roku bieżącym strat - podała Komisja. Fundusze własne sektora obliczone zgodnie z ustawą o spółdzielczych kasach oszczędnościowo-kredytowych na koniec I kwartału br. wynosiły minus 30 mln zł, natomiast fundusze własne liczone według metodyki Kasy Krajowej do określenia współczynnika wypłacalności wynosiły 201 mln zł - poinformował KNF. Zgodnie z raportem Kasy wykazały stratę za I kwartał 2013 r. w wysokości 113 mln zł. Na ich wyniki finansowe wpływ miały głównie niska jakość portfela kredytowego, a także korekty wynikające z wprowadzenia zasady współmierności dochodów i kosztów, głównie tzw. zasady rozliczania opłat i prowizji w czasie. Wzrosło tempo rozwoju działalności kas, na co wpłynął wzrost wartości depozytów o 9 proc., rozwój akcji kredytowej jest jednak wolniejszy. Wynika ze stagnacji udzielania kredytów gospodarstwom domowym, które są głównymi klientami kas. ""Rozwój działalności depozytowej oraz aktywów sektora, przy spadku wartości funduszy własnych zwiększa ryzyko działalności kas. Fundusze własne są nieadekwatne do skali prowadzonej przez kasy działalności"" - czytamy w raporcie KNF. Rzecznik prasowy Krajowej SKOK Andrzej Dunajski podkreślił w czwartkowym oświadczeniu, że od chwili przejęcia państwowego nadzoru nad SKOK, czyli od 27 października 2012 r., wyniki kas, wykazywane w raportach KNF są coraz gorsze. Jak zaznaczył, na opublikowaną w czwartek informację o wynikach SKOK-ów w pierwszym kwartale 2013 r. wpływ miało zaskarżone do Trybunału Konstytucyjnego rozporządzenie ministra finansów, które zawiera metodologię zaniżającą wyniki. KNF poinformowała też o pogorszeniu wyników finansowych większości banków. Wynik finansowy netto sektora bankowego w I kwartale 2013 r. wyniósł 4 088 mln zł i był o 127 mln zł, tj. o 3 proc. niższy niż w I kwartale 2012 r.; spadek wyników wystąpił w 518 podmiotach, które skupiały 63,8 proc. aktywów sektora; 11 podmiotów wykazało stratę w łącznej wysokości 24 mln zł. Główna przyczyną spadku przychodów była redukcja oprocentowania kredytów wynikająca z niższych stóp procentowych. W zeszłym roku główna stopa NBP wynosiła ponad 4 proc. Dziś jest to już 2,5 proc. W I kwartale 2013 r. akcja kredytowa uległa stagnacji - wartość kredytów ogółem wzrosła o 11,3 mld zł, tj.1,2 proc. Zrealizowany w pierwszych trzech miesiącach tego roku przyrost kredytów mieszkaniowych był najniższy na przestrzeni ostatnich lat (wzrost o 4,6 mld zł, tj. 1,4 proc.).",,
https://wiadomosci.onet.pl/swiat/afganistan-bankom-grozi-wciagniecie-na-miedzynarodowa-czarna-liste/9vnmf,Afganistan: bankom grozi wciągnięcie na międzynarodową czarną listę,"Kraje zachodnie ostrzegły Afganistan, że jego banki zostaną wciągnięte na międzynarodową czarną listę, jeśli w ciągu najbliższych kilku tygodni kraj ten nie uchwali ustawy o walce z praniem pieniędzy.","Agencji Reutera powiedział o tym w poniedziałek prezes afganistańskiego banku centralnego Nurullah Delawari. Międzynarodowy organ ustanawiający standardy walki z praniem pieniędzy (Financial Action Task Force - FATF, organizacja międzyrządowa założona w 1989 roku z inicjatywy G7) ma zdecydować na posiedzeniu 22 czerwca, czy Afganistan zostanie wpisany na czarną listę. Gdyby do tego doszło, banki Afganistanu zostałyby odcięte od większości międzynarodowych instytucji finansowych, co mogłoby być druzgocącym ciosem dla i tak słabej gospodarki tego kraju. Reuters odnotowuje, że w zeszłym tygodniu Afganistanowi zadały już cios Chiny, wstrzymując bez ostrzeżenia transakcje dolarowe z większością jego banków, co poważnie skomplikowało biznesowi możliwości finansowania importu. Przedstawiciele państw zachodnich wskazują, że Afganistan miał mnóstwo czasu na uchwalenie w terminie stosownej ustawy i że decyzja FATF nie może zostać odłożona. FATF postawił sprawę jasno - Afganistan powinien uchwalić ustawy odpowiadające standardom międzynarodowym w dziedzinie walki z praniem pieniędzy i finansowaniem terroryzmu, a jeśli tego nie zrobi, na czerwcowym posiedzeniu zostanie wciągnięty na czarną listę. Bank centralny Afganistanu opracował wprawdzie projekt ustawy, ale od miesięcy jest on przedmiotem dyskusji w rządzie i usunięto już z niego niektóre zapisy o kluczowym znaczeniu. Zdaniem zachodnich dyplomatów, nawet jeśli ustawa zostałaby uchwalona w takiej formie, nie uratowałoby to Afganistanu przed czarną listą.",fot. Reuters,
https://wiadomosci.onet.pl/swiat/francja-zaniepokojona-kara-dla-bnp-paribas/dr5z4,Francja zaniepokojona karą dla BNP Paribas,"Minister spraw zagranicznych Francji Laurent Fabius ostrzegł w piątek, że spór między stroną amerykańską a BNP Paribas może zaszkodzić negocjacjom USA i Unii Europejskiej w sprawie porozumienia o wolnym handlu (TTIP - Transatlantic Trade and Investments Partnership).","""Ten traktat może mieć korzystny wpływ na wymianę handlową, ale może obowiązywać jedynie na warunkach wzajemności, a nie (decyzji) unilateralnych, które niosą ryzyko poważnych, negatywnych konsekwencji"" - powiedział Fabius. Dzień wcześniej prezydent Francois Hollande usiłował wstawić się za największym francuskim bankiem u prezydenta Baracka Obamy, z którym jadł kolację w restauracji. Jak podaje AFP, amerykański prezydent był jednak nieugięty i podkreślił, że nie może ingerować w wymiar sprawiedliwości. ""Tradycja oraz nasz system (polityczny) zabraniają mi interweniować w sprawy sądowe"" - powiedział Obama, według relacji Fabiusa. Amerykanie podejrzewają BNP Paribas o obchodzenie przez całe lata sankcji USA wobec Iranu, Kuby i Sudanu oraz omijanie przepisów finansowych USA. Reuters powołuje się na ""ludzi zaznajomionych z tą sprawą"", którzy notabene przyznali, że suma 16 miliardów USD padła jedynie w ramach ""taktyki negocjacyjnej"", w odpowiedzi na ofertę BNP Paribas opiewającą na ok. 1 miliard USD. Bankierzy i ich sojusznicy mówią o alarmującej tendencji do nakładania coraz wyższych kar finansowych. Agencja odnotowuje, że najwyższą dotąd karę - 13 miliardów USD (w tym 4 mld odszkodowań) - zapłacił w zeszłym roku bank JPMorgan Chase & Co w ramach ugody z resortem sprawiedliwości USA, dotyczącej hipotecznych listów zastawnych. Według źródeł Reutersa w przypadku BNP Paribas władze amerykańskie brały ostatnio pod uwagę grzywnę rzędu 10 miliardów USD, co prawie w całości pozbawiłoby ten bank dochodu za 2013 rok (11,2 mld USD przed podatkiem).",fot. Reuters,
https://wiadomosci.onet.pl/kraj/nowy-bank-na-polskiej-scenie/rp99w,Nowy bank na polskiej scenie,"Zbudował już siedem biznesów, ale żadnego nie był tak pewien, jak Lion’s Banku. Lwiątko Leszka Czarneckiego znowu pokazuje pazur - informuje ""Puls Biznesu""","W grupie Leszka Czarneckiego nic nie dzieje się przypadkiem. W sierpniu 2011 r. w urzędzie patentowym została zastrzeżona nazwa Lion’s Bank. Wniosek złożył Idea Bank, którego szefem jest Jarosław Augustyniak, jeden z najbardziej kreatywnych menedżerów w grupie Getinu, który z sukcesem zbudował od zera siedem biznesów. Wcześniej ""PB"" sugerował, że Jarosław Augustyniak będzie chciał powtórzyć model, który zrealizował w Noble Banku, i stworzyć kolejny bank dla klientów zamożnych. Jak sie okazało na początku tygodnia urząd patentowy opublikował wniosek o zastrzeżenie nazwy i logo Lion’s Bank Private Banking. — Stworzyliśmy pierwszy private banking dla zamożnych przedsiębiorców. Osoby te korzystają dziś z bankowości prywatnej innych banków obsługujących jednocześnie ich firmy. Nikt jednak nie spojrzał jeszcze na finanse osobiste bogatych biznesmenów przez pryzmat działalności, którą prowadzą — mówi Jarosław Augustyniak, prezes Idea Banku.",fot. Shutterstock,
https://wiadomosci.onet.pl/kraj/kpmg-prawie-60-bankow-spodziewa-sie-wzrostu-zyskow-i-przychodow-w-2015-r/0c7pv,KPMG: Prawie 60% banków spodziewa się wzrostu zysków i przychodów w 2015 r.,"W ocenie 57% banków działających na polskim rynku przychody oraz zyski sektora w 2015 roku wzrosną, zaś większość polskich banków (86%) planuje w tym roku zwiększenie wydatków na rozwój produktów. Bankowcy są bardzo zgodni co do tego, że w najbliższych 5 latach kluczowy wpływ na branżę będą mieć regulacje, wynika z raportu KPMG ""Banking Executive Survey 2014"".","Z badania przeprowadzonego wśród banków regionu Europy Środkowo-Wschodniej wynika, że kadra kierownicza banków ocenia otoczenie biznesowe w swoim sektorze znacznie lepiej niż miało to miejsce w poprzedniej edycji badania w 2012 roku. Największy optymizm co do oczekiwanego wzrostu przychodów i zysków w tym roku wykazują polscy bankowcy. Zarówno w przypadku roku 2014, jak i 2015, ponad połowa (57%) respondentów z Polski uważa, że zyski w sektorze bankowym wzrosną. Podobnie wyglądają prognozy na 2015 rok jeśli chodzi o przychody - 29% przedstawicieli banków w Polsce uważa, że się nie zmienią, ale aż 57% jest zdania, że wzrosną. Większość przebadanych przez KPMG polskich banków (86%) planuje zwiększenie wydatków na rozwój produktów. Ponad połowa z nich (64%) zwiększy wydatki na rozwiązania typu customer experience. W dalszej kolejności (50% wskazań) sektor bankowy będzie zwiększał nakłady na rozwiązania typu business intelligence. Istnieją także obszary, w których dość duży odsetek respondentów planuje zmniejszyć wydatki. Blisko trzy czwarte (71%) przedstawicieli badanych banków z Polski twierdzi, że planowane jest zmniejszenie wydatków na sieć dystrybucji. Mniej niż jedna trzecia (29%) zmniejszy także wydatki na doradztwo. ""Polskie banki optymistycznie patrzą w przyszłość. W większym stopniu niż banki z regionu Europy Środkowo-Wschodniej stawiają na rozwój produktów i wzmacnianie relacji z klientem poprzez indywidualizację usług i ich elastyczność. Zarówno w Polsce, jak i w regionie ważnym czynnikiem rozwoju mają być również nowe metody płatności i rozwiązania typu business intelligence, jednak polskie banki w większym stopniu niż w krajach sąsiednich planują ograniczenie wydatków na sieć dystrybucji"" - powiedziała partner KPMG w Polsce i Stacy Ligas, cytowana w komunikacie. Jako czynnik mający największy wpływ na sektor bankowy w najbliższych 5 latach polskie banki zgodnie wskazują regulacje (100%), a ryzyko regulacyjne obok ryzyka kredytowego oceniane jest jako najistotniejsze w działalności bankowej. Na drugim miejscu bankowcy wymieniają indywidualizację usług (86%), a na kolejnych nowe systemy płatności (79%),  starzenie się populacji (71%) oraz pozabankowe podmioty finansowe (64%), czy social media (64%).",,
https://wiadomosci.onet.pl/swiat/jpmorgan-chase-zaplaci-13-miliardow-dolarow-kary/70wbs,JPMorgan Chase zapłaci 13 miliardów dolarów kary,"Bank JPMorgan Chase Co. osiągnął wstępne porozumienie z Departamentem Sprawiedliwości w sprawie wszystkich postępowań cywilnych związanych z obligacjami hipotecznymi, zgodnie z którym bank zapłaci rekordowe 13 miliardów dolarów, jak powiedziała osoba zaznajomiona ze sprawą.","Suma, która urosła z 11 do 13 miliardów dolarów podczas negocjacji prowadzonych w piątek wieczorem, obejmuje porozumienie na 4 miliardy dolarów z agencją nadzorującą udzielanie kredytów na zakup domów i mieszkań (Federal Housing Finance Agency – FHFA) w sprawie sprzedaży przez bank obligacji hipotecznych, powiedział informator. Dodał też, że jeszcze nie sfinalizowanie porozumienie nie oznacza zwolnienia z ewentualnej odpowiedzialności karnej banku; stało się tak na skutek nalegań prokuratora generalnego Erica Holdera, który podczas rozmów powiedział prezesowi JPMorgan Jamiemu Dimonowi, że takie zwolnienie nie nastąpi w żadnym z przyszłych porozumień. Proponowana umowa będzie prawdopodobnie wymagała od banku ścisłej współpracy w prowadzonych postępowaniach karnych wobec osób współodpowiedzialnych za nadużycia przy sprzedaży obligacji hipotecznych, powiedział informator proszący o zachowanie anonimowości. Jego zdaniem umowa obejmuje trwające dochodzenia prowadzone przez prokuratora Nowego Jorku Erica Schneidermana. JPMorgan stał się obiektem dochodzeń w Stanach Zjednoczonych i za granicą, w tym śledztw dotyczących praktyk zatrudniania w Azji. Bank wykorzystał 8 miliardów dolarów z 28 miliardów odłożonych od 2010 roku na pokrycie kosztów postępowań prawnych. Zarys wstępnego porozumienia powstał w piątek wieczorem w czasie rozmowy telefonicznej między Holderem, Dimonem, radcą prawnym JPMorgan Stephenem Cutlerem i zastępcą prokuratora generalnego Tony’m Westem, powiedział informator. Uzgodnienia dotyczące okoliczności faktycznych wciąż są negocjowane. Joe Evangelisti, rzecznik banku z siedzibą w Nowym Jorku i Brian Fallon, rzecznik Departamentu Sprawiedliwości odmówili komentarza. FHFA oskarżyła dwa lata temu JPMorgan i 17 innych banków o nadużycia związane z obligacjami hipotecznymi usiłując odzyskać przynajmniej część pieniędzy, jakie podatnicy zmuszeni byli zapłacić na pokrycie strat, kiedy w 2008 roku rząd przejął kontrolę nad firmami finansującymi kredyty hipoteczne. Fannie Mae i Freddie Mac, podlegające FHFA, przyjęły od tamtego czasu pomoc rządową w wysokości 187,5 miliardów dolarów. Zdaniem innego informatora, wobec JPMorgan prokuratorzy w Kalifornii prowadzą osobne postępowanie karne. Rosnąca liczba procesów i dochodzeń organów nadzoru doprowadziła JPMorgan do konieczności wypłaty w trzecim kwartale kwoty 7,2 miliardów dolarów, co w efekcie przyniosło pierwsze straty pod kierownictwem Dimona, poinformował bank ogłaszając 11 października wyniki finansowe. - To dla firmy dotkliwy cios – powiedział wówczas Dimon. Jak dotąd bank zapłacił ponad miliard dolarów pięciu różnym organom nadzoru przy ugodach dotyczących różnych zarzutów, między innymi w sprawie zeszłorocznych strat z działalności w wysokości 6,2 miliardów dolarów. 26 września Dimon spędził dwie godziny w Departamencie Sprawiedliwości w Waszyngtonie omawiając kwestię możliwego globalnego porozumienia z Holderem, powiedziała wówczas osoba znająca przebieg sprawy. Pozostałe strony zaangażowane w to porozumienie to urząd do spraw rozwoju budownictwa miejskiego i gospodarki przestrzennej (Department of Housing and Urban Development) i Schneiderman, który jest współprzewodniczącym grupy federalnej i stanowej badającej sprawę obligacji hipotecznych negocjującej z JPMorgan sprawę ugody w postępowaniu cywilnym. FHFA oskarżyła JPMorgan i jego filie o przedstawianie fałszywych oświadczeń i pomijanie istotnych faktów przy sprzedaży obligacji hipotecznych na kwotę 33 miliardów dolarów Fannie Mae i Freddie Mac w okresie od 7 września 2005 roku do 19 września 2007 roku. Organ nadzoru stwierdził, że kierownictwo JPMorgan, Washington Mutual i Bear Stearns, przejęte przez JPMorgan w 2008 roku, między innymi świadomie fałszywie przedstawiły jakość pożyczek zabezpieczających obligacje, jak wynika z dokumentów sądowych w sądzie federalnym na Manhattanie. UBS, największy szwajcarski bank, zgodził się zapłacić we wrześniu 885 milionów dolarów, żeby uzyskać ugodę w sprawie o fałszywe przedstawianie jakości pożyczek zabezpieczających obligacje hipoteczne na kwotę 4,5 miliardów dolarów, jakie finansował i obligacji hipotecznych dla strony trzeciej na kwotę 1,8 miliarda dolarów sprzedanych Fannie Mae i Freddie Mac. UBS był trzecim bankiem, który uzyskał porozumienie z FHFA. Citigroup i General Electric wypłaciły w ugodach z organami nadzoru kwoty o nieznanej wysokości.",,
https://wiadomosci.onet.pl/swiat/ambasador-rp-grupa-wyszehradzka-wyciaga-pomocna-dlon-do-cypru/jd0tt,Ambasador RP: Grupa Wyszehradzka wyciąga pomocną dłoń do Cypru,"- Celem forum inwestycyjnego zorganizowanego w piątek w Nikozji przez Grupę Wyszehradzką jest wyciągnięcie pomocnej dłoni do Cypru i pokazanie, że w UE istnieje środowisko biznesowe, które radzi sobie w czasach kryzysu - powiedział ambasador RP na Cyprze.","Ambasador Paweł Dobrowolski dodał, że forum, zorganizowane pod hasłem ""Bezpieczni w dobie kryzysu"", ma również na celu przypomnienie wszystkim, że nawet w czasie kryzysu należy myśleć o przyszłości. - Kryzys może mieć wartość terapeutyczną i nauczyć nas, jak dostosowywać się do świata, który zmienia się o wiele szybciej niż my sami. To forum nie jest o przetrwaniu, ale o tym, co przyniesie przyszłość - powiedział dyplomata. Jednocześnie przyznał, że panujący na Cyprze kryzys finansowy, a szczególnie ostatnie wydarzenia, w rezultacie których zlikwidowano jeden z największych cypryjskich banków, a także wprowadzono ograniczenia przepływu kapitału, niemal spowodował odwołanie forum. - Po chwili zastanowienia uznaliśmy jednak, że właśnie teraz ważny jest gest wyciągnięcia do Nikozji pomocnej ręki i pokazania, że istnieje w Europie przyjazne i otwarte na możliwości biznesowe środowisko, które jak na razie oparło się negatywnym trendom ekonomicznym i podołało kolejnym wyzwaniom. Stąd tytuł naszej inicjatywy - powiedział Dobrowolski. Wyjaśnił, że w organizacji imprezy wzięli udział ambasadorzy wszystkich czterech krajów należących do Grupy Wyszehradzkiej: Polski, Czech, Słowacji i Węgier. Forum ukierunkowane zostało na rynek inwestycyjny, w związku z czym uczestniczyło w nim wielu przedstawicieli polskich firm aktywnych na rynku kapitałowym oraz firm świadczących związane z taką działalnością usługi. Obecne także były instytucje rządowe Czech, Węgier i Słowacji promujące inwestowanie na rynkach tych krajów. Ze strony cypryjskiej zainteresowanie inicjatywą okazało ponad 100 firm. - Jest oczywiste, że kraje Grupy Wyszehradzkiej, a szczególnie Polska, mają bardzo ciekawe oferty inwestycyjne, które mogą być atrakcyjne szczególnie dla cypryjskich firm finansowych, doradzających wielu międzynarodowym firmom zarejestrowanym na wyspie - powiedział biorący udział w forum były prezes Cypryjskiej Izby Handlowej (KEVE) Mantos Mawromatis. Wyjaśnił, że chodzi o te firmy, które ""nie straciły pieniędzy w wyniku cypryjskiego kryzysu bankowego, ponieważ nie korzystały z tutejszych banków jako przechowalni swoich kapitałów"". Uważa on jednak, że jeśli chodzi o inne firmy lokalne, pomimo kuszących propozycji, przynajmniej na razie, nie będą one nimi zainteresowane. - Firmy cypryjskie przechodzą teraz bardzo ciężki okres. Im chodzi teraz bardziej o przetrwanie niż o nowe inwestycje - powiedział Mawromatis. Według dyrektora departamentu rynków kapitałowych w Ministerstwie Skarbu Państwa Tomasza Zganiacza sytuacja jest jednak odwrotna. - Z punktu widzenia ministerstwa, jesteśmy bardzo atrakcyjnym miejscem i dla tych, którzy chcą zainwestować swój kapitał, i dla tych, którzy go szukają. Niezależnie od tego, czy ktoś ma pieniądze, pomysł czy firmę wykonawczą, w Polsce może znaleźć możliwości, aby swoje plany zrealizować - przekonywał Zganiacz. Ambasador Dobrowolski przyznał, że nie oczekuje, iż forum przyniesie natychmiastowe wyniki. Dyplomata wierzy jednak, że w będzie ono miało efekt długoterminowy i otworzy nowy rozdział w kontaktach między Cyprem i Grupą Wyszehradzką. - Naszym sukcesem jest to, że pokazaliśmy Cypryjczykom, iż istnieje normalna Europa, a także to, że swój udział w forum zarejestrowało ponad 100 cypryjskich firm. Nie jest sukcesem, że jak na razie wszystko toczy się jeszcze opieszale i dzisiaj na pewno nie będą podpisane żadne kontrakty. Ale trzeba zrozumieć, że Cypryjczycy ciągle jeszcze są w szoku (...). Muszą trochę ochłonąć - powiedział ambasador RP.",,
https://wiadomosci.onet.pl/swiat/cypr-wprowadza-limity-min-kwot-wywozonych-za-granice-i-wyplat/p4j3s,Cypr wprowadza limity m.in. kwot wywożonych za granicę i wypłat,"Cypryjski bank centralny nałożył w środę serię ograniczeń, m.in. na wysokość przelewów i ilość gotówki wywożonej z kraju, aby uniknąć odpływu kapitału w chwili ponownego otwarcia banków w czwartek - informują greckie i cypryjskie gazety.","Cypryjczycy chcący przesłać pieniądze za granicę będą musieli wykazać, że transakcje spełniają restrykcyjne normy. Specjalny dekret umożliwia przedsiębiorcom zapłacenie za importowany towar, ale tylko o ile przedstawią stosowną dokumentację - donoszą dzienniki ""Fileleftheros"", wychodzący w Nikozji, i ateński ""Kathimerini"". Restrykcje mają obowiązywać przez co najmniej siedem dni od wznowienia działalności przez banki, które były zamknięte od 16 marca, by zapobiec odpływowi kapitału za granicę w reakcji na zapowiedzi obłożenia części depozytów jednorazowym podatkiem. W czasie późniejszych rozmów Cypru z pożyczkodawcami z takiej opłaty jednak zrezygnowano. Kwoty pobierane za granicą za pomocą kart kredytowych i płatniczych mają być ograniczone do 5 tys. euro miesięcznie. Podróżujący za granicę każdorazowo mogą zabrać ze sobą maksymalnie 3 tys. euro gotówki. Zwiększony ma zostać - ze 100 do 300 euro - dzienny limit gotówki wypłacanej z bankomatu. Przedsiębiorstwa będą mogły natomiast bez ograniczeń wypłacać wynagrodzenia pracownikom za granicą, a firmy ubezpieczeniowe - odszkodowania. Ograniczenia mają dotyczyć wszystkich kont, płatności i poleceń przelewu we wszystkich walutach, z wyjątkiem misji dyplomatycznych. Nie przewidziano natomiast żadnych restrykcji na operacje wewnątrz kraju, choć nie będzie możliwe realizowanie czeków, popularne wśród mieszkańców Cypru. Do tej pory nie uzyskano żadnego oficjalnego potwierdzenia informacji prasowych o tych ograniczeniach. Według mediów prywatna firma ochroniarska G4S rozmieści 180 swoich pracowników we wszystkich bankach na wyspie, aby zapobiec niepokojom. ""Nasza obecność ma zapewnić komfort zarówno personelowi, jak i klientom; policja też będzie obecna"" - powiedział John Argyrou z cypryjskiego oddziału firmy. Dzięki porozumieniu zawartemu w nocy z niedzieli na poniedziałek w Brukseli Cypr otrzyma pomoc finansową od strefy euro i MFW w wysokości 10 mld euro. W zamian rząd w Nikozji ma przeprowadzić restrukturyzację sektora bankowego oraz konsolidację finansów, reformy strukturalne i prywatyzację.",fot. PAP/EPA,
https://wiadomosci.onet.pl/swiat/niemcy-sprawca-napadu-na-bank-poddal-sie/0l3ql,Niemcy: sprawca napadu na bank poddał się,Sprawca napadu na bank w Berlinie po blisko 10 godzinach w otoczonym przez policję budynku zwolnił zakładnika i poddał się - podały w sobotę nad ranem niemieckie władze.,"Wzięty jako zakładnik pracownik banku nie odniósł żadnych obrażeń - dodała agencja DPA. Sprawca próbował dokonać napadu rabunkowego na filię Deutsche Bank w eleganckiej dzielnicy Zehlendorf koło godziny 16. Blisko 20 osób zdołało zbiec z banku tylnym wyjściem jeszcze przed przybyciem policji. Później miejsce otoczyło około 300 funkcjonariuszy. Policja podała, ze sprawca to około 20-letni Niemiec; zażądał 1 mln euro i możliwości ucieczki. Według stron internetowych dziennika ""Bild"" mężczyzna po długich negocjacjach z policjantami zgodził się uwolnić zakładnika. Po tym oddział interwencyjny wkroczył do budynku i zatrzymał napastnika. Sprawca nie stawiał oporu.",,
https://wiadomosci.onet.pl/kraj/karty-platnicze-najbezpieczniejsze-na-wakacjach/ve365,Karty płatnicze najbezpieczniejsze na wakacjach,"Bankowcy od lat zachęcają Polaków do używania kart płatniczych. W czasie wakacji wśród argumentów jeszcze mocniej podkreślają bezpieczeństwo. Jak używać karty płatniczej na wakacjach? O tym Radosław Dylik, kierownik ds. kart płatniczych w Meritum Bank",,,
https://wiadomosci.onet.pl/swiat/van-rompuy-opracowal-kalendarz-zaciesniania-eurolandu/d3fjz,Van Rompuy opracował kalendarz zacieśniania eurolandu,"Dokument, opracowany przy udziale czwórki przewodniczących (Rady Europejskiej, Komisji Europejskiej, Europejskiego Banku Centralnego i eurogrupy) to kontynuacja debaty o zacieśnianiu unii walutowej i gospodarczej. W odpowiedzi na problemy eurolandu, jakie ujawnił kryzys zadłużenia, a zwłaszcza brak koordynacji polityk gospodarczych i budżetowych, przywódcy państw UE już na szczycie w czerwcu ustalili, że na szczycie w grudniu podejmą decyzje ws. dalszej integracji wraz z tzw. mapą drogową.","Jedną z najdalej idących propozycji, która wywołuje też najwięcej kontrowersji, jest budżet eurolandu zwany ""zdolnościami fiskalnymi"". Raport czwórki argumentuje, że poza eurolandem ""wszystkie unie walutowe są obdarzone osobnymi centralnymi »zdolnościami fiskalnymi«"". Budżet eurolandu w założeniu autorów raportu miałby być finansowany ze składek narodowych państw euro lub nowych własnych dochodów (np. z podatku od transakcji finansowych - PAP) albo z obu jednocześnie. Dokument przewiduje w pierwszej fazie zacieśniania eurolandu (lata 2012-2013) ukończenie prac nad mechanizmem nadzoru sektora bankowego (w pełni operacyjny miałby być 1 stycznia 2014), a także porozumienie państw ws. kolejnych etapów tzw. unii bankowej. Chodzi o wspólny system likwidacji banków (harmonizacja narodowych funduszy na ratowanie banków, czego koszty ponosiłyby same banki, a nie podatnicy) oraz wspólny system gwarancji depozytów bankowych. Ponadto dokument przewiduje, że fundusz ratunkowy eurolandu EMS ma już od końca marca 2013 roku być w stanie bezpośrednio rekapitalizować banki. Dopiero w drugiej fazie (2013-2014) ma powstać osobny wspólny organ ds. likwidacji banków, który ""szybko"" i ""bezspornie"" podejmowałby decyzje ws. danego banku. Także w drugiej fazie zacieśniania eurolandu miałaby powstać osobny od budżetu UE instrument finansowy tylko dla eurolandu. Te środki miałyby służyć jako ""ukierunkowane, finansowe wsparcie o tymczasowym charakterze"" na wspieranie pilnych potrzeb, np. na rynku pracy w borykających się z kryzysem krajach eurolandu, które wynikają z realizacji reform strukturalnych, uzgodnionych w specjalnych kontraktach z Brukselą (chodzi np. o środkach na zasiłki dla bezrobotnych, gdyby właśnie w wyniku tych trudnych reform nagle wzrastało w kraju bezrobocie - PAP). Dokument zastrzega, że to finansowe wsparcie byłoby oddzielone od wieloletnich ram finansowych"", czyli budżetu całej UE. W kolejnej trzeciej fazie, po 2014 roku, mowa już o ustanowieniu na szczeblu centralnym stałych ""zdolności fiskalnych"", które przeciwdziałałby cyklicznym wstrząsom kryzysowym, nierównomiernie rozkładającym się w krajach strefy euro. Ma to wpłynąć na poprawę odporności strefy euro jako całości, a poprzez system zachęt, zachęcać państwa strefy euro do realizacji odpowiedzialnej polityki fiskalnej i strukturalnej. W ""długiej perspektywie"" budżet eurolandu ""mógłby dać strefie euro podstawę do wspólnej emisji długu, bez uciekania się do uwspólnotowienia długu"", dodaje dokument. Takie zintegrowane ramy budżetowe eurolandu wymagałyby też utworzenie resortu finansów z jasno określonymi obowiązkami. Trzecia faza przewiduje też coraz więcej decyzji na poziomie europejskim ws. narodowych budżetów i polityk gospodarczych, a zwłaszcza w dziedzinie podatków i zatrudnienia. Propozycja budżetu eurolandu wzbudziła spore obawy zwłaszcza w krajach spoza euro, w tym wśród polskich europosłów. Obawy dotyczą ryzyka, że negatywnie odbije się to na tradycyjnym budżecie UE, a także pogłębiania podziałów na Unię dwóch prędkości. ""Polska nie ma się czego bać, bo chce wejść do strefy euro i nad tym pracuje"" - mówił niedawno szef KE Jose Barroso.",,
https://wiadomosci.onet.pl/kraj/bank-bph-bedzie-zwalnial-pracownikow/ylkql7,Bank BPH będzie zwalniał pracowników,"Wchodzący w skład grupy General Electric polski bank BPH poinformował, że zamierza w przyszłym roku zmniejszyć zatrudnienie o jedną trzecią, żeby od 2017 roku oszczędzać rocznie 200 milionów złotych (52 miliony dolarów).","Wartość rynkowa banku to 2,3 miliardy złotych, a BPH zajmuje w Polsce 11. miejsce pod względem aktywów. Portfolio kredytów hipotecznych we frankach szwajcarskich wynosi 12 miliardów złotych, co stanowi ponad połowę wszystkich udzielonych kredytów. Na koniec trzeciego kwartału BPH dysponował 253 własnymi oddziałami i 172 oddziałami partnerskimi. Plan redukcji zatrudnienia przewiduje przekształcenie 134 oddziałów we franczyzy, które zostaną przejęte przez pracowników banku. Kolejnych 65 oddziałów będzie działało we współpracy z dotychczasowymi partnerami lub zostanie zamkniętych. BPH poinformował, że w przyszłym roku zwolni 1706 osób. Na koniec trzeciego kwartału bank zatrudniał 5361 osób. Zgodnie z pięcioletnim planem BPH zainwestuje w pozostałe oddziały koncentrujące się na bankowości detalicznej i na obsłudze małych i średnich przedsiębiorstw. Bank poinformował też, że przeznaczy 350 milionów złotych na projekty związane z technologią informacyjną. Bank szacuje, że odpisy aktualizujące wynikające z planu redukcji zatrudnienia wyniosą 211 milionów złotych.",,
https://wiadomosci.onet.pl/kraj/zbp-ozywienie-na-rynku-kredytow-mieszkaniowych/3gr6q,ZBP: ożywienie na rynku kredytów mieszkaniowych,W II kwartale tego roku wzrosła wartość oraz liczba udzielonych przez banki kredytów mieszkaniowych - podaje Związek Banków Polskich. Zdaniem ekspertów ożywieniu na rynku kredytów hipotecznych sprzyjają niskie stopy procentowe i lepsze dane gospodarcze.,"Jacek Furga ze Związku Banków Polskich powiedział podczas wtorkowej konferencji prasowej, że wartość udzielanych kredytów hipotecznych wzrosła po raz pierwszy od II kwartału 2011 roku. ""Mieliśmy dwa lata spadków. Po ośmiu kwartałach mamy odbicie"" - podkreślił. To - jak tłumaczył - efekt m.in. wzrostu zdolności kredytowej Polaków, spowodowany głównie dalszym obniżaniem stóp procentowych przez Radę Polityki Pieniężnej w maju i w czerwcu, przy marżach kredytowych pozostających na niezmienionym poziomie. Z raportu ZBP wynika, że w drugim kwartale br. banki udzieliły 44 tys. 79 kredytów mieszkaniowych o wartości blisko 9,2 mld zł, czyli odpowiednio o ok. 6 i 14 proc. więcej niż w pierwszym kwartale br. ""Nastąpiło również lekkie odbicie w górę, jeśli chodzi o średnią wartość kredytów, przekracza ona 200 tys. złotych"" - powiedział. 99,5 proc. kredytów banki udzielają w złotych, a tylko 0,3 proc. we franku szwajcarskim. Furga ocenił, że w kolejnych miesiącach dalszemu ożywieniu na rynku mieszkaniowym mogą sprzyjać niskie stopy procentowe oraz coraz lepsze dane dotyczące koniunktury w gospodarce. Dane ZBP wskazują również na to, że liczba nowo zawartych umów kredytowych w drugim kwartale wzrosła o 50 tys. 833 w porównaniu do pierwszego kwartału 2013 r. Na koniec pierwszego półrocza było ich 1 mln 789 tys. 156. Łączne zadłużenie Polaków z tytułu kredytów hipotecznych w drugim kwartale wyniosło 328,674 mld zł, czyli wzrosło o ok. 2,4 proc. wobec pierwszego kwartału. Furga zwrócił uwagę, że rośnie też liczba transakcji mieszkaniowych na rynku pierwotnym, finansowanych środkami własnymi. Dodał, że w ostatnim czasie ceny transakcyjne mieszkań niewiele się zmieniły. W drugim kwartale największy spadek cen dotyczył m.in. Poznania i wyniósł 43 zł za metr kwadratowy lokalu w porównaniu z poprzednim kwartałem. Średnia cena transakcyjna wzrosła natomiast najbardziej we Wrocławiu - o 74 zł.",,
https://wiadomosci.onet.pl/tylko-w-onecie/the-best-of-onet-na-weekend-najciekawsze-materialy-mijajacego-tygodnia/njd3rwm,The Best of Onet na weekend. Najciekawsze materiały mijającego tygodnia,Przedstawiamy najciekawsze materiały opublikowane w Onecie w mijającym tygodniu. Przegapiłeś jeden z nich? Nic straconego. Zapraszamy do lektury.,"Poniższy tekst to, spisana przez byłego redaktora POLITICO Magazine Garretta M. Graffa, relacja uczestników dramatu z 11 września 2001 r., którzy opowiadają o losie czwartego z porwanych tego dnia samolotów, lecącym w stronę Białego Domu. Wiceprezydent Dick Cheney wydał zgodę na zestrzelenie go, choć na pokładzie było kilkudziesięciu cywilów. Przeczytaj cały tekst POLITICO! ""Leave the message – słyszałem raz za razem"". Ryszard Szurkowski po raz pierwszy opowiada o śmierci syna w ataku na World Trade Center. Przeczytaj cały tekst! - Na odprawie dowiedziałem się, że słynny „Masa” poszedł na współpracę, a my będziemy ochraniać jego i rodzinę. Dostaliśmy informację, że zagrożenie wobec nich jest bardzo duże, bo tamci już się na nich szykowali. Jak przyjechałem do ich domu, to właśnie się pakowali. Najbardziej w tym wszystkim było mi szkoda dzieci „Masy”. One nie były niczemu winne - opowiada były funkcjonariusz AT Jarosław ""Turecki"" w książce ""Antyterroryści. Polskie Elitarne Siły Specjalne w Akcji"". Przeczytaj cały tekst Mateusza Baczyńskiego i Janusza Schwertnera Sieć fejkowych kont na Twitterze, powiązanych z rzecznikiem prasowym i wysokimi rangą oficerami Żandarmerii Wojskowej, prowadziła zmasowany hejt przeciwko ofiarom mobbingu i molestowania w tej instytucji. Hejterzy ujawniali m.in. wrażliwe dane medyczne oraz niejawne informacje z toczących się śledztw. Sprawą zajmują się dwie prokuratury i Rzecznik Praw Obywatelskich. Przeczytaj cały tekst Edyty Żemły, Marcina Wyrwała i Pawła Ławińskiego – Tato, oni naprawdę byli zainteresowani tym, co my robimy. Słuchali nas i zadawali pytania. To chyba nie byli nauczyciele – dzieli się wrażeniami dwójka uczniów, którzy po latach w publicznej szkole poszli na rozmowę rekrutacyjną do placówki prywatnej. Oboje dostali się i od września będą się uczyć w ramach edukacji domowej. Państwowej, systemowej, mają już serdecznie dosyć - pisze dla ""Przeglądu"" Anna Brzeska. Przeczytaj cały tekst! - Nie czuję potrzeby, żeby lecieć do Paryża czy Londynu i kupić całą torbę ciuchów. Coraz rzadziej decyduję się na jakąś podróż, stałem się domatorem. Dojrzałem, cieszą mnie inne rzeczy, ale to chyba normalne - mówi Jacek Bąk w rozmowie z Onetem. Przeczytaj cały tekst Dariusza Farona! Poronienia, brak anestezjologii, zagrażające życiu powikłania. Dla wielu kobiet średniowiecza ciąża i poród okazywały się prawdziwym horrorem. Tym bardziej muszą zadziwiać przykłady władczyń, które wydały na świat największą liczbę potomków. Takich jak Anna Przemyślidka. Przeczytaj cały tekst! Pierwsze wrażenie możemy zrobić tylko raz. Mamy na to dosłownie kilka sekund (niektórzy mówią, że cztery, inni, że siedem, jeszcze inni, że 11). Co więcej, pierwsze wrażenie nie tak prosto później zmienić (szczególnie to nie najlepsze), dlatego warto wiedzieć, co robić, by od razu ludzie uznali nas za sympatycznych, uczciwych i godnych zaufania. Wprawdzie nie ma uniwersalnej metody na zrobienie dobrego wrażenia, ale mogą w tym pomóc psychologiczne triki, które przedstawiamy poniżej. Zwróćcie uwagę na ostatni - może was zaskoczyć. Przeczytaj cały tekst Moniki Mikołajskiej! Pycha, chciwość, nieczystość, zazdrość, nieumiarkowanie, gniew i lenistwo. Siedem grzechów głównych. Od wieków jeden z fundamentów chrześcijańskiej wiary i tradycji. A jak z nimi radzą sobie sami księża? Który z nich to największa pokusa? Wreszcie, jak żyć w samotności? To postanowił sprawdzić Paweł Reszka. Nie tylko porozmawiał z duchownymi, ale i na chwilę sam założył sutannę. Przeczytaj cały tekst! – Dni bez trupa zdarzały się rzadko. Jak nikt nie ginął, to wkradała się nerwowość. Niezły paradoks, nie? – mówi w cyklu ""Gry uliczne"" były szef Wydziału Zabójstw Komendy Stołecznej Policji, insp. Marek Dyjasz.",,
https://wiadomosci.onet.pl/kraj/rachunek-ekstra-zysk-idealna-oferta-dla-mnie/h49lw2,Rachunek Ekstra Zysk - idealna oferta dla mnie,"Nigdy nie byłem przekonany do lokat czy rachunków oszczędnościowych. Owszem, trzymanie większych pieniędzy w domu czy na zwykłym koncie mija się z celem, jednak wpłacenie ich na lokatę – a następnie zostawienie ich w spokoju na jakiś czas – również mi nie odpowiadało. A co jeśli będę potrzebował nagle je wypłacić? W większości banków stracę odsetki. Zresztą one same też nie są zbyt wysokie.","Gdy postanowiłem sprzedać samochód i przesiąść się na rower, pojawił się realny problem. Dodatkowe 10 tysięcy złotych na koncie, co do których nie mam jak na razie żadnych planów. Jeśli zostawię je na koncie, to prędzej czy później się rozejdą. Powinienem więc coś z nimi zrobić. Ale co? 10 tysięcy złotych to tak naprawdę nie są duże pieniądze – czy mogę więc na nich w ogóle zarobić, wpłacając je na rachunek oszczędnościowy? Przecież przy oprocentowaniu rzędu pół procenta nawet nie poczuję, że cokolwiek zarobiłem. Potrzebuję więc znaleźć taką ofertę, która da mi przynajmniej dwa procent. Spośród wielu dostępnych na rynku rachunków oszczędnościowych moją uwagę zwróciła oferta Eurobanku – Rachunek Ekstra Zysk. Dlaczego? Po pierwsze, sam zysk. Eurobank oferuje mi jedno z najwyższych oprocentowań. Jestem nowym klientem banku, więc na start dostaję aż 3 procent w skali rocznej przez 3 miesiące od otwarcia rachunku, a to już coś konkretnego. Co ważne, Eurobanku nie interesuje, czy wpłacę na rachunek całe 10 tysięcy, czy tylko połowę. Tak naprawdę, na rachunku Ekstra Zysk dostaje oprocentowanie w wysokości 3 procent już od pierwszej złotówki. Przekonujące, ale co z moimi obawami przed zamrażaniem gotówki? Eurobank pozwala mi na wypłacanie dowolnych kwot z rachunku bez utraty oprocentowania. Czyli, jeśli po trzech, czterech miesiącach będę chciał wymienić swój stary, wyciągnięty z piwnicy rower – na coś z mocniejszymi hamulcami i postanowię wypłacić z rachunku dwa tysiące, nikt nie zabierze mi uzbieranych przez te trzy, cztery miesiące odsetek. Co więcej, pierwszą wypłatę dokonam bez prowizji, a za kolejne zapłacę pięć lub siedem złotych, w zależności od tego, czy zrobię to w oddziale, czy online. Brzmi uczciwie. A skoro już o oprocentowaniu i uczciwości mowa – rachunek Ekstra Zysk oferuje dzienną kapitalizację odsetek. To znaczy, że moje oszczędności pracują co dzień i co dzień powiększają się o odsetki. Ma to kilka zalet. Mogę też codziennie obserwować, jak moje oszczędności rosną – owszem będą to małe sumy, ale grosz do grosza… No i skoro codziennie zarabiam to i sam bank nie będzie mi tego zysku zabierał, gdy zdecyduję się wypłacić parę złotych na nowy rower. Oczywiście mogę też wpłacać dowolne kwoty, kiedy chcę i to bez żadnych prowizji. A wspominałem już, że za prowadzenie samego rachunku nic nie płacę? Rachunek Ekstra Zysk ma jeszcze jedną niebagatelną zaletę. Nikt nie oczekuje ode mnie, że od razu zdecyduję, że będę oszczędzał określony czas, nie muszę deklarować, że będę trzymał pieniądze na rachunku przez pół roku, rok czy dwa lata. Po prostu otwieram rachunek, wpłacam i oszczędzam tak długo, jak mi się podoba. A jeśli mi się nie spodoba – mogę  go zamknąć bez żadnych konsekwencji. No i bez utraty odsetek, ale o tym już mówiłem. A skoro już jesteśmy przy otwieraniu rachunku – to jest to wyjątkowo proste. Wystarczy iść do oddziału z dowodem osobistym, a doradca załatwi wszystko w kilka minut. Jako że jestem nowym klientem Eurobanku, dostaję atrakcyjny procent, a przy okazji konto. No bo przecież najlepiej mieć wszystko w jednym banku.",,
https://wiadomosci.onet.pl/kraj/pko-bp-moze-przejac-jeszcze-2-3-banki-w-polsce-i-ruszyc-na-podboj-regionu/g62gc,PKO BP może przejąć jeszcze 2-3 banki w Polsce i ruszyć na podbój regionu,"Choć największy polski bank wciąż nie ma jeszcze zgody KNF-u na przejęcie Nordei, to zdaniem ekspertów powinien kontynuować akwizycje, i to nie tylko w Polsce, lecz także w regionie.",,,
https://wiadomosci.onet.pl/swiat/ke-chce-polozyc-kres-erze-bankow-zbyt-duzych-by-upasc/tgf2m,"KE chce położyć kres erze banków ""zbyt dużych, by upaść""","KE zaproponowała w środę reformę największych banków w UE. Mogą mieć one zakaz pewnych transakcji z użyciem środków własnych, w określonych przypadkach mogą być też zmuszone do wydzielenia spółek, by przeprowadzać ryzykowne transakcje np. instrumentami pochodnymi.","Po upadku amerykańskiego Lehman Brothers w 2008 r., co zapoczątkowało światowy kryzys finansowy, przywódcy zobowiązali się do rozwiązania problemu banków ""zbyt dużych, by upaść"", by chronić kieszenie podatników. ""Dzisiejsza propozycja jest ostatnim elementem regulacyjnej reformy europejskiego sektora bankowego. Odnosi się ona do niewielkiej liczby bardzo dużych banków, które inaczej wciąż byłyby zbyt duże, by upaść; zbyt kosztowne, by je ratować i zbyt kompleksowe, by je zlikwidować"" - powiedział cytowany w informacji Komisji Europejskiej komisarz UE ds. rynku wewnętrznego Michel Barnier. Dodał, że propozycje KE wzmocnią stabilność finansową i zapewnią, że podatnicy nie będą płacić za błędy banków. Zapewnił, że Komisja ostrożnie ""skalibrowała"" zapisy, by zapewnić ""delikatną równowagę między stabilnością finansową a tworzeniem odpowiednich warunków do finansowania (przez banki - PAP) realnej gospodarki"". KE zaproponowała w środę przepisy, które mają powstrzymać największe, prowadzące kompleksową działalność banki od angażowania się w ryzykowne transakcje z użyciem środków własnych (z ang. proprietary trading). Ponadto regulatorzy rynku mają mieć prawo do tego, by wymagać od tych banków separacji pewnej potencjalnie ryzykownej działalności od ich działalności w zakresie zbierania depozytów. Uzasadnieniem dla takiego wymogu ma być zagrożenie dla stabilności finansowej. I tak, według propozycji KE, największe banki ze znaczącym poziomem transakcji miałyby ""zakaz transakcji z użyciem środków własnych w instrumentach finansowych i towarach np. obrotu na własny rachunek wyłącznie w celu osiągnięcia zysku dla banku"" - podano w informacji KE. ""Taka działalność pociąga za sobą wiele zagrożeń, ale żadnych wymiernych korzyści dla klientów banku lub szerzej, dla gospodarki"" - przekonuje Komisja. Ponadto nadzorcy mają mieć prawo, a w pewnych okolicznościach obowiązek, wymagać od największych banków transferu innej działalności wysokiego ryzyka, jak np. operacji ze złożonymi instrumentami pochodnymi czy produktami sekurytyzacyjnymi do oddzielnych spółek wewnątrz swojej grupy. ""Banki będą miały możliwość niewydzielania działalności, jeśli będą w stanie wykazać nadzorcy, że generowane ryzyko jest eliminowane inaczej"" - podkreśla KE. Ponadto Komisja zaproponowała w środę przepisy zwiększające przejrzystość pewnych transakcji w sektorze instytucji parafinansowych, tzw. shadow banking. Przy swojej propozycji KE posiłkowała się raportem grupy eksperckiej pod przewodnictwem Erkki Liikanena, szefa fińskiego banku centralnego. Zalecał on obowiązkowe oddzielenie ryzykownej działalności inwestycyjnej banków od przechowywania depozytów i tworzenie odrębnych spółek. KE nie poszła tak daleko i nie zaproponowała obowiązkowego oddzielenia, jak spekulowały media, m.in. na skutek ostrzeżenia Niemiec i Francji, broniących swoich największych pożyczkodawców - tj. Deutsche Banku czy BNP Paribas.",,
https://wiadomosci.onet.pl/swiat/rbs-tnie-30-tysiecy-miejsc-pracy-i-redukuje-bankowosc-inwestycyjna/x4twz,RBS tnie 30 tysięcy miejsc pracy i redukuje bankowość inwestycyjną,"W związku z procesem restrukturyzacji, Royal Bank of Scotland zamierza ograniczyć bankowość inwestycyjną, a także działalność na arenie międzynarodowej. Może to oznaczać utratę jednej czwartej z 130 tysięcy miejsc pracy.","Bank, który częściowo należy do skarbu państwa, uległ żądaniom polityków, którzy nawoływali, by skupił się na udzielaniu pożyczek brytyjskim gospodarstwom domowym i firmom, a także pozostawił skrojoną na miarę swoich możliwości bankowość inwestycyjną w celu obsługi klientów korporacyjnych. RBS, w którym 81-procentowe udziały ma brytyjski rząd, może zredukować do 30 tysięcy miejsc pracy w ramach restrukturyzacji. Jednak liczba ta uwzględnia redukcję 18 300 miejsc pracy w związku z ogłoszonymi wcześniej planami sprzedaży amerykańskiego banku detalicznego Citizens, a także 4 500 pracowników brytyjskiego Williams & Glyn. RBS uratowało udzielenie przez brytyjski rząd w trakcie kryzysu finansowego w roku 2008 pomocy w wysokości 45,5 miliarda funtów (75,80 miliarda dolarów). Od tamtego czasu przyszłość banku inwestycyjnego oraz banku detalicznego Citizens była źródłem tarć między zarządem banku i brytyjskim ministerstwem finansów. Minister finansów George Osborne chciałby upodobnić RBS do innego wspieranego przez państwo banku, Lloyds Banking Group, który zachował niewielkich rozmiarów bankowość inwestycyjną i skoncentrował się na krajowym rynku kredytowym. Lloyds ma powrócić w całości w ręce prywatne w ciągu najbliższych 12 miesięcy, RBS zajmie to od trzech do pięciu lat. Były prezes RBS Stephen Hester popadł w konflikt z politykami, ponieważ ci domagali się redukcji bankowości inwestycyjnej. W ubiegłym roku odszedł z pełnionej funkcji. Jego następca, Ross McEwan, przedstawi w nadchodzący czwartek wyniki analizy dogłębnej analizy przeprowadzonej w banku oraz roczne wyniki finansowe. Analityk firmy Numis, Mike Trippitt, stwierdził, że plan restrukturyzacji jest dobrą propozycją, ale trzeba jeszcze pamiętać o kosztach restrukturyzacji i zmianie pozycji kapitałowej banku. „Od pewnego czasu stało się jasne, że rząd domaga się, by RBS pozostał przy obsłudze klientów detalicznych na rynku krajowym i działalności komercyjnej”. W listopadzie zeszłego roku RBS ogłosił, że stworzy specjalny „kiepski bank”, który przejmie najbardziej ryzykowne aktywa. Ma to poprawić napięte relacje z brytyjskim rządem i przygotować bank do prywatyzacji. W piątek jeden z analityków Citi stwierdził, że RBS musi przedstawić solidny plan określający kierunki przyszłej działalności i strategię dla „dobrego banku”. Analitycy Citi dodali także: „Pchnięcie banku z powrotem na tory rentowności w nadchodzącym kwartale będzie niezwykle trudnym zadaniem dla prezesa McEwena”. Nasi informatorzy twierdzą, że pozostała część bankowości inwestycyjnej RBS może zostać wchłonięta przez działalność korporacyjną. RBS zastanawia się także nad przyszłością swojej bankowości inwestycyjnej w Stanach Zjednoczonych oraz na rynku azjatyckim.",,
https://wiadomosci.onet.pl/swiat/sceptycyzm-w-sprawie-uzytecznosci-ugody-rzadu-z-bank-of-america/xr29c,Sceptycyzm w sprawie użyteczności ugody rządu z Bank of America,"Piątkowe amerykańskie komentarze w sprawie finansowej ugody rządu USA z winnym oferowania klientom toksycznych aktywów hipotecznych Bank of America wyrażają wątpliwości, czy porozumienie to rzeczywiście poprawi los milionów zadłużonych właścicieli domów.","Zaznacza się również, że mogą na nim stracić inwestorzy, którzy aktywa te kupowali. W ramach egzekwowania przez władze USA odpowiedzialności banków za kryzys finansowy w 2008 roku Bank of America zgodził się w czwartek zapłacić rekordową kwotę 16,65 mld dolarów jako karę za sprzedawanie obligacji, dla których zabezpieczenie stanowiły udzielane przez niego kredyty hipoteczne. Zdaniem wymiaru sprawiedliwości USA podobnie jak inne oferujące tego rodzaju aktywa banki Bank of America musiał sobie zdawać sprawę, że cały interes dotyczy kredytów w znacznej części niespłacalnych. Ugoda przewiduje, że Bank of America - drugi co do wielkości bank komercyjny w USA - przekaże 9,65 mld dolarów w gotówce tytułem sankcji ministerstwu sprawiedliwości i innym instytucjom państwowym oraz udostępni w ramach pomocy dla konsumentów 7 mld dolarów na poprawę sytuacji zadłużonych właścicieli domów. Według ministerstwa sprawiedliwości jest to ""największa w sferze cywilnoprawnej ugoda z pojedynczą firmą w dziejach USA"". Za podobne jak Bank of America praktyki JPMorgan Chase zgodził się wcześniej zapłacić 13 mld dolarów, a Citigroup 7 mld. Jednak cytowani przez agencję AP przedstawiciele organizacji ochrony konsumentów wskazują, że tylko niewielka część właścicieli domów będzie uprawniona do skorzystania z przewidzianej przez ugodę pomocy finansowej. Kwalifikowanie do uzyskania świadczeń oraz ich wypłacanie rozciągną się na lata, a ostatnie raty będą przekazane w 2018 roku. Ponadto poza zasięgiem porozumienia pozostaną ci, którzy musieli wcześniej sprzedać swój dom za cenę niższą od wartości zaciągniętego kredytu hipotecznego. ""To z pewnością lepsze niż nic. Ale u milionów, które straciły swe domy, wzmacnia wrażenie, że rząd nie jest po ich stronie"" - powiedział Bruce Marks, szef niekomercyjnej Korporacji Pomocy Sąsiedzkiej Ameryki. Jak zaznaczył czwartkowy ""New York Times"", sankcje, na które zgodziły się banki, mogą być dla nich znacznie mniej dotkliwe niż to się na pozór wydaje. Cytowani przez gazetę analitycy firmy Moody's Investors Service napisali, że ""większość kosztów ulg dla właścicieli domów została już włączona do istniejących rezerw na straty na pożyczkach"". ""New York Times"" wskazuje również, że ugoda może wywołać protesty dużych firm inwestycyjnych, które zakupiły wyemitowane w oparciu o kredyty hipoteczne obligacje bankowe. Wiele pożyczek, których właścicielami są za pośrednictwem obligacji inwestorzy, zostanie zapewne w ramach porozumienia zrestrukturyzowanych, co uderzy w inwestorów, ale nie w banki. Inwestorzy zauważają, że rząd promował ugodę jako karę za wpychanie im toksycznych aktywów, ale opracował rozwiązanie, obciążające inwestorów częścią jego kosztów. ""Nie chcę, by banki zarabiały na zabieraniu mi pieniędzy. To bardzo frustrujące"" - powiedział ""New York Times"" Vincent Fiorillo z firmy inwestycyjnej Doubleline Capital. Czwartkowy ""Wall Street Journal"" przytacza wypowiedź prezesa Bank of America Briana Moynihana, iż ugoda ""jest w najlepszym interesie naszych akcjonariuszy i pozwala nam skupić się na przyszłości"". Jak podkreśla gazeta, wiadomość o zawarciu porozumienia spowodowała szybki wzrost cen akcji banku o ponad 4 proc. co oznacza, że rynek przyjął z uznaniem rozwiązanie niepokojącego go długotrwałego prawnego sporu.",fot. Reuters,
https://wiadomosci.onet.pl/swiat/holandia-rzad-nacjonalizuje-bank-sns-reaal/6l1sn,Holandia: rząd nacjonalizuje bank SNS Reaal,"Minister finansów Holandii Jeroen Dijsselbloem poinformował w piątek, że rząd znacjonalizował borykający się od dawna z problemami bank i towarzystwo ubezpieczeń SNS Reaal.","Czwarty pod względem kapitału największy bank w Holandii otrzymał 750 milionów euro pomocy w 2008 r. i jego operacje w większości przynosiły zyski. Ale -jak zauważa agencja Associated Press - kiedy wartość jego aktywów w nieruchomościach spadła, pozycja finansowa banku osłabła do tego stopnia, że bankowi zaczęła grozić niewypłacalność. Ostatnio bank coraz częściej informował o swych kłopotach finansowych i do czwartku negocjował z prywatnymi inwestorami w sprawie przejęcia. Minister finansów napisał w swej 20-stronnicowej decyzji, że nacjonalizacja banku jest najlepszym rozwiązaniem.","fot. Shutterstock, na zdj. Amsterdam",
https://wiadomosci.onet.pl/kraj/powstanie-unia-bankomatowa/l008df,Powstanie unia bankomatowa,"Jeszcze w tym roku ma powstać nowy model obsługi wypłat bankomatowych w kraju. Jednym z powodów jest to, że banki nie chcą dzielić się z Visą i Mastercardem informacjami o kliencie – informuje „Puls Biznesu”.","Klient nie zauważy żadnych zmian, bo wypłata gotówki będzie się odbywała tak samo, jak teraz. Inny będzie natomiast sposób rozliczania transakcji, bez pośrednictwa Visy i Mastercardu. W nowym modelu rozliczenia na rzecz unii bankomatowej będzie prowadzić Krajowa Izba Rozliczeniowa. Początkowo unia składać się ma tylko z dwóch banków – BZ WBK i Millennium. Liczba zunifikowanych bankomatów też nie będzie duża, gdyż najpierw trzeba będzie przetestować system - czytamy w gazecie. Tym samym banki nie będą ponosiły kosztów na rzecz organizacji kartowych. Poza tym stworzony zostanie alternatywny system rozliczeń i przejęte wszystkie informacje dotyczące zachowań klientów, m.in. miejsc, w których płacą i ile wydają.",,
https://wiadomosci.onet.pl/kraj/knf-broni-bankow-ktore-pozyczaly-we-frankach-przed-pomyslami-politykow/2r30s,"KNF broni banków, które pożyczały we frankach przed pomysłami polityków","45-50 mld zł straciłyby banki, gdyby musiały przewalutować kredyty we frankach szwajcarskich po starym, niższym kursie, jak chcą niektórzy politycy i kredytobiorcy. Komisja Nadzoru Finansowego podkreśla, że stratę banków w konsekwencji odczuliby ich klienci oraz budżet państwa, a ostatecznie cała gospodarka.","Przewodniczący Komisji Nadzoru Finansowego wierzy, że nie dojdzie do pozwów zbiorowych klientów banków, którzy chcą zmian umów zawartych przed laty na kredyty we frankach szwajcarskich. Jego zdaniem, nie ma żadnych podstaw do tego, żeby sądy przyznały rację akurat tym kredytobiorcom.   – Zobowiązań należy dotrzymywać – mówi agencji informacyjnej Newseria Andrzej Jakubiak. – W 2006 roku obowiązywała rekomendacja Komisji Nadzoru Bankowego, która nakładała na banki obowiązek informowania każdego klienta o ryzyku kursowym przed zaciągnięciem kredytu. Z tego co wiem, wiele osób składało oświadczenia, że zdają sobie sprawę z ryzyka kursowego związanego z zaciągnięciem kredytu walutowego. Gdyby jednak taki scenariusz się zrealizował i banki musiałyby przewalutować kredyty po kursie z dnia ich zaciągnięcia, to – według obliczeń KNF – straciłyby na tym ok 45-50 mld zł.   – To byłby duży problem dla sektora – mówi Jakubiak. – Myślę, że kilka banków miałoby bardzo poważne potrzeby kapitałowe, gdyby to zostało zrealizowane. W konsekwencji zapłaciliby za to deponenci. KNF ocenia, że destabilizacja sektora wiązałaby się z zagrożeniem depozytów, wzrostem opłat i prowizji oraz ograniczeniem akcji kredytowej, co w konsekwencji osłabiłoby gospodarkę. Koszty operacji natychmiastowego przewalutowania miliardowych kredytów, które spowodowałyby potężne straty banków, obniżyłyby też znacząco wpływy z podatku CIT. Scenariusz ten jednak – zdaniem przewodniczącego KNF – jest mało prawdopodobny; tym bardziej, że ""frankowi"" kredytobiorcy wciąż w większości przypadków płacą ratę niższą niż płaciliby, gdyby zaciągnęli kredyt w złotych. Przeważnie spłacają też zobowiązania w terminie.",fot. Shutterstock,
https://wiadomosci.onet.pl/swiat/prezes-sbierbanku-za-2-6-miesiecy-w-rosji-wlasny-system-kart-platniczych/cp93x,Prezes Sbierbanku: za 2-6 miesięcy w Rosji własny system kart płatniczych,"W Rosji może zostać wprowadzony własny system kart płatniczych już za dwa, a najpóźniej za sześć miesięcy - poinformował w poniedziałek prezes Sbierbanku German Gref w rozmowie z rosyjskim prezydentem Władimirem Putinem.","Moskwa chce uniezależnić się od firm Mastercard i Visa, które po nałożeniu sankcji na Rosję w związku z aneksją Krymu na krótko wycofały się z obsługi kilku rosyjskich banków. Minister finansów Rosji Anton Siłuanow mówił w minionym tygodniu, że alternatywny, rosyjski system płatniczy traktowany byłby ""jako system awaryjny"". W ubiegły czwartek Putin zapowiedział już przyjęcie rosyjskiego, narodowego systemu kart płatniczych, wzorowanego na tych wprowadzonych w Japonii i Chinach. ""W takich krajach jak Japonia i Chiny systemy te funkcjonują bardzo dobrze. Początkowo były nastawione na własne rynki, na własną ludność. Teraz zdobywają coraz szerszą popularność. Japoński system działa w 200 krajach"" - oświadczył Putin. Mieszkańcy Rosji ucierpieli, kiedy firmy Mastercard i Visa przerwały tymczasowo obsługę swych transakcji w Banku Rossija, objętym amerykańskimi sankcjami. Restrykcje Visy i Mastercard objęły też filię Rossii, Sobinbank oraz bank SMP, kontrolowany przez braci Arkadija i Borisa Rotenbergów - również objętych sankcjami, a także Inwestkapitałbank. Klienci tych banków nie mogli pobrać gotówki z bankomatów posługując się kartami Visa i Mastercard ani dokonywać żadnych transakcji za ich pomocą. Szacuje się, że ucierpiało na tym około 500 tys. Rosjan. Po kilku dniach działanie kart przywrócono.",,
https://wiadomosci.onet.pl/kraj/kolejny-dzien-problemow-klientow-bz-wbk/4vcnh,Kolejny dzień problemów klientów BZ WBK,Część klientów banku BZ WBK nie może korzystać z serwisu transakcyjnego na stronie banku i zlecać przelewów. Awaria trwa mniej więcej z przerwami już od czterech dni.,"""W związku z przedłużającymi się utrudnieniami w dostępie do serwisów bankowości transakcyjnej BZWBK24, Moja Firma Plus oraz iBiznes24, Bank Zachodni WBK podjął decyzję o zwrocie lub nienaliczeniu - w zależności od rodzaju posiadanego przez Państwa rachunku - prowizji za wszystkie przelewy realizowane w oddziałach banku oraz sieci BZ WBK Partner od wtorku 30 lipca do piątku 2 sierpnia 2013 włącznie. Zwrot prowizji nastąpi w sierpniu. Jednocześnie podkreślamy, że nadal trwają intensywne prace nad przywróceniem niezakłóconego dostępu do usług bankowości elektronicznej. Przepraszamy Państwa za wszystkie utrudnienia"" - czytamy w oświadczeniu BZ WBK.",,
https://wiadomosci.onet.pl/swiat/niemiecki-baron-na-czele-banku-watykanskiego/elxx7,Niemiecki baron na czele banku watykańskiego,"Po ośmiu miesiącach watykański bank IOR - Instytut Dzieł Religijnych - ma znowu prezesa. Został nim niemiecki baron Ernst von Freyberg. Nowy prezes watykańskiego banku ma 55 lat, jest członkiem Zakonu Kawalerów Maltańskich, działaczem katolickim, a z wykształcenia prawnikiem.","Obecnie jest prezesem stoczni w Hamburgu. Jak podkreślono w watykańskim komunikacie, von Freyberg wybrany został spośród czterdziestu kandydatów, po długiej i żmudnej selekcji, w której brano pod uwagę nie tylko ich kwalifikacje zawodowe, ale również moralne. Wyboru dokonała komisja pięciu kardynałów, a zaaprobował go Benedykt XVI.",fot. PAP/EPA,
https://wiadomosci.onet.pl/spolka-polski-standard-platnosci-zlozyla-wniosek-do-nbp-o-zgode-na-dzialalnosc/hkgp1,Spółka Polski Standard Płatności złożyła wniosek do NBP o zgodę na działalność,"Spółka Polski Standard Płatności złożyła wniosek do Narodowego Banku Polskiego o zgodę na prowadzenie systemu płatności. Do tworzonego przez 6 banków i Krajową Izbę Rozliczeniową standardu dołączyły kolejne spółki, poinformował PKO BP.","Umowa o współpracy podpisana przez spółkę Polski Standard Płatności z Krajową Izbą Rozliczeniową szczegółowo określa prawa i obowiązki każdej ze stron w zakresie obsługi systemu płatności mobilnych. Zawarcie umowy umożliwiło spółce formalne złożenie wniosku do Narodowego Banku Polskiego o wydanie zgody na prowadzenie krajowego systemu płatniczego.  Jest to kolejny krok wynikający z porozumienia zawartego pomiędzy Alior Bankiem, Bankiem Zachodnim WBK, Bankiem Millennium, ING Bankiem Śląskim, mBankiem, PKO Bankiem Polskim oraz Krajową Izbą Rozliczeniową w 2013 roku.  Umowa ta jest kluczowym elementem strategii banków założycieli PSP zakładającej otwarty rozwój systemu dla innych instytucji finansowych, agentów rozliczeniowych i sieci detalicznych.  PKO BP podał, że PSP podpisało od początku roku kolejne listy intencyjne z bankami i agentami rozliczeniowymi w sprawie uczestnictwa w systemie. Nowi partnerzy, którzy dołączą do systemu tworzonego przez PSP i KIR to między innymi: Eurobank, BNP Paribas Bank Polska, Credit Agricole, Idea Bank, Dotpay, PayTel S.A. oraz Comp Centrum Innowacji Sp. z o.o.  „Podpisanie kolejnych listów intencyjnych już na tym etapie napawa nas dużym optymizmem, ponieważ zaangażowanie nowych partnerów jest niezbędne do szybkiego rozwoju tworzonego przez nas systemu. Widzimy także duże zainteresowanie ze strony sieci handlowych. W najbliższym czasie liczymy szczególnie na ścisłą współpracę z akceptantami i jesteśmy przekonani, że przyniesie to korzyści każdej ze stron"" - powiedział prezes PSP Adam Malicki, cytowany w komunikacie.",fot. Shutterstock,
https://wiadomosci.onet.pl/swiat/premier-tusk-przybyl-na-szczyt-ue/xb3qc,Premier Tusk przybył na szczyt UE,Premier Donald Tusk przybył do Brukseli na dwudniowy szczyt UE poświęcony dalszej integracji unii walutowej. Według polskiego rządu nie należy się jednak spodziewać deklaracji przystąpienia do wspólnego nadzoru bankowego krajów spoza strefy euro.,"Polski premier prosto z lotniska udał się na spotkanie z liderami i przedstawicielami frakcji Europejskiej Partii Ludowej. Przed posiedzeniem plenarnym szefów państw i rządów Unii Europejskiej Tusk będzie rozmawiał także z szefami rządów państw Grupy Wyszehradzkiej, czyli Czech, Słowacji i Węgier. W ocenie ministra ds. europejskich Piotra Serafina nie należy spodziewać się podczas czwartkowo-piątkowego szczytu UE deklaracji Polski i innych krajów spoza strefy euro w sprawie przystąpienia do wspólnego nadzoru bankowego. Dodał, że moment na podjęcie takie decyzji pojawi się po zamknięciu negocjacji dotyczących ustanowienia nadzoru. Ministrowie finansów krajów UE osiągnęli porozumienie w sprawie utworzenia centralnego europejskiego nadzoru bankowego, co jest określane jako ""wielki krok w kierunku unii bankowej"". Nadzór ma osiągnąć pełną zdolność do działania 1 marca 2014 roku. Uzgodnienie porozumienia ""27"" jest warunkiem dalszych kroków unii bankowej, która jest tematem obecnego szczytu i który ma się zająć także dalszymi jej etapami: wspólnym funduszem restrukturyzacji i likwidacji banków oraz zharmonizowanym gwarantowaniem depozytów bankowych. Na drodze ku porozumieniu stał przede wszystkim spór francusko-niemiecki o zakres nowego nadzoru Europejskiego Banku Centralnego (EBC). Berlin chciał, w przeciwieństwie do Paryża, by EBC objął bezpośredni nadzór tylko nad największymi transgranicznymi bankami i tymi, które otrzymały pomoc publiczną, a nie nad bankami regionalnymi i lokalnymi. Zdaniem Serafina na szczycie UE nie zapadnie także decyzja o ustanowieniu odrębnego budżetu strefy euro, który jest jedną z propozycji do dyskusji na posiedzeniu plenarnym Rady Europejskiej. Propozycje zacieśniania eurolandu wzbudzają spore obawy w krajach spoza euro, w tym w Polsce. Obawy dotyczą ryzyka, że negatywnie odbije się to na tradycyjnym budżecie UE, a także pogłębi podziały na Unię dwóch prędkości.","Donald Tusk, fot. AFP",
https://wiadomosci.onet.pl/swiat/ministrowie-eurogrupy-krytycznie-o-rozmowach-z-grecja/p4mv1k,Ministrowie eurogrupy krytycznie o rozmowach z Grecją,"W sobotę, nazajutrz po spotkaniu eurogrupy w Rydze ministrowie finansów wypowiadają się krytycznie o rozmowach ze swym greckim odpowiednikiem Janisem Warufakisem; nie jest jasne, czy w istocie przygotowują się na „plan B”, czyli niewypłacalność Aten.","Grecki minister finansów Janis Warufakis został w sobotę surowo skrytykowany przez ministra ds. gospodarki i konkurencyjności Hiszpanii Luisa de Guindosa za to, że w rozmowach z Atenami ""nie ma żadnych postępów"", a negocjacje ""nie mogą toczyć się dalej w taki sposób, jak do tej pory"". Według Guindosa Grecja nie może dalej prowadzić rozmów ze swymi partnerami i wierzycielami ""w sposób, który jest niedopuszczalny zarówno pod względem treści, jak i formy"". Całkowity brak postępów w negocjacjach jest ""źródłem bardzo dużej frustracji"" eurogrupy - dodał Guindos. Niemiecki minister finansów Wolfgang Schaeuble, pytany przez dziennikarzy, czy strefa euro przygotowuje się na ""Plan B"", czyli niewypłacalność Grecji, udzielił wymijającej odpowiedzi. Potwierdzenie tych spekulacji mogłoby spowodować panikę - powiedział Schaeuble. Dodał jednak znacząco, że gdy planowano unifikację Niemiec, rządowe projekty otoczone były całkowitą tajemnicą. W piątek po zamknięciu obrad szczytu o tym, że rozważany jest ""plan B"", wspomniał przedstawiciel Słowenii. Niepokój, jaki pozostawiła ta uwaga, starał się w sobotę rozwiać minister finansów Francji Michel Sapin. ""Wczoraj rozmawialiśmy o planie A, o jedynym planie, bo nie ma planu B, C, D lub E. Jedyny plan jest taki, że Grecja pozostaje w euro i pozostaje w Europie"". Szef eurogrupy Jeroen Dijsselbloem mówił w piątek, że liczy na to, iż ""krytyczne spotkanie 19 ministrów strefy euro"" pozwoli Grecji zrozumieć, że zawarcie porozumienia ws. pomocy finansowej dla Aten, uwarunkowanej wdrożeniem reform, ""jest bardzo pilne"". Zdaniem Guindosa partnerzy Grecji, w tym przypadku 18 ministrów strefy euro, wygłosili w piątek pod adresem Aten uwagi ""wystarczająco krytyczne i negatywne"", by skłonić Greków do poczynienia postępów w negocjacjach. W piątek eurogrupa kategorycznie odmówiła udzielenia pomocy Grekom przed uzgodnieniem pełnej listy reform. Jeszcze większe znaczenie ma zapewne to, że presję na Ateny zwiększył Europejski Bank Centralny. Jego szef Mario Draghi ostrzegł, że może zrewidować warunki, na jakich dostarcza greckim bankom pomocy finansowej, zapewniając im płynność. Kredyty EBC mają fundamentalne znaczenie dla greckiego systemu bankowego, którego płynność jest zagrożona przez ucieczkę kapitału spowodowaną przez masowe wycofywanie depozytów. Partnerzy Grecji w strefie euro domagają się od rządu w Atenach przeprowadzenia reform, m.in. redukcji emerytur, liberalizacji rynku pracy, zmian w prawie podatkowym, skuteczniejszego ściągania należności podatkowych oraz postępów w kwestii wstrzymanego w styczniu procesu prywatyzacyjnego. Rząd Grecji, który zdobył władzę dzięki przedwyborczym obietnicom zerwania z surową polityką oszczędności i bolesnych reform, nadal nie zgadza się na część warunków eurogrupy, jak redukcja płac i emerytur czy uelastycznienie rynku pracy. Zgodnie z ustaleniami eurogrupy z 20 lutego do końca kwietnia Grecja ma uzgodnić z wierzycielami pełną listę reform i w zamian otrzymać zablokowaną ostatnią transzę pomocy, wartą ok. 7,2 mld euro. Jeśli Grecja nie otrzyma tych środków, grozi jej niewypłacalność. Z końcem czerwca wygasa program ratunkowy dla tego kraju.",,
https://wiadomosci.onet.pl/kraj/kredyt-we-franku-nie-taki-straszny/mr6np,Kredyt we franku nie taki straszny,"Choć politycy domagają się wsparcia kredytobiorców, którzy przed laty zaciągnęli kredyt we frankach szwajcarskich, to eksperci wskazują, że to najlepiej spłacane kredyty, a z badań wynika, że większość kredytobiorców nie żałuje decyzji swym o wyborze.","W połowie 2013 r. PiS apelował do rządu, aby wsparł Polaków, którzy ""skusili"" się namowom bankowców i zaciągnęli kredyt hipoteczny denominowany we franku szwajcarskim. Jak mówił wówczas Ryszard Czarnecki z PiS: ""Tych 700 tys. osób trzeba ratować"". Z kolei w listopadzie ub.r. powstało stowarzyszenie „Pro Futuris"" zrzeszające osoby, które czują się pokrzywdzone przez banki udzielające kredytów mieszkaniowych we frankach szwajcarskich. Członkowie stowarzyszenia twierdzą, że bankowcy którzy udzielali im kredytu walutowego nie informowali o ryzyku związanym z różnicami kursowymi. Pomóc ""frankowcom"" chcieli też przedstawiciele PSL, którzy wskazywali, że rosnący kurs helweckiej waluty wpędził w problemy finansowe wielu kredytobiorców, gdyż przy zaciąganiu kredytu banki nie udzielały rzetelnej informacji m.in. dotyczącej ryzyka kursowego. Przemysław Barbrich ze Związku Banków Polskich odpiera te zarzuty i przypomina, że od połowy 2006 r., we wszystkich umowach kredytowych wprowadzono zapisy mówiące o tym, że kredytobiorca został poinformowany o ryzyku kursowym. Takie bowiem wymogi postawił nadzór finansowy wprowadzając tzw. Rekomendację S, dotyczącą kredytów hipotecznych. Ekspert ZBP wskazał ponadto, że z wiedzą ekonomiczną Polaków nie jest tak źle, jak niektórzy uważają. Jego zdaniem,wiedza ludzi na temat fluktuacji na rynku walutowym jest jednak dość spora. Barbrich przypomina, że przed 2006 r. w Polsce funkcjonowały kantory, a Polacy z nich korzystali. Podkreślił, że obecnie rata kredytu we frankach, w zależności od wysokości marży przy jakiej go udzielano, może być równa lub nieco wyższa od podobnego kredytu w złotych. ""Jednak przez wiele lat osoby, które spłacały kredyty we frankach płaciły znacznie niższe raty od osób, które zdecydowały się na kredyt w złotych, a na to nikt już nie zwraca uwagi"" - zaznaczył. Wskazał tu na wyliczenia Open Finance z których wynika, że osoba, która w połowie 2008 r., czyli gdy za szwajcarskiego franka trzeba było zapłacić ok. 2 zł, wzięła w tej walucie równowartość 300 tys. zł kredytu na 30 lat, to do końca 2013 r. wpłaciła do banku 109,3 tys. zł. Tymczasem osoba, która w tym samym czasie zaciągnęła identyczny kredyt w złotych, przez przeszło 5 lat wpłaciła do banku 112,8 tys. zł. Oznacza, to, że mimo wzrostu kursu helweckiej waluty, ""frankowcy"" zaoszczędzili spłacając raty ok. 3,5 tys. zł. ""Wiele podmiotów ostrzegało, by w całości nie konsumować oszczędności, które frankowi kredytobiorcy zyskiwali dzięki płaceniu niższych rat. Banki przekonywały klientów, aby z tych oszczędności tworzyć coś w rodzaju poduszki bezpieczeństwa, która wtedy, gdy pojawi się niekorzystna sytuacja na rynku walutowym, mogła będzie służyć rekompensowaniu wyższych rat. Osoby, które skorzystały z tej rady, w tej chwili wykorzystują te nadwyżki"" - dodał Barbrich. Podkreślił też, że kredyt hipoteczny nie jest zaciągany na kilka, ale kilkanaście lat i w tym czasie sytuacja na rynku walutowym może się wielokrotnie zmienić. Przypomniał, że ZBP jeszcze w 2006 r. ostrzegał, kurs franka przekraczał kiedyś 3 zł i że sytuacja ta może się powtórzyć. Barbrich zaznaczył, że obecnie największy problem mają ci kredytobiorcy frankowi, którzy chcą pozbyć się nieruchomości, którą kupili. ""To mogą być różne sytuacje, np. związane ze zmianą miejsca pracy, powiększeniem się rodziny, czy też inną sytuacją losową. Tutaj rzeczywiście mamy pewną grupę kredytobiorców, których zaciągnięty kredyt przewyższył wartość nieruchomości. Niestety, ale nie ma możliwości aby wyjść z takiego kredytu bez poniesienia straty"" - powiedział. Dodał jednak, że ceny nieruchomości drgnęły i ta sytuacja może się szybko odwrócić. Co ciekawe, z badań przeprowadzonych przez portal bankier.pl wśród kredytobiorców, którzy zaciągnęli kredyty we franku szwajcarskim wynika, iż Polacy decydowali się na taki kredyt nie z powodu wyższej zdolności kredytowej (20 proc. wskazań), ale by płacić jak najniższą ratę (ponad 80 proc. wskazań). Co więcej, tylko 24 proc. badanych stwierdziło, że wybrało kredyt we franku, gdyż polecali go pracownicy banku. Z badania wynika ponadto, że niemal 60 proc. badanych było świadomych ryzyka związanego z zaciągnięciem kredytu denominowanego w walucie obcej. Większość ankietowanych, bo 53 proc., stwierdziło też, że nie żałuje zaciągnięcia kredytu walutowego, a tylko 21 proc. wolałoby wziąć kredyt w złotych.",fot. Shutterstock,
https://wiadomosci.onet.pl/kraj/giodo-zajmie-sie-danymi-harcerzy/y7d6f,GIODO zajmie się danymi harcerzy,"GIODO sprawdza, czy doszło do naruszenia prawa podczas przekazania danych harcerzy ZHP jednemu z komercyjnych banków. Dane zostały wykorzystane do wyrobienia nowych legitymacji członkowskich, które mogą pełnić także funkcję kart pre-paid.","- Rozpoczęliśmy postępowanie w tej sprawie z urzędu. Na podstawie znanych nam faktów, uchwał Głównej Kwatery ZHP i stosownych regulaminów mBanku nie mamy wątpliwości, że doszło do przekazania danych osobowych podmiotowi zewnętrznemu. Nie wiemy natomiast, czy była do tego podstawa prawna i czy zachowano inne zasady wynikające z ustawy o ochronie danych osobowych - napisał w oświadczeniu przekazanym w piątek PAP Generalny Inspektor Ochrony Danych Osobowych Wojciech Wiewiórowski. Podkreślił, że te kwestie wyjaśni postępowanie. ""Na razie nie mamy podstaw do stwierdzenia, że nastąpiło naruszenie prawa, ale oczywiście w tym przypadku postępowanie z urzędu wszczęliśmy w związku z podejrzeniem naruszenia przepisów"" - dodał. Główna Kwatera ZHP informuje, że proces wydawania kart został przygotowany i przebiega z zachowaniem bezpieczeństwa danych osobowych członków ZHP. ""Związek Harcerstwa Polskiego zgodnie z ustawą o ochronie danych osobowych ma prawnie usprawiedliwiony cel ewidencjonowania danych swoich członków, a fakt wstąpienia do organizacji łączy się z przekazaniem danych osobowych niezbędnych do prowadzenia działalności statutowej ZHP"" - zaznacza. Podkreślono, że BRE Bank SA (mBank to część BRE Bank SA) - odpowiedzialny za wykonanie i obsługę kart - nie posiada dostępu do systemu: Ewidencja ZHP. Zaznaczono, że ZHP, aby wygenerować legitymacje członkowskie, wprowadził do systemu personalizacji kart imię i nazwisko oraz przekazał numer ewidencyjny ZHP. ""Związek Harcerstwa Polskiego nie ma narzędzi informatycznych i koniecznego sprzętu, by wykonać takie karty samodzielnie. Tym samym zawsze musiałby zlecać taką usługę zewnętrznemu podmiotowi i do tego celu na czas niezbędny do wytworzenia kart musiałby powierzyć mu imię i nazwisko oraz numer ewidencyjny członka ZHP"" - podkreślono. Główna Kwatera ZHP informuje, że po wyprodukowaniu kart bank będzie prowadził jedynie rejestr numerów wydanych kart, bez informacji o ich użytkownikach. ""Z punktu widzenia banku karta jest instrumentem pieniądza elektronicznego wydawanym na okaziciela"" - podano. Podkreśla także, że karta członkowska ZHP będzie głównym dokumentem potwierdzającym członkostwo w ZHP. ""Wydawane karty mają przede wszystkim charakter legitymacji harcerskiej, natomiast funkcja płatnicza jest opcją dodatkową, która w momencie doręczenia karty harcerzom nie jest aktywna, a korzystanie z niej nie jest obowiązkowe"" - podano. Rzecznik prasowy mBanku Krzysztof Olszewski w oświadczeniu podkreślił, że bank zawarł z ZHP umowę o wydanie kart pre-paid, które przez tę organizację są wykorzystywane także jako legitymacje członkowskie, dlatego zostały one oznaczone imieniem, nazwiskiem oraz numerem ewidencyjnym członków ZHP. ""Powyższy zakres danych nie pozwala jednak na dokonanie przez bank identyfikacji harcerzy"" - wyjaśnił. Zaznaczył także, że mBank nie przetwarza danych osobowych posiadacza karty do momentu, gdy właściciel nie postanowi jej samodzielnie zarejestrować.",,
https://wiadomosci.onet.pl/swiat/cypr-banki-pozostana-zamkniete-w-czwartek-i-w-piatek/tc9g5,Cypr: banki pozostaną zamknięte w czwartek i w piątek,"Banki na Cyprze, nieczynne od poniedziałku, pozostaną zamknięte w czwartek i w piątek - poinformowała w środę rzeczniczka cypryjskiego banku centralnego Aliki Stylianu. Oznacza to, że będą nieczynne do wtorku, 26 marca, ponieważ 25 marca jest na wyspie świętem.","Obawiając się, że klienci zaczną opróżniać konta, banki na Cyprze zamknięto, gdy z Brukseli nadeszły w nocy z piątku na sobotę informacje o jednorazowym podatku od depozytów jako warunku otrzymania przez zagrożoną bankructwem wyspę 10 miliardów euro pomocy finansowej od strefy euro i MFW. Od razu zablokowano elektroniczne transfery pieniędzy i zamrożono na kontach środki pod przyszły podatek zgodnie z planem z Brukseli (6,75 proc. od depozytów do 100 tys. euro i 9,9 proc. od depozytów powyżej 100 tys. euro). Od początku tygodnia banki pozostają zamknięte. W bankomatach szybko zaczęły się kończyć pieniądze. Parlament ostatecznie odrzucił we wtorek ów powszechnie krytykowany podatek od depozytów. Nikozja stara się teraz wynegocjować pomoc finansową w Moskwie, a Komisja Europejska wzywa Cypr do przedstawienia alternatywnego planu. Pomysł obłożenia depozytów jednorazowym podatkiem powszechnie odebrano jako łamanie reguł, podważające zaufanie do cypryjskiego systemu bankowego. We wtorek prezes cypryjskiego banku centralnego Panikos Demetriades ostrzegał, że przyjęcie takiego rozwiązania groziłoby odpływem co najmniej 10 proc. depozytów w ciągu kilku dni. Cypr stał się, tak jak wcześniej Islandia i Irlandia, rodzajem hubu finansowego. W szczycie bankowego boomu sektor ten był ośmiokrotnie większy niż PKB kraju, a jeszcze w grudniu wart był siedem razy więcej niż PKB, wynoszące 17,5 mld euro. Jednak do załamania na Cyprze doszło w dużym stopniu ze względu na kryzys w Grecji; banki na wyspie ulokowały duże sumy w greckich papierach dłużnych i musiały odpisać bardzo znaczące straty, gdy doszło do restrukturyzacji zobowiązań Grecji wobec prywatnych wierzycieli.",,
https://wiadomosci.onet.pl/swiat/fitch-obnizyl-perspektywe-ratingow-9-rosyjskich-firm-i-15-bankow-do-negatywnej/834wc,Fitch obniżył perspektywę ratingów 9 rosyjskich firm i 15 banków do negatywnej,"Fitch Ratings obniżył do negatywnej ze stabilnej perspektywy ratingów 9 rosyjskich przedsiębiorstw niefinansowych oraz 15 banków, podała agencja. Decyzje te są następstwem obniżenia perspektywy ratingu suwerennego Rosji do negatywnej ze stabilnej.","""Decyzje ratingowe są następstwem rewizji perspektywy ratingu Federacji Rosyjskiej do negatywnej ze stabilnej oraz podtrzymania długoterminowego ratingu podmiotu (IDR) w walutach obcych i krajowych na poziomie BBB 21 marca 2014 r."" - czytamy w komunikacie. Na liście spółek z obniżoną perspektywą ratingową znalazły się: Joint Stock Company Federal Passenger Company (FPC), JSC Atomic Energy Power Corporation (Atomenergoprom), JSC Gazprom Neft, JSC RusHydro, JSC Russian Railways (RZD), OAO Gazprom, OAO Lukoil, Open Joint Stock Company Federal Grid Company of Unified Energy System (Federal Grid), Sukhoi Civil Aircraft JSC (SCAC).",fot. Thinkstock/iStock,
https://wiadomosci.onet.pl/swiat/sad-kasacyjny-podtrzymal-wyrok-na-kerviela/9hfcz,Sąd kasacyjny podtrzymał wyrok na Kerviela,"Sąd kasacyjny w Paryżu podtrzymał wyrok więzienia na maklera Jerome'a Kerviela za spowodowanie rekordowej straty banku Societe Generale. Oddalił jednak decyzję sądu cywilnego, który skazał Kerviela na zapłatę 4,9 mld euro odszkodowania.","Kerviel, którego machinacje finansowe doprowadziły w 2008 roku Societe Generale na skraj bankructwa, został skazany na pięć lat więzienia, w tym dwa w zawieszeniu. Przed sądem apelacyjnym w Wersalu odbędzie się nowa rozprawa dotycząca odszkodowania, jakie Kerviel będzie musiał ewentualnie zapłacić. Zasądzone poprzednio odszkodowanie, które sąd kasacyjny anulował, miało być równe wysokości strat poniesionych przez Societe Generale. Kerviel został uznany za winnego fałszerstwa, nadużycia zaufania i bezprawnego używania służbowego komputera w celu ukrywania dokonanych na przełomie 2007 i 2008 roku transakcji na łączną kwotę blisko 50 mld euro. Makler twierdzi, że Societe Generale nie miało zastrzeżeń do tych kontraktów, dopóki przynosiły one pieniądze. Makler przez rok operował nielegalnie funduszami banku, zanim kontrola wewnętrzna wykryła ""oszustwo stulecia"".",Jerome Kerviel,
https://wiadomosci.onet.pl/swiat/cypr-banki-moga-byc-zamkniete-do-najblizszego-wtorku/pd6fx,Cypr: banki mogą być zamknięte do najbliższego wtorku,"Cypryjskie banki będą zamknięte zapewne aż do najbliższego wtorku, a ponadto ma się wprowadzić bezterminowy zakaz transferów pieniężnych za granicę - poinformowała agencja dpa, powołując się na źródła w rządzie Cypru i banku centralnym tego kraju.","Wiadomości te nie zostały na razie oficjalnie potwierdzone. W środę po południu ma być opublikowany komunikat władz na ten temat. Według dpa planuje się, że nieczynne od pięciu dni banki pozostaną zamknięte także w czwartek i piątek. Najbliższy poniedziałek jest na Cyprze wolny od pracy z okazji święta niepodległości Grecji. Władze mają nadzieję, że do wtorku posuną naprzód kwestię rozwiązania dramatycznego kryzysu zadłużeniowego po tym, gdy cypryjski parlament nie zgodził się na żądane przez międzynarodowych kredytodawców opodatkowane wkładów bankowych. Źródła w banku centralnym podały, że obecnie pracuje się nad projektem ustawy, która bezterminowo wstrzyma przekazywanie pieniędzy za granicę. Cypryjski parlament odrzucił we wtorek projekt ustawy o wprowadzeniu jednorazowego podatku od wkładów bankowych, który był jednym z warunków otrzymania przez Cypr zagranicznej pomocy finansowej w kwocie 10 mld euro dla uratowania kraju przed niewypłacalnością. Założeniem było uzyskanie z tego podatku 5,8 mld euro przez cypryjskiego fiskusa na dokapitalizowanie banków.",,
https://wiadomosci.onet.pl/kraj/rekordowo-pozyczamy-na-konsumpcje/jwx79,Rekordowo pożyczamy na konsumpcję,"W pierwszej połowie 2014 r. na konsumpcję pożyczyliśmy z banków i spółdzielczych kas oszczędnościowo-kredytowych 37,7 mld zł. Jeszcze nigdy w historii nie zaciągnęliśmy tylu pożyczek gotówkowych – czytamy w „Dzienniku Gazecie Prawnej”.","Wynika to z raportu przygotowanego przez Biuro Informacji Kredytowej. Dla porównania, w analogicznym okresie roku ubiegłego pożyczono 32,8 mld zł. Banki i SKOK-i pożyczają coraz większe kwoty. Średnia wartość kredytów gotówkowych w tym roku przekroczyła 10 tys. zł, podczas gdy jeszcze w I połowie 2008 r. sięgała 8 tys. zł.",fot. Stock Photo,
https://wiadomosci.onet.pl/swiat/byly-szef-banku-moskwy-powiadomil-ze-dostal-azyl-w-wielkiej-brytanii/cjbn2,"Były szef Banku Moskwy powiadomił, że dostał azyl w Wielkiej Brytanii","Były prezes Banku Moskwy Andriej Borodin powiadomił media rosyjskie, że dostał azyl polityczny w Wielkiej Brytanii. Borodin, który wyjechał do Londynu w 2011 roku, poinformował, że uzasadnił wniosek o azyl grożącymi mu w Rosji represjami politycznymi.","""Za tymi prześladowaniami kryją się interesy polityków, w tym byłego prezydenta Dmitrija Miedwiediewa"" - oświadczył Borodin, cytowany przez dziennik ""Wiedomosti"". Brytyjski resort spraw wewnętrznych nie skomentował jego oświadczenia. Rzeczniczka Miedwiediewa, obecnego premiera Rosji, Natalia Timakowa powiedziała ""Wiedomostiom"", że zarzuty wobec Borodina są ""zwykłymi zarzutami kryminalnymi"". Władze Rosji oświadczyły w piątek, że nadal będą zabiegać o ekstradycję Borodina. W Rosji bankierowi postawiono zarzuty malwersacji na sumę ok. 13 mld rubli (ok. 423 mln dolarów) - przypomina radio Echo Moskwy. On sam po wyjeździe do Wielkiej Brytanii w 2011 roku zaprzeczał tym zarzutom. Przyznał zarazem, że Bank Moskwy pożyczał pieniądze firmom kontrolowanym przez osoby z jego zarządu. Borodin był powiązany z byłym burmistrzem Moskwy Jurijem Łużkowem. W zeszłym roku rosyjska telewizja NTV, należąca do Gazpromu, nadała materiał, w którym oskarżyła Gruzję o finansowanie przeciwników prezydenta Władimira Putina i przygotowywanie krwawej rewolucji w Rosji. Z filmu NTV wynikało, że gotowość finansowania rewolucji zadeklarował właśnie Borodin.",,
https://wiadomosci.onet.pl/swiat/historyczne-porozumienie-miedzy-slowenia-a-chorwacja-rozszerzenie-ue-o-krok/f9g1f,Historyczne porozumienie między Słowenią a Chorwacją; Rozszerzenie UE o krok?,Premierzy Chorwacji i Słowenii podpisali w poniedziałek memorandum w sprawie trybu rozwiązania sporu o zagraniczne depozyty Chorwatów w nieistniejącym już banku Ljubljanska Banka. Spór zagrażał planowanemu na lipiec 2013 r. wejściu Chorwacji do UE.,"Porozumienie rozwiązuje ostatnią nieuregulowaną kwestię pomiędzy krajami, która utrudniała ratyfikację chorwackiego traktatu akcesyjnego - ogłosił konserwatywny słoweński premier Janez Jansza podczas wspólnej konferencji prasowej z szefem chorwackiego rządu Zoranem Milanoviciem. Według premiera Chorwacji memorandum w sprawie sporu wokół Ljubljanskiej Banki, które podpisano na zamku w Mokricach w Słowenii, przy granicy z Chorwacją, ""zadowala obie strony"". Porozumienie wymagało ""dobrych chęci i kilku bezpośrednich spotkań"" - powiedział Milanović. Memorandum parafowano w zeszłym tygodniu w Zagrzebiu. Strona słoweńska informowała wówczas, że parlament powinien ratyfikować chorwacki traktat akcesyjny w ciągu miesiąca. Do tej pory traktat ten ratyfikowało 21 z 27 państw UE. Ustalono, że rozwiązanie sporu nastąpi na podstawie tzw. umowy o sukcesji między państwami byłej Jugosławii, a negocjacje odbędą się pod auspicjami Banku Rozrachunków Międzynarodowych w Bazylei. Ponadto chorwacki rząd zobowiązał się uniemożliwić wszczęcie kolejnych postępowań sądowych w tej sprawie przez chorwackich obywateli. Nierozwiązana sprawa utraconych przez chorwackich obywateli oszczędności w Ljubljanskiej Bance i związany z nią brak zgody chorwackiego banku centralnego na podjęcie działalności w Chorwacji przez jej sukcesora (Nova Ljubljanska Banka), sprawiła, że Słowenia jako jedyna w UE nawet nie rozpoczęła procesu ratyfikacji chorwackiego traktatu akcesyjnego. Istniały w związku z tym obawy, że może to opóźnić planowane na lipiec 2013 r. przystąpienie Chorwacji do UE. Chorwacko-słoweński spór bankowy ciągnie się od upadku Jugosławii w 1991 r. Ljubljanska Banka była jednym z trzech największych jugosłowiańskich banków, w którym oszczędności posiadała większość jugosłowiańskich obywateli, w tym Chorwaci. W 1991 r. bank ogłosił upadłość, przy czym jego aktywa zostały przeniesione do utworzonego w lipcu 1994 r. banku Nova Ljubljanska Banka. Zobowiązania wobec osób spoza Słowenii (pasywa) pozostały w starym banku. Według danych chorwackiego banku centralnego łączna kwota oszczędności obywateli chorwackich w Ljubljanskiej Bance wynosi 160 mln euro (bez odsetek), a sprawa dotyczy ok. 132 tys. osób. Zagrzeb zwrócił dwie trzecie oszczędności swoim obywatelom i domaga się ich zwrotu od Novej Lublanskiej Banki. Słowenia twierdzi, że nie zatrzymała tych pieniędzy - że wszystkie zagraniczne depozyty z Ljubljanskiej Banki trafiły do Belgradu, skąd w dinarach wróciły do zagrzebskiego oddziału Ljubljanskiej Banki i zostały wydane na kredyty dla chorwackich firm. Premier Jansza wykluczył w poniedziałek, jakoby obalenie jego rządu przez wotum nieufności zgłoszone pod koniec lutego przez opozycję, było przeszkodą w ratyfikowaniu chorwackiego traktatu akcesyjnego. Wyjaśnił, że wszystkie partie polityczne zatwierdziły porozumienie w sprawie sporu bankowego.",,
https://wiadomosci.onet.pl/kraj/polak-lubi-pozyczac-w-internecie/ml3ke,Polak lubi pożyczać w internecie,"Tylko w I kwartale tego roku pożyczyliśmy w sieci 0,5 mld zł – wynika z danych zebranych przez Związek Firm Pożyczkowych, który zrzesza większość firm działających na rynku pożyczek online, a informuje o tym ""Rzeczpospolita"".",W tym czasie z usług tych firm skorzystało ponad 500 tys. osób. Średnia taka pożyczka wynosi 860 zł i zwracana jest po miesiącu. Chętnych nie odstrasza koszt takich chwilówek – 177 zł.,fot. Wavebreak Media/Thinkstock,
https://wiadomosci.onet.pl/midera-wejscie-banku-pocztowego-na-gpw-mozliwe-jeszcze-jesienia/lqfel5,Midera: wejście Banku Pocztowego na GPW możliwe jeszcze jesienią,"Naszą intencją jest, aby do debiutu giełdowego Banku Pocztowego doszło jeszcze jesienią tego roku – powiedział prezes Banku Pocztowego Szymon Midera. Prezes Poczty Polskiej uważa, że jest to kluczowy krok do rozwoju całej grupy Poczty.","Zdaniem prezesa Poczty Polskiej i przewodniczącego Rady Nadzorczej Banku Pocztowego, Jerzego Jóźkowiaka, właściwą ścieżką rozwoju banku, jest jego szybkie wprowadzenie na giełdę, ponieważ tocząca się cały czas restrukturyzacja wymaga środków. ""Przywiązujemy bardzo dużą rolę do banku. Jego udział w wyniku grupy Poczty Polskiej sięga kilkudziesięciu procent. Aby mógł się rozwijać, musi mieć wystarczający kapitał do rozwoju. Przez ostatnie cztery lata, wielokrotnie składaliśmy oferty"" – podkreślił. Jak powiedział Szymon Midera, do giełdowego debiutu banku może dojść jeszcze jesienią. ""Jesteśmy już po decyzji Walnego Zgromadzenia akcjonariuszy o uruchomieniu procesu IPO (upublicznienia), obowiązuje nas reżim informacyjny. Mogę powiedzieć tylko, że Rada Nadzorcza upoważniła zarząd banku do prac nad przygotowaniem IPO. Naszą intencją jest, aby do IPO doszło jak najszybciej i aby była to jeszcze jesień tego roku - poinformował Midera. Według Jóźkowiaka, drugim elementem strategii rozwoju jest ścisła współpraca między bankiem a Pocztą. ""Zależy nam, żeby Poczta Polska jako największy akcjonariusz Banku Pocztowego miała decydujący wpływ na to, co się w nim dzieje. Poczta co roku traci ok. 10 proc. klientów. Nie stać nas, aby nie budować wartości w oparciu o to, co jest dostępne na wyciągnięcie ręki"" – podkreślił Jóźkowiak.",,
https://wiadomosci.onet.pl/kraj/kredyt-na-auto-od-reki/zc7wy,Kredyt na auto od ręki,"W ciągu 2 godzin przedsiębiorcy starający się w BPH o kredyt na zakup auta dostaną wstępną decyzję kredytową – informuje ""Puls Biznesu"".",,,
https://wiadomosci.onet.pl/swiat/rosja-zamyka-banki-i-sprzedaje-walute/zyqx6,Rosja zamyka banki i sprzedaje walutę,Rosyjskiej giełdzie na razie nie grozi krach. Zapobiegły temu działania ministerstwa finansów i Banku Centralnego. W poniedziałek moskiewska giełda zareagowała na zaostrzenie kryzysu ukraińskiego gwałtownym obniżeniem wartości rubla i akcji rosyjskich przedsiębiorstw. Dziś sytuacja jest już stabilna - twierdzą rosyjscy analitycy., ,,
https://wiadomosci.onet.pl/swiat/serwis-paypal-nalicza-zdumionemu-uzytkownikowi-potezna-sume/vyk62,Serwis PayPal nalicza zdumionemu użytkownikowi potężną sumę,Amerykański serwis płatności internetowych PayPal pomylił się w rachunkach i swojemu użytkownikowi z Pensylwanii naliczył zawrotną sumę - podała BBC., ,,
https://wiadomosci.onet.pl/swiat/usa-rozszerzaja-liste-rosyjskich-bankow-objetych-sankcjami/9qytp,USA rozszerzają listę rosyjskich banków objętych sankcjami,Stany Zjednoczone dodały trzy banki do listy rosyjskich banków objętych sankcjami w związku z rolą Rosji w konflikcie na wchodzie Ukrainy - poinformowało we wtorek w komunikacie amerykańskie ministerstwo finansów.,  ,,
https://wiadomosci.onet.pl/kraj/rostowski-dla-polski-w-unii-bankowej-wazny-fundusz-ratowania-bankow/62bn2,Rostowski: dla Polski w unii bankowej ważny fundusz ratowania banków,"Sprawność wspólnego nadzoru bankowego będzie zależała od funduszu ratunkowego dla wszystkich krajów nim objętych - uważa wicepremier Jacek Rostowski. Jak zauważył, nie wyobraża sobie, by Polska przystąpiła do systemu, co do sprawności którego ma wątpliwości.",   ,,
https://wiadomosci.onet.pl/kraj/oplaty-za-transakcje-kartowe-regulowac-ustawowo/sw9je,Opłaty za transakcje kartowe. Regulować ustawowo?,"Banki oraz operatorzy płatności bezgotówkowych, są przeciwni ustawowemu obniżeniu opłat za transakcje z udziałem kart płatniczych. Innego zdania są przedstawiciele handlowców oraz Urząd Ochrony Konkurencji i konsumentów, którzy popierają to rozwiązanie. W Polsce stawka interchange dla kart debetowych wynosi około 1,3 - 1,5 procent. Tymczasem średnia w Unii Europejskiej wynosi 0,72 procent.",      ,,
https://wiadomosci.onet.pl/kraj/poreczenia-kredytow-dla-przedsiebiorcow/g8wb9,Poręczenia kredytów dla przedsiębiorców,Od poniedziałku dolnośląscy przedsiębiorcy mogą starać się o wsparcie w formie poręczenia kredytu nawet do 1 mln zł. Jest ono oferowane firmom z sektora MŚP przez Dolnośląski Fundusz Gospodarczy (DFG). Umożliwia to inicjatywa Jeremie.,    ,,
https://wiadomosci.onet.pl/swiat/barroso-w-ciagu-dwoch-tygodni-propozycja-wspolnej-likwidacji-bankow/wvwef,Barroso: w ciągu dwóch tygodni propozycja wspólnej likwidacji banków,"Przewodniczący KE Jose Barroso zapowiedział, że w ciągu dwóch tygodni zaproponuje wspólny system kontrolowanej likwidacji banków w UE. Ma ona zakładać m.in. utworzenie agencji, która będzie współdecydować o tym, czy dany bank w UE powinien być zlikwidowany.",   ,,
https://wiadomosci.onet.pl/kraj/komisja-finansow-negatywnie-o-poprawkach-senatu-do-prawa-bankowego/fn31m,Komisja finansów negatywnie o poprawkach Senatu do prawa bankowego,Sejmowa komisja finansów publicznych zarekomendowała w środę odrzucenie poprawek Senatu do zmian w prawie bankowym oraz ustawie o funduszach inwestycyjnych. Nowela ma dostosować przepisy do wyroku TK ws. pozbawienia ksiąg bankowych statusu dokumentu urzędowego.,  ,,
https://wiadomosci.onet.pl/swiat/rosja-urzednicy-panstwowi-musza-sie-pozbyc-zagranicznych-kont/3txth,Rosja: urzędnicy państwowi muszą się pozbyć zagranicznych kont,Do 1 lipca tego roku urzędnicy i szefowie rosyjskich firm państwowych muszą się wyzbyć zagranicznych rachunków bankowych - poinformował szef administracji prezydenta Siergiej Iwanow. Nie wykluczył w związku z tym odpływu urzędników z organów władzy.,        ,,
https://wiadomosci.onet.pl/swiat/europejski-bank-centralny-postawil-cyprowi-ultimatum/9cws2,Europejski Bank Centralny postawił Cyprowi ultimatum,"Europejski Bank Centralny dał Cyprowi czas do poniedziałku na uzgodnienie planu ratunkowego ze strefą euro i MFW, grożąc, że jeśli porozumienia nie będzie, odetnie po tym terminie udostępnianie funduszy cypryjskim bankom.",   ,,
https://wiadomosci.onet.pl/swiat/niemcy-lagarde-oczekuje-zwiekszenia-srodkow-mfw-o-400-mld-dolarow/sn5p1,Niemcy: Lagarde oczekuje zwiększenia środków MFW o 400 mld dolarów,"Dyrektor zarządzająca Międzynarodowego Funduszu Walutowego Christine Lagarde oczekuje, że kraje członkowskie zgodzą się w tym tygodniu na zwiększenie środków funduszu o co najmniej 400 mld dolarów, aby wspomóc walkę z kryzysem zadłużenia w strefie euro.",         ,,
https://wiadomosci.onet.pl/kraj/nadzieja-dla-frankowiczow-kredyty-wlasciwie-niesplacalne/5tz3te,"Nadzieja dla frankowiczów? ""Kredyty właściwie niespłacalne""","Kredyty zaciągane w walucie obcej na podstawie tzw. klauzul indeksacyjnych są krzywdzące dla kredytobiorców - wynika z orzeczenia Sądu Rejonowego dla Warszawy-Śródmieścia. Sąd oddalił wprawdzie pozew, w którym powód domagał się zwrotu zapłaconych przez niego rat kredytu indeksowanego, ale wskazał przy tym, że zobowiązania tego rodzaju są ""właściwie niespłacalne"".",    ,,
https://wiadomosci.onet.pl/kraj/bankowcy-grupy-energetyczne-w-polsce-sa-atrakcyjne/ch9b6,Bankowcy: grupy energetyczne w Polsce są atrakcyjne,"Grupy energetyczne w Polsce są atrakcyjne z punktu widzenia banków - uważają bankowcy, uczestniczący w debacie energetycznej w PAP. Bank Gospodarstwa Krajowego jest w stanie przeznaczyć na projekty każdej z grup kapitałowych w tej branży 1,5 mld zł.",         ,,
http://wiadomosci.onet.pl/polacy-bija-rekordy-w-zadluzaniu-sie/0gv7m,Polacy biją rekordy w zadłużaniu się,Suma kredytów konsumpcyjnych zaciągniętych przez Polaków w 2014 roku ustanowiła nowy rekord. Tymczasem „efekty uboczne” naszej akcesji do Unii Europejskiej zaczynają mocno ciążyć samorządom. Więcej w materiale wideo.,,,
https://wiadomosci.onet.pl/kraj/poczta-polska-chce-dokapitalizowac-bank-pocztowy-co-najmniej-90-mln-zl/cbdvr,Poczta Polska chce dokapitalizować Bank Pocztowy co najmniej 90 mln zł,"Poczta Polska podtrzymuje gotowość dokapitalizowania Banku Pocztowego kwotą co najmniej 90 mln zł. Poczta planuje w 2013 roku otworzyć 50 placówek w nowym modelu, a także 50 stref samoobsługowych - poinformował na konferencji Jerzy Jóźkowiak, prezes Poczty Polskiej.",         ,,
https://wiadomosci.onet.pl/swiat/premier-hiszpanii-zagraniczna-pomoc-dla-bankow-nie-jest-potrzebna/53dzr,Premier Hiszpanii: Zagraniczna pomoc dla banków nie jest potrzebna,"Premier Hiszpanii Mariano Rajoy zapewnił, że jego kraj własnymi siłami uzdrowi nadwerężony w wyniku kryzysu na rynku nieruchomości system bankowy. - Nie będzie europejskiej akcji ratunkowej dla hiszpańskich banków - powiedział Rajoy w poniedziałek w Madrycie.",      ,,
https://wiadomosci.onet.pl/swiat/chinski-bank-icbc-jest-najwiekszy-na-swiecie/6sy80,Chiński bank ICBC jest największy na świecie,"Chiński państwowy bank ICBC (Industrial and Commercial Bank of China) po raz pierwszy zajął najwyższe miejsce w dorocznym rankingu sporządzanym przez londyński miesięcznik finansowy ""The Banker"" należący do Financial Times Ltd.",     ,,
https://wiadomosci.onet.pl/swiat/airbus-kupi-salzburg-muenchen-bank/9lyph,Airbus kupi Salzburg Muenchen Bank,Airbus Group zamierza stworzyć własny dział wykonywania operacji bankowych przejmując regionalnego pożyczkodawcę. Drugi pod względem wielkości producent samolotów na świecie idzie w ślady innych firm – od Daimlera po Siemensa – i chce świadczyć usługi finansowe swoim klientom.,          ,,
https://wiadomosci.onet.pl/kraj/pko-bp-ma-zgode-knf-na-przejecie-nordea-bank-polska/6hk0r,PKO BP ma zgodę KNF na przejęcie Nordea Bank Polska,"Komisja Nadzoru Finansowego (KNF) stwierdziła brak podstaw do wyrażenia sprzeciwu wobec nabycia przez PKO Bank Polski akcji Nordea Banku Polska, poinformował bank.",     ,,
https://wiadomosci.onet.pl/kraj/unicredit-jest-zainteresowany-bgz-moze-wycofac-sie-z-ukrainy/0mbqk,"UniCredit jest zainteresowany BGŻ, może wycofać się z Ukrainy","UniCredit, największy bank we Włoszech pod względem aktywów, złożył wstępną ofertę na zakup BGŻ i sonduje reakcję inwestorów na możliwą sprzedaż kontrolowanego przez siebie banku na Ukrainie, powiedział prezes UniCredit, Federico Ghizzoni.",              ,,
https://wiadomosci.onet.pl/swiat/koszty-dlugu-hiszpanii-wzrosly-drastycznie/h9qcn,Koszty długu Hiszpanii wzrosły drastycznie,"Oprocentowanie papierów wartościowych Hiszpanii wzrosło radykalnie we wtorek, dzień po złożeniu przez Madryt oficjalnej prośby do strefy euro o zasilenie jej banków. Inwestorzy obawiają się poważnego zadłużenia hiszpańskiego rządu - wyjaśnia AP.",       ,,
https://wiadomosci.onet.pl/swiat/niemcy-rabusie-wlamali-sie-do-banku-30-metrowym-tunelem/qztm0,Niemcy: rabusie włamali się do banku 30-metrowym tunelem,"W Berlinie złodzieje wykopali 30-metrowy tunel, którym dostali się do filii jednego z banków - poinformował w poniedziałek rzecznik niemieckiej policji.",  ,,
https://wiadomosci.onet.pl/jose-barroso-nie-zlamal-przepisow-ue-podejmujac-prace-w-goldman-sachs/7m745t,Jose Barroso nie złamał przepisów UE podejmując pracę w Goldman Sachs,"Komitet etyki Unii Europejskiej poinformował w poniedziałek, że były szef Komisji Europejskiej Jose Barroso nie złamał unijnych przepisów ani kodeksu postępowania unijnych urzędników, podejmując pracę w banku inwestycyjnym Goldman Sachs po złożeniu funkcji.",   ,,
https://wiadomosci.onet.pl/kraj/utrudnienia-w-wielu-bankach-w-weekend-sprawdz-liste/8lkvf5n,Utrudnienia w wielu bankach w weekend,"W ten weekend klienci wielu banków w Polsce muszą liczyć się z utrudnieniami. Problemy dotyczą m.in. klientów Santander, mBank, ING Banku Śląskiego, Banku Millennium, Banku BPS, Idea Banku i Euro Banku. Zobacz, z jakimi utrudnieniami zmagać się będą klienci.",         ,,
https://wiadomosci.onet.pl/kraj/przestepcy-lakomi-na-pozyczki/g8x37m,Przestępcy łakomi na pożyczki,"Liczba oszustw kredytowych wzrosła o jedną piątą, do prawie 8 tysięcy przestępstw. Sporo jest ich w internecie - informuje ""Rzeczpospolita"".",   ,,
https://wiadomosci.onet.pl/swiat/deutsche-bank-zaplaci-25-mld-usd-kary-za-manipulowanie-stopa-libor/0n2ybt,"Deutsche Bank zapłaci 2,5 mld USD kary za manipulowanie stopą Libor","W ramach ugody zawartej przez Deutsche Bank z władzami USA i Wielkiej Brytanii niemiecki Deutsche Bank zapłaci im łącznie 2,5 miliarda USD kary za swą rolę w manipulowaniu stopą Libor - poinformował nowojorski organ nadzoru finansowego.",   ,,
https://wiadomosci.onet.pl/swiat/liechtenstein-zamrozil-aktywa-bylych-ukrainskich-politykow/48b5z,Liechtenstein zamroził aktywa byłych ukraińskich polityków,Liechtenstein zamroził aktywa należące do byłych polityków ukraińskich w wysokości 27 mln franków szwajcarskich (ok. 22 mln euro) - poinformowały w piątek władze. Według mediów chodzi o aktywa m.in. byłego prezydenta Wiktora Janukowycza.,  ,,
https://wiadomosci.onet.pl/kraj/bfg-klienci-skok-wspolnota-otrzymali-juz-ponad-6072-mln-zl/t5zpe,"BFG: klienci SKOK Wspólnota otrzymali już ponad 607,2 mln zł","W ciągu siedmiu dni wypłat gwarantowanych środków dla klientów SKOK Wspólnota, deponenci tej kasy otrzymali - za pośrednictwem PKO BP - ponad 607,2 mln zł - poinformował w środę w komunikacie Bankowy Fundusz Gwarancyjny.",         ,,
https://wiadomosci.onet.pl/kraj/uokik-prawie-160-tys-zl-kary-dla-skok-u-w-wolominie/16f4r,UOKiK: prawie 160 tys. zł kary dla SKOK-u w Wołominie,Prezes Urzędu Ochrony Konkurencji i Konsumentów nałożyła prawie 160 tys. zł kary na SKOK w Wołominie - poinformował UOKiK. Według Urzędu konsumenci spłacający pożyczki zaciągnięte w wołomińskim SKOK-u byli narażani na nieograniczony wzrost ich oprocentowania.,      ,,
https://wiadomosci.onet.pl/swiat/francja-sad-apelacyjny-podtrzymal-wyrok-na-kerviela/8t7wj,Francja: sąd apelacyjny podtrzymał wyrok na Kerviela,"Sąd apelacyjny w Paryżu podtrzymał w środę wyrok na francuskiego maklera Jerome'a Kerviela za spowodowanie rekordowej straty banku Societe Generale. Kerviel został skazany na pięć lat więzienia, w tym dwa w zawieszeniu, i zapłatę 4,9 mld euro odszkodowania.",   ,,
https://wiadomosci.onet.pl/swiat/usa-bedzie-dochodzenie-ws-gieldowego-debiutu-facebooka/nvepr,USA: będzie dochodzenie ws. giełdowego debiutu Facebooka,"Facebook i banki, które wprowadziły go na giełdę, oskarżane są o to, że informacje o ryzyku związanym z kupowaniem jego akcji przekazały tylko wybranym inwestorom; regulatorzy rynku podjęli dochodzenie w tej sprawie - podaje w środę ""Le Nouvel Observateur"".",        ,,
https://wiadomosci.onet.pl/kraj/pozyczki-z-gornym-limitem-kosztow/vg9jh,Pożyczki z górnym limitem kosztów,"Ministerstwo Finansów idzie na wojnę z lichwą. Zamierza wprowadzić maksymalną wielkość karnych odsetek - czytamy w ""Dzienniku Gazecie Prawnej"".", ,,
https://wiadomosci.onet.pl/swiat/czechy-hakerzy-zaatakowali-strony-internetowe-najwiekszych-bankow/jr134,Czechy: hakerzy zaatakowali strony internetowe największych banków,"Strony internetowe banku centralnego Czech i kilku dużych banków komercyjnych były celem ataków hakerskich, które doprowadziły do wyłączenia bankowości elektronicznej i innych usług internetowych - poinformowali przedstawiciele tych banków.",      ,,
https://wiadomosci.onet.pl/kraj/sejm-komisja-finansow-nie-zajmie-sie-ustawa-o-frankowiczach/vqv6ft,"Sejm: komisja finansów nie zajmie się ustawą ""o frankowiczach""","Prezydium sejmowej komisji finansów zdecydowało, że komisja nie zajmie się poprawkami Senatu do ustawy ""o frankowiczach"" z uwagi na ""duże wątpliwości konstytucyjne"" – poinformowała w czwartek szefowa komisji Krystyna Skowrońska (PO).",           ,,
https://wiadomosci.onet.pl/swiat/bank-watykanu-ujawnia-dzialalnosc/rl5w2,Bank Watykanu ujawnia działalność,"Działalność banku Watykanu będzie od 1 października jawna. Watykański bank, czyli Instytut Dzieł Religijnych, będzie miał własną stronę internetową. Znajdą się tam informacje dotyczące jego działalności, okrytej dotąd tajemnicą i budzącej z tego powodu emocje i kontrowersje. Zapowiedział to jego prezes Ernst Von Freyberg w wywiadzie dla ""Corriere della Sera"".",  ,,
https://wiadomosci.onet.pl/kraj/krakow-jednym-z-dwoch-globalnych-hubow-szwajcarskiego-banku-ubs/7z6g8,Kraków jednym z dwóch globalnych hubów szwajcarskiego banku UBS,"Kraków stał jednym z dwóch, obok amerykańskiego Nashville, światowych hubów szwajcarskiej korporacji bankowej UBS, świadczących usługi dla wszystkich oddziałów tej firmy na świecie. Krakowski oddział zatrudnia około tysiąca pracowników i wciąż przyjmuje nowych.",  ,,
https://wiadomosci.onet.pl/swiat/commerzbank-zwalnia-jednego-dealera-walutowego-i-zawiesza-drugiego/1zyc4,Commerzbank zwalnia jednego dealera walutowego i zawiesza drugiego,"Commerzbank AG zwolnił jednego dealera i zawiesił drugiego w związku z podejrzeniami, że próbowali oni manipulować kursem złotego do euro.",              ,,
https://wiadomosci.onet.pl/kraj/rostowski-poluzowanie-rekomendacji-t-nie-zaszkodzi-sektorowi-bankowemu/qfyht,Rostowski: Poluzowanie Rekomendacji T nie zaszkodzi sektorowi bankowemu,"Niedawna decyzja Komisji Nadzoru Finansowego o poluzowaniu Rekomendacji T, dotyczącej reguł udzielania kredytów konsumenckich, to potrzebne wsparcie dla gospodarki w czasach spowolnienia, uważa wicepremier i minister finansów Jacek Rostowski. Według niego, ta decyzja nie zmniejszy bezpieczeństwa systemu bankowego.",    ,,
https://wiadomosci.onet.pl/kraj/cbos-polacy-krytyczni-wobec-zus-i-ofe/rylqb,CBOS: Polacy krytyczni wobec ZUS i OFE,"57 proc. Polaków źle ocenia działalność ZUS, dobrze - 30 proc.; Polacy są krytyczni także wobec Otwartych Funduszy Emerytalnych - źle ocenia OFE 40 proc. badanych, dobrze - 21 proc. - wynika z sondażu CBOS.",    ,,
https://wiadomosci.onet.pl/swiat/bulgaria-zuchwaly-napad-na-bankowa-furgonetke/1y59p,Bułgaria: zuchwały napad na bankową furgonetkę,Pięciu przebranych za policjantów uzbrojonych napastników obrabowało wczoraj wieczorem furgonetkę przewożącą pieniądze z miasta Sewlijewo do banku w Gabrowie w środkowej Bułgarii; ukradli równowartość miliona euro - poinformowało radio publiczne.,     ,,
https://wiadomosci.onet.pl/kraj/premier-prawie-9-mld-zl-kredytow-dzieki-gwarancjom-de-minimis/40prz,Premier: prawie 9 mld zł kredytów dzięki gwarancjom de minimis,"Bank Gospodarstwa Krajowego udzielił gwarancji de minimis na kwotę prawie 5 mld zł, dzięki czemu firmy mogły uzyskać kredyty obrotowe na kwotę prawie 9 mld zł - poinformował w środę w Warszawie premier Donald Tusk.",        ,,
https://wiadomosci.onet.pl/swiat/ke-zadowolona-z-deklaracji-visy-ws-obnizenia-prowizji-miedzybankowych/fr6m0,KE zadowolona z deklaracji Visy ws. obniżenia prowizji międzybankowych,Komisarz UE ds. konkurencji Joaquin Almunia wyraził we wtorek zadowolenie z deklaracji Visa Europe ws. obniżenia o około połowę prowizji międzybankowych za płatności kartą kredytową. Deklaracja Visy to reakcja na zastrzeżenia Komisji Europejskiej.,  ,,
https://wiadomosci.onet.pl/swiat/sbu-jeden-z-rosyjskich-bankow-finansuje-separatystow/mzxpb,SBU: jeden z rosyjskich banków finansuje separatystów,"Służba Bezpieczeństwa Ukrainy (SBU) oskarżyła jeden z działających w tym kraju rosyjskich banków o ""finansowanie terrorystów"", którzy pod separatystycznymi hasłami wszczynają zamieszki w obwodach położonych na wschodzie Ukrainy.", ,,
https://wiadomosci.onet.pl/kraj/w-2012-r-klienci-przeniesli-pomiedzy-bankami-177-tys-rachunkow-bankowych/bcevk,"W 2012 r. klienci przenieśli pomiędzy bankami 17,7 tys. rachunków bankowych","W ramach systemu OGNIVO obsługiwany przez Krajową Izbę Rozliczeniową, przesłanych zostało pomiędzy bankami 17,7 tys. zgłoszeń dotyczących otwarcia nowego rachunku bankowego, podczas gdy w 2011 roku było ich 16 tys. - poinformował we wtorkowym komunikacie Związek Banków Polskich.", ,,
https://wiadomosci.onet.pl/swiat/cypr-wprowadza-limity-min-kwot-wywozonych-za-granice-i-wyplat/5nk8m,Cypr wprowadza limity m.in. kwot wywożonych za granicę i wypłat,"Cypryjski bank centralny nałożył w środę serię ograniczeń, m.in. na wysokość przelewów i ilość gotówki wywożonej z kraju, aby uniknąć odpływu kapitału w chwili ponownego otwarcia banków w czwartek - informują greckie i cypryjskie gazety.",          ,,
https://wiadomosci.onet.pl/swiat/cypr-organizacje-humanitarne-nie-unikna-potracen-z-duzych-depozytow/d7wny,Cypr: organizacje humanitarne nie unikną potrąceń z dużych depozytów,"Wbrew wcześniejszym ustaleniom, organizacje humanitarne, szkoły prywatne i branżowe kasy chorych stracą 27,5 proc. środków ze swych depozytów w Bank of Cyprus, przekraczających 100 tys. euro - poinformował w poniedziałek minister finansów Cypru Haris Jeorjadis.", ,,
https://wiadomosci.onet.pl/bgz-bnp-paribas-chce-byc-jednym-z-najwiekszych-bankow-w-polsce/841bnt,BGŻ BNP Paribas chce być jednym z największych banków w Polsce,"Za kilka lat Bank BGŻ BNP Paribas chce stać się jednym z największych banków w Polsce - poinformowali w poniedziałek jego przedstawiciele. Do końca tego roku nowy bank planuje zmianę nazwy, a fuzja operacyjna ma nastąpić do końca 2016 r.",      ,,
https://wiadomosci.onet.pl/kraj/kredyty-we-frankach-szwajcarskich/mvkpzg,UOKiK: banki BPH i Pekao zobowiązały się do uwzględniania ujemnego LIBOR,Ujemne odsetki będą pomniejszać raty klientów banków BPH oraz Pekao SA; przedsiębiorcy dobrowolnie zobowiązali się do zmiany praktyk związanych z obliczaniem oprocentowania kredytów we frankach szwajcarskich – podał w poniedziałek UOKiK.,     ,,
https://wiadomosci.onet.pl/kraj/tajemnica-bankowa-do-lamusa/dr3pj,Tajemnica bankowa do lamusa,To prawdziwy cios w posiadających rachunki w zagranicznych bankach. Najpóźniej do końca września 2017 r. 66 krajów wymieniać się będzie informacjami o rachunkach osób fizycznych o znacznej wartości – informuje „Dziennik Gazeta Prawna”., ,,
https://wiadomosci.onet.pl/cypr-banki-pozostana-zamkniete-w-czwartek-i-w-piatek/02x81,Cypr: banki pozostaną zamknięte w czwartek i w piątek,"Banki na Cyprze, nieczynne od poniedziałku, pozostaną zamknięte w czwartek i w piątek - poinformowała w środę rzeczniczka cypryjskiego banku centralnego Aliki Stylianu. Oznacza to, że będą nieczynne do wtorku, 26 marca, ponieważ 25 marca jest na wyspie świętem.",    ,,
https://wiadomosci.onet.pl/swiat/saryusz-wolski-mozliwa-decyzja-o-wejsciu-polski-do-nadzoru-bankowego/fz0wx,Saryusz-Wolski: możliwa decyzja o wejściu Polski do nadzoru bankowego,"Z polskiej perspektywy na czwartkowo-piątkowym szczycie UE najważniejsze będzie potwierdzenie naszego udziału w podejmowaniu decyzji we wspólnym nadzorze bankowym - powiedział europoseł Jacek Saryusz-Wolski. Ocenił, że Polska może podjąć decyzję o przystąpieniu do nadzoru.",       ,,
https://wiadomosci.onet.pl/kraj/pko-bp-chce-przejac-skok-im-kopernika/ccm7c,PKO BP chce przejąć SKOK im. Kopernika,"PKO BP przejmie SKOK im. Kopernika? Jak podał UOKiK w specjalnym komunikacie, PKO BP złożył do urzędu wniosek o zgodę na przejęcie kontroli nad Spółdzielczą Kasą Oszczędnościowo-Kredytową im. Mikołaja Kopernika.",      ,,
https://wiadomosci.onet.pl/dziekonski-prezydent-oczekuje-porozumienia-bankow-i-knf-w-sprawie-frankowiczow/03blte,Dziekoński: prezydent oczekuje porozumienia banków i KNF w sprawie frankowiczów,"Prezydent Bronisław Komorowski oczekuje, że środowisko Związku Banków Polskich oraz Komisja Nadzoru Finansowego porozumieją się w sprawie rozwiązania problemu kredytów hipotecznych denominowanych we frankach szwajcarskich - powiedział w piątek sekretarz stanu w Kancelarii Prezydenta Olgierd Dziekoński.",                ,,
https://wiadomosci.onet.pl/swiat/hiszpania-w-ciagu-15-dni-rzad-zdecyduje-ws-dokapitalizowania-bankow/sfbh2,Hiszpania: w ciągu 15 dni rząd zdecyduje ws. dokapitalizowania banków,Rząd Hiszpanii w ciągu 15 dni podejmie decyzję w sprawie dokapitalizowania banków i co za tym idzie w sprawie ewentualnego zwrócenia się o pomoc międzynarodową - oświadczył hiszpański minister gospodarki Luis De Guindos Jurado.,               ,,
https://wiadomosci.onet.pl/kraj/reich-nowinki-informatyczne-zagrozeniem-dla-bezpieczenstwa-systemu-bankowego/bk6jjg,Reich: nowinki informatyczne zagrożeniem dla bezpieczeństwa systemu bankowego,"Banki zbyt szybko wdrażają nowinki informatyczne, co powoduje, że ryzyko związane z cyberprzestępczością jest bardzo poważne - mówił dziś dyrektor departamentu regulacji bankowych Komisji Nadzoru Finansowego Andrzej Reich.",       ,,
https://wiadomosci.onet.pl/kraj/zagranica-zakrecila-polsce-kurek/fzern,Zagranica zakręciła Polsce kurek,"Zagraniczni właściciele polskich banków wycofują z nich depozyty - pisze Puls Biznesu. W ciągu roku spółki-matki wypłaciły blisko 30 mld złotych. To powolny, ale systematyczny proces, choć o drenażu nie ma mowy.",   ,,
https://wiadomosci.onet.pl/tylko-w-onecie/gruba-kreska-przez-nazwisko-mozna-stracic-wszystkie-pieniadze/6lgt7,"""Gruba kreska"": przez nazwisko można stracić wszystkie pieniądze","""Gruba kreska"": Posłowie PiS wyróżnili się pozytywnie, bo chcą bronić ludzi, którzy tracą pieniądze tylko dlatego, że nazywają się tak, jak ścigani przez sądy dłużnicy. Ci posłowie to Wipler i Małecki - są nad ""grubą kreską"". Natomiast były śląski marszałek Adam Matusiewicz (PO), pod ""grubą kreską"", zaliczył kolejową porażkę i odchodzi w niesławie. Mimo to jego asystentka poprosiła o brawa i kwiaty.",             ,,
https://wiadomosci.onet.pl/swiat/nieuczciwi-podatnicy-ukryli-w-szwajcarskim-ubs-29-mld-euro/18ech,"Nieuczciwi podatnicy ukryli w szwajcarskim UBS 2,9 mld euro","Nieuczciwi podatnicy ukryli przed niemieckim fiskusem na kontach w szwajcarskim banku UBS 2,9 mld euro - wynika z przeprowadzonej przez prokuraturę w Bochum analizy płyty CD zawierającej dane klientów banku. Informuje o tym dziennik ""Sueddeutsche Zeitung"".",     ,,
https://wiadomosci.onet.pl/swiat/slowenia-planuje-sprzedaz-banku-stara-sie-uniknac-pakietu-pomocowego/11jqe,"Słowenia planuje sprzedaż banku, stara się uniknąć pakietu pomocowego","Rząd Słowenii w ciągu dwóch tygodni przedstawi parlamentowi plan sprzedaży państwowych aktywów, w tym jednego banku - poinformowała w piątek premier tego kraju Alenka Bratuszek, której gabinet stara się zapobiec konieczności ubiegania się o pakiet pomocowy.",       ,,
https://wiadomosci.onet.pl/kraj/jaroslaw-sellin-o-frankowiczach-wiele-osob-wygrywa-z-bankami-w-sadach/j0lgz3b,"Jarosław Sellin o ""frankowiczach"": wiele osób wygrywa z bankami w sądach","- Nie tak należy interpretować słowa Jarosława Kaczyńskiego o ""frankowiczach"". Powiedział, że taka jest dzisiaj droga możliwa. Wiemy, że wiele osób idąc do sądu, mając poczucie krzywdy ze strony banków, wygrywa w sądach – mówił w Popołudniowej rozmowie w RMF FM wiceminister kultury i poseł Prawa i Sprawiedliwości Jarosław Sellin.", ,,
https://wiadomosci.onet.pl/belka-podwyzka-stawki-cit-dla-bankow-lepsza-od-nowego-podatku/wh2y7s,Belka: podwyżka stawki CIT dla banków lepsza od nowego podatku,"Wprowadzenie podatku bankowego, w zaproponowanym kształcie, zmieni strukturę systemu bankowego - ocenia prezes NBP Marek Belka. Lepszym rozwiązaniem, według niego, byłoby podniesienie stawki podatku CIT dla banków.",       ,,
https://wiadomosci.onet.pl/kraj/pieniadze-do-komorki/gdme1,Pieniądze do komórki,"Dzięki systemowi płatności mobilnych banku Pekao, telefonem będzie można teraz nie tylko zapłacić, ale też przyjąć płatność – informuje „Gazeta Wyborcza”.", ,,
https://wiadomosci.onet.pl/kraj/knf-sektor-bankowy-w-2013-r-zarobil-na-czysto-154-mld-zl/nc5dy,"KNF: Sektor bankowy w 2013 r. zarobił na czysto 15,4 mld zł","Zysk netto sektora bankowego wyniósł w minionym roku 15 mld 426 mln zł, co oznacza spadek wobec 2012 r., kiedy banki zarobiły 15 mld 467 mln zł - wynika z danych zaprezentowanych w piątek przez Komisję Nadzoru Finansowego.",   ,,
https://wiadomosci.onet.pl/swiat/cypryjczycy-juz-wiedza-ze-czeka-ich-trudna-przyszlosc/w0gkp,"Cypryjczycy już wiedzą, że czeka ich trudna przyszłość","Rząd cypryjski podpisał z przywódcami eurolandu i MFW porozumienie ws. pakietu ratunkowego dla zadłużonego po uszy kraju. Cypryjskie banki mają być znów otwarte w czwartek. Jednak dla przeciętnego Cypryjczyka to nie koniec problemów, ale dopiero początek.",             ,,
https://wiadomosci.onet.pl/swiat/cypr-prezydent-zapowiada-nowy-plan-antykryzysowy/z2539,Cypr: prezydent zapowiada nowy plan antykryzysowy,"Prezydent Cypru Nikos Anastasiadis oświadczył, że przedstawi liderom politycznym kraju awaryjny plan sfinansowania pakietu ratunkowego - podała cypryjska telewizja.",       ,,
https://wiadomosci.onet.pl/swiat/byli-menedzerowie-banku-kaupthing-skazani-na-wiezienie/sw5zr,Byli menedżerowie banku Kaupthing skazani na więzienie,"Ponad pięć lat po upadku islandzkiego banku Kaupthing trzej byli menedżerowie tej instytucji finansowej i jeden z jej byłych właścicieli zostali w czwartek skazani na kary więzienia za oszukańcze machinacje finansowe, w tym manipulowanie rynkiem akcji.",,,
https://wiadomosci.onet.pl/swiat/upanstwowione-brytyjskie-banki-nadal-przynosza-straty/lz3vz,Upaństwowione brytyjskie banki nadal przynoszą straty,"Dwa wielkie brytyjskie banki - de facto upaństwowione po krachu finansowym w 2008 roku - nadal przynoszą straty. Lloyds ogłosił właśnie roczny bilans strat w wysokości prawie 600 milionów funtów, Royal Bank of Scotland - ponad 5 miliardów.",  ,,
https://wiadomosci.onet.pl/swiat/prezes-nbp-marek-belka-powtornie-przewodniczacym-komitetu-rozwoju-bs-i-mfw/9bskm,Prezes NBP Marek Belka powtórnie przewodniczącym Komitetu Rozwoju BŚ i MFW,"Prezes NBP Marek Belka 6 września 2013 roku został powtórnie wybrany na przewodniczącego Komitetu Rozwoju, który jest wspólnym forum Banku Światowego i Międzynarodowego Funduszu Walutowego - poinformowało biuro prasowe NBP w komunikacie.",  ,,
https://wiadomosci.onet.pl/kraj/mbank-nie-wyplaci-odszkodowan-klientom-do-czasu-rozpoznania-skargi-kasacyjnej/10z9y,mBank nie wypłaci odszkodowań klientom do czasu rozpoznania skargi kasacyjnej,"Sąd Apelacyjny w Łodzi wydał postanowienie o wstrzymaniu skuteczności wyroku sądu okręgowego, nakazującego mBankowi wypłatę odszkodowania ponad 1,2 tys. klientom, którzy zawarli z nim umowy o kredyt hipoteczny, do czasu rozpoznania skargi kasacyjnej złożonej przez bank, poinformował bank w komunikacie.",   ,,
https://wiadomosci.onet.pl/swiat/merkel-zadowolona-z-planu-ratunkowego-dla-cypru/k11mp,Merkel zadowolona z planu ratunkowego dla Cypru,"Kanclerz Niemiec Angela Merkel uznała osiągnięte w nocy z niedzieli na poniedziałek porozumienie w sprawie pomocy dla Cypru za dobre rozwiązanie, gwarantujące sprawiedliwy podział odpowiedzialności za wyjście z kryzysu.",    ,,
https://wiadomosci.onet.pl/drozszy-frank-kopacz-trzeba-zrobic-stress-testy-bankow/kjynt,Droższy frank? Kopacz: trzeba zrobić stress-testy banków,"Premier Ewa Kopacz zwróciła się do szefa Komisji Nadzoru Finansowego, by ten przeprowadził tzw. testy wytrzymałościowe banków na wypadek umocnienia się szwajcarskiego franka - poinformował Jan Krzysztof Bielecki.",   ,,
https://wiadomosci.onet.pl/swiat/klienci-banku-rossija-zostali-bez-kart-kredytowych/zg3th,Klienci banku Rossija zostali bez kart kredytowych,Amerykańskie sankcje gospodarcze już działają. Od dziś klienci banku Rossija zostali odcięci od systemu płatności kartami Visa i MasterCard., ,,
https://wiadomosci.onet.pl/kraj/pis-do-rzadu-nie-wchodzmy-do-strefy-euro-i-unii-bankowej/16mtw,PiS do rządu: nie wchodźmy do strefy euro i unii bankowej,"Szef klubu PiS Mariusz Błaszczak zaapelował do rządu, aby Polska nie wchodziła do strefy euro i do unii bankowej. ""Powinniśmy stać na gruncie suwerenności gospodarczej Polski"" - przekonywał.",       ,,
https://wiadomosci.onet.pl/swiat/cypr-prezydent-odbyl-telefoniczna-rozmowe-z-putinem/nd847,Cypr: prezydent odbył telefoniczną rozmowę z Putinem,W kilka minut po odrzuceniu przez parlament Cypru ustawy o podatku od wkładów bankowych cypryjski prezydent Nikos Anastasiadis zatelefonował do prezydenta Rosji Władimira Putina - poinformował we wtorek wieczorem urząd prezydenta Cypru.,   ,,
https://wiadomosci.onet.pl/kraj/getin-holding-kupil-drugi-co-do-wielkosci-bank-na-bialorusi/pjh1z,Getin Holding kupił drugi co do wielkości bank na Białorusi,"Polski Getin Holding kupił za 4,9 mln euro drugi co do wielkości bank na Białorusi – Białoruski Bank Małego Biznesu – poinformował w sobotę niezależny portal białoruski Karta’97. Dodano, że do kupna 95,5 proc. akcji białoruskiego banku doszło w piątek.",    ,,
https://wiadomosci.onet.pl/swiat/trzy-lata-wiezienia-za-sprzedaz-danych-bankowych-fiskusowi/7by1b,Trzy lata więzienia za sprzedaż danych bankowych fiskusowi,Szwajcarski sąd skazał w czwartek specjalistę komputerowego na trzy lata więzienia za sprzedaż danych klientów szwajcarskiego banku Julius Baer niemieckiemu fiskusowi.,      ,,
https://wiadomosci.onet.pl/swiat/w-watykanie-prano-brudne-pieniadze-bankier-boi-sie-o-zycie/qjhwg,W Watykanie prano brudne pieniądze? Bankier boi się o życie,"Były szef watykańskiego banku może mieć dowody, że organizacja zajmuje się praniem brudnych pieniędzy - podaje brytyjskie czasopismo The Daily Beast. Dziennikarze pisma twierdzą też, że Ettore Gotti Tedeschi, który pożegnał się ze swoim stanowiskiem pod koniec maja, boi się o swoje życie.",      ,,
https://wiadomosci.onet.pl/swiat/blok-brics-tworzy-wspolny-bank-rozwoju/d7jde,Blok BRICS tworzy wspólny bank rozwoju,"Ministrowie finansów i szefowie banków rozwojowych państw BRICS (Brazylia, Rosja, Indie, Chiny i RPA) podpisali we wtorek w brazylijskiej Fortalezie porozumienia w sprawie utworzenia wspólnego banku rozwoju i funduszu rezerwowego.",     ,,
https://wiadomosci.onet.pl/tylko-w-onecie/the-best-of-onet-na-weekend-najciekawsze-materialy-mijajacego-tygodnia/xth1wdv,The Best of Onet na weekend. Najciekawsze materiały mijającego tygodnia,Przedstawiamy najciekawsze materiały opublikowane w Onecie w mijającym tygodniu. Przegapiłeś jeden z nich? Nic straconego. Zapraszamy do lektury.,                   ,,
https://wiadomosci.onet.pl/swiat/prywatne-banki-chinskie-beda-udzielaly-kredytow/dt5ts,Prywatne banki chińskie będą udzielały kredytów,"Władze pekińskie pozwolą chińskim bankom prywatnym włączyć się w oficjalny system udzielania kredytów, który do tej pory prawie w całości jest kontrolowany i prowadzony przez instytucje należące do państwa.",       ,,
https://wiadomosci.onet.pl/kraj/prezes-nbp-na-obecnym-etapie-sceptyczny-wobec-unii-bankowej/w9cqt,Prezes NBP na obecnym etapie sceptyczny wobec unii bankowej,"Prezes NBP Marek Belka uważa, że Polska powinna obserwować proces powstawania unii bankowej, jednak jest za wcześnie na deklaracje o przystąpieniu do niej.",    ,,
https://wiadomosci.onet.pl/swiat/prezydent-nigerii-zawiesil-prezesa-banku-centralnego/e3hze,Prezydent Nigerii zawiesił prezesa banku centralnego,"Prezydent Nigerii Goodluck Jonathan zawiesił w czwartek prezesa banku centralnego Lamido Sanusi; zaskoczenie tą decyzją spowodowało wstrzymanie obrotu obligacjami i spadek nigeryjskiej waluty do rekordowo niskiego poziomu. Zawieszenie nastąpiło po tym, jak oskarżenia Sanusiego o niespełnienie wymogów dotyczących dochodów z ropy wywołały społeczne niezadowolenie i krytykę rządu.",          ,,
https://wiadomosci.onet.pl/swiat/cypr-potrzebuje-17-mld-euro-pomocy/z50fk,Cypr potrzebuje 17 mld euro pomocy,"Pogrążony w recesji Cypr potrzebuje na lata 2012-2016 pomocy w wysokości 17 mld euro - poinformował w czwartek cypryjski minister finansów Wasos Sziarlis. Cypr prowadzi w tej sprawie negocjacje z trojką (UE, EBC, MFW)",        ,,
https://wiadomosci.onet.pl/swiat/bank-ukarany-grzywna-w-wys-297-mln-funtow/k3fm9,"Bank ukarany grzywną w wys. 29,7 mln funtów","Regulator brytyjskiego rynku usług finansowych FSA poinformował w poniedziałek, że wymierzył szwajcarskiemu gigantowi bankowemu UBS grzywnę w wys. 29,7 mln funtów (ok. 50 mln USD) za to, że nie zapobiegł nadużyciom swego dealera Kweku Adoboli.",      ,,
https://wiadomosci.onet.pl/kraj/kredyty-nie-beda-tansze-popyt-na-nie-bedzie-rosl/c801s,Kredyty nie będą tańsze; popyt na nie będzie rósł,"Popyt na kredyty hipoteczne będzie rósł, bo poprawiają się dane dotyczące polskiej gospodarki; szukaniu mieszkania sprzyja też koniec zimy - uważają eksperci. Ich zdaniem marże kredytów mogą wzrastać do połowy roku, a wyższych rat można się spodziewać za kilka miesięcy.",        ,,
https://wiadomosci.onet.pl/kraj/nbp-kredyty-mieszkaniowe-coraz-mniej-dostepne/nhkjl,NBP: kredyty mieszkaniowe coraz mniej dostępne,"W ogniu największych obostrzeń i podwyżek pozostają kredyty mieszkaniowe. Taka sytuacja utrzymuje się już od roku. Jak wynika z ankiety przeprowadzonej przez NBP wśród przewodniczących komitetów kredytowych, zaostrzenie warunków udzielania kredytów mieszkaniowych w III kwartale przeprowadziło więcej banków (ok. 38 proc.) niż wcześniej zapowiadało. Zasad nie zmieniła połowa instytucji. Na IV kwartał 29 proc. ankietowanych zapowiada podwyższanie rygorów na nieco mniejszą skalę, zaś pozostałe 71 proc. nie spodziewa się jakiejkolwiek zmiany.",  ,,
https://wiadomosci.onet.pl/swiat/niemcy-oczekuja-przelomu-w-sprawie-nadzoru-bankowego-ue/pvyqf,Niemcy oczekują przełomu w sprawie nadzoru bankowego UE,"Niemcy oczekują, że na spotkaniu ministrów finansów UE dojdzie do przełomu w sprawie wspólnego nadzoru bankowego. Według źródeł rządowych w Berlinie w minionych dniach trwały intensywne konsultacje niemiecko-francuskie i szansa na porozumienie wzrosła.",          ,,
https://wiadomosci.onet.pl/swiat/visa-zawiesza-obsluge-dwoch-rosyjskich-bankow/plxhb,Visa zawiesza obsługę dwóch rosyjskich banków,"Międzynarodowy system obsługi kart płatniczych Visa, zawiesił obsługiwanie dwóch rosyjskich banków.",,,
https://wiadomosci.onet.pl/swiat/komisarz-rehn-nie-ma-optymalnego-rozwiazania-dla-cypru/601ne,Komisarz Rehn: nie ma optymalnego rozwiązania dla Cypru,Problemów Cypru nie da się już rozwiązać w sposób optymalny i trzeba dokonywać trudnych wyborów - ocenił w sobotę wieczorem unijny komisarz ds. gospodarczych i walutowych Olli Rehn.,      ,,
https://wiadomosci.onet.pl/kraj/burzliwa-debata-w-sejmie-o-projekcie-wzmacniajacym-nadzor-nad-firmami-pozyczkowymi/1m4v86,Burzliwa debata w Sejmie o projekcie wzmacniającym nadzór nad firmami pożyczkowymi,"Posłowie pozytywnie ocenili główne założenia projektu wzmacniającego nadzór nad firmami pożyczkowymi. Podczas czwartkowej debaty w Sejmie padały pytania o uleganie lobbingowi ze strony tych firm; przedstawicielka resortu finansów nazwała sugestie ""haniebnymi insynuacjami"".",                   ,,
https://wiadomosci.onet.pl/swiat/media-pomoc-ue-dla-bankow-w-zamian-za-zwolnienia/p25mz,Media: pomoc UE dla banków w zamian za zwolnienia,"Władze Unii Europejskiej przekażą 15 grudnia 35 mld euro hiszpańskiemu państwowemu funduszowi ratowania banków w zamian za znaczne zwolnienia pracowników w czterech znacjonalizowanych bankach - poinformował w niedzielę madrycki dziennik ""El Pais"".",    ,,
https://wiadomosci.onet.pl/banki-chca-sie-pozbyc-trudnych-kredytow/3kpvc,Banki chcą się pozbyć trudnych kredytów,"Do końca tego roku banki mogą sprzedać windykatorom złe pożyczki hipoteczne warte 1,5 mld zł – informuje ""Rzeczpospolita"".", ,,
https://wiadomosci.onet.pl/kraj/alior-bank-z-pzu-dolaczaja-do-chetnych-na-bank-bgz/4rpwz,Alior Bank z PZU dołączają do chętnych na Bank BGŻ,"Alior Bank, wspierany przez PZU, jest zainteresowany przejęciem Banku BGŻ od holenderskiego Rabobanku w transakcji, której wartość może sięgnąć 1,2 mld USD, podał Reuters, powołując się na nieoficjalne informacje.",    ,,
https://wiadomosci.onet.pl/kraj/bank-swiatowy-chwali-polske-za-ostatnie-lata-i-radzi-innowacyjnosc/lqk0g,Bank Światowy chwali Polskę za ostatnie lata i radzi innowacyjność,Eksperci Banku Światowego wskazywali w Waszyngtonie na Polskę jako przykład do naśladowania w wykorzystywaniu funduszy unijnych i dobrego radzenia sobie gospodarki w czasie kryzysu. Teraz ich zdaniem powinniśmy się skoncentrować na zwiększeniu innowacyjności.,           ,,
https://wiadomosci.onet.pl/swiat/sledztwo-po-miliardowych-stratach-banku-jpmorgan-chase/6yjt0,Śledztwo po miliardowych stratach banku JPMorgan Chase,Ogromne straty największego w USA banku komercyjnego JPMorgan Chase w następstwie spekulacyjnych transakcji wysokiego ryzyka stały się przedmiotem dochodzeń w Kongresie oraz śledztwa wszczętego w środę przez FBI.,      ,,
https://wiadomosci.onet.pl/swiat/rosja-chce-sie-uniezaleznic-od-firm-mastercard-i-visa/0fj7m,Rosja chce się uniezależnić od firm Mastercard i Visa,"Rosja rozważa wprowadzenie własnego systemu kart płatniczych, by uniezależnić się od firm Mastercard i Visa, które po nałożeniu sankcji na Rosję na krótko wycofały się z obsługi kilku rosyjskich banków - poinformował w środę minister finansów Anton Siłuanow.",    ,,
https://wiadomosci.onet.pl/kraj/do-banku-po-porade-a-reszta-w-sieci/4h0dk,"Do banku po poradę, a reszta w sieci","Ponad połowa z 22 mln polskich internautów ma przynajmniej jedno bankowe konto internetowe. A 40 proc. korzysta z kont oszczędnościowych – informuje ""Dziennik Gazeta Prawna"".", ,,
https://wiadomosci.onet.pl/swiat/putin-rosja-wprowadzi-narodowy-system-kart-platniczych/mkvfn,Putin: Rosja wprowadzi narodowy system kart płatniczych,"Prezydent Rosji Władimir Putin zapowiedział w czwartek, że jego kraj stworzy narodowy system kart płatniczych, wzorowany na tych wprowadzonych już w Japonii i Chinach.",     ,,
https://wiadomosci.onet.pl/morawiecki-kandydatem-na-prezesa-nbp/9p115e,Morawiecki kandydatem na prezesa NBP?,"Mateusz Morawiecki ma zostać prezesem narodowego Banku Polskiego. Taką informację podała ""Gazeta Finansowa"". Morawiecki jest wicepremierem i ministrem rozwoju w rządzie Prawa i Sprawiedliwości.",     ,,
https://wiadomosci.onet.pl/kraj/finanse-zus-niezagrozone-nowelizacja-budzetu/vf5gx,Finanse ZUS niezagrożone nowelizacją budżetu,"Minister pracy zapewnia, że nie było dyskusji o zmuszeniu ZUS do zadłużenia się w bankach w związku z problemami budżetu państwa.",  ,,
https://wiadomosci.onet.pl/swiat/klopoty-banco-espirito-santo-niegrozne-dla-finansow-portugalii/2ytrk,Kłopoty Banco Espirito Santo niegroźne dla finansów Portugalii,"Trudności portugalskiego banku Banco Espirito Santo SA (BES) nie zdestabilizują finansów publicznych Portugalii - rząd w Lizbonie wciąż ma dostęp do 6,4 mld euro z pakietu pomocy na rekapitalizację sektora bankowego – ocenia ośrodek Eurasia.",        ,,
https://wiadomosci.onet.pl/swiat/pe-umozliwic-krajom-spoza-euro-uzyskanie-wsparcia-na-ratowanie-bankow/xwzkh,PE: umożliwić krajom spoza euro uzyskanie wsparcia na ratowanie banków,"Parlament Europejski poparł propozycję, by także krajom spoza strefy euro umożliwić uzyskanie pomocy finansowej UE na dokapitalizowanie zagrożonych bankructwem banków.",      ,,
https://wiadomosci.onet.pl/kraj/mf-chrzesniacy-prezydenta-moscickiego-bez-prawa-do-zwrotu-oszczednosci/gh3dv,MF: Chrześniacy prezydenta Mościckiego bez prawa do zwrotu oszczędności,"Chrześniacy prezydenta Ignacego Mościckiego nie dostaną zwrotu wkładów zgromadzonych na przedwojennych książeczkach oszczędnościowych, ufundowanych przez ówczesnego prezydenta - poinformował wiceminister finansów Wojciech Kowalczyk w odpowiedzi na interpelację.",        ,,
https://wiadomosci.onet.pl/tylko-w-onecie/wyrok-ws-dziubakow-frankowi-prawnicy-tlumacza/7s49pk8,"""Oddać tyle, ile pożyczyli"". ""Frankowi"" prawnicy mówią, co wynika z głośnego wyroku w sprawie Dziubaków","Wyrok ws. państwa Dziubaków jest przełomem raczej psychologiczno-medialnym niż prawnym, ale wywrze wpływ na myślenie wielu sędziów w Polsce – mówi o wyroku czworo prawników, którzy reprezentują frankowiczów w sporach z bankami.",                                              ,,
https://wiadomosci.onet.pl/kraj/nbp-publikacja-wprost-to-manipulacja/3n17m,"NBP: publikacja ""Wprost"" to manipulacja","Biuro prasowe NBP w wydanym w niedzielę oświadczeniu w związku z publikacją ""Wprost"" podkreśla, że z prawie dwugodzinnej rozmowy szefa MSW Bartłomieja Sienkiewicza z prezesem NBP Markiem Belką zostały opublikowane wyrwane z kontekstu kilkuminutowe fragmenty. Zdaniem NBP, to manipulacja.",                            ,,
https://wiadomosci.onet.pl/swiat/pe-przyjal-przepisy-dot-wspolnego-systemu-likwidacji-bankow/7cckr,PE przyjął przepisy dot. wspólnego systemu likwidacji banków,"PE przyjął we wtorek rozporządzenie dot. wspólnego mechanizmu restrukturyzacji i uporządkowanej likwidacji banków (SRM). Jest to drugi, po wspólnym nadzorze, filar unii bankowej. Dokończenia unii bankowej jeszcze w tej kadencji PE chcieli unijni przywódcy.",  ,,
https://wiadomosci.onet.pl/swiat/hakerzy-zaatakowali-amerykanski-bank-centralny/8wwyf,Hakerzy zaatakowali amerykański bank centralny,"Amerykański bank centralny, czyli Rezerwa Federalna, został zaatakowany przez hakerów. Za atakiem mają stać hakerzy z Anonymous, którzy wykradli dane dotyczące kilku tysięcy bankierów na kierowniczych stanowiskach.",   ,,
https://wiadomosci.onet.pl/kraj/uokik-nalozyl-kare-na-ing-bank-slaski/pht5x,UOKiK nałożył karę na ING Bank Śląski,"ING Bank Śląski wprowadzał klientów w błąd, co do kosztów przelewów czy korzystania z karty, reklamując Konto Direct - uznała prezes Urzędu Ochrony Konkurencji i Konsumentów. Urząd nałożył na bank ponad 1,29 mln zł kary - podał UOKiK w piątek w komunikacie.",    ,,
https://wiadomosci.onet.pl/swiat/szwajcarskie-wladze-zlodziej-danych-bankowych-zatrzymany-w-hiszpanii/5w4zr,Szwajcarskie władze: złodziej danych bankowych zatrzymany w Hiszpanii,"Były pracownik banku HSBC, któremu zarzuca się, że wykradł dane dotyczące 24 tys. tajnych szwajcarskich kont klientów i przekazał je francuskiemu fiskusowi został aresztowany w Hiszpanii - podały we wtorek władze w Bernie, domagając się jego ekstradycji.",        ,,
https://wiadomosci.onet.pl/kraj/zlozymy-sie-na-nowe-bankomaty/qc97l,Złożymy się na nowe bankomaty?,"Ministerstwo Finansów chce, żebyśmy za wypłatę gotówki z bankomatu uiszczali dodatkową opłatę – surcharge. Resort napisał projekt przepisów pod wpływem Pracodawców RP, do których należy Euronet, potentat na rynku bankomatów – donosi ""Gazeta Wyborcza"".", ,,
https://wiadomosci.onet.pl/swiat/komisja-europejska-proponuje-nadzor-nad-wskaznikami-rynkowymi/jly0l,Komisja Europejska proponuje nadzór nad wskaźnikami rynkowymi,"Komisja Europejska zaproponowała w środę objęcie nadzorem wskaźników rynkowych, takich jak LIBOR czy EURIBOR, aby zapobiec manipulacjom oraz zapewnić, że będą one ustalane w sposób przejrzysty i rzetelny.",     ,,
https://wiadomosci.onet.pl/kraj/polacy-zlamali-rosyjski-szyfr-gost-28147-89/d8l4s,Polacy złamali rosyjski szyfr GOST 28147-89,"Prof. Jerzy Gawinecki z Wojskowej Akademii Technicznej w Warszawie oraz dwójka naukowców z University College of London złamali rosyjski szyfr GOST 28147-89, uchodzący dotąd za odporny na ataki - czytamy w tygodniku ""Uważam Rze"". Szyfr jest wykorzystywany m.in. przez rosyjskie instytucje rządowe i banki, a także instytucje wojskowe.",    ,,
https://wiadomosci.onet.pl/kraj/lachowski-uruchamia-smart-bank-liczy-na-ponad-200-tys-klientow-po-3-latach/t2py5,"Lachowski uruchamia Smart Bank, liczy na ponad 200 tys. klientów po 3 latach","Twórca mBanku Sławomir Lachowski uruchamia dziś - jako odrębną linię biznesową w ramach FM Banku PBP - dostępny jedynie w kanałach elektronicznych Smart Bank. Deklaruje, że liczy na ponad 20 mln zł rocznego zysku przy 200 tys. klientów za trzy lata.",     ,,
https://wiadomosci.onet.pl/grecja-chce-pakietu-pomocowego-w-wysokosci-535-mld-euro/2x25fq,"Grecja chce pakietu pomocowego w wysokości 53,5 mld euro","Władze Grecji zwróciły się w czwartek wieczorem do swych wierzycieli – UE, EBC i MFW – o nowy pakiet pomocowy w wysokości 53,5 mld euro na trzy lata. W zamian Ateny zaproponowały m.in. podwyżkę VAT-u, reformę emerytur i administracji publicznej.",                 ,,
https://wiadomosci.onet.pl/swiat/ke-przygotowuje-propozycje-unijnej-agencji-ds-likwidacji-bankow/nq69n,KE przygotowuje propozycję unijnej agencji ds. likwidacji banków,"Komisja Europejska przygotowuje propozycję ustanowienia wspólnej agencji i funduszu likwidacyjnego, by w razie potrzeby szybko przeprowadzić likwidację upadającego banku. Propozycja ma być gotowa latem - dowiedziała się PAP.",    ,,
https://wiadomosci.onet.pl/swiat/niemcy-ostrzegaja-slowenia-moze-miec-klopoty-finansowe/87nmm,Niemcy ostrzegają: Słowenia może mieć kłopoty finansowe,"Słowenia może być kolejnym krajem strefy euro, który wyciągnie rękę po europejską pomoc finansową - ocenia komentator niemieckiego dziennika ""Frankfurter Allgemeine Zeitung"". Problemy mają m.in. słoweńskie banki.",   ,,
https://wiadomosci.onet.pl/kto-zaplaci-za-ratowanie-bankow/xqrzc,Kto zapłaci za ratowanie banków?,"Konieczne dokapitalizowanie największych banków może kosztować nawet 50 mld euro. Trwa spór czy koszty powinni ponieść też zwykli podatnicy. Wczoraj Europejski Bank Centralny ogłosił zasady kompleksowej oceny aktywów i testów stresu banków, które posiadają 85% aktywów w strefie euro.",       ,,
https://wiadomosci.onet.pl/kraj/mlodzi-polacy-chetnie-sie-zadluzaja/61q5g,Młodzi Polacy chętnie się zadłużają,"Średni niespłacony dług osób w wieku 18-25 lat to 4 tys. zł. Około 48 proc. złych długów Polaków w tym wieku dotyczy zobowiązań wobec banków, a 25 proc. – nieopłaconych rachunków telefonicznych. Tylko w rejestrze Grupy Kruk znalazły się 64 tys. młodych ludzi.",         ,,
https://wiadomosci.onet.pl/kraj/bgz-i-rabobank-polska-podpisaly-plan-polaczenia-obu-bankow/93sy3,BGŻ i Rabobank Polska podpisały plan połączenia obu banków,"Zarząd Banku Gospodarki Żywnościowej (BGŻ) i zarząd Rabobank Polska uzgodniły i podpisały plan połączenia obu instytucji, podał BGŻ.",       ,,
https://wiadomosci.onet.pl/kraj/belka-inne-kraje-zazdroszcza-nam-systemu-bankowego/2t1qr,Belka: inne kraje zazdroszczą nam systemu bankowego,"Polski system bankowy jest przedmiotem zazdrości innych krajów - powiedział w środę w Sejmie prezes NBP Marek Belka. Dodał, że nasz system jest bezpieczny i bardzo dobrze nadzorowany przez Urząd Komisji Nadzoru Finansowego.",                               ,,
https://wiadomosci.onet.pl/swiat/adele-zarabia-dziennie-200-tysiecy-zlotych/98zss,Adele zarabia dziennie 200 tysięcy złotych,"Gwiazda muzyki pop - Adele, jest także gwiazdą wysokich zarobków. Jej majątek wynosi już 15 mln funtów, a jak wylicza ""The Sun"", dziennie zarabia 41 tys. funtów, czyli 200 tys. złotych!",   ,,
https://wiadomosci.onet.pl/swiat/usa-zaostrzaja-sankcje-by-zwiekszyc-presje-na-iran/s7n05,"USA zaostrzają sankcje, by zwiększyć presję na Iran","Prezydent Barack Obama oświadczył dziś, że uznał, iż na rynkach światowych jest wystarczająco dużo ropy naftowej, by USA mogły wprowadzić nowe, ostre sankcje, mające zablokować eksportowanie tego surowca przez Iran.",      ,,
https://wiadomosci.onet.pl/swiat/media-syn-szefa-administracji-putina-bedzie-wiceszefem-sbierbanku/wc74kj,Media: syn szefa administracji Putina będzie wiceszefem Sbierbanku,"Wiceprezesem głównego państwowego banku Sbierbank zostanie syn Siergieja Iwanowa, szefa administracji prezydenta Władimira Putina – podały w czwartek rosyjskie media. Jak zauważa portal RBK, to kolejny z synów przedstawicieli elit władzy w sektorze bankowym.",   ,,
https://wiadomosci.onet.pl/swiat/pelna-pomoc-dla-madrytu-obecnie-mniej-prawdopodobna/bvjjg,Pełna pomoc dla Madrytu obecnie mniej prawdopodobna,"Sądząc po obecnych warunkach rynkowych, Hiszpania nie potrzebuje pełnego programu pomocy, choć takie obawy rzeczywiście były pół roku temu - powiedziało źródło zbliżone do eurogrupy. Niewykluczony jest skup obligacji Madrytu, ale nie nastąpi on od razu.",        ,,
https://wiadomosci.onet.pl/morawiecki-ws-zakupu-akcji-pekao/r4mnls,Morawiecki: PZU i PFR nie prowadzą negocjacji ws. nabycia akcji Pekao,PZU idzie po akcje Pekao? PZU i Polski Fundusz Rozwoju nie prowadzą negocjacji w sprawie nabycia akcji Pekao od UniCredit - poinformował wicepremier i minister rozwoju Mateusz Morawiecki w rozmowie z agencją Reuters.,      ,,
https://wiadomosci.onet.pl/kraj/uokik-bank-zachodni-wbk-obciazal-nadmiernymi-oplatami-za-monity/0wkdz,UOKiK: Bank Zachodni WBK obciążał nadmiernymi opłatami za monity,"Opłaty za monity bankowe wysyłane przez BZ WBK do konsumentów były niezgodne z prawem i narażały ich na nieuzasadnione koszty - uznał Urząd Ochrony Konkurencji i Konsumentów. Bank wprowadzi zmiany, których wymaga UOKiK, od 27 października.",      ,,
https://wiadomosci.onet.pl/kraj/bank-handlowy-chce-zwolnic-792-pracownikow-liczy-na-100-mln-zl-oszczednosci/hc24x,"Bank Handlowy chce zwolnić 792 pracowników, liczy na 100 mln zł oszczędności","Bank Handlowy w Warszawie zdecydował o przekształceniu systemu dystrybucji - chce zbudować Bankowy Ekosystem Smart, w związku z czym planuje zwolnienia 792 pracowników, podał bank w komunikacie. Łączna kwota rezerwy restrukturyzacyjnej wyniesie do 62,3 mln zł, zaś bank liczy, że działania dotyczące poprawy efektywności wpłyną na obniżenie bazy kosztowej banku o około 100 mln zł rocznie, podano także.",           ,,
https://wiadomosci.onet.pl/swiat/cypr-oglasza-tymczasowe-ograniczenie-przeplywow-kapitalowych-bankow/dcvwe6,Cypr ogłasza tymczasowe ograniczenie przepływów kapitałowych banków,"Cypr od wtorku czasowo ograniczy przepływy kapitałowe swych banków, aby zapobiec odpływowi kapitału po otwarciu większości cypryjskich banków, które od 10 dni były zamknięte - oświadczył prezydent Nikos Anastasiadis.",      ,,
https://wiadomosci.onet.pl/t-mobile-uslugi-bankowe-w-ciagu-roku-pozyska-ponad-250-tys-klientow/9q1zn,T-Mobile Usługi Bankowe w ciągu roku pozyska ponad 250 tys. klientów,"Alior Bank ocenia, że w ciągu roku w ramach T-Mobile Usługi Bankowe pozyska ponad 250 tys. klientów - poinformował Wojciech Sobieraj, prezes Alior Banku.",     ,,
http://wiadomosci.onet.pl/kto-zaplaci-za-opodatkowanie-bankow-i-supermarketow/1ldd2h,Kto zapłaci za opodatkowanie banków i supermarketów?,"Za dodatkowe opodatkowanie banków zapłacą przede wszystkim emeryci. Zwiększenie obciążeń podatkowych supermarketów spowoduje, że ceny będą wyższe. Propozycje prezydenta elekta Andrzeja Dudy w programie „Gość Biznes.pl” ocenia Ryszard Petru, prezes Towarzystwa Ekonomistów Polskich, założyciel stowarzyszenia NowoczesnaPL., które zamierza wystartować w jesiennych wyborach parlamentarnych.",,,
https://wiadomosci.onet.pl/kraj/banki-przygotowane-na-oslabienie-zlotego-wobec-franka-szwajcarskiego/5bmck,Banki przygotowane na osłabienie złotego wobec franka szwajcarskiego,"Działające w Polsce banki są przygotowane na osłabienie złotego wobec franka szwajcarskiego - wynika z wypowiedzi Macieja Krzysztoszka, przedstawiciela Komisji Nadzoru Finansowego. W ramach tzw. stress-testów sprawdzano przygotowanie banków na osłabienie złotego o 25 proc. w stosunku do głównych walut. Sprawdziany nie zaliczył jeden bank, jednak instytucja ta uzupełniła już potrzebny kapitał.",       ,,
https://wiadomosci.onet.pl/swiat/gospodarka-chin-odzyskuje-rownowage-pkb-ma-wzrosnac-w-br-o-75-proc/89qpv,"Gospodarka Chin odzyskuje równowagę, PKB ma wzrosnąć w br. o 7,5 proc.","Po załamaniu w 2012 r. chińska gospodarka odzyskuje równowagę, lipcowy wzrost produkcji przemysłowej wskazuje, że wzrost gospodarczy osiągnie w 2013 r. 7,5 proc. - wynika z prognoz Państwowego Urzędu Statystycznego (PUS) i banków światowych.",               ,,
https://wiadomosci.onet.pl/kraj/nbp-banki-oczekuja-wzrostu-popytu-na-kredyty/5768j,NBP: banki oczekują wzrostu popytu na kredyty,"Banki oczekują w drugim kwartale br. istotnego wzrostu popytu na kredyty dla firm, mieszkaniowe i konsumpcyjne; przewidują też niewielkie złagodzenie polityki kredytowej - wynika z opublikowanej w poniedziałek ankiety Narodowego Banku Polskiego.",     ,,
https://wiadomosci.onet.pl/kraj/sld-platforma-obywatelska-stoi-na-strazy-bankowcow/81b9s7,SLD: Platforma Obywatelska stoi na straży bankowców,"PO stoi na straży bankowców, chroni warszawskie city - oświadczył rzecznik SLD Dariusz Joński. Według niego dowodem na to jest m.in. przeciąganie prac nad nowelizacją Prawa bankowego, która ma znieść bankowy tytuł egzekucyjny. PO nie zgadza się z tymi zarzutami.",          ,,
https://wiadomosci.onet.pl/kraj/wskaznik-pengab-w-sierpniu-wzrosl-o-64-pkt-do-poziomu-177-pkt/h7gql,"Wskaźnik Pengab w sierpniu wzrósł o 6,4 pkt do poziomu 17,7 pkt","Wskaźnik koniunktury bankowej Pengab wzrósł w sierpniu 2013 roku w stosunku do ostatniego lipcowego pomiaru o 6,4 pkt do poziomu 17,7 pkt - poinformowały Związek Banków Polskich oraz TNS Polska.",,,
https://wiadomosci.onet.pl/kraj/sprawa-kamila-durczoka-czy-przy-podpisywaniu-weksla-powinien-byc-pracownik-banku/xglfvbs,Sprawa Durczoka. Czy przy podpisywaniu weksla powinien być pracownik banku?,"- Dla ważności weksla nie jest wymagane, by był on podpisywany w obecności wierzyciela, czyli np. banku. To jest tylko kwestia, jakie wierzyciel ma zaufanie do dłużnika - podkreślają w rozmowie z Onetem eksperci.",        ,,
https://wiadomosci.onet.pl/kraj/piechocinski-o-sprawie-kredytow-we-frankach-chce-rozmawiac-z-bankami/k17p0,Piechociński o sprawie kredytów we frankach chce rozmawiać z bankami,"Wicepremier, minister gospodarki Janusz Piechociński chce spotkać się w tym tygodniu z przedstawicielami banków, by rozmawiać o sprawie kredytów udzielanych we frankach. Jednym z rozwiązań, które proponuje, jest przełożenie spłat rat kredytu.",       ,,
https://wiadomosci.onet.pl/swiat/rewizja-w-filiach-commerzbanku-byc-moze-szykuje-sie-kolejny-skandal-podatkowy/h2vn8,Rewizja w filiach Commerzbanku. Być może szykuje się kolejny skandal podatkowy,Podobno klienci Commerzbanku mieli dopuszczać się od 2006 roku oszustw podatkowych z pomocą zagranicznego towarzystwa ubezpieczeń na życie. Dlatego przeprowadzono rewizję w prawie 40 filiach banku.,       ,,
https://wiadomosci.onet.pl/swiat/lloyds-banking-group-zwolni-850-pracownikow/mpjgg,Lloyds Banking Group zwolni 850 pracowników,"Wspierana przez państwo Lloyds Banking Group w Wielkiej Brytanii zwalnia kolejnych 850 pracowników, żeby zmniejszyć koszty, co powoduje, że od dofinansowania w 2008 roku łączna liczba zwolnionych przez brytyjski bank wyniesie około 35 tysięcy osób.",       ,,
https://wiadomosci.onet.pl/kraj/ekspresowe-przelewy-beda-dostepne-w-kolejnych-bankach/n2ekg,Ekspresowe przelewy będą dostępne w kolejnych bankach,"System Express ELIXIR, który umożliwia dokonywanie przelewów w kilkanaście sekund, jest już dostępny dla klientów siedmiu banków. Krajowa Izba Rozliczeniowa, która opracowała system, zapowiada, że docelowo będzie z niego korzystać większość banków w Polsce.",           ,,
https://wiadomosci.onet.pl/kraj/getin-noble-i-credit-agricole-naruszaly-umowy-zawarte-z-frankowiczami/643j6x,UOKiK: Getin Noble Bank i Credit Agricole zmienią praktyki wobec frankowiczów,"Jak podaje UOKiK, banki Getin Noble i Credit Agricole mogły naruszać umowy zawarte z konsumentami. Chodzi o rozliczanie kredytów we frankach szwajcarskich; Urząd zakwestionował część stosowanych przez banki praktyk, a obie instytucje zobowiązały się zastosować do zaleceń.",       ,,
https://wiadomosci.onet.pl/kraj/santander-analizuje-mozliwosc-kupna-bgz/jmyrz,Santander analizuje możliwość kupna BGŻ,"Santander zastanawia się nad przejęciem Banku Gospodarki Żywnościowej - poinformował prezes Santandera Javier Marin, cytowany przez agencję Bloomberga.",            ,,
https://wiadomosci.onet.pl/swiat/papiez-nie-zamknie-banku-watykanskiego/d5mxy,Papież nie zamknie Banku Watykańskiego,"Wbrew oczekiwaniom skompromitowany licznymi skandalami, współpracą z mafią i praniem brudnych pieniędzy Bank Watykański zostanie utrzymany przy życiu.",      ,,
https://wiadomosci.onet.pl/swiat/koniec-szczytu-ue-w-brukseli-najpierw-unia-bankowa/4rx6z,Koniec szczytu UE w Brukseli: najpierw unia bankowa,"W Brukseli zakończył się w piątek dwudniowy szczyt UE. Przywódcy uzgodnili mapę drogową pogłębienia integracji eurolandu. Najdalej idące decyzje dotyczą unii bankowej, a dokładnie wspólnego nadzoru. Następnym etapem ma być wspólny system upadłości banków.",,,
https://wiadomosci.onet.pl/kraj/knf-zysk-netto-sektora-bankowego-wzrosl-o-1035-rr-do-1305-mld-zl-w-i-ix/xjbb3,"KNF: zysk netto sektora bankowego wzrósł o 10,35% r/r do 13,05 mld zł w I-IX","Zysk netto sektora bankowego wraz z oddziałami zagranicznymi wyniósł 13.047,98 mln zł w okresie styczeń-wrzesień 2014 r. i był o 10,35% wyższy w porównaniu z wynikiem sprzed roku, wynika z danych Komisji Nadzoru Finansowego (KNF).",      ,,
https://wiadomosci.onet.pl/kraj/zarobki-prezesow-bankow-w-2015-r/v955jg,Ile zarabiają bankierzy?,"Choć większość banków zanotowała spadek zysku, a niektóre nawet stratę, płace w zarządach wzrosły. Wśród prezesów banków rekordzista zarobił w zeszłym roku ponad 13,2 mln zł brutto - informuje ""Dziennik Gazeta Prawna"".",  ,,
https://wiadomosci.onet.pl/kraj/tusk-zadowolony-z-zapisow-o-unii-bankowej/8c2yw,Tusk zadowolony z zapisów o unii bankowej,"Premier Donald Tusk wyraził w piątek zadowolenie, że we wnioskach ze szczytu potwierdzono intencję równowagi między krajami goszczącymi banki-córki, a krajami macierzystymi tych banków. Zastrzegł, że Polska przystąpi do unii, gdy będzie to dla niej bezpieczne.",    ,,
https://wiadomosci.onet.pl/swiat/minister-finansow-austrii-przeciwna-zlagodzeniu-tajemnicy-bankowej/zqhwh,Minister finansów Austrii przeciwna złagodzeniu tajemnicy bankowej,"Austriacka minister finansów Maria Fekter oświadczyła w czwartek, że jest przeciwna złagodzeniu przepisów o obowiązującej w jej kraju tajemnicy bankowej; skrytykowała Wielką Brytanię, nazywając ją ""Wyspami Szczęśliwymi dla uchylających się od podatków"".",   ,,
https://wiadomosci.onet.pl/swiat/na-cyprze-mozliwe-zmiany-wzrost-podatkow-restrukturyzacja-bankow-i-prywatyzacja/tq5jm,"Na Cyprze możliwe zmiany: wzrost podatków, restrukturyzacja banków i prywatyzacja","Cypr przyjął plan stabilizacji systemu bankowego i finansów rządowych, aby móc skorzystać z pakietu międzynarodowej pomocy finansowej wysokości 10 mld euro. Dla wyspy oznacza to m.in. wzrost podatków, restrukturyzację banków i prywatyzację.",      ,,
https://wiadomosci.onet.pl/swiat/wlasciciele-najwiekszych-depozytow-moga-stracic-nawet-60-proc/hbky7,Właściciele największych depozytów mogą stracić nawet 60 proc.,"Przedstawiciele cypryjskiego banku centralnego i ministerstwa finansów powiedzieli w sobotę, że straty posiadaczy depozytów w Bank of Cyprus powyżej 100 tys. euro mogą sięgnąć nawet 60 proc. - podała agencja AP.",  ,,
https://wiadomosci.onet.pl/swiat/porazka-zwolennikow-wzmocnienia-mfw-amerykanie-uniemozliwiaja-reforme/xbvsc,Porażka zwolenników wzmocnienia MFW; Amerykanie uniemożliwiają reformę,"Mimo że Międzynarodowy Fundusz Walutowy ma być kluczową instytucją wspomagającą finansowo Ukrainę, amerykańscy senatorowie nie zgodzili się, by w ustawie ws. pomocy dla Kijowa znalazły się zapisy, które wzmocniłby finansowo Fundusz.",          ,,
https://wiadomosci.onet.pl/swiat/bank-centralny-cypru-zapowiada-restrukturyzacje-zagrozonych-bankow/m9ktg,Bank centralny Cypru zapowiada restrukturyzację zagrożonych banków,"Szef banku centralnego Cypru Panikos Demetriades zapowiedział w czwartek restrukturyzację sektora bankowego, która ma między innymi zapobiec bankructwu Laiki Popular Bank, drugiego co do wielkości pożyczkodawcy kraju.",         ,,
https://wiadomosci.onet.pl/kraj/to-bedzie-gorszy-rok-dla-bankowosci-hipotecznej/jf090,To będzie gorszy rok dla bankowości hipotecznej,"Bieżący rok będzie gorszy dla bankowości hipotecznej niż rok 2012 - wynika z badania TNS Polska i Związku Banków Polskich. Ponadto połowa badanych wskazuje, że w tym roku złagodzeniu ulec mogą warunki przyznawania kredytów hipotecznych.",    ,,
https://wiadomosci.onet.pl/niemiecka-prasa-o-cypryjskim-rozwiazaniu-i-jego-skutkach/x5lkf,"Niemiecka prasa o ""cypryjskim rozwiązaniu"" i jego skutkach","Niemieckie gazety obszernie komentują decyzję o utracie części lokat przez Cypryjczyków. Jak zauważa ""Münchner Merkur"" - jeśli państwo bankrutuje, to skutki dotykają wszystkich obywateli. ""Jako podatnicy płacą za to utratą pracy, a jako drobni ciułacze utratą zgromadzonych oszczędności. Dlatego wszystkie zapewnienia, że lokaty bankowe są bezpieczne, nie mają żadnej wartości"" - czytamy.",      ,,
https://wiadomosci.onet.pl/kraj/pilna-narada-w-warszawie-ws-afery-knf/gdwyn6k,Pilna narada w Warszawie ws. afery KNF,"W stolicy trwa narada przedstawicieli najważniejszych instytucji finansowych państwa w sprawie afery w Komisji Nadzoru Finansowego - czytamy na stronie RMF FM. W spotkaniu uczestniczą: minister finansów Teresa Czerwińska, wiceprezes Narodowego Banku Polskiego Andrzej Kazimierczak, szef Bankowego Funduszu Gwarancyjnego Zdzisław Sokal oraz nowy tymczasowy szef Komisji Nadzoru Finansowego Marcin Pachucki.",   ,,
https://wiadomosci.onet.pl/kraj/pko-bp-oglosilo-kolejne-wezwanie-na-wszystkie-akcje-nordei-po-4799-zl-za-szt/phz8q,"PKO BP ogłosiło kolejne wezwanie na wszystkie akcje Nordei po 47,99 zł za szt.","PKO BP, zgodnie z wcześniejszymi zapowiedziami, ogłosiło kolejne wezwanie na akcje Nordea Bank Polska. Wezwaniem objęte są wszystkie akcje Nordei, czyli 55.498.700 szt. po cenie 47,99 zł za szt.",   ,,
https://wiadomosci.onet.pl/swiat/serafin-polska-zadowolona-z-decyzji-ws-nadzoru-bankowego/2j2z4,Serafin: Polska zadowolona z decyzji ws. nadzoru bankowego,"Ustalenia ministrów finansów ""27"" w sprawie podejmowania decyzji w europejskiej agencji nadzoru bankowego (EBA) to dobry punkt wyjścia dla szczytu UE - oświadczył minister ds. europejskich Piotr Serafin, komentując osiągnięcie porozumienia o nadzorze bankowym.",       ,,
https://wiadomosci.onet.pl/kraj/co-dalej-z-credit-agricole-w-polsce/whds5j4,Co dalej z Credit Agricole w Polsce?,"Czy Credit Agricole zdecyduje się na sprzedaż swojego biznesu w naszym kraju? Takie informacje podaje Reuters, cytowany przez ""Rzeczpospolitą"".",  ,,
https://wiadomosci.onet.pl/swiat/cypr-przygotowuje-sie-do-ponownego-otwarcia-bankow/et0b7,Cypr przygotowuje się do ponownego otwarcia banków,"Kontrola przepływów kapitałowych wprowadzana na Cyprze przed planowanym na czwartek otwarciem banków ograniczy transakcje zagraniczne i wypływ kapitałów, ale nie ruch pieniądza wewnątrz kraju - powiedział w środę szef cypryjskiej izby handlowej Fidias Pelides.",      ,,
https://wiadomosci.onet.pl/kraj/poslowie-za-poprawkami-senatu-do-noweli-ustawy-o-bfg/bh3x6,Posłowie za poprawkami Senatu do noweli ustawy o BFG,Podczas piątkowego głosowania w Sejmie posłowie opowiedzieli się za trzema poprawkami Senatu do nowelizacji ustawy o Bankowym Funduszu Gwarancyjnym. Nowe przepisy przewidują utworzenie specjalnego funduszu stabilizującego dla sektora bankowego.,  ,,
http://wiadomosci.onet.pl/tylko-w-onecie/co-zrobic-gdy-cie-okradna-oto-wakacyjny-poradnik/4n1kv,"Co zrobić, gdy cię okradną? Oto wakacyjny poradnik","Co zrobić, gdy cię okradną? Choć taka sytuacja jest stresująca, powoduje gniew i bezsilność, to jednak nie można się poddawać, lecz trzeba działać natychmiast. Oto poradnik gdzie iść, jakie sprawy trzeba załatwić w pierwszej kolejności i jak się zabezpieczyć. Przedstawiamy także najpopularniejsze metody stosowane przez złodziei.",                            ,,
https://wiadomosci.onet.pl/swiat/cypr-gielda-pozostanie-zamknieta-jeszcze-kilka-dni/gfccj,Cypr: giełda pozostanie zamknięta jeszcze kilka dni,"Cypryjska giełda papierów wartościowych, która nie pracowała od połowy marca, pozostanie zamknięta jeszcze kilka dni. Po 12-dniowej przerwie mają wznowić działalność banki.",   ,,
https://wiadomosci.onet.pl/kraj/faktpl-kredyty-we-frankach-nielegalne/eqdfp,Fakt.pl: Kredyty we frankach nielegalne?,"Najpierw Chorwacja, potem Hiszpania, a teraz Austria. W kolejnym kraju sąd kwestionuje umowy o kredyt hipoteczny w walutach obcych. Do podobnej batalii szykują się także Polacy. Będą się sądzić z bankami o kredyty we frankach.",    ,,
https://wiadomosci.onet.pl/swiat/pe-przyjal-dyrektywe-ws-dostepu-do-podstawowych-rachunkow-platniczych/t3s2n,PE przyjął dyrektywę ws. dostępu do podstawowych rachunków płatniczych,"PE przyjął dyrektywę w sprawie porównywalności opłat za prowadzenie rachunku płatniczego, przenoszenia rachunku płatniczego oraz dostępu do podstawowego rachunku płatniczego. Nowe przepisy mają ułatwić założenie i przeniesienie rachunku.",         ,,
https://wiadomosci.onet.pl/kraj/sprawiedliwy-kurs-moze-kosztowac-50-mld-zl/f0s6pd,"""Sprawiedliwy kurs"" może kosztować 50 mld zł","Propozycja przewalutowania kredytów walutowych na złote mogłaby kosztować banki nawet do 50 mld złotych. Takie wyliczenie przedstawił Dom Maklerski ""Trigon"". Przytacza je ""Gazeta Wyborcza"". Cytuje też opinię ekonomistów, że ""żadnej takiej ustawy nie będzie"".",   ,,
https://wiadomosci.onet.pl/swiat/spiegel-bundesbank-oczekuje-rozszerzenia-pomocy-dla-grecji/e2fsh,"""Spiegel"": Bundesbank oczekuje rozszerzenia pomocy dla Grecji","Niemiecki bank centralny Bundesbank zakłada, że wkrótce potrzebny będzie nowy program ratunkowy dla zmagającej się z kryzysem finansowym Grecji - poinformował w niedzielę hamburski tygodnik ""Der Spiegel"".",    ,,
https://wiadomosci.onet.pl/kraj/pte-allianz-polska-przejmie-fundusz-emerytalny-ofe-warta/2bdqf,PTE Allianz Polska przejmie fundusz emerytalny OFE Warta,PTE Allianz Polska przejmie fundusz emerytalny OFE Warta - podał Allianz w komunikacie prasowym.,  ,,
https://wiadomosci.onet.pl/swiat/hiszpanscy-bankierzy-z-lewymi-kartami-kredytowymi/h76jg,Hiszpańscy bankierzy z lewymi kartami kredytowymi,"Kolejny skandal finansowy w Hiszpanii. Wyszło na jaw, że kierownictwo Kasy Madryt - jednej z dwóch, największych kas oszczędnościowych, dysponowało kartami kredytowymi. Bankierzy nie musieli ich spłacać i nie płacili podatków. Przez 10 lat, za ich pośrednictwem wydali ponad 15 milionów euro.",  ,,
https://wiadomosci.onet.pl/sld-zlozyl-w-sejmie-projekt-likwidujacy-bankowy-tytul-egzekucyjny/q48bpw,SLD złożył w Sejmie projekt likwidujący bankowy tytuł egzekucyjny,"Likwidacja bankowego tytułu egzekucyjnego - to główne założenie projektu autorstwa SLD, który w piątek trafił do Sejmu. BTE to pozostałość z czasów stalinowskich - stwierdził Wojciech Szewko z zarządu Sojuszu.",        ,,
https://wiadomosci.onet.pl/swiat/ft-szef-bundesbanku-przestrzega-przed-ryzykiem-wojny-walutowej/rvs6q,"""FT"": szef Bundesbanku przestrzega przed ryzykiem wojny walutowej","Szef Bundesbanku Jens Weidmann obawia się, że skutkiem odchodzenie banków centralnych od ich podstawowego zadania, czyli walki z inflacją, może być utrata ich niezależności i wojny walutowe - pisze ""FT"", relacjonując jego przemówienie z Frankfurtu.",        ,,
https://wiadomosci.onet.pl/swiat/parlament-europejski-przeglosowal-wspolny-nadzor-bankowy/3k00b,Parlament Europejski przegłosował wspólny nadzór bankowy,"Parlament Europejski przegłosował w czwartek ustanowienie wspólnego nadzoru bankowego w strefie euro. Europejski Bank Centralny obejmie nadzór nad około 6 tys. banków w eurolandzie, a PE będzie informowany o sposobie podejmowania decyzji przez EBC.",         ,,
https://wiadomosci.onet.pl/kraj/nbp-wartosc-transakcji-kartami-wzrosla-o-57-rr-do-10643-mld-zl-w-iii-kw/4j0qz,"NBP: Wartość transakcji kartami wzrosła o 5,7% r/r do 106,43 mld zł w III kw.","Wartość transakcji dokonanych kartami wyniosła 106,43 mld zł w III kwartale 2012 roku wobec 103,49 mld zł kwartał wcześniej i 100,66 mld zł rok wcześniej, podał Narodowy Bank Polski (NBP).",    ,,
https://wiadomosci.onet.pl/kraj/mieszkania-na-minie/sdxm4,Mieszkania na minie,"Co najmniej 240 tys. polskich rodzin ma dziś mieszkania warte mniej niż wysokość zaciągniętych kredytów. W zeszłym roku banki spisały na straty tylko 34 tys. kredytów hipotecznych - informuje ""Gazeta Wyborcza"".",,,
https://wiadomosci.onet.pl/swiat/panstwo-nie-bedzie-juz-placic-za-ratowanie-upadajacych-bankow/tffkm,Państwo nie będzie już płacić za ratowanie upadających banków,"Państwo już nie będzie ponosić kosztów ratowania banków, a przynajmniej nie w pierwszej kolejności. Najpierw mają płacić za to udziałowcy banków, inwestorzy, a na końcu właściciele dużych depozytów - wynika z porozumienia unijnych ministrów.",        ,,
https://wiadomosci.onet.pl/kraj/eksperci-marze-kredytow-beda-rosly/g3bnz,Eksperci: marże kredytów będą rosły,"Popyt na kredyty hipoteczne powinien wzrosnąć na wiosnę, bo zima nie sprzyja szukaniu mieszkania - uważają eksperci. Niepokoją ich jednak rosnące marże kredytów, szczególnie z niskim wkładem własnym. Kolejnych podwyżek spodziewają się jeszcze w połowie tego roku.",         ,,
https://wiadomosci.onet.pl/kraj/augustyn-w-2014-roku-projekt-w-sprawie-pieniedzy-zmarlych/x5hmy,Augustyn: w 2014 roku projekt w sprawie pieniędzy zmarłych,"Nawet do dziesięciu miliardów złotych może znajdować się na kontach osób zmarłych. Pieniędzmi tymi obracają banki, SKOK-i i instytucje ubezpieczeniowe nie szukając spadkobierców. Problem ten ma rozwiązać projekt ustawy nad którym pracują senatorowie Platformy Obywatelskiej .", ,,
https://wiadomosci.onet.pl/kraj/nowy-kregoslup-systemu-platniczego/nnms6,Nowy kręgosłup systemu płatniczego,Nowy kręgosłup systemu płatniczego. Po trzech latach przygotowań Narodowy Bank Polski uruchomił system SORBNET2. W systemie tym prowadzone są rachunki bieżące banków i dokonywany jest rozrachunek międzybankowy dla płatności w złotych.,,,
https://wiadomosci.onet.pl/swiat/egipt-zwrocil-katarowi-2-mld-usd/fl132,Egipt zwrócił Katarowi 2 mld USD,"Egipt zwrócił Katarowi 2 miliardy USD zdeponowane przez Katar w egipskim banku centralnym, ponieważ załamały się negocjacje w sprawie zamiany tych środków na trzyletnie obligacje. Prezes egipskiego banku centralnego Hiszam Ramez poinformował o tym w czwartek.",,,
https://wiadomosci.onet.pl/swiat/cypr-banki-w-czwartek-czynne-w-godz-12-18/7ltlq,Cypr: banki w czwartek czynne w godz. 12-18,"Wszystkie banki na Cyprze zostaną otwarte w czwartek, po 12-dniowej przerwie, i będą pracować od południa do godz. 18 (od godz. 11 do 17 czasu polskiego) - ogłosiła w środę wieczorem rzeczniczka cypryjskiego banku centralnego Aliki Stylianu.",       ,,
https://wiadomosci.onet.pl/swiat/ebc-rozpocznie-antykryzysowe-testy-dla-wielkich-bankow-strefy-euro/7hy3p,EBC rozpocznie antykryzysowe testy dla wielkich banków strefy euro,Europejski Bank Centralny zapowiedział w środę rozpoczęcie testów na wytrzymałość najważniejszych banków strefy euro na kryzys. Tzw. stress testy mają potrwać rok i przyczynić się do odbudowania zaufania w sektorze finansowym. To kolejny krok w budowaniu unii bankowej.,       ,,
https://wiadomosci.onet.pl/swiat/kraje-ue-gotowe-do-szukania-kompromisu-z-pe-ws-unii-bankowej/nb9mn,Kraje UE gotowe do szukania kompromisu z PE ws. unii bankowej,"Ministrowie finansów krajów UE są gotowi do szukania kompromisu z PE w pewnych drażliwych kwestiach dot. wspólnego systemu likwidacji banków, drugiego filaru unii bankowej. Chodzi m.in. o uprawnienia rządów w tym systemie i szybsze podejmowanie decyzji.",      ,,
http://wiadomosci.onet.pl/swiat/triumf-chinskich-bankow/g48jrx,Triumf chińskich banków,"Amerykański Magazyn „Forbes” co roku analizuje przychody, zyski, aktywa i wartość rynkową największych spółek akcyjnych na świecie. Połączenie tych czynników determinuje pozycję firm w rankingu Global 2000. W tym roku po raz pierwszy w historii cztery czołowe pozycje zajęły chińskie banki.",            ,,
https://wiadomosci.onet.pl/kraj/knf-odmowila-zatwierdzenia-prezesow-siedmiu-skok-ow/6dwwm,KNF odmówiła zatwierdzenia prezesów siedmiu SKOK-ów,"Komisja Nadzoru Finansowego poinformowała po wtorkowym posiedzeniu, że jednogłośnie odmówiła zatwierdzenia prezesów siedmiu Spółdzielczych Kas Oszczędnościowo-Kredytowych. Według KNF, jest to skutek dotychczasowego sposobu zarządzania kasami.",       ,,
https://wiadomosci.onet.pl/kraj/karty-zblizeniowe-pod-lupa-nbp/f2ch8,Karty zbliżeniowe pod lupą NBP,"NBP postanowił zbadać, czy płacenie kartami zbliżeniowymi jest bezpieczne, informuje „Gazeta Wyborcza”.", ,,
https://wiadomosci.onet.pl/kraj/niekompetentni-bankowcy-sprzedaja-nam-polisy/e2r54l,Niekompetentni bankowcy sprzedają nam polisy,"Ponad jedna trzecia pracowników banków nie zna się na ubezpieczeniach, które sprzedaje – donosi ""Gazeta Wyborcza"".",,,
https://wiadomosci.onet.pl/swiat/minister-bank-rbs-opusci-niepodlegla-szkocje/n9cf9,Minister: bank RBS opuści niepodległą Szkocję,"Brytyjski Royal Bank of Scotland (RBS) ""nieuchronnie"" przeniesie swą siedzibę z Edynburga do Londynu, jeśli w tegorocznym referendum w Szkocji większość głosujących opowie się za jej niepodległością - ostrzegł w środę brytyjski minister biznesu Vincent Cable.",         ,,
https://wiadomosci.onet.pl/swiat/bnp-paribas-zaplaci-blisko-9-mld-usd-za-omijanie-sankcji/32llv,BNP Paribas zapłaci blisko 9 mld USD za omijanie sankcji,Największy francuski bank BNP Paribas został uznany winnym omijania nakładanych przez USA na inne państwa sankcji finansowych i w ramach sądowej ugody zapłaci grzywnę w wysokości blisko 9 mld dolarów - poinformowano oficjalnie w poniedziałek.,   ,,
https://wiadomosci.onet.pl/kraj/getin-holding-zlozyl-do-uokik-wniosek-o-przejecie-vb-leasing-polska/evpqt,Getin Holding złożył do UOKiK wniosek o przejęcie VB Leasing Polska,"Getin Holding złożył wniosek do Urzędu Ochrony Konkurencji i Konsumentów (UOKiK) o zgodę na przejęcie kontroli nad VB Leasing Polska, podał Urząd.",  ,,
https://wiadomosci.onet.pl/mamy-zbyt-duzo-bankow/w1cx6,Mamy zbyt dużo banków,"W Europie sektor bankowy urósł za bardzo. Chodzi o jego wpływ na wzrost gospodarczy, na ponoszenie ryzyka, związanego także z rynkiem bankowych papierów wartościowych.",        ,,
https://wiadomosci.onet.pl/swiat/zrodlo-ue-spolka-corka-funduszu-euro-na-ratowanie-bankow-spoza-strefy/cxy2g,Źródło UE: spółka-córka funduszu euro na ratowanie banków spoza strefy,"Aby zapewnić krajom spoza strefy euro zabezpieczenie w razie konieczności ratowania banków może być utworzona spółka-córka funduszu ratunkowego eurolandu - wskazało w środę unijne źródło. Chodzi o kraje, które przystąpią do wspólnego nadzoru bankowego EBC.",    ,,
https://wiadomosci.onet.pl/swiat/zrodla-unijne-ue-wzywa-cypr-do-zamrozenia-kapitalu-w-bankach/3ktvc,Źródła unijne: UE wzywa Cypr do zamrożenia kapitału w bankach,"Unia Europejska chce przekonać cypryjski rząd, aby w celu uniknięcia bankructwa zamroził kapitał w bankach - poinformowało agencję AFP unijne źródło zbliżone do negocjatorów.",       ,,
https://wiadomosci.onet.pl/kraj/przejecie-bph-przez-pzu-jeszcze-w-tym-roku/c53ftt,PZU chce przejąć Bank BPH jeszcze w tym roku,Największy polski ubezpieczyciel chce się porozumieć z amerykańską grupą GE i przejąć należący do niej Bank BPH. O planach zakupu PZU poinformował w poniedziałek prezes Andrzej Klesyk. Do transakcji przejęcia BPH ma dojść jeszcze w tym roku.,    ,,
https://wiadomosci.onet.pl/kraj/ofiary-amber-gold-za-czym-kolejka-ta-stoi/md0rd,Ofiary Amber Gold: za czym kolejka ta stoi,"Prawie 13 tysięcy oszukanych przez Amber Gold nie dostało na razie ani grosza. Jak zauważa ""Puls Biznesu"" dostaną niewiele i nie wszyscy. W kolejce do skromnej masy upadłościowej stoją ostatni.",   ,,
https://wiadomosci.onet.pl/kraj/pwc-82-proc-polakow-nie-planuje-wziecia-kredytu-konsumpcyjnego/k6ryz,PwC: 82 proc. Polaków nie planuje wzięcia kredytu konsumpcyjnego,"82 proc. Polaków nie planuje wzięcia kredytu konsumpcyjnego w ciągu najbliższego roku. Jednocześnie tyko 30 proc. uważa, że kredyty będą trudniej dostępne w najbliższych miesiącach - wynika z zaprezentowanego we wtorek badania PwC.",    ,,
https://wiadomosci.onet.pl/swiat/cypr-zgodzil-sie-na-sprzedaz-greckich-filii-cypryjskich-bankow/z1gbk,Cypr zgodził się na sprzedaż greckich filii cypryjskich banków,Cypr osiągnął z Grecją porozumienie w sprawie sprzedania greckich filii cypryjskich banków - poinformował w piątek urząd prezydenta Cypru., ,,
https://wiadomosci.onet.pl/unijny-cios-we-frankowiczow-decyzja-ts-w-sprawie-kredytu-walutowego/88cyrs,Unijny cios we frankowiczów,"Rzecznik generalny Trybunału Sprawiedliwości UE uznał, że kredyt walutowy nie powinien być traktowany jak instrument finansowy. Ta decyzja może ograniczyć możliwości frankowiczów.",      ,,
https://wiadomosci.onet.pl/grecja-niewyplacalna-pierwszy-kraj-rozwiniety-zalegajacy-mfw-z-platnosciami/1pcbrd,Grecja niewypłacalna. Pierwszy kraj rozwinięty zalegający MFW z płatnościami,"Grecja jest niewypłacalna - do północy z wtorku na środę rząd w Atenach nie spłacił raty pożyczki należnej Międzynarodowemu Funduszowi Walutowemu (MFW). Grecja stała się tym samym pierwszym krajem uprzemysłowionym, który zalega z płatnościami w stosunku do funduszu - potwierdził rzecznik tej instytucji.",             ,,
https://wiadomosci.onet.pl/swiat/bank-credit-suisse-zaplaci-26-mld-dolarow-kary/0rly1,"Bank Credit Suisse zapłaci 2,6 mld dolarów kary","Credit Suisse, jeden z największych szwajcarskich banków, przyznał się, że pomagał w unikaniu płacenia podatków przez zamożnych Amerykanów i zgodził się zapłacić rządowi USA 2,6 mld dolarów kary - poinformował w poniedziałek Departament Sprawiedliwości.",   ,,
https://wiadomosci.onet.pl/kraj/grabowski-organy-podatkowe-musza-wiedziec-wiecej-od-polskich-bankow/pe26c,Grabowski: organy podatkowe muszą wiedzieć więcej od polskich banków,"Ministerstwo Finansów chce rozszerzyć dostęp do tajemnicy bankowej, bo obecnie więcej danych może uzyskać z banków zagranicznych niż z polskich - poinformował wiceminister finansów Maciej Grabowski w odpowiedzi na poselską interpelację.",          ,,
https://wiadomosci.onet.pl/swiat/zmiana-w-cypryjskim-podatku/4fyj6,Zmiana w cypryjskim podatku,"Na Cyprze nie będzie podatku dla oszczędności poniżej 20 tysięcy euro - zdecydował tamtejszy rząd. Według projektu ustawy, który został już przesłany do parlamentu, a do którego dotarł Reuters, oszczędności powyżej 20 tysięcy euro zostaną uszczuplone na rzecz fiskusa o 6,75 procent. Powyżej 100 tysięcy euro, jednorazowa danina wyniesie 9,9 procent.",   ,,
https://wiadomosci.onet.pl/swiat/le-point-strefa-euro-piec-lat-po-wybuchu-kryzysu/tydk9,"""Le Point"": strefa euro pięć lat po wybuchu kryzysu","""Le Point"" podsumowuje w swym najnowszym wydaniu zmiany, jakie nastąpiły w strefie euro i na świecie w ciągu pięciu lat od wybuchu kryzysu finansowego. UE musi się bardziej zintegrować, lub nie przetrwa - konkluduje francuski tygodnik.",             ,,
https://wiadomosci.onet.pl/kraj/krezusi-branzy-bankowej/cz6f5,Krezusi branży bankowej,"Najlepiej opłacany prezes polskiego banku zarobił w 2012 roku ponad 4,5 mln zł - czytamy w „Rzeczpospolitej”.", ,,
https://wiadomosci.onet.pl/kraj/commerzbank-chce-rozwijac-bre-bank-organicznie/8qnm1g,Commerzbank chce rozwijać BRE Bank organicznie,"Commerzbank nie zamierza sprzedawać BRE Banku i chce rozwijać swoje polskie aktywo organicznie, poinformował szef Commerzbanku Martin Blessing w rozmowie z ""Parkietem"".",     ,,
