Marek Chrzanowski kłamał. Wykazał to wariograf,"O szczegółach aktu oskarżenia przeciw b. szefowi Komisji Nadzoru Finansowego Markowi Chrzanowskiemu pisze czwartkowa ""Gazeta Wyborcza"". Według gazety, Chrzanowskiemu oprócz nagrania rozmowy z Leszkiem Czarneckim zaszkodziło badanie wariografem.","""Korupcyjna rozmowa odbyła się pod koniec marca 2018 r. Czarnecki nagrał spotkanie z szefem KNF, ale na taśmie nie ma zasadniczego fragmentu. Gdy Chrzanowski określa kwotę łapówki, nie mówi tego, lecz na kartce zapisuje: 1 proc. Potem kartkę niszczy"" - przypomina dziennik. Po roku katowicki wydział Prokuratury Krajowej zakończył śledztwo przeciwko Chrzanowskiemu. Według gazety, Chrzanowski, który nie kwestionował treści rozmowy, ale tłumaczył, że nie popełnił przestępstwa i nie było żadnego zapisu o jednym procencie, nie przeszedł pozytywnie badania wariografem w tej sprawie. ""Marek Chrzanowski, b. szef KNF, kłamał, gdy mówił, że nie składał korupcyjnej propozycji bankierowi Leszkowi Czarneckiemu. Wykazało to m.in. badanie wariografem"" - informuje dziennik, powołując się na stwierdzenia z aktu oskarżenia przygotowanego przez katowicki wydział zamiejscowy Prokuratury Krajowej. Podczas badania wariografem Chrzanowski reagował w sposób ""jaki zwykle obserwuje się u osób odpowiadających nieszczerze"". Ponadto, jak czytamy w akcie oskarżenia, który cytuje ""Wyborcza"", cztery testy wariografem wraz z obserwacją biegłego ""uzasadniają podejrzenie nieudolnych prób intencjonalnego zniekształcania rejestrowanych danych"". Biegli uznali, że rozmowa z marca 2018 r. jest autentyczna i nikt nie ingerował w nagranie. Ponadto, zeznania Czarneckiego uwiarygadnia fragment rozmowy telefonicznej nagrany tuż po spotkaniu z Chrzanowskim. Okazuje się, że Czarnecki nie wyłączył dyktafonu. Wsiadając do samochodu, zadzwonił do kogoś i powiedział: ""Powiem ci, byłam na innej planecie"". To nagranie prokurator uznał za dowód w sprawie. Były szef KNF Marek Chrzanowski został zatrzymany 27 listopada 2018 r. W śląskim wydziale Prokuratury Krajowej usłyszał zarzut przekroczenia uprawnień w związku z rozmową z właścicielem Getin Noble Banku Leszkiem Czarneckim, na którym omawiano przebieg postępowania KNF w sprawie programu naprawczego tego banku. Czarnecki, który nagrał tę rozmowę, na początku listopada 2018 r. złożył doniesienie w prokuraturze, a 19 listopada przez 12 godzin składał w niej zeznania. W marcu 2018 r. ówczesny przewodniczący KNF zaoferował Czarneckiemu przychylność dla Getin Noble Banku w zamian za około 40 mln zł - miało to być wynagrodzenie dla wskazanego przez szefa KNF prawnika. Czarnecki nagrał rozmowę, jednak w nagraniu nie znalazła się wypowiedź Chrzanowskiego o tej kwocie. Według biznesmena szef KNF pokazał mu kartkę, na której napisał ""1 proc."", co miało stanowić część wartości Getin Noble Banku ""powiązaną z wynikiem banku"". Źródło: ""Gazeta Wyborcza"", PAP, Onet",Marek Chrzanowski,
"""Oddać tyle, ile pożyczyli"". ""Frankowi"" prawnicy mówią, co wynika z głośnego wyroku w sprawie Dziubaków","Wyrok ws. państwa Dziubaków jest przełomem raczej psychologiczno-medialnym niż prawnym, ale wywrze wpływ na myślenie wielu sędziów w Polsce – mówi o wyroku czworo prawników, którzy reprezentują frankowiczów w sporach z bankami.","Rok 2020 rozpoczął się od mocnego akcentu. 3 stycznia sędzia warszawskiego SO Kamil Gołaszewski orzekł o unieważnieniu umowy kredytowej p. Dziubaków. Wyrok nie jest wprawdzie prawomocny, nie ma jeszcze jego pisemnego uzasadnienia – ale było i jest jasne, że to zdecydowanie najgłośniejsza sprawa na tym polu w ostatnich miesiącach. Doświadczenia Justyny i Kamila Dziubaków są typowe dla tysięcy innych frankowiczów. W 2008 r. małżeństwo zaciągnęło w Raiffeisen Banku kredyt hipoteczny na 40 lat. Kredyt był udzielony w PLN, a indeksowany do franka szwajcarskiego. Zapisy umowne dot. indeksacji do waluty bank skonstruował tak, że mógł najpierw przeliczyć realnie pożyczoną klientom kwotę w PLN na CHF po jednostronnie ustalonym kursie (kupna). Następnie, w odniesieniu do tak określonego salda kredytu, bank ustalał, także jednostronnie (własny kurs sprzedaży), wysokość rat. Innymi słowy: przyznał sobie prawo do jednostronnego ustalania, ile kredytobiorcy są mu winni. W okresie boomu kredytowego (2005-2008) na podobnym mechanizmie oparto w Polsce tysiące umów kredytów indeksowanych do CHF. Czyli tych, które (wraz z denominowanymi – to nieco inna konstrukcja) powszechnie i skrótowo nazywa się dziś ""frankowymi"". Jeśli chodzi o szczegóły, mechanizm przyjmował różny kształt w różnych wzorcach umownych różnych banków – ale nieuczciwa zasada pozostawała podobna. Kolejne skoki kursu CHF przyczyniły się do tego, że kredyt Dziubaków rósł, zamiast maleć. Przez mniej więcej dekadę oddali ok. 240 tys. zł, a saldo ich zadłużenia według banku wynosiło nadal ponad pół miliona złotych. Dziubakowie poszli do sądu, domagając się unieważnienia umowy – właśnie w odniesieniu do zapisów dotyczących niedozwolonej indeksacji. Sąd miał zbadać, czy te zapisy umieścił w umowie bank i czy kształtują one ""prawa i obowiązki [powodów] w sposób sprzeczny z dobrymi obyczajami"" i ""rażąco naruszają ich interesy"". Gdyby tak było – sąd musiałby usunąć te zapisy z umowy, a całą jej resztę utrzymać w mocy (to skutek wynikający zarówno z europejskiej Dyrektywy 93/13, jak i przepisów polskiego KC, które stanowiły jej implementację). Gdyby jednak ""okrojonej"" umowy nie dało się utrzymać, trzeba by było stwierdzić jej nieważność. Sędzia Gołaszewski miał m.in. wątpliwości, czy ew. upadek umowy będzie dla Dziubaków korzystny i czy w takiej sytuacji można wykorzystać do jej ewentualnego ""załatania"" inne przepisy krajowe. Zwrócił się więc z pytaniami prejudycjalnymi do Trybunału Sprawiedliwości Unii Europejskiej. Wielu innych polskich sędziów orzekających w sprawach ""frankowych"" wstrzymało swoje postępowania, czekając na reakcję TSUE w tej sprawie. Wykładnia Trybunału okazała się zasadniczo korzystna dla frankowiczów. Sąd Okręgowy, który się na niej oparł, uznał w efekcie, że umowę należy unieważnić. Frankowicze uznali i orzeczenie TSUE, i wyrok sędziego Gołaszewskiego za olbrzymi sukces. Media mówiły o nim, jak o pewnej sensacji. Niejednoznacznie przyjęła wyrok opinia publiczna, od lat straszona przez bankowców, że wyroki sądowe na korzyść frankowiczów pociągną za sobą krach w polskim systemie bankowym. Co się właściwie stało w sprawie p. Dziubaków? Co z tego orzeczenia będzie dla innych frankowiczów wynikać? Co na to banki? O to zapytałem moich rozmówców. Raczej symbol niż przełom. Jeśli zaś chodzi o stronę prawną – żadna rewolucja – mówią zgodnie o tym wyroku. Adw. Joanna Wędrychowska wyjaśnia, że już październikowa odpowiedź TSUE na pytania prejudycjalne, która była przygrywką do orzeczenia, nie była dla zorientowanych zaskoczeniem. – Opierała się na tym, co Trybunał mówi o ochronie konsumenta od jakichś 10 lat. Jedyną nowością jest to, że odniesiono to do polskiego porządku – tłumaczy. O symbolicznym wymiarze tego odniesienia mówi mi też dr Jacek Czabański: – Otrzymaliśmy czytelny dowód, iż przepisy ochrony konsumenta w UE dotyczą także konsumentów w Polsce i że mają zastosowanie także do sytuacji frankowiczów. Prawnicy podkreślają, że sam sędzia Gołaszewski wcześniej unieważnił co najmniej kilkanaście (niektórzy mówią o kilkudziesięciu) umów frankowych. – Wiele podobnych orzeczeń zapadało już wcześniej, także w sądach apelacyjnych, które dla orzecznictwa są ważniejsze – zwraca uwagę Czabański. Zdaniem moich rozmówców nie bez znaczenia jest psychologiczno-medialny efekt tego wyroku. Ośmieli on innych sędziów. Adw. Teresa Majewska tłumaczy to tak: – Sędziów, którzy mieli w tej sprawie jasny i wyrobiony pogląd, było niewielu. Teraz pozostali zyskają pewność, że właśnie w taki sposób można orzekać. Rozmówcy podzielają pogląd, że polski wymiar sprawiedliwości długo sobie ze sprawami frankowymi nie radził. Zdaniem Czabańskiego sądy przez kilka lat błądziły, a przykładał do tego rękę także Sąd Najwyższy. Teresa Majewska mówi, że to wynikało z niewiedzy. – Problem ""frankowy"" to pierwsza sytuacja, w której polscy konsumenci zaczęli powoływać się masowo na ochronę praw konsumentów wynikającą z unijnej Dyrektywy 93/13. Sądy nie znały zbyt dobrze ani samej dDyrektywy, ani powiązanego z nią orzecznictwa TSUE. To się zmienia. Według dr. Mariusza Korpalskiego sprawie frankowiczów pośrednio przysłużył się spór o praworządność. – Polscy sędziowie ""nagle"" zaczęli przyjmować do wiadomości, że wyroki TSUE mają bezpośrednie zastosowanie w kraju, a sądy krajowe jako sądy unijne są związane wykładnią prawa unijnego. To były przyspieszone korepetycje z prawa UE – wyjaśnia. Czabański: – Wiedza sędziów i pełnomocników jest już na tyle duża, że o zwycięstwo klienta z bankiem jest łatwiej. Co nie oznacza, że są to postępowania łatwe, a tym bardziej krótkie. Kłopot z orzeczeniem w sprawie p. Dziubaków polega na tym, że sąd wprawdzie orzekł o nieważności ich umowy, jednak odmówił zasądzenia na ich rzecz kwot, które dotąd wpłacili na rzecz banku. A to dlatego że w sumie nie przekroczyły one wysokości udzielonego im kredytu. Kiedy więc odjąć od siebie dwa nienależne świadczenia (wypłacony kredyt po stronie banku kontra wpłacone raty i inne opłaty po stronie kredytobiorców), okazałoby się, że to oni nadal mają bankowi pewną kwotę do oddania. W tym przypadku chodzi o ok. 160 tys. zł. Tak w praktyce działa zastosowana przez sędziego Gołaszewskiego tzw. teoria salda. Rozmówców ten scenariusz dziwi. Czabański: – Kiedy spojrzymy na orzecznictwo czy komentarze do Kodeksu Cywilnego, to teoria salda pojawia się tam w przypisie jako coś jednoznacznie odrzucanego – a jednak niektóre składy, tak jak w tym przypadku, się do niej odwołują. Mariusz Korpalski wskazuje, że wszystkie przepisy Kodeksu Cywilnego odwołują się przy okazji takich rozliczeń (tj. kiedy strony mają sobie nawzajem zwrócić świadczenia) do tzw. teorii dwóch kondykcji. Każda ze stron musi wówczas podnieść osobne roszczenie. Ale, jak mówi Korpalski, w takim scenariuszu w sprawach ""frankowych"" ujawnia się inny problem: - Może się okazać, że spora część roszczeń banku się przedawniła [trzyletni termin przedawnienia – przyp. red.], a więc bank nie odzyska całego wypłaconego kredytu. Niektórzy twierdzą, że to byłoby dla banków nadmiernie krzywdzące czy wręcz niezgodne z zasadami współżycia społecznego. Ja natomiast zajmuję się od ponad 20 lat obsługą prawną przedsiębiorców i z doświadczenia wiem, że banki w kontaktach z nimi same chętnie odwołują się do takiego przedawnienia, kiedy tylko jest to w ich interesie. Wobec frankowiczów też są w sądach bezwzględne – każdy kij ma dwa końce. Joanna Wędrychowska: – Teoria salda oznacza, że sąd niejako ""z automatu"" staje na straży niezgłoszonego przez bank roszczenia. Bank jest profesjonalistą, zatrudnia renomowanych radców prawnych, sam może tu zadbać o swój interes. Teresa Majewska: – Rozstrzyganie w oparciu o teorię salda służy interesom banków – konsumenci tracą swoje uprawnienie do odsetek za lata procesu, a banki nie ryzykując odsetkami, mogą bezkarnie przeciągać procesy i to robią. W grudniu jeden z sądów skierował do Sądu Najwyższego pytanie prawne w celu wyjaśnienia tej kwestii. Moi rozmówcy zgadzają się, że orzecznictwo powinno wyjaśnić tę wątpliwość jak najszybciej – ale ich zdaniem odpowiedź SN to kwestia miesięcy, może nawet roku. Joanna Wędrychowska mówi, że to wada orzeczenia w sprawie Dziubaków. Inni moi rozmówcy przyznają, że tę sprawę trudno uznać za zakończoną. Nie tylko zresztą z tego powodu. Od październikowego orzeczenia TSUE w narracji sektora bankowego pojawia się zapowiedź, że klienci danego banku, którzy zdołają doprowadzić umowę do unieważnienia, będą przezeń pozywani o wynagrodzenie za korzystanie z kapitału. Przykładowe ""wyliczenia"" takiego wynagrodzenia przedstawili na rozprawie p. Dziubaków pełnomocnicy Raiffeisena. W środowisku kredytobiorców odebrano to jako groźbę i próbę szantażu. – To coś w rodzaju komunikatu od banku: jak nam wytoczysz sprawę, to nie wyjdziesz z sądu przez lata, a nawet jak wygrasz, to jeszcze my cię pozwiemy – mówi Joanna Wędrychowska. Zdaniem Teresy Majewskiej banki wytoczyły tego rodzaju działa tuż po październikowym wyroku TSUE – w żadnym wcześniejszym piśmie czy dokumencie nie zetknęła się z takim pomysłem. – Banki oczekują, że kredytobiorca zrezygnuje ze złożenia pozwu, bo się wystraszy, że więcej straci niż zyska. Kwoty, które padają w tych ""straszących"" pismach oraz sposoby ich wyliczania, są absurdalne. Bank oblicza sobie ""wynagrodzenie"" tak, żeby nie tylko nie stracić na umowie, do której przecież sam wprowadził nieuczciwe zapisy, ale też próbuje przekonać sąd, że należy mu się za to dodatkowa ""nagroda"" – tłumaczy. Rozmówcy zgodnie zaznaczają, że nie widzą podstawy prawnej do takich roszczeń. – Ten temat to bajka o ""żelaznym wilku"". Chodzi o to, żeby ""dzieci się bały"" – pointuje ten wątek Korpalski. Pytamy czworo prawników o to, jak postrzegają dzisiejszą politykę banków wobec problemu ""frankowego"" i coraz liczniejszych spraw sądowych. Czabański: – Banki zachowywały się nieodpowiedzialnie, najpierw wprowadzając tego rodzaju produkt na rynek, a potem przez 10 lat chowając głowę w piasek. Zignorowały pierwsze wyroki Sądu Ochrony Konkurencji i Konsumentów, a potem torpedowały każdą próbę systemowego rozwiązania problemu ""frankowego"". Robią to w pewnym sensie nadal. Odnoszę wrażenie, że prezesi i zarządy próbują odwlec próbę zmierzenia się z problemem o kolejny kwartał czy półrocze, żeby tylko utrzymać krótkoterminowe wyniki finansowe. Wędrychowska tłumaczy, jak banki zniechęcają klientów do pójścia do sądu. – Kredytobiorca ma myśleć, że pozew nie jest dla niego. Kiedy się jednak decyduje, to się go ""zamęcza"". Klient ma odczuć, że sprawa będzie trwała długo i będzie drogo kosztować. Zdaniem Korpalskiego sektor bankowy nie tyle kwestionuje w tym momencie racje frankowiczów i ich podstawę prawną, co skupia się na tym, by jak najmniejsza ich liczba dochodziła tych racji w sądzie. – Im mniej, tym dla banków lepiej – mówi. – Dlatego najpierw same komplikują i przewlekają sprawy, a potem mówią, że są one skomplikowane i zajmują lata. Podaje najnowszy przykład: problemy z wydawaniem zaświadczenia o spłacie kredytu. – To jest jeden z najważniejszych dokumentów dla klienta, który chce obliczyć swoje roszczenie i iść do sądu. Banki mają obowiązek udostępniać takie informacje, ale utrudniają to i opóźniają – wyjaśnia Korpalski. Wędrychowska: – Jeden z banków napisał 170-stronicową odpowiedź na mój pozew, załączników dołączył chyba dwa razy tyle. Banki powołują też ""dyżurnych"" świadków – nie mają oni pojęcia o danej sprawie, nie mieli styczności z klientami-powodami. Te zeznania mają tylko przeciągać postępowanie. Jacek Czabański dziwi się, że KNF i UOKiK tolerują ten stan rzeczy: – Klauzule indeksacyjne zastosowane przez banki w setkach tysięcy szablonowych umów są jednoznacznie uznawane przez sądy za nieuczciwe, a jednak te umowy dalej funkcjonują w obrocie. Gdyby nadzór reagował na to bardziej stanowczo, banki rozważyłyby przynajmniej proponowanie klientom sensownych ugód. Zwraca też na to uwagę Mariusz Korpalski: umowy ""frankowe"" polskich banków były sporządzane według kilkunastu wzorców, dobrze już dziś znanych prawnikom. Jego zdaniem są to sprawy mniej skomplikowane niż się powszechnie uważa, ale sądom nieraz brakuje ""cywilnej odwagi"" i z tego powodu gmatwają proste w świetle prawa zagadnienia. – Wiele zapadłych już wyroków wprost odwołuje się do przekonania, że gdyby orzeczenie było zgodne z prawem, czyli korzystne dla klientów, to system bankowy by się zachwiał – to jest intelektualna kapitulacja wobec presji bankowego PR. Uważam inaczej: gdyby sądy konsekwentnie i jednolicie stosowały prawo polskie i unijne, to same by się odciążyły od kolejnych pozwów. A banki szybko by się zorientowały, że skończyło się łowienie ryb w mętnej wodzie – opowiada. Wskazuje też, że w nowej sytuacji banki zajęłyby się szukaniem realnych ugód z frankowiczami. I precyzuje: – Mówię o poważnych propozycjach, a nie o sytuacjach, w których klient próbuje odzyskać 100 tys. zł, a bank oferuje mu pięć i twierdzi, że to uczciwe. Zdaniem Jacka Czabańskiego w takich okolicznościach kredytobiorcy po prostu nie mają dziś innego wyjścia, niż szukać sprawiedliwości w sądach. Nawet z zastrzeżeniem, że przez lawinowy wzrost liczby pozwów terminy spraw stają się coraz bardziej odległe. Joanna Wędrychowska mówi, że po październikowym orzeczeniu TSUE oraz styczniowym wyroku w sprawie Dziubaków widoki dla frankowiczów są pozytywne, choć nadal niejednoznaczne. – Wcześniej sędziowie nie palili się do wydawania wyroków w tych sprawach. Teraz już nie obawiają się orzekać i raczej nie mają wątpliwości, że te umowy są wadliwe. Natomiast nadal nie ma jasnej odpowiedzi na pytanie, czy dominującym kierunkiem będzie ""odfrankowienie"" [usunięcie z kredytu indeksowanego klauzul indeksacyjnych, skutkiem czego staje się on kredytem w PLN oprocentowanym stawką LIBOR – przyp. red.], czy stwierdzenie nieważności całej umowy – tłumaczy prawniczka. - Każde z tych rozwiązań jest dla klienta jednoznacznie korzystne – zaznacza Mariusz Korpalski. Uzupełnia Teresa Majewska: – W Warszawie, w której rozgrywa się spora część procesów, większość sędziów waha się właściwie tylko między nieważnością umowy a jej „odfrankowieniem”. Mniej danych mamy z mniejszych ośrodków, ale i tam widać, że sądy po październikowym orzeczeniu TSUE wzywają strony do aktualizacji stanowisk albo już zaczynają orzekać w duchu Dyrektywy 93/13. To oznacza, że wyrok TSUE został przyjęty do wiadomości, dochodzą też informacje o szkoleniach sędziów z prawa unijnego. To dobrze wróży. Mariusz Korpalski wskazuje na koniec na jeden z najważniejszych skutków, które już wynikają z wyroku w sprawie p. Dziubaków i które dotyczą potencjalnie wszystkich frankowiczów: – Klienci mają oddać bankowi tyle, ile od niego pożyczyli. Nie jakieś horrendalne kwoty, które bank wyliczył sobie sam.",,
Sprawa Durczoka. Czy przy podpisywaniu weksla powinien być pracownik banku?,"- Dla ważności weksla nie jest wymagane, by był on podpisywany w obecności wierzyciela, czyli np. banku. To jest tylko kwestia, jakie wierzyciel ma zaufanie do dłużnika - podkreślają w rozmowie z Onetem eksperci.","Nie milkną echa sprawy Durczoka. Dziennikarz usłyszał zarzut podrobienia weksla i dokumentów towarzyszących zabezpieczeniu kredytu hipotecznego na blisko 3 mln zł. Durczok miał sfałszować podpis żony na wekslu. Sprawa wyszła na jaw, gdy bank zgłosił się do byłej żony dziennikarza z wezwaniem do wykupu weksla z powodu nieuiszczenia należności przez kredytobiorcę. Durczokowi grozi nawet do 25 lat więzienia. Niektórzy zastanawiają się, jak to możliwe, że przy podpisywaniu weksla przez Durczoka nie był obecny pracownik banku. Pytają, czy weksel podpisany bez obecności wierzyciela jest ważny. - Nie ma obowiązku pod względem prawnym, aby wierzyciel był przy podpisywaniu weksla. Bank jest wierzycielem, jak każdy inny. I każdy może przyjąć weksel, który ktoś mu przynosi już podpisany. To jest tylko kwestia, jakie wierzyciel ma zaufanie do dłużnika - mówi Onetowi Lech Malinowski z Kancelarii Prawa Wekslowego i Gospodarczego Remitent. - Wiadomo jednak, że banki mają swoje regulacje wewnętrzne, które mogą polegać na tym, że bank wymaga od swojego pracownika, aby np. był obecny przy podpisywaniu takiego weksla - dodaje ekspert, który Malinowski zwraca jednak uwagę, że banki działają nie tylko za pośrednictwem swoich pracowników w oddziałach, ale również mają doradców mobilnych, czy działające w ich imieniu firmy zewnętrzne. - Jeżeli przychodzi klient do banku, to rzeczywiście można przypilnować, aby ten weksel został podpisany w placówce. Ale jeżeli bank działa np. przez zewnętrzną firmę, wiele zależy tutaj od mobilnego doradcy. - Jeśli jest tak, że bank zobowiązuje swoich pracowników, aby byli obecni przy podpisywaniu weksli, wówczas możemy mówić jedynie o odpowiedzialności pracownika wobec pracodawcy (banku) za nierzetelne wykonywanie swoich obowiązków, pozostaje to jednak bez wpływu na ważność samego weksla - dodaje nasz rozmówca. Malinowski raz jeszcze podkreśla, że dla ważności weksla nie jest wymagane, by był on podpisywany w obecności wierzyciela, czyli np. banku. - Weryfikacja ewentualnie odbywa się wtedy, kiedy wierzyciel będzie chciał dochodzić zapłaty. Tak jak w sytuacji z panem Durczokiem. Bank przyszedł do żony pana Durczoka, okazało się, że to nie ona podpisała. I konsekwencją tego jest, że bank nie może dochodzić roszczeń od tej pani. Przedstawiciel kancelarii Remitent zaznacza, że takie fałszerstwa podpisów na wekslach nie zdarzają się często. - Zdecydowana większość sporów wekslowych polega na tym, że podpis jest prawdziwy, ale strony się kłócą, czy ta suma wpisana na wekslu in blanco jest zasadna, czy nie jest. Natomiast historie, że ktoś podrabia czyiś podpis na wekslu, należą do wyjątkowych sytuacji.",Mecenas Łukasz Isenko oraz dziennikarz Kamil Durczok,
Kolejne dymisje w zarządzie Banku Pekao SA,Wiceprezes zarządu Banku Pekao SA Michał Lehmann oraz członek zarządu Piotr Wetmański złożyli rezygnację - poinformował w piątek w komunikacie Bank Pekao SA.,"Jak czytamy, w dniu 29 listopada 2019 r. ""Michał Lehmann oraz Pan Piotr Wetmański złożyli rezygnacje, odpowiednio, z funkcji Wiceprezesa Zarządu Banku oraz Członka Zarządu Banku, jak też ze składu Zarządu Banku"". Dodano, że rezygnacje zostały złożone ze skutkiem natychmiastowym i nie zawierały przyczyn ich złożenia. Zakomunikowano, że Rada Nadzorcza, powołała na funkcję wiceprezesa zarządu Marcina Gadomskiego. Zaznaczono, że warunkiem powołania jest uzyskania zgody Komisji Nadzoru Finansowego.",,
Z-ca Rzecznika Praw Obywatelskich o orzeczeniu TSUE ws. frankowiczów: Bardzo miękkie. Będziemy próbowali walczyć o stanowisko prokonsumenckie,Trybunał Sprawiedliwości Unii Europejskiej wydał orzeczenie w sprawie hipotek frankowych. Co oznacza dla frankowiczów? - Wiele będzie zależało od indywidualnej sytuacji konkretnego sporu i oceny prawnej poszczególnych elementów umowy dokonywanej przez sąd - studzi nastroje w rozmowie z Onetem z-ca Rzecznika Praw Obywatelskich dr Maciej Taborowski.,"Pierwszy odbiór decyzji TSUE wywołał wiele optymizmu i w mediach pojawiły się określenia mówiące o ""otwieraniu szampanów"" przez frankowiczów. - Analiza na podstawie komunikatu prasowego jest obarczona dużym ryzykiem błędu. Dlatego zapoznaliśmy się z całym wyrokiem i przeanalizowaliśmy go szczegółowo - mówi dr Maciej Taborowski. - TSUE jest związany treścią zadanych pytań prejudycjalnych i orzeka w tych ramach. W związku z tym wyrok odnosi się do konkretnych pytań i konkretnej sytuacji państwa Dziubaków, którzy mają kredyt indeksowany w walucie szwajcarskiej. Oni żądają unieważnienia umowy przed sądem, bo uważają, że to unieważnienie jest dla nich korzystne. Ta konkretna sytuacja jest bardzo ważna, bo wyrok TSUE jest bezpośrednio powiązany właśnie z nią - tłumaczy Zastępca Rzecznika Praw Obywatelskich. Czy pozostali kredytobiorcy mogą zinterpretować wyrok na swoją korzyść? - Wiele będzie zależało od indywidualnej sytuacji konkretnego sporu i oceny prawnej poszczególnych elementów umowy dokonywanej przez sąd - odpowiada dr Taborowski i dodaje, że ""sądy polskie muszą zachować ostrożność i czujność, bo jest wiele ścieżek, którymi można podążyć po tym wyroku"". - Dla tych frankowiczów, którzy mają kredyt indeksowany we franku i dla których korzystne byłoby unieważnienie umowy i tego się domagają, orzeczenie TSUE jest dużą pomocą. Moim zdaniem jednak, wskazuje ono, że sąd krajowy powinien jednak stanąć na stanowisku, że ta umowa jest nieważna. W tym sensie rzeczywiście ci konkretni frankowicze mogą ""otwierać szampany"". - podkreśla jednak. Zdaniem zastępcy RPO, ""Jeśli stwierdzimy, że obiektywnie nie da się utrzymać umowy, to zgodnie z tym orzeczeniem TSUE to od woli frankowicza zależy, co dalej zrobić"". - To także ich zwycięstwo, bowiem sąd nie może na siłę ratować umowy. Pojawia się tutaj stwierdzenie TSUE: ""frankowiczu, to ty decydujesz"" - zaznacza prawnik. Jak Zastępca Rzecznika Praw Obywatelskich ocenia wpływ wyroku na frankowiczów? - Ogólna ocena jest taka, że jest to bardzo wyraźny krok na rzecz upodmiotowienia frankowicza-konsumenta i urzeczywistnienia ochrony, jaka mu przysługuje. To jego wola będzie decydująca w wielu względach. Pamiętajmy jednak, że TSUE nie może o tym przesądzić, bo nie wie, jakie są przepisy prawa krajowego. Orzeczenie jest bardzo miękkie. Będziemy próbowali walczyć o stanowisko prokonsumenckie. Prawnik zapewnia, że konsumenci mogą się zgłaszać do urzędu po pomoc. - Od 2016 roku prowadzimy akcje informacyjne. Regularnie instruujemy osoby, które mają problemy z kredytem. Uczestniczymy w sprawach, możemy także wnosić skargi. Mamy możliwość wzięcia w obronę ludzi, poinstruować, szczególnie że w sprawach z bankami bardzo często nie wiedzą nawet, od czego zacząć. Po pomoc można zgłosić się, chociażby przez stronę internetową. Trybunał Sprawiedliwości Unii Europejskiej odpowiadał na pytania prejudycjalne Sądu Okręgowego w Warszawie, który rozpoznaje sprawę państwa Dziubaków dotyczącą zawartego przez nich kredytu indeksowanego do franka szwajcarskiego. Warszawski sąd zapytał, jak powinien postąpić, jeśli stwierdzi w konkretnej umowie kredytowej zapis niedozwolony (czyli klauzulę/postanowienie niedozwolone/abuzywne). Czy taka umowa może być „naprawiona” (uzupełniona w określony sposób) czy też należy ją unieważnić? TSUE przedstawił argumentację, która uzupełnia jego wcześniejsze orzeczenia i wskazał sądom krajowym w całej Unii, czym powinny kierować się w podobnych sprawach. TSUE powtórzył swoje wcześniejsze stanowisko, że po usunięciu klauzuli niedozwolonej umowa może nadal obowiązywać, jeżeli jest to zgodnie z przepisami prawa krajowego. Jeśli wadliwej umowy, zgodnie z prawem krajowym nie da się utrzymać, sąd krajowy może zastąpić niedozwoloną klauzulę, którą z umowy wykreśla, tzw. przepisem dyspozytywnym prawa krajowego. Jest to taki przepis, który w szczegółowy sposób określa prawa i obowiązki stron. Tylko co do takich przepisów prawo unijne zakłada, że nie są one abuzywne. Sąd nie może natomiast zastąpić niedozwolonego postanowienia ogólnymi przepisami prawa krajowego, które odwołują się do zasad słuszności czy ustalonych zwyczajów. Uzupełnienie umowy jest możliwe tyko wówczas, gdy bez uzupełnienia umowa nie może dalej istnieć, a jej upadek jest szczególnie niekorzystny dla konsumenta. TSUE wskazał, sąd krajowy powinien stwierdzić, czy upadek umowy niesie ze sobą szczególnie niekorzystne konsekwencji dla konsumenta na moment rozpoczęcia sporu z przedsiębiorcą (bankiem), a nie na moment zawarcia umowy. Tylko takie podejście pozwala bowiem na skuteczne zabezpieczenie interesów konsumenta. Trybunał podpowiada sądom, że jeśli klauzula abuzywna dotyczy głównego przedmiotu umowy (a tak jest w sprawie państwa Dziubaków), wątpliwe jest, czy można utrzymać taką umowę. Nie da się bowiem usunąć mechanizmu indeksacji oraz różnic kursów walutowych i jednocześnie utrzymać umowy w mocy. TSUE wskazuje więc, że polski sąd powinien rozważyć unieważnienie umowy. Nie może to być jednak czynność automatyczna – konieczna jest zgoda kredytobiorcy i to zgoda dobrowolna i świadoma. To na polskim sądzie ciąży zadanie wyjaśnienia konsumentowi wszystkich konsekwencji ewentualnego unieważnienia umowy. To oznacza, że Trybunał dopuszcza możliwość unieważnienia umowy, jeżeli takie rozwiązanie jest dla konsumenta do zaaprobowania lub po prostu konsument o to wnosi. Klient banku musi jednak rozumieć, z jakimi konsekwencjami wiąże się dla niego stwierdzenie nieważności umowy. Trybunał stwierdza, że sąd powinien uszanować wolę konsumenta, który woli nie powoływać się na europejski system ochrony. Wzajemne rozliczenie świadczeń stron powinno nastąpić wedle ustawodawstwa krajowego, z uwzględnieniem zasad ochrony konsumenta, wynikających z prawa europejskiego, które oczekuje, że ochrona na poziomie krajowym będzie skuteczna.",dr Maciej Taborowski,
The Best of Onet na weekend. Najciekawsze materiały mijającego tygodnia,Przedstawiamy najciekawsze materiały opublikowane w Onecie w mijającym tygodniu. Przegapiłeś jeden z nich? Nic straconego. Zapraszamy do lektury.,"Poniższy tekst to, spisana przez byłego redaktora POLITICO Magazine Garretta M. Graffa, relacja uczestników dramatu z 11 września 2001 r., którzy opowiadają o losie czwartego z porwanych tego dnia samolotów, lecącym w stronę Białego Domu. Wiceprezydent Dick Cheney wydał zgodę na zestrzelenie go, choć na pokładzie było kilkudziesięciu cywilów. Przeczytaj cały tekst POLITICO! ""Leave the message – słyszałem raz za razem"". Ryszard Szurkowski po raz pierwszy opowiada o śmierci syna w ataku na World Trade Center. Przeczytaj cały tekst! - Na odprawie dowiedziałem się, że słynny „Masa” poszedł na współpracę, a my będziemy ochraniać jego i rodzinę. Dostaliśmy informację, że zagrożenie wobec nich jest bardzo duże, bo tamci już się na nich szykowali. Jak przyjechałem do ich domu, to właśnie się pakowali. Najbardziej w tym wszystkim było mi szkoda dzieci „Masy”. One nie były niczemu winne - opowiada były funkcjonariusz AT Jarosław ""Turecki"" w książce ""Antyterroryści. Polskie Elitarne Siły Specjalne w Akcji"". Przeczytaj cały tekst Mateusza Baczyńskiego i Janusza Schwertnera Sieć fejkowych kont na Twitterze, powiązanych z rzecznikiem prasowym i wysokimi rangą oficerami Żandarmerii Wojskowej, prowadziła zmasowany hejt przeciwko ofiarom mobbingu i molestowania w tej instytucji. Hejterzy ujawniali m.in. wrażliwe dane medyczne oraz niejawne informacje z toczących się śledztw. Sprawą zajmują się dwie prokuratury i Rzecznik Praw Obywatelskich. Przeczytaj cały tekst Edyty Żemły, Marcina Wyrwała i Pawła Ławińskiego – Tato, oni naprawdę byli zainteresowani tym, co my robimy. Słuchali nas i zadawali pytania. To chyba nie byli nauczyciele – dzieli się wrażeniami dwójka uczniów, którzy po latach w publicznej szkole poszli na rozmowę rekrutacyjną do placówki prywatnej. Oboje dostali się i od września będą się uczyć w ramach edukacji domowej. Państwowej, systemowej, mają już serdecznie dosyć - pisze dla ""Przeglądu"" Anna Brzeska. Przeczytaj cały tekst! - Nie czuję potrzeby, żeby lecieć do Paryża czy Londynu i kupić całą torbę ciuchów. Coraz rzadziej decyduję się na jakąś podróż, stałem się domatorem. Dojrzałem, cieszą mnie inne rzeczy, ale to chyba normalne - mówi Jacek Bąk w rozmowie z Onetem. Przeczytaj cały tekst Dariusza Farona! Poronienia, brak anestezjologii, zagrażające życiu powikłania. Dla wielu kobiet średniowiecza ciąża i poród okazywały się prawdziwym horrorem. Tym bardziej muszą zadziwiać przykłady władczyń, które wydały na świat największą liczbę potomków. Takich jak Anna Przemyślidka. Przeczytaj cały tekst! Pierwsze wrażenie możemy zrobić tylko raz. Mamy na to dosłownie kilka sekund (niektórzy mówią, że cztery, inni, że siedem, jeszcze inni, że 11). Co więcej, pierwsze wrażenie nie tak prosto później zmienić (szczególnie to nie najlepsze), dlatego warto wiedzieć, co robić, by od razu ludzie uznali nas za sympatycznych, uczciwych i godnych zaufania. Wprawdzie nie ma uniwersalnej metody na zrobienie dobrego wrażenia, ale mogą w tym pomóc psychologiczne triki, które przedstawiamy poniżej. Zwróćcie uwagę na ostatni - może was zaskoczyć. Przeczytaj cały tekst Moniki Mikołajskiej! Pycha, chciwość, nieczystość, zazdrość, nieumiarkowanie, gniew i lenistwo. Siedem grzechów głównych. Od wieków jeden z fundamentów chrześcijańskiej wiary i tradycji. A jak z nimi radzą sobie sami księża? Który z nich to największa pokusa? Wreszcie, jak żyć w samotności? To postanowił sprawdzić Paweł Reszka. Nie tylko porozmawiał z duchownymi, ale i na chwilę sam założył sutannę. Przeczytaj cały tekst! – Dni bez trupa zdarzały się rzadko. Jak nikt nie ginął, to wkradała się nerwowość. Niezły paradoks, nie? – mówi w cyklu ""Gry uliczne"" były szef Wydziału Zabójstw Komendy Stołecznej Policji, insp. Marek Dyjasz.",,
The Best of Onet na weekend. Najciekawsze materiały mijającego tygodnia,Przedstawiamy najciekawsze materiały opublikowane w Onecie w mijającym tygodniu. Przegapiłeś jeden z nich? Nic straconego. Zapraszamy do lektury.,"Ratujemy ludzi, ryzykując swoje życie. Jeśli chodzi o wyszkolenie, jesteśmy ewenementem na skalę światową. Tymczasem z naszych pensji trudno utrzymać rodzinę. Rząd nas nie dostrzega, bo jesteśmy garstką, a poza tym i tak nie zastrajkujemy. Gdy ktoś poprosi o pomoc, nigdy nie odmówimy. Przecież przysięgaliśmy. Przeczytaj reportaż Dariusza Farona o ratownikach TOPR. Mapkę, która pomogła elitarnej grupie płetwonurków odnaleźć ciało Piotra Woźniaka-Staraka, sporządził człowiek, który tamtej nocy brał udział w nocnych regatach. Jasnowidz Krzysztof Jackowski rzeczywiście sporządził aż dwie mapy, ale do niczego się nie przydały - ustalił Onet. Przeczytaj cały tekst Piotra Halickiego i Janusza Schwertnera. Trybunał Sprawiedliwości UE może już we wrześniu wydać orzeczenie, które umożliwi zmniejszenie poziomu zadłużenia posiadaczy kredytów we frankach. Ale wstrząs finansowy, wywołany takim wyrokiem, spowoduje gospodarcze i polityczne skutki na skalę ogólnokrajową więc banki i rząd powinny się dobrze na to przygotować – pisze dla POLITICO Maria Wilczek. Przeczytaj cały tekst tutaj. Poszkodowanych zostało co najmniej 50 par, które postanowiły skorzystać z usług Marcina B. przy organizacji ich wesela. Niektórzy mówią, że 50 to dopiero czubek góry lodowej. - Nie wszyscy pewnie już wiedzą, że ich wesele się nie odbędzie. Myślę, że tych osób będzie przybywać – mówi jedna z kobiet, przyszła panna młoda, która czuje się oszukana. Przeczytaj cały tekst Ewy Raczyńskiej. To jest zła wiadomość nie tylko dla przedsiębiorców, ale znacznie większej liczby podatników. Szeroko oprotestowany pomysł zniesienia limitu 30-krotności składek na ZUS został zapisany w projekcie budżetu na 2020 r. Ma dać rządowi dodatkowe 5 mld zł wpływów. ""To uderzy w najbiedniejszych"" - uważa Federacja Przedsiębiorców Polskich. Zmianom sprzeciwiają się także inne organizacje pracodawców oraz wielu ekspertów. Przeczytaj cały tekst Damiana Szymańskiego. - Kwestia resocjalizacji w zakładach karnych jest jak czarna dziura - podobno jest, ale nikt jej nie widział - pisze mężczyzna, który odbył karę więzienia i zdecydował się opowiedzieć nam, jak wygląda pobyt w takim zakładzie i życie po wyjściu. Przeczytaj cały tekst Dominika Pinkowskiego. Minimum 1,3 mld dolarów – tyle mogłaby kosztować Grenlandia, gdyby Dania była zainteresowana sprzedażą wyspy Stanom Zjednoczonym. Premier Mette Frederiksen powiedziała „nie”, więc Donald Trump odwołał zaplanowane na 2 września spotkanie. Co takiego skrywa w sobie Grenlandia, że prezydent USA chciał ją kupić? Okazuje się, że wieczna zmarzlina nie jest już wieczna i coraz chętniej odkrywa swoje bogactwa. Przeczytaj cały tekst Kamila Tureckiego. Świat obligacji mógłby się wydawać jednym z najnudniejszych tematów, o których można pisać. Państwa lub firmy się zadłużają. Ktoś ten dług kupuje i tyle. Nic jednak bardziej mylnego. Obecnie to najbardziej fascynujący i zarazem przerażający aspekt globalnej finansjery. Dlaczego? Ponieważ dożyliśmy czasów, kiedy to de facto inwestorzy dopłacają wielu krajom, aby się zadłużały. Obligacje o tzw. ujemnej rentowności sięgają rekordowej kwoty 17 bln dol., a to może zachwiać całym systemem finansowym, jaki obecnie znamy. Przeczytaj cały tekst Damiana Szymańskiego. – Nie mam do was pretensji, jeśli mam do kogoś, to do siebie, po drugie do Emilii. Robicie swoją robotę i ja to doceniam – mówił w piątek w rozmowie z Onetem sędzia Arkadiusz Cichocki. Potem zamilkł, nie odbierał telefonu, nie odpowiadał na SMS-y, nie autoryzował wywiadu. Nie wiadomo, gdzie przebywa.",TOPR,
The Best of Onet na weekend. Najciekawsze materiały mijającego tygodnia,Przedstawiamy najciekawsze materiały opublikowane w Onecie w mijającym tygodniu. Przegapiłeś jeden z nich? Nic straconego. Zapraszamy do lektury.,"Być może pozostałby jednym z wielu drobnych oszustów, którzy żerują na ludzkiej naiwności, gdyby nie pewien zbieg okoliczności. Los zetknął go z atrakcyjną blondynką Angeliką Jarosławską, która po ślubie z Egonem Sapiehą zaczęła tytułować się księżną. O Bogdanie Węgrzynku piszą dziennikarze Onetu Edyta Żemła, Kamil Dziubka i Marcin Wyrwał. Tegoroczna promocja oficerska w Akademii Wojsk Lądowych we Wrocławiu wisiała na włosku – dowiedział się Onet. Patenty oficerskie, które musi podpisać prezydent Andrzej Duda, na wiele tygodni utknęły w kancelarii premiera. Kiedy ten fakt wyszedł na jaw, na kampusie uczelni doszło do dantejskich scen. Nocą w kampusie zapłonęły ogniska, wybuchały petardy, z okien leciały słoiki z moczem. Choć uczelnia utraciła kontrolę nad wydarzeniami, nie wezwano Żandarmerii Wojskowej. Według naszego informatora, próbowano ""wyciszyć sprawę i uciąć jej łeb"". Więcej szczegółów w naszym tekście. Małżeństwo z dwójką dzieci wypoczywało w Zakopanem w apartamencie na Pardałówce. Fakt zgłoszenia przez nich usterek w obiekcie spotkał się z agresją i wyzwiskami ze strony właścicieli lokalu. ""Tygodnik Podhalański"" opublikował nagranie z wydarzenia. - Czujemy się oszukani, nie dość, że straciliśmy pieniądze, musieliśmy wynająć miejsca w hotelu. Jeszcze nikt nas nie potraktował w taki chamski sposób, a jeździmy z dziećmi po całej Polsce - mówi w rozmowie z tygodnikiem mężczyzna, który powiadomił o zajściu policję.  Przeczytaj artykuł i zobacz nagranie z tego zdarzenia. ""Ociepliłem postać Jarosława Kaczyńskiego"" - powiedział w wywiadzie dla ""Gazety Wyborczej"" Andrzej Grabowski, nawiązując do swojej roli w filmie ""Polityka"" Patryka Vegi. Zdradził, że zasadniczym warunkiem przyjęcia przez niego propozycji udziału w filmie było to, by produkcja nie była za bardzo komediowa. Jak podkreśla Grabowski, w filmie nie pada nazwisko Kaczyńskiego, ale ""prezes jest tylko jeden"". Polecamy więcej szczegółów w naszym materiale! Ivan Komarenko odniósł sukces z zespołem Ivan & Delfin. Po wylansowaniu hitu ""Czarne oczy"" i widowiskowym występie na Eurowizji piosenkarz postanowił odsunąć się w cień i zrezygnować z działalności w show-biznesie. Zobacz, jak obecnie wygląda życie gwiazdy? Polecamy artykuł Plejady 12-latka urodziła dziecko - ta wiadomość obiegła w ostatnim czasie wszystkie media. Jak podaje GUS, w 2018 roku w Polsce na świat przyszło 2017 dzieci, których matki nie osiągnęły jeszcze pełnoletności. - Nastoletnie matki przede wszystkim zmagają się ze stygmatyzacją, która wyklucza je z toku życia społecznego, mało kto się nad nimi pochyla, mają ogromne trudności z otrzymaniem pomocy – mówi Antonina Lewandowska. Przeczytaj artykuł o nastoletnich matkach. Na początku sierpnia media obiegła informacja o tragicznej w skutkach strzelaninie w supermarkecie sieci Walmart w El Paso w Teksasie. Zginęło 20 osób, kolejne 26 odniosło rany. Donald Trump zareagował komentarzem na Twitterze: ""to akt tchórzostwa"" - napisał. Kilka dni później spotkał się z poszkodowanymi w strzelaninie. Na jednej z fotografii - podczas spotkania w szpitalu - widać uśmiechniętą parę prezydencką - Donald Trump podnosi kciuk do góry, Melania trzyma na rękach małego chłopca. Dwumiesięczny Paul był świadkiem strzelaniny, w której zginęli jego rodzice. Zobacz nasz materiał i kontrowersyjną fotografię, która pojawiła się na Twitterze. 190,5 miliardów dolarów - na tyle szacowany jest majątek Waltonów, właścicieli sieci handlowej Walmart. To, według Bloomberga, daje im pierwsze miejsce na liście najbogatszych rodzin świata. I jak podkreśla agencja, w ciągu roku od publikacji poprzedniej edycji rankingu ich bogactwo rosło w niesamowitym tempie: 70 tys. dolarów na minutę, 4 mln dol. na godzinę, czyli ok. 100 mln dol. dziennie. Od czerwca 2018 r. wzbogacili się o ponad 39 miliardów dolarów. Przeczytaj cały materiał w ""Business Insider"". Karol Strasburger i Małgorzata Waremczuk wzięli ślub. Partnerka prezentera jest od niego młodsza o 37 lat. Uroczystość miała miejsce w poprzedni weekend i odbyła się w zupełnej tajemnicy. Przeczytaj więcej w materiale Plejady. Częstsze podawanie PIN, nawet przy niedużych transakcjach, oraz kod z SMS-em przy logowaniu do banku - to najważniejsze zmiany, które wejdą w życie od 14 września. Mają one zwiększyć bezpieczeństwo klientów - przypomina Wojciech Pantkowski ze Związku Banków Polskich.",Donald Trump,
Kredyt hipoteczny,"Kredyt hipoteczny to długoterminowy kredyt bankowy, zaciągnięty np. na potrzeby kupna lub wybudowania mieszkania, którego zabezpieczeniem jest hipoteka, ustanawiana na kupowanej nieruchomości. Ponadto kredytobiorca ręczy w tym przypadku również swoim majątkiem obecnym i przyszłym oraz swoimi dochodami obecnymi i przyszłymi. Hipoteka ustanawiana jest z chwilą dokonania wpisu w księdze wieczystej nieruchomości, wygasa natomiast wraz ze spłatą ostatniej raty kredytu.","Każdy z nas, niezależnie od wieku, marzy o własnym mieszkaniu. Dotyczy to szczególnie osób, które co miesiąc wykładają sporą sumę na wynajem pokoju lub mieszkania w dużych miastach. Dlatego zamiast wydawać pieniądze na comiesięczny czynsz i inne opłaty, lepiej spożytkować te pieniądze na inwestycję we własne mieszkanie. Jeśli nie dysponujemy odpowiednią sumą na kupno mieszkania, musimy skorzystać z długoterminowych kredytów hipotecznych, a pieniądze, które co miesiąc wydawaliśmy na wspomniane opłaty, będą nam służyć przy konieczności spłacania rat kredytu. Wyróżniamy kilka rodzajów kredytów. Są to między innymi: Od planów i starań uzyskania kredytu hipotecznego do otrzymania go jest jednak daleka droga. Nie jest to tak prosta ścieżka, jak w przypadku podjęcia pożyczki gotówkowej. Jest to niezwykle czasochłonny proces, obliczony na wiele kroków. Od wyboru odpowiedniego banku, przez podpisanie umowy przedwstępnej na mieszkanie lub dom, skompletowanie i złożenie wszystkich niezbędnych do przyznania kredytu dokumentów oraz oczekiwania na decyzję banku, po podpisanie umowy kredytowej i przyznanie kredytu. Najważniejszym punktem tej drogi, warunkującej to czy w ogóle rozpoczniemy walkę o przyznanie kredytu jest tzw. „zdolność kredytowa”, czyli swego rodzaju zdolność do spłacenia wszystkich rat kredytów w każdym z przewidzianych terminów. Nasza zdolność kredytowa determinuje wysokość przyznanego kredytu. Profesjonalnym obliczeniem tej sumy zajmuje się doradca kredytowy. Oprocentowanie kredytu hipotecznego to jeden z najważniejszych elementów, na który powinniśmy zwrócić baczną uwagę. W przypadku kredytu hipotecznego zazwyczaj występują dwa rodzaje oprocentowania: Otrzymanie kredytu hipotecznego wiąże się z konkretnymi wymogami ze strony banku. W 2014 roku Komisja Nadzoru Finansowego wprowadziła w życie Rekomendację „S”, która radykalnie zmieniła sposób udzielania kredytów. Według zaleceń KNF kredytobiorcy, zaciągając kredyt hipoteczny, muszą posiadać co najmniej 10 lub 20 proc. wkładu własnego (zależnie od banku). Dla wielu jest to kwota nie do zdobycia przy jednorazowej wpłacie. Jak można tego uniknąć? Co prawda wprowadzenie przez KNF takich obostrzeń sprawiło, że zarówno dla klienta, jak i banku, kredyty stały się o wiele bezpieczniejsze w spłacie, jednak sprawia to wielki kłopot kredytobiorcom. Istnieje kilka sposobów, pozwalających obejść ten przepis. Banki udzielające kredytów mogą bowiem uznać za wkład własny także inne wartości, takie jak np. zastaw działki, mieszkania czy też domu. Bank zapewne udzieli kredytu, jeśli wartość nieruchomości przekracza 10 lub 20 proc. wkładu własnego. Instytucje finansowe za wkład własny mogą uznać również środki pochodzące z likwidacji książeczki mieszkaniowej, zaliczkę wpłaconą w firmie deweloperskiej, jak również materiały zakupione na budowę konkretnej nieruchomości. Aby sprawdzić i porównać koszty, które kredytobiorca będzie musiał ponieść w przypadku spłaty kredytu hipotecznego w danym banku, najlepiej skorzystać z kalkulatora kredytu. Dzięki kalkulatorowi rat kredytu, narzędzie wykona za nas błyskawiczną (przybliżoną) symulację rzeczywistych kosztów kredytu, która ułatwi nam wybór najkorzystniejszej oferty. Do wyboru mamy sumę zobowiązania, jakie chcielibyśmy zaciągnąć, podzieloną przez liczbę lat spłaty kredytu wobec takich zmiennych jak: oprocentowanie, RRSO (rzeczywista roczna stopa oprocentowania) oraz prowizja.","Kredyt hipoteczny. Informacje, rodzaje",
Kredyt gotówkowy,"Kredyt gotówkowy to pożyczka pieniężna wypłacana w gotówce, udzielana przez banki oraz inne instytucje finansowe na dowolny cel konsumpcyjny. Przykładami kredytów gotówkowych są między innymi: kredyt lombardowy oraz kredyt studencki. Zazwyczaj banki udzielają kredytu gotówkowego na kwotę od 500 zł do 100 tys. złotych. Maksymalna kwota pożyczki to 200 tys. złotych.","Wyróżniamy dwa podstawowe rodzaje kredytów gotówkowych. Są to odpowiednio: Kredyty gotówkowe dzielą się również ze względu na walutę, na kredyty złotowe oraz te udzielane w obcej walucie. Forma wypłaty pieniędzy przez instytucje finansowe jest dowolna. Możemy wskazać numer rachunku bankowego kredytobiorcy lub dokonać wypłaty w kasie banku. Przykładem kredytu gotówkowego jest np. wspomniany kredyt lombardowy – udzielany przez lombard, pod zabezpieczenie w postaci papierów wartościowych, wszelkiego rodzaju należności, jak i przedmiotów lub innych towarów materialnych. Kolejnym przykładem kredytu gotówkowego jest kredyt studencki - udzielany na korzystniejszych niż normalne warunkach dla kredytobiorcy. Charakteryzuje się zazwyczaj niskimi stopami procentowymi i odroczoną spłatą pożyczonej kwoty. Największe zalety kredytów gotówkowych to: Wady kredytów gotówkowych: Aby sprawdzić i porównać koszty, które kredytobiorca będzie musiał ponieść w przypadku spłaty kredytu gotówkowego w danej instytucji finansowej, najlepiej skorzystać z kalkulatora kredytu. Dzięki kalkulatorowi rat kredytu, narzędzie wykona za nas błyskawiczną (przybliżoną) symulację rzeczywistych kosztów kredytu, która ułatwi nam wybór najkorzystniejszej oferty. Do wyboru mamy sumę zobowiązania, jakie chcielibyśmy zaciągnąć, podzieloną przez okres spłaty kredytu wobec takich zmiennych jak: oprocentowanie, RRSO (rzeczywista roczna stopa oprocentowania) oraz prowizja. Dzięki temu możemy wybrać najtańszy kredyt gotówkowy. Według rankingu kredytów gotówkowych w lipcu 2019 roku i kwocie zobowiązania w wysokości 20 tys. zł (okres spłaty: 48 miesięcy), najkorzystniej wypada oferta kredytu udzielanego przez bank City Handlowy. Oprocentowanie wyniosło: 5,99 proc., RRSO: 9,60 proc., natomiast prowizja: 6 proc. Całkowita kwota do spłaty to w tym przypadku: 23 893,70 zł, co daje nam miesięczną ratę w wysokości 497,79 zł (serwis totalmoney.pl). Na drugim miejscu znajduje się oferta pożyczki internetowej Alior Banku (prowizja 0 proc.). Kwota do spłaty to: 24 118,21 zł, rata: 502,46 zł. Dalej plasują się oferty kredytów bez zaświadczeń banku BNP Paribas (rata: 509,33 zł), Santander (517,41 zł), PKO Banku Polskiego (527,41 zł) oraz Eurobanku oraz ING (529,74 zł).","Kredyty gotówkowe. Zalety, koszty, prowizja",
Fala zwolnień w polskim sektorze bankowym,"Przez polski sektor bankowy przetacza się kolejna już fala zwolnień. Jak informuje ""Rzeczpospolita"" w ciągu ostatnich ośmiu lat liczba etatów w bankach spadła o 16,5 tys. Ostatnio masowe zwolnienia zapowiedział bank Pekao.","Kolejna fala zwolnień przetacza się przez polski sektor bankowy. Najświeższym przykładem jest kontrolowane przez Skarb Państwa Pekao, trzeci co do wielkości bank w Polsce, który zlikwiduje nawet 950 etatów, a 620 pracownikom zmieni warunki zatrudnienia. To spora redukcja, bo grupa zatrudnia 16,7 tys. osób, i już druga ostatnio – w ubiegłym roku w ramach programu dobrowolnych odejść zlikwidowano około 1000 etatów - informuje ""Rzeczpospolita"". Wcześniej z powodu fuzji zwolnienia zapowiedzieli Santander Bank Polska i BNP Paribas, drugi i szósty gracz w Polsce. Ten pierwszy zwolni 1400 osób, drugi zaś – do 2200 osób. Wcześniej duże redukcje z powodu fuzji były w Aliorze po przejęciu BPH czy w BNP Paribas po połączeniu z BGŻ (odpowiednio 2400 i 1800 etatów). Prawdopodobne są kolejne redukcje, bo Millennium w drugim półroczu przejmie Eurobank, a Leszek Czarnecki planuje połączyć swoje Getin Noble i Idea Bank. W efekcie szeregi bankowców dosyć szybko topnieją. Tylko w ubiegłym roku liczba etatów w sektorze spadła o 2,9 tys., do 161,6 tys. na koniec lutego, a przez osiem lat zmalała łącznie o 15,3 tys. Oprócz fuzji głównym powodem redukcji zatrudnienia w sektorze jest spadająca rentowność. O ile jeszcze osiem lat temu ROE, czyli zwrot z kapitałów własnych, sięgał blisko 13 proc., o tyle teraz wynosi zaledwie nieco ponad 7 proc. – Kolejnymi przyczynami redukcji zatrudnienia w bankach są cyfryzacja i zmniejszanie sieci tradycyjnych oddziałów. Wpływ mają także rosnące obciążenia: koszty i podatki oraz wymogi kapitałowe – mówi Łukasz Jańczak, analityk Ipopemy Securities.",,
Utrudnienia w płatnościach kartami Credit Agricole i Santander,Kłopoty dotknęły części klientów dwóch banków - Credit Agricole i Santander. Mogą mieć problem z wypłatą gotówki z bankomatów i z płatnością kartami.,"Jak ustalił dziennikarz informuje RMF FM, w banku Santander podczas aktualizacji oprogramowania doszło do awarii systemu, która może sprawić, że nie będą działać bankomaty. Przez jakiś czas niemożliwe może być też płacenie kartą w sklepie. Informujemy, że dla części klientów mogą występować utrudnienia w płatnościach naszymi kartami - poinformował bank, zapewniając, że ""cały czas pracuje nad rozwiązaniem problemu"". Kłopoty mogą mieć też klienci Credit Agricole, ponieważ bank korzysta z systemu Santandera. W krótkim oświadczeniu bank przeprosił za utrudnienia i wyjaśnił, że ich powodem są ""prace prowadzone po stronie operatora kart"". Źródło: Facebook, RMF FM",Klienci mogą mieć problem z płatnościami kartą i wypłatą gotówki z bankomatu,
Utrudnienia w wielu bankach w weekend,"W ten weekend klienci wielu banków w Polsce muszą liczyć się z utrudnieniami. Problemy dotyczą m.in. klientów Santander, mBank, ING Banku Śląskiego, Banku Millennium, Banku BPS, Idea Banku i Euro Banku. Zobacz, z jakimi utrudnieniami zmagać się będą klienci.","Na czym będą polegać weekendowe utrudnienia w bankach? Przede wszystkim będą dotyczyć bankowości mobilnej oraz braku możliwości dokonywania płatności kartami. O szczegółowych problemach określonych banków informuje ""Wprost"". Utrudnienia w banku Santander rozpoczną się już w piątek od godz. 22.30. Klienci nie będą mogli wykonywać przelewów natychmiastowych, płacić za zakupy w sklepach internetowych szybkim przelewem z konta (Przelew24) oraz korzystać z BLIKA.  W sobotę do godz. 10 będą z kolei utrudnienia w korzystaniu z aplikacji mobilnej.  ""W niedzielę od 0.00 do 9.00 klienci banku nie będą mogli korzystać z bankomatów i wpłatomatów banku. Zapewniono jednak, że w czasie trwania utrudnień będzie można „wypłacać gotówkę z innych bankomatów – za pomocą BLIKA” - czytamy na stronie ""Wprost"".  Klienci mBanku nie będą mogli płacić kartą w nocy z sobotę na niedzielę (1.30-7.30). W tym czasie nie wypłacą także gotówki z bankomatu oraz nie skorzystają z wpłatomatu. W komunikacie bank informuje także o braku możliwości skorzystania z aplikacji mobilnej pomiędzy godziną 1.30-9.00 w niedzielę.  W banku Millenium od soboty od godz. 23.00 do niedzieli do godz. 18 można będzie płacić wyłącznie kartami płatniczymi (z wyłączeniem transakcji w internecie, które wymagają potwierdzenia hasłem).  W ING Banku Śląskim w sobotę od godz. 8.00-18 nie będzie można skorzystać z modułu Makler w systemie bankowości internetowej oraz aplikacji ING Makler Mobile. W banku BPS od piątku od godz. 23.00 do soboty do godz. 3.00 niedostępny będzie system bankowości internetowej. A Idea Cloud będzie niedostępna dla klientów Idea Bank od godz. 22.00 do godz. 6.00 (piątek-sobota). Z kolei Euro Bank informuje o pracach modernizacyjnych z piątku na sobotę i z soboty na niedzielę w godzinach 23.00-7.00. Co to oznacza? Jak informuje ""Wprost"", mogą wystąpić krótkotrwałe przerwy w dostępnie do serwisu eurobank online oraz aplikacji mobilnej.  Źródło: ""Wprost""",Utrudnienia w wielu bankach w weekend. Sprawdź listę banków,
Którzy prezesi banków zarabiają najwięcej?,"Najlepiej opłacanym prezesem polskiego banku w 2018 r. był Cezary Stypułkowski, szef mBanku. Zarobił blisko 5,1 mln zł – o 28 proc. więcej niż rok wcześniej – informuje dzisiejsza ""Rzeczpospolita"".","Na kolejnych miejscach są Brunon Bartkiewicz prezes ING Banku Śląskiego, którego zarobek wzrósł o 20 proc. do blisko 4 mln zł oraz Joao Bras Jorge prezes Millennium, którego wynagrodzenie zmalało o 35 proc. do 3,25 mln zł. ""Rzeczpospolita"" informuje, że Zbigniew Jagiełło, prezes PKO BP, największego banku w Polsce, otrzymał brutto 1,8 mln zł (wobec 3,3 mln zł w 2017 r.), z tego wynagrodzenie zasadnicze to 793 tys. zł, czyli 66 tys. zł miesięcznie. Gazeta przypomniała, że w połowie ub.r. bank wdrożył ustawę kominową kształtującą wynagrodzenia kierownictwa niektórych spółek państwowych, co sprowadziło się do znacznego obniżenie wynagrodzeń członków zarządów i zmiany formy zatrudnienia. Gazeta zwróciła uwagę, że ustawę kominową wdrożono także w innym państwowym banku, banku Pekao, ale po wynagrodzeniu jego prezesa Michała Krupińskiego tego nie widać. Wyniosło ono bowiem 2,1 mln zł, z czego zasadnicze 1,7 mln zł (140 tys. zł miesięcznie). ""Rzeczpospolita"" dodała, że w 2017 r. Krupiński zarobił w banku niecałe 1,1 mln zł, ale fotel prezesa objął w połowie roku.  Źródło: ""Rzeczpospolita"".",,
Zbigniew Jagiełło: system bankowy pękł na dwie części,"Pierwsza to banki, które mają dużo klientów i rosną. Druga jest niedochodowa i ukrywa swoje problemy. To konsekwencje przeregulowania sektora - powiedział w wywiadzie dla ""Dziennika Gazety Prawnej"" prezes PKO BP Zbigniew Jagiełło.","Prezesa PKO BP zapytano, na co zostanie położony nacisk w związku z zapowiadaną przez niego aktualizacją strategii banku. Jak zaznaczył, ""istotne będą dwie kwestie"". - Po pierwsze, spodziewamy się, że na początku tego roku osiągniemy zakładane cele efektywnościowe: zwrot z kapitału powyżej 10 proc. i stosunek kosztów do dochodów poniżej 45 proc. - powiedział. - Obiecywaliśmy to na rok 2020, uda się wcześniej. Dlatego chcemy zaktualizować nasze cele: dla inwestorów i dla pracowników - dodał. Drugim elementem są - jak mówił - ""cele jakościowe, związane z procesem digitalizacji banku"". - Nie chodzi o zmianę strategii, ale przesunięcie priorytetów. W ostatnich dwóch-trzech latach widzimy bardzo silne zmiany związane z szeroko rozumianą cyfryzacją. To, co było mniej istotne trzy lata temu, teraz może nabrać znaczenia. I odwrotnie. To wszystko chcemy zaprezentować w okolicach połowy roku, być może tuż po wakacjach - wyjaśnił. Jagiełło wypowiedział się również o konsekwencjach przeregulowania sektora bankowego, które jego zdaniem są widoczne w Polsce. - Jest pęknięcie systemu na dwie części. Pierwsza to banki, które mają dobry zwrot z kapitału, rozwijają swoją sumę bilansową, mają dużo klientów i rosną. Druga część systemu bankowego jest niedochodowa i ukrywa swoje problemy. To instytucje, które mają minimalnie dodatnią albo wręcz ujemną stopę zwrotu - wskazał. W ocenie Jagiełły jest to ""bardzo poważna kwestia"". Polecamy: Prezes Stowarzyszenia SBB: ""frankowicze"" nie czekają na ustawę, tylko na respektowanie prawa Prezes PKO BP został także zapytany, jakie instytucje byłyby dla niego atrakcyjnym celem przejęcia. - Atrakcyjne mogłyby być banki z pierwszej piątki-szóstki. Ale one nie są na sprzedaż - odpowiedział. Odnosząc się do doniesień medialnych na temat fuzji dwóch największych banków kontrolowanych przez państwo, Jagiełło zaznaczył, że decyzja w tej sprawie nie należy do zarządu PKO BP, tylko do akcjonariuszy. Pytany, co w wypadku, gdy ""główny akcjonariusz"" miałby taki pomysł, prezes PKO BP odparł, że nie lubi hipotetycznych rozważań. - Hipotetycznie to ja jestem przystojnym blondynem. A na poważnie: na obecnym etapie nie rozważamy tego typu przedsięwzięcia - powiedział. Dopytywany o możliwość przejęcia ratunkowego Jagiełło zaznaczył, że stabilność sektora jest w interesie wszystkich, a zwłaszcza ""tych zdrowych banków"". - Działań oczekiwałbym jednak od instytucji odpowiedzialnych za bezpieczeństwo sektora finansowego - podkreślił. W jego ocenie powinno się zintensyfikować prace nad wdrażaniem systemu resolution, w tym nad utworzeniem banku pomostowego. - To wymaga oczywiście pracy. Ale polski sektor potrzebuje, aby przy BFG powstała instytucja banku pomostowego, który byłby używany do interwencji w sytuacjach nadzwyczajnych - dodał prezes banku.",Zbigniew Jagiełło,
Rosja zapłaci za Krym… bankami,"Sąd Najwyższy Ukrainy zgodził się na areszt akcji ukraińskich spółek-córek największych rosyjskich banków państwowych - czytamy na stronie ""Rzeczpospolitej"". Chodzi o akcje, które są warte blisko 5 mld dol.","""Zgoda na zajęcie akcji ukraińskich oddziałów banków Sbierbank, VTB (drugi pod względem aktywów bank Rosji) i Prominvestbank jest pokłosiem pozwu złożonego do sądu arbitrażowego w Hadze przez 19 spółek ukraińskiego oligarchy Ihora Kołomojskiego"" - podaje ""Rzeczpospolita"".  Jak czytamy, spółki wnosiły o odszkodowanie za utratę majątku na Krymie wskutek zajęcia półwyspu przez Rosję. Haski sąd wiosną 2018 r. uznał te roszczenia za uzasadnione, stwierdzają, że Rosja bezprawnie zajęła majątki powodów. W ślad za tym wyrokiem we wrześniu 2018 r. sąd w Kijowie wydał tytuły wykonawcze do haskiej decyzji, opiewające na egzekucję z Rosji 139 mln dol. rekompensaty, za złamanie przez Rosję umowy z Ukrainą z 1998 r. o wzajemnej ochronie inwestycji. Kijowski sąd zakazał też Prominvestbankowi (należy do państwowego WEB), Sbierbankowi i VTB przeprowadzania likwidacji lub reorganizacji swoich ukraińskich oddziałów; banki nie mogą też dysponować swoim ruchomym i nieruchomym majątkiem na Ukrainie. Rosjanie tę decyzję zaskarżyli do Sądu Apelacyjnego w Kijowie, ale apelacja została oddalona, a akcje bankowych spółek zajęte. Sprawa trafiła więc do Sądu Najwyższego Ukrainy. Przypomnijmy, Rosja po zajęciu Krymu przejęła cały ukraiński majątek półwyspu, w tym 86 obiektów należących do firm Kołomojskiego. Więcej o tej sprawie na stronie ""Rzeczpospolitej"".",Rosja zapłaci za Krym… bankami,
Bank Santander zamyka 140 oddziałów w Wielkiej Brytanii,"Bank Santander ogłosił plany zamknięcia niemal jednej piątej swoich oddziałów w Wielkiej Brytanii, co może spowodować likwidację nawet 1 tys. 270 miejsc pracy. Santander swoją decyzję motywuje ""zmianami dokonywania bankowości przez klientów"", czyli szybko rosnącą popularnością bankowości cyfrowej.","Hiszpanie ogłosili, że bank zainwestuje na Wyspach 55 mln funtów w odnowienie prawie 100 swoich oddziałów. - Nadal uważamy, że punkty bankowe odgrywają istotną rolę w bankowości. Jesteśmy przekonani, że po tych zmianach będziemy dysponować odpowiednią siecią oddziałów, aby sprostać zmieniającym się potrzebom naszych klientów. Oczekujemy, że wielkość naszej sieci pozostanie stabilna w najbliższej przyszłości - przekazała Susan Allen z Santander. 25 kwietnia swoje drzwi zamkną oddziały w Bathgate, Bideford, Clitheroe, Corby, Eastcote, Helensburgh, Oakham i dwa w Londynie. Program zamknięcia będzie kontynuowany przez cały rok, jako ostatnie 12 grudnia zlikwidowane zostaną oddziały w Edynburgu, Guildford, Londynie, Norwich i Nottingham. Eksperci z grupy konsumentów Which? obliczyli, że od 2015 roku ogłoszono już 3 101 zamknięć oddziałów bankowych, co oznacza ponad 60 likwidowanych punktów każdego miesiąca. Czy Twój oddział zostanie zamknięty? Sprawdź listę sporządzoną na podstawie informacji z BBC: Chcesz być na bieżąco z najważniejszymi informacjami dnia? Polub Onet Wiadomości na Facebooku!",,
Portal tvp.info: śledztwo ws. braku nadzoru KNF w związku z upadkiem SK Banku w Wołominie,"Prokuratura prowadzi śledztwo w sprawie niedopełnienia obowiązków i braku nadzoru KNF w związku z upadkiem jeszcze jednego, poza SKOK-iem Wołomin, banku w tym mieście - informuje portal tvp.info. Podaje, że chodzi o spółdzielczy SK Bank. Straty sięgają 3 mld zł.","Jak podaje portal tvp.info﻿, według ustaleń prokuratury SK Bank, czyli Spółdzielczy Bank Rzemiosła i Rolnictwa w Wołominie, stworzył wraz z warszawską firmą deweloperską rodzaj piramidy finansowej. Aby ominąć prawo bankowe, pieniądze trafiały do 50 powiązanych z tą firmą spółek. Dostały one ponad połowę kredytów, jakich SK Bank w ogóle udzielił. Wartość zobowiązań sięgnęła prawie 1,5 mld zł. Zabezpieczeniem były nieruchomości o zaniżonej wartości. Jak wynika z ustaleń śledczych, do których dotarł portal ﻿tvp.info, SK Bank tych wycen nie weryfikował. Nie sprawdzał też zdolności kredytowej spółek, a gdy nie spłacały kredytów - przedłużał im w nieskończoność spłatę, zamiast wypowiedzieć umowy kredytowe. W rezultacie bank ogłosił plajtę. ""Kulminacją afery było zatrzymanie w listopadzie 2017 r. aż 74 podejrzanych z SK Banku i firmy deweloperskiej. Prokuratura postawiła 85 osobom ponad tysiąc zarzutów. Już wówczas prokurator krajowy Bogdan Święczkowski informował, że śledczy badają, czy kierownictwo Komisji Nadzoru Finansowego dopełniło swoich obowiązków"" - czytamy na portalu. Jak napisano na portalu, na zaniedbania władz KNF w październiku 2016 r. wskazywała w raporcie Najwyższa Izba Kontroli, która zarzuciła KNF, że jej działania były nierzetelne, nieskuteczne i spóźnione. ""W przypadku SK Banku – jak twierdzi NIK – Komisja Nadzoru Finansowego spóźniła się z kontrolą o co najmniej dziewięć miesięcy. Podjęła ją dopiero we wrześniu 2014 r., cztery lata po poprzedniej, mimo wcześniejszych raportów o złej kondycji finansowej banku. Zarząd komisaryczny w SK Banku wprowadziła po kolejnym roku"" - napisano w artykule. POLECAMY: Tajemnice KNF: dziwna gra w sprawie szefa SKOK-ów Według NIK - jak zauważa ﻿ - KNF ""nie zapobiegła upadkowi SK Banku ze szkodą dla jego klientów"", na których spłatę nie wystarczył już majątek upadłego banku. KNF miała narazić na straty także Skarb Państwa. Opinie na temat kondycji banku, jakie Komisja przekazywała ministrowi finansów i NBP, były niepełne. ""W rezultacie minister finansów zgodził się na udzielenie gwarancji w wysokości 250 mln zł, które miały być zabezpieczeniem kredytu na ratowanie SK Banku, a Narodowy Bank Polski pożyczył bankowi aż pół miliarda złotych"" - czytamy na portalu. Działania prokuratury są – jak dowiedział się portal ﻿ – rezultatem ustaleń NIK. Chodzi o podejrzenie niedopełnienia obowiązków i przekroczenia uprawnień przez byłe władze KNF. Ten wątek jeszcze na początku 2018 r. został wyłączony z głównego śledztwa w sprawie afery SK Banku. Drugi wątek postępowania ma związek ze sprzedażą przez SK Bank tzw. polisolokat i indeksowanych kredytów walutowych. Dotyczy braku nadzoru byłego kierownictwa KNF i jest konsekwencją zawiadomienia o przestępstwie złożonego w prokuraturze przez Stowarzyszenie Stop Bankowemu Bezprawiu. Trwa jednocześnie szereg śledztw dotyczących afery w SKOK-u Wołomin. Zarzuty usłyszały już 1124 osoby. Prawie 300 zostało prawomocnie skazanych - przypomina portal. ",Straty sięgają 3 mld zł,
"Prezes Stowarzyszenia SBB: ""frankowicze"" nie czekają na ustawę, tylko na respektowanie prawa","Jeśli ""frankowicze"" czegoś oczekują, to gwarancji, że sądy w Polsce będą respektowały unijne prawo. Nie ma żadnych powodów, by polskim konsumentom, nie tylko ""frankowiczom"", przysługiwały mniejsze prawa niż klientom banków w całej Europie – mówi w rozmowie z Onetem Arkadiusz Szcześniak, prezes stowarzyszenia ""Stop Bankowemu Bezprawiu""."," Arkadiusz Szcześniak – ur. 1979; pracuje w samorządzie zawodowym pielęgniarek i położnych. Od 2016 roku jest prezesem stowarzyszenia ""Stop Bankowemu Bezprawiu"" (SBB), zrzeszającego konsumentów poszkodowanych przez instytucje finansowe, w tym frankowiczów. Sam zaciągnął kredyt ""frankowy"" (wyjaśnienie terminu na końcu artykułu - red.) na budowę domu; własny spór sądowy z bankiem rozpoczął w 2014 r., tj. jeszcze przed ""czarnym czwartkiem"". Mateusz Zimmerman: Politycy jakby przypomnieli sobie o problemie frankowym. Coś z tego tym razem wyniknie czy to dalszy ciąg ruchów pozorowanych, akurat znów w roku wyborczym? Arkadiusz Szcześniak, prezes stowarzyszenia ""Stop Bankowemu Bezprawiu"": Politycy przyjęli w tej sprawie taktykę przerzucania się gorącym kartoflem. W podkomisji posła Cymańskiego znajdują się cztery projekty ustaw. Wiemy, który trafi do komisji finansów i wiemy, że ani nie będzie on spełnieniem obietnicy wyborczej prezydenta Dudy, ani nie przybliży nas do rozwiązania problemu. Mało tego: wbrew deklaracjom prezydenckiego ministra Pawła Muchy ustawa wcale nie pomoże kredytobiorcom znajdującym się w najtrudniejszej sytuacji. Nie obejmie przecież osób, którym banki już wypowiedziały umowę kredytową i które albo bronią się przed egzekucją – czasem prowadzoną jeszcze na podstawie niezgodnego z konstytucją bankowego tytułu egzekucyjnego – albo już utraciły swoje mieszkania, a pozostały z olbrzymim długiem. PRZECZYTAJ: Andrzej Duda a ustawa dot. ""frankowiczów"" Kredytobiorcy ""frankowi"" w ogóle czekają dziś na jakąkolwiek ustawę? Nie sądzę – przy czym oceniam to raczej z punktu widzenia osób, które są na tyle zorientowane w swojej sytuacji, że już poszły do sądów albo zrobią to niebawem. Jeśli ta grupa czegoś oczekuje, to gwarancji, że w Polsce będą respektowane unijne przepisy chroniące konsumentów – przede wszystkim Dyrektywa 93/13 – ale także wyroki Trybunału Sprawiedliwości Unii Europejskiej. Jeżeli to w końcu zacznie znajdować odzwierciedlenie w wyrokach polskich sądów – a ciągle nie zawsze tak jest – będzie to dla wszystkich ""frankowiczów"" lepsza perspektywa niż jakakolwiek ustawa. Zresztą nie tylko dla ""frankowiczów"". To znaczy? Mówimy o przepisach, które chronią wszystkich polskich konsumentów przed nadużyciami przedsiębiorców. Dlatego gwarancje, że będą one przestrzegane, leżą nie tylko w interesie ""frankowiczów"". Ilu ""frankowiczów"" dotąd poszło do sądów? Jakieś 30 tysięcy. Zestawmy tę liczbę z tłem. Wszystkich umów zawarto ok. 900 tys., w sporej części na jedną przypadał więcej niż jeden kredytobiorca. Dziś aktywnych umów jest ok. 430 tys. W różnicy między jedną a drugą liczbą zawierają się nie tylko kredyty już spłacone. W ok. 30 tys. przypadków bank wypowiedział kredyt i skierował go do egzekucji. Te 30 tys. w sądach to dużo czy mało? Trudne pytanie. Choć tendencja jest rosnąca, trzeba wyjaśnić, dlaczego przez lata było inaczej. Po pierwsze: procesy w Polsce nie są tanie. Dla Polaka, który chciał się zmierzyć w sądzie z instytucją finansową, ""barierą wejścia"" był do niedawna wpis sądowy w wysokości 5 proc. od kwoty roszczenia. Wyobraźmy sobie, jak wyglądały te kwoty w przypadku kredytów hipotecznych. Co gorsza: pozbawiało to możliwości obrony wielu ludzi, którym bank wypowiadał umowę kredytu – a więc tych najbardziej potrzebujących ochrony sądu. Proszę sobie wyobrazić, że bank rozwiązuje z panem taką umowę. Są w niej niedozwolone zapisy i bank w oparciu o nie ""wylicza"" pańskie zadłużenie na 500 tys. zł. Żeby w takiej sytuacji w ogóle podjąć obronę przed sądem, trzeba było zgromadzić na start 25 tys. – a przecież trzeba jeszcze doliczyć pomoc profesjonalnego prawnika. Nie ma się co dziwić, że do czasu obniżenia opłat w tych sprawach spory konsumenta z bankiem z takimi kwotami w tle to były przypadku jednostkowe. To się zmieniło, ale pozostaje jeszcze druga bariera ""odstraszająca"". Jaka? Niepewność orzecznictwa. Konsument idzie przecież do sądu mając głębokie i najczęściej uzasadnione przekonanie, że choć naprzeciw stoi potężny bank, to prawo jest po jego, konsumenta, stronie. Jeszcze przed ""czarnym czwartkiem"" dla zorientowanych było jasne, jak oceniać większość umów kredytów ""frankowych"" w świetle Dyrektywy 93/13 i wyroków Trybunału Sprawiedliwości UE. Minęło parę lat i ciągle zdarzają się sprawy, w których sędzia orzeka tak, jakby europejskie przepisy nie obowiązywały w Polsce. Trudno żeby ktoś, kto chciałby w sądzie ""oczyścić swoją umowę z klauzul niedozwolonych, traktował to jak zachętę. A konsument, który już został w taki sposób potraktowany, ma poczucie podwójnej krzywdy: najpierw bank łamie jego prawa, co się wiąże z zawyżonymi obciążeniami finansowymi, a potem państwo – zamiast to naprawić – mówi, że w świetle prawa wszystko jest OK. Także tutaj zjawisko najbardziej uderza w najsłabszych. Wydano sporo wyroków, w których sąd ""przyklepywał"" albo b.t.e., albo nakaz zapłaty oparty wyłącznie na jednostronnym oświadczeniu banku – nie sprawdzając, czy roszczenie jest zasadne i czy umowa nie zawiera np. klauzul niedozwolonych. Już od dawna mówiliśmy, że ten bardzo wygodny dla banków, ale skandalicznie niesprawiedliwy i niezgodny z konstytucją tryb powinien zostać wykreślony z kpc (mowa o art. 485 par. 3 kpc – red.). W listopadzie okazało się jednoznacznie – dzięki pytaniom prejudycjalnym jednego z polskich sędziów do TSUE – że z pewnością jest to niezgodne z prawem unijnym. Już dzisiaj 90 proc. kredytobiorców, którzy składają zarzuty do nakazu zapłaty, wygrywa z bankiem. Dążymy jednak do sytuacji, w której ustawodawca całkowicie wyrzuci ten przepis do kosza i nie będzie można na jego podstawie podejmować sprzecznej z prawem egzekucji, nawet jeśli kredytobiorca nie złoży zarzutów. Przy stosunkowo niewielkim odsetku ""frankowiczów"", którzy podjęli walkę w sądach, wymiar sprawiedliwości śle sygnały, że się tymi sprawami ""zatyka"". O czym pańskim zdaniem mówi nam ten paradoks? Rosnąca liczba pozwów – o rosnącej świadomości klientów. Powiedziałem już, że tych spraw przybywa i będzie przybywać – a organizacje takie jak ""Stop Bankowemu Bezprawiu"" przyłożyły do tego rękę. Jeszcze trzy-cztery lata temu wielu konsumentów w obliczu sporu z instytucją finansową było bezradnych, pozostawionych samym sobie. Staramy się działać tak, aby osobie, która ""ma problem z bankiem"", pomóc za darmo ustalić, w jakim jest miejscu: czy jej umowa jest ważna, czy nie zawiera zapisów niedozwolonych, jak napisać reklamację do banku i do kogo się zwrócić, kiedy bank ją odrzuci. W ubiegłym roku zorganizowaliśmy np. dzięki środkom UOKiK 350 godzin bezpłatnych porad prawnych – wcześniej też to robiliśmy, ale nie na taką skalę. Próbujemy też ""ośmielać"" kancelarie prawne. Kilka lat temu w kraju było może 10 prawników którzy byli gotowi podjąć się ""dużej"" sprawy przeciw bankowi. Jeszcze całkiem niedawno zdarzało się tak, że na zbyt wielu klientów przypadała zbyt mała liczba możliwych pełnomocników. Dziś dostępnych kancelarii jest kilkadziesiąt, coraz rzadziej zdarzają się też sytuacje, że konsumenta wspiera nieprzygotowany prawnik – a bywało i tak. Inaczej: czy ""zatkanie"" sądów w sprawach ""frankowych"" wynika tylko z liczby z tych spraw i stopnia ich skomplikowania? Dopiero co wiceprezes UOKiK powiedziała mi w wywiadzie, że sądy próbują tu ""wyważać otwarte drzwi"". Odpowiem panu tak: przedsiębiorcy byli przyłapywani na stosowaniu w umowach klauzul niedozwolonych jeszcze zanim w sądach zaczęli się masowo pojawiać ""frankowicze"". Prześledziliśmy trochę takich orzeczeń w sprawach mniejszego kalibru, np. ubezpieczeniowych, i dostrzegliśmy, że dziwnym trafem sądy nie miewały wtedy problemów z zastosowaniem właściwych przepisów. Co pan sugeruje? Że sądy komplikują sobie sprawy ""frankowe"" na własne życzenie. Przykład: kiedy sąd sprawdza, czy zapis umowny jest uczciwy, to musi ustalić, że został on umieszczony w umowie jednostronnie przez przedsiębiorcę i że nie był negocjowany. Bank twierdzi, że klient się na ten zapis zgodził, więc rzekomo ""negocjował"". Sąd daje temu wiarę, mimo iż powszechnie wiadomo, że ten bank zawarł 10 tys. bardzo podobnych umów z identycznym zapisem. Trzeba postawić logikę na głowie, by przyjąć, że te 10 tys. klientów ""wynegocjowało"" w swoich 10 tys. umów jednobrzmiący zapis. Inna sprawa: ""frankowicze"" i ich prawnicy od dawna twierdzili, że zgodność z prawem zapisów umownych sąd powinien badać na dzień zawarcia umowy, a nie przez pryzmat tego, jak była ona wykonywana. Wielu sędziów odrzucało – wbrew prawu – tę wykładnię i musiał się w tej sprawie wypowiedzieć drogą uchwały Sąd Najwyższy. POLECAMY: Wiceprezes UOKiK: możliwe, że umowy ""frankowe"" będą na szerszą skalę uznawane za nieważne Pan ma jakieś wyjaśnienie? W pierwszej kolejności: niedokształcenie. Każdy sędzia, który poznawał Kodeks Cywilny np. w latach 90., musiał potem samodzielnie przyswoić wszystko to, co wniosło do interpretacji KC europejskie prawo ochrony konsumenta. Nie wszyscy za tym nadążają, choć oczywiście powinni. W drugiej: niedoskonała implementacja tych przepisów w Polsce. Trudno uwierzyć, ale niektórzy sędziowie długo opierali się na błędnym tłumaczeniu Dyrektywy 93/13, sprostowała to dopiero Komisja Europejska. Zgłosiliśmy też organom europejskim błędne naszym zdaniem wdrożenie przepisów Dyrektywy w Polsce na przykładzie kluczowego art. 385 KC: w europejskich przepisach kryteria orzeczenia o nieuczciwym warunku umownym są łagodniejsze niż polski wymóg „rażącego naruszenia interesów” konsumenta. To nie są drobnostki, raczej fundamentalne różnice. To nie musi tak wyglądać. Dosłownie dziś dowiedzieliśmy się o postanowieniu, w którym dobrze przygotowany sędzia odrzucił bankowy nakaz zapłaty na jednej rozprawie, tylko w oparciu o właściwe unijne przepisy. Nie ma dziś żadnych powodów, by polskim konsumentom, nie tylko ""frankowiczom"", przysługiwały mniejsze prawa niż klientom banków w całej Europie. Jak pan odczytuje niedawne stanowisko sędzi Joanny Bitner, prezes warszawskiego Sądu Okręgowego: sędziowie, by poradzić sobie z problemem, potrzebują szerszej ustawy frankowej, a jej uchwalenia wymaga m.in. ""konieczność wyważenia wartości istotnych dla społeczeństwa""? To zdumiewająca opinia – z dwóch powodów. Pierwszy: mamy tu sugestię, że istniejący stan prawny paraliżuje pracę sędziów. Jak już wyjaśniłem, jeśli sędziowie nie upierają się ""wyważać otwartych drzwi"", to aktualne prawo nie czyni im przeszkód w orzekaniu zgodnie z europejskimi standardami ochrony konsumentów. Druga sprawa: nie mam pojęcia, jakie wartości chce tu ważyć prezes Bitner. Przecież stawką są tutaj właśnie standardy, a więc: realna ochrona polskiego konsumenta przed nadużyciami ze strony banków. Co jest na drugiej szali – prawo banków, by nadużycia uchodziły im na sucho? A jeśli tak, to co ma być stanem ""równowagi"" – sytuacja, w której bank będzie mógł stosować nieuczciwe postanowienia, ale tylko do momentu, aż zostanie na tym przyłapany? Nie dla wszystkich jest jasne, że Dyrektywa 93/13 i wyroki TSUE przewidują tzw. efekt sankcyjny wobec przedsiębiorców stosujących klauzule niedozwolone. Może pan to wyjaśnić w kontekście relacji ""frankowicz""-bank? Sąd, oceniwszy jakieś zapisy umowne jako nieuczciwe, musi je usunąć z umowy i nie może ich zastępować innymi. Sama umowa obowiązuje dalej, a klient może odzyskać wszystkie kwoty nienależnie pobrane przez bank na podstawie nieuczciwych zapisów. Trzeba pamiętać, że na mocy takiej zredefiniowanej umowy jego sytuacja względem banku poprawia się znacząco także na przyszłość. Banki, ale i niektórzy sędziowie, argumentują, że umowy w takim skorygowanym kształcie bank nigdy by nie zawarł. A więc nie można jej ""uzdrowić"", bo klient zostanie z ""lepszym kredytem"" niż inni klienci na rynku. To stawianie spraw na głowie, w istocie: próba ochrony interesów banku, mimo iż ten za taką sytuację przecież każdorazowo odpowiada. I tu właśnie wkracza efekt sankcyjny, o który europejskiemu ustawodawcy i TSUE chodziło: przedsiębiorca ma odczuć skutki tego, że sporządził umowę nieuczciwie i czerpał z tego zyski, kosztem nie tylko klientów, ale i konkurencji. Ma sobie uświadomić, że dostanie za to po kieszeni i choćby dlatego nie warto tego robić. Użyję porównania. Wyobraźmy sobie, że na rozprawę w wydziale karnym trafia złodziej samochodu schwytany na gorącym uczynku. I mówi, że skoro go złapali, to on zapłaci za wynajem tego auta stawkę rynkową i będzie po sprawie – a sąd się na to zgadza. Co odstraszałoby od kradzieży samochodów, gdyby to była jedyna sankcja grożąca ich sprawcom? W ubiegłym roku ważne ośrodki – UOKiK, NIK, Sąd Najwyższy, polski rząd w uwagach do TSUE – wydały kilka zgodnie prokonsumenckich stanowisk w kwestii frankowej. Czy to coś ważnego zapowiada – np. trwałe ujednolicenie wyroków sądów? Ta zbieżność stanowisk mnie nie zaskakuje – już chyba właściwie wszystkie liczące się instytucje publiczne w Polsce przyznały, że z kredytami ""frankowymi"" jest, ogólnie mówiąc, coś bardzo nie tak. Nie przyjmują tego do wiadomości chyba tylko bankowcy. Jeśli chodzi o trwały zwrot, to najwięcej sobie obiecuję po sygnałach ze strony TSUE, choćby w formie odpowiedzi na pytania prejudycjalne. Spotkaliśmy się niedawno z rzecznikiem generalnym Trybunału prof. Maciejem Szpunarem i zadaliśmy mu kilka pytań przy okazji jednego z wykładów. Wnioskuję z tej rozmowy, że TSUE ma świadomość, że w Polsce niektóre unijne przepisy chroniące konsumentów jakby się nie przyjęły i że trzeba będzie zdecydowanych sygnałów z Luksemburga, aby to wreszcie nastąpiło. Jestem w tej sferze optymistą. Stowarzyszenie SBB jest najsilniejszą organizacją zrzeszającą ""frankowiczów"". Ilu liczy członków? W zamkniętej członkowskiej grupie facebookowej mamy ok. 10 tys. osób. Zaznaczam jednak, że SBB nie jest stowarzyszeniem tylko ""frankowiczów"" – to być może największa jednorodna grupa jego członków, ale większość to inne grupy poszkodowanych konsumentów: klienci polisolokat, poszkodowani w aferze GetBack, ale także starsze osoby wplątane w chwilówki czy zdezorientowani klienci, od których ktoś po 10-12 latach próbuje wyegzekwować nieistniejący albo przedawniony dług. Udało nam się stworzyć coś w rodzaju kręgu pierwszej pomocy – spora część naszych członków to ludzie już na tyle ""otrzaskani"" w zmaganiach z własnym problemem, że kiedy pojawia się ktoś nowy, to szybko może taką pierwszą pomoc otrzymać. Czasem to interwencje – pamiętam taką sytuację: samotna matka z dwójką dzieci miała być wyrzucona ze zlicytowanego mieszkania w przededniu zimowego okresu ochronnego. Bank domagał się od niej kwoty wyliczonej na podstawie klauzul niedozwolonych. Udało się tę eksmisję przynajmniej o parę miesięcy odsunąć – a w takiej perspektywie można już się było zastanawiać, co dalej. Wychodzi nam tak czy inaczej, że liczba aktywnych, zorganizowanych ""frankowiczów"" nie jest duża. Dlaczego? Mierzymy się z szerszym problemem, który dotyczy nie tylko praw konsumenta: Polacy niechętnie angażują się w działalność społeczną. W Niemczech organizacje zrzeszające konsumentów są na tyle silne, że nieuczciwi przedsiębiorcy mają się czego obawiać – od problemów wizerunkowych po bojkot produktów czy usług. W Polsce dzieli nas od tego daleka droga. Widać to też w relacjach konsumenci-państwo. Kiedy porównamy budżety KNF i UOKiK (różnica jest ok. czterokrotna - red.), to widać, że ochrona interesów Polaków przed nieuczciwymi przedsiębiorcami to nie jest dla państwa problem pierwszego rzędu. Trzeba działać mimo to i nieustannie naciskać. Im więcej będzie organizacji takich jak nasza i im będą one silniejsze, tym większa będzie oddolna presja na przedsiębiorców, by działali uczciwie. ZOBACZ RÓWNIEŻ: Prawa ręka Giertycha torpeduje sprawę frankowiczów? Jak to jest, że środowisko liczące kilkaset tysięcy ludzi z rodzinami, połączone wspólnym interesem i wyposażone w coraz mocniejsze argumenty prawne – ma od lat tak marną siłę przebicia, zarówno w mediach, jak i w kwestii wywierania nacisku na polityków? Postawiłbym sprawę inaczej: niewiele jest środowisk, które mają taką siłę przebicia w mediach i wpływ na polityków jak sektor bankowy – i ""frankowicze"" nie są wyjątkiem. I tak mamy do czynienia z postępem – pamiętam wyroki sądowe sprzed 5-7 lat, których efektem był zakaz wypowiedzi dla danej osoby na temat danej instytucji finansowej. Brak swobody wypowiedzi na temat tej branży lokował Polskę w europejskim zaścianku. To się zmienia? Na szczęście tak. Kiedy kilka lat temu w mediach mówiono o kredytach ""frankowych"", to wyroczniami byli liderzy Związku Banków Polskich, a my cieszyliśmy się, kiedy punkt widzenia konsumentów- kredytobiorców pojawiał się choćby w niewielkiej wzmiance. Dziś można spotkać coraz więcej publikacji, których autorzy są coraz lepiej obeznani z tematem i rozumieją, że ""frankowicze"" swoich racji nie wyssali z palca. Kiedy np. ""Forbes"" opublikował niedawno kuriozalny artykuł Cezarego Stypułkowskiego (prezes mBanku – red.), to znalazło się też miejsce na naszą replikę. Nie mamy pieniędzy na reklamę i działania wizerunkowe – ale dopiero co zdołaliśmy np. zorganizować banery, które zawisły w polskich miastach, w miarę możliwości w okolicach sądów. Co jest na banerach? Mają przypominać polskim sędziom, że Dyrektywa 93/13 istnieje i obowiązuje polskie sądy jako część europejskiego i polskiego porządku prawnego. Próbujemy uświadamiać sędziom, że tego porządku nie można bronić wybiórczo. Czyli: protestować, kiedy chodzi o zmiany w wymiarze sprawiedliwości dotykające samych sędziów, a ignorować go, kiedy w grę wchodzą fundamentalne prawa zwykłych obywateli. * Kredyty hipoteczne, o których mowa w wywiadzie, są powszechnie określane jako walutowe lub frankowe. Jednak w istocie znacząca większość spośród takich kredytów w Polsce została udzielona w walucie polskiej. Są one jedynie indeksowane do kursu CHF lub denominowane w CHF. To często niedostrzegana, a ważna różnica – choćby z uwagi na fakt, iż konstrukcja indeksacji/denominacji, powszechnie wprowadzona przez polskie banki do takich umów kredytowych, od lat jest najczęściej podważanym elementem tych umów. Jest uznawana za sprzeczną z dobrymi obyczajami i rażąco naruszającą interesy konsumentów. Znajdowało to już potwierdzenie w wyrokach sądów, a także stanowiskach instytucji publicznych (m.in. Rzecznika Finansowego czy Urzędu Ochrony Konkurencji i Konsumentów). Dla podkreślenia tej okoliczności, jak również z uwagi na skalę problemu, jego złożoność i społeczny odbiór – autor materiału uznaje za słuszne stosować określenie: kredyt ""frankowy"", tzn. wyłącznie w cudzysłowie. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Arkadiusz Szcześniak,
W weekend przyda się gotówka. Utrudnienia w bankach,Weekendowe utrudnienia czekają klientów dwóch polskich banków: ING Banku Śląskiego oraz mBanku. Możliwe są bowiem ograniczenia w dostępie do swoich usług i płatności. Jak się na to przygotować?,"We ""Wprost"" czytamy, że ""klienci mBanku powinni przygotować się już dziś na brak możliwości płacenia kartą i wypłacić gotówkę. Z kolei klienci ING Banku Śląskiego spodziewać się mogą problemów z dostępem do wpłatomatów"". CZYTAJ WIĘCEJ:  Polacy tracą miliardy złotych na nieoprocentowanych kontach bankowych mBank informuje też o pracach modernizacyjnych w nocy z soboty na niedzielę. Klienci banku w tym dniu w godzinach 3.30-8.30 nie będą mogli dokonywać płatności za pomocą karty ani wypłacać gotówki z bankomatu. Ponadto w tych godzinach może też nie być możliwe korzystanie z wpłatomatów banku. ""Między godziną 3.00 a 9.30 nie złożymy ponadto wniosku, a w godzinach 3.30 - 8.30 zablokowany będzie dostęp do aplikacji mobilnej. Problemem ma być też zalogowanie się na konto bankowe w internecie"" - czytamy. CZYTAJ WIĘCEJ: Frankfurt nad Menem. Stolica banków, książek i cydru z najmłodszym Starym Miastem w Europie W ING Banku Śląskim utrudnienia w dostępie do wpłatomatów mogą wystąpić w nocy z niedzieli na poniedziałek od północy do godz. 1.00. Źródło: ""Wprost""",W weekend przyda się gotówka. Utrudnienia w bankach,
Pilna narada w Warszawie ws. afery KNF,"W stolicy trwa narada przedstawicieli najważniejszych instytucji finansowych państwa w sprawie afery w Komisji Nadzoru Finansowego - czytamy na stronie RMF FM. W spotkaniu uczestniczą: minister finansów Teresa Czerwińska, wiceprezes Narodowego Banku Polskiego Andrzej Kazimierczak, szef Bankowego Funduszu Gwarancyjnego Zdzisław Sokal oraz nowy tymczasowy szef Komisji Nadzoru Finansowego Marcin Pachucki.","Spotkanie odbywa się w ramach Komitetu Stabilności Finansowej. Jak podaje radio, uczestnicy wysłali bardzo mocny i wyraźny sygnał do wszystkich klientów Idea Banku oraz Getin Noble Banku (banki miliardera Leszka Czarneckiego - red.). CZYTAJ WIĘCEJ: Leszek Czarnecki zostanie jutro przesłuchany przez prokuraturę Apelują też oni o do klientów tych banków, by pamiętali o tym, że ich oszczędności są gwarantowane przez państwo do kwoty 100 tysięcy euro na osobę. Proszą zarazem, by klienci nie panikowali i nie wycofywali pieniędzy z tych banków. Źródło: RMF FM",Narada w Warszawie ws. afery KNF,
"""Gazeta Wyborcza"": miliarder Leszek Czarnecki oskarża szefa KNF o propozycję korupcyjną","Marek Chrzanowski, przewodniczący Komisji Nadzoru Finansowego, zaoferował przychylność dla Getin Noble Banku w zamian za ok. 40 milionów złotych - twierdzi właściciel banku Leszek Czarnecki"". KNF przekonuje, że słowa miliardera to szantaż - czytamy w dzisiejszej ""Gazecie Wyborczej"".","Czarnecki spotkał się z Chrzanowskim sam na sam w marcu tego roku. Miliarder miał ze sobą trzy urządzenia podsłuchowe, ale zadziałało tylko jedno. Wszystko przez urządzenia zakłócające znajdujące się w gabinecie szefa KNF. 7 listopada pełnomocnik Czarneckiego, mec. Roman Giertych, zawiadomił prokuraturę. Nagrania ma przekazać ""w charakterze dowodu przesłuchania pokrzywdzonego, czyli swojego klienta"". ""Gazeta Wyborcza"" posiada kopię stenogramów. Szef KNF miał zasugerować zatrudnienie w banku Czarneckiego wskazanego przez siebie prawnika, mec. Grzegorza Kowalczyka. Mówi też o jego wynagrodzeniu. - No nie wiem, jaki ma pan system wynagradzania w banku, ale wydaje mi się, że jeżeliby pan to powiązał z wynikiem banku, tak? No to ten prawnik będzie bardziej zaangażowany. W tym horyzoncie najbliższych kilku lat no to byłoby, tak jak pan uważa, tak? Może rozwiązanie, na którym bank mógłby, że tak powiem, się oprzeć, wsparłaby ta osoba państwa w tym procesie restrukturyzacji - mówi Chrzanowski. ""Gazeta Wyborcza"" cytuje zawiadomienie do prokuratury, z którego wynika, że Chrzanowski wskazał Czarneckiemu na kartkę z napisem ""1 proc."". Ma z tego wynikać, że w ten sposób ""starał się narzucić ustalenie dla Grzegorza Kowalczyka (...) prowizyjnego sposobu wynagradzania radcy prawnego, a nawet wysokość jego wynagrodzenia, rażąco wygórowanej w odniesieniu do warunków rynkowych, gdyż 1 proc. skapitalizowanej wartości Getin Noble Bank S.A. to około 40 milionów złotych"". W zamian za zatrudnienie prawnika Chrzanowski miał zaproponować usunięcie z KNF Zdzisława Sokala (przedstawiciela prezydenta), ""złagodzenie skutków finansowych tzw. stopy podwyższonego ryzyka (kosztowało to bank ok. 1 mld zł), ""życzliwe podejście KNF i NBP do planów restrukturyzacji banków Leszka Czarneckiego"".","Szef KNF Marek Chrzanowski, fot. Mariusz Gaczyński",
Polacy tracą miliardy złotych na nieoprocentowanych kontach bankowych,"Polacy tracą miliardy złotych przez zostawianie pieniędzy na nieoprocentowanych depozytach. Sytuacja tak jest na rękę bankom, które zarabiają w ten sposób duże pieniądze. Wszystko przez zmęczenie niskimi zyskami z lokat - informuje ""Rzeczpospolita"".","Na koniec lipca polskie gospodarstwa domowe miały zgromadzone na depozytach bankowych 774 mld zł, czyli o 7 proc. więcej niż rok temu. Zmienia się jednak struktura tych oszczędności, przez co Polacy nie zyskują na trzymaniu pieniędzy w bankach tyle, ile by mogli. Ubywa depozytów terminowych, czyli lokat (przez półtora roku Polacy wycofali z nich 23 mld zł). Przybywa zaś bieżących – głównie nieoprocentowanych lub bardzo nisko oprocentowanych depozytów (zaliczają się do nich też konta oszczędnościowe, mające oprocentowanie tylko nieco niższe od lokat, ale ich udział w tej masie jest stosunkowo nieduży). W efekcie udział depozytów bieżących w całości jest rekordowo wysoki i wynosi 63 proc. Jeszcze dwa lata temu było to 55 proc., cztery lata temu – 50 proc., a sześć – 46 proc. W efekcie coraz większa suma oszczędności Polaków leży na nisko lub nieoprocentowanych depozytach i nie pracuje. Jeśli struktura oszczędności bankowych byłaby taka jak cztery lata temu i na lokatach Polacy mieliby 50 proc. wszystkich pieniędzy zgromadzonych w bankach, to zyskaliby na odsetkach 1,6 mld zł więcej w skali roku niż obecnie (średnie oprocentowanie lokat gospodarstw domowych wynosi 1,6 proc.). Gdyby na lokatach trzymali 55 proc. pieniędzy zgromadzonych w bankach, tak jak sześć lat temu, zarobiliby na odsetkach 2,2 mld zł więcej niż teraz. Skąd taka niechęć do lokat? Decyduje o tym oprocentowanie oferowane przez banki. A jest ono bardzo niskie, od dwóch i pół roku średnio banki płacą klientom indywidualnym 1,6 proc. w skali roku za nową lokatę. Dla porównania cztery i sześć lat temu było to odpowiednio 2,6 proc. i aż 4,9 proc. (tak duża różnica to efekt niższych stóp procentowych). Teraz lokaty przynoszą wręcz realne straty, jeśli uwzględnimy podatek od zysków kapitałowych (19 proc.) i inflację (2 proc. w skali roku). Przeciętna nowa lokata przynosi teraz 0,7 proc. realnej straty w skali roku.",Polacy tracą miliardy złotych na nieoprocentowanych kontach bankowych,
Brytyjczycy nie ufają bankom,"W dziesięć lat po upadku banku inwestycyjnego Lehman Brothers większość Brytyjczyków nie ufa bankom i uważa, że nie zostały dość surowo ukarane za udział w kryzysie finansowym z 2008 roku - wynika z sondażu przeprowadzonego przez YouGov - czytamy na stronie Londynek.net.","Upadek banku inwestycyjnego Lehman Brothers 15 września 2008 roku uważa się za kulminację kryzysu finansowego, który trwał od połowy 2007 roku. Zagrożone były amerykańskie i europejskie systemy bankowe, większość krajów przeżyła recesję. Opinia publiczna uznała, że po kryzysie 2008 roku w bankowości nic już nie będzie takie jak wcześniej. Ta opinia trwa do dzisiaj. Sondaż YouGov na zlecenie grupy Positive Money pokazał, że 66% dorosłych w Wielkiej Brytanii nie wierzy bankom. Ankietowani uważają, że instytucje finansowe nie działają w interesie społecznym. 72 proc. badanych sądzi, że na banki powinny być nakładane bardziej surowe kary za ich rolę w katastrofie finansowej z 2008 roku. 17% stwierdziło, że obawia się, iż banki mogą spowodować kolejny kryzys finansowy, 46% jest w tej sprawie dość zaniepokojonych, 24 proc. niezbyt zmartwionych, a tylko 3% w ogóle się tym nie martwi. Banki światowe za kryzys zapłaciły wysoką cenę finansową (ponad 320 mld dolarów grzywien od 2008 r.) i nadwątliły swoją reputację. Ankieta przeprowadzona została wśród 2 250 dorosłych obywateli Zjednoczonego Królestwa. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Brytyjczycy nie ufają bankom,
NBP wycofał plakat po zarzutach o plagiat,"Narodowy Bank Polski zaprzestał korzystania z grafiki zapowiadającej widowisko ""Wolność we krwi"", bo francuska ilustratorka zarzuciła instytucji plagiat - informuje portal branżowy Press.pl.","Malika Favre, francuska ilustratorka współpracująca m.in. z ""New Yorkerem"", opublikowała na Twitterze post, w którym zamieściła swoją pracę oraz przypominający ją plakat NBP. ""Narodowy Bank Polski wykorzystuje rażącą kopię mojej ilustracji z 2015 roku na BAFTA w swojej kampanii online i na plakatach w całej Warszawie. Bezczelne"" - napisała Favre. BAFTA to Brytyjska Akademia Sztuk Filmowych i Telewizyjnych organizująca coroczne gale filmowe z nagrodami (zawsze przed Oscarami). Na stronie internetowej NBP wspomniany przez ilustratorkę plakat został zastąpiony inną grafiką, ale jeszcze wczoraj w kilku serwisach zapowiadających zaplanowane na 15 sierpnia widowisko ""Wolność we krwi"" ciągle była dostępna poprzednia grafika. ""Narodowy Bank Polski z zaskoczeniem przyjął informację dotyczącą jednej z grafik zapowiadających widowisko »Wolność we krwi« i wyraża w tej sprawie ubolewanie. W zaistniałej sytuacji NBP zaprzestał korzystania ze wspomnianej grafiki. Jeżeli okaże się to zasadne, zostaną podjęte inne działania, w tym także stosowne kroki prawne"" - napisano w komunikacie opublikowanym na stronie NBP. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Narodowy Bank Polski,
Co dalej z Credit Agricole w Polsce?,"Czy Credit Agricole zdecyduje się na sprzedaż swojego biznesu w naszym kraju? Takie informacje podaje Reuters, cytowany przez ""Rzeczpospolitą"".","Chodzi o Credit Agricole Bank Polska, który na koniec grudnia miał 32,6 mld zł aktywów, miał 23,6 mld zł kredytów, 16,2 mld zł depozytów i 3,6 mld zł funduszy własnych a w 2017 r. wypracował 167 mln zł skonsolidowanego zysku netto, ROE wyniosło 5,2 proc. - wynika z zestawienia ""Parkietu"" i ""Rzeczpospolitej"". - Polski oddział Credit Agricole jest na sprzedaż – poinformowało Reutersa jedno ze źródeł bankowych. Problemem dla banku ma być brak odpowiednio dużej skali, aby skutecznie rywalizować z największymi bankami. Różnica jest spora – PKO BP ma prawie 300 mld zł aktywów, Pekao 180 mld zł, BZ WBK 153 mld zł. Także banki spoza pierwszej trójki są znacznie większe od Credit Agricole Banku Polska takie jak mBank i ING Bank Śląski oraz BGŻ BNP Paribas. – Nie komentujemy sprawy – odpowiada Przemysław Przybylski, rzecznik Credit Agricole Bank Polska. Brak odpowiednio dużego udziału w polskim sektorze bankowym powoduje, że takie banki jak Credit Agricole, który w Polsce ma także inne spółki jak Europejski Fundusz Leasingowy (trzeci gracz na naszym rynku) czy udziały w Amundi, firmie zarządzającej aktywami, stają przed dylematem: zwiększyć skalę – a to skokowo jest możliwe tylko dzięki akwizycjom – albo wycofać się z rynku. Wygląda na to, że bank testuje obie opcje.",,
Rosja: Bank blokuje zagraniczne karty płatnicze swoim klientom. Mają korzystać z narodowej karty Mir,"Jeden z rosyjskich banków zablokował części swoich klientów karty Visa i Mastercard. To efekt ustawy o karcie narodowej, która wczoraj weszła w życie w Rosji. Ma ona zapobiec wypływaniu pieniędzy do zagranicznych systemów płatniczych poprzez promowanie rodzinnej karty Mir - pisze ""Rzeczpospolita"".","Od wczoraj w Rosji obowiązuje nowa Ustawa o narodowym systemie płatniczym. Pracownicy całego sektora budżetowego, państwowych urzędów, agencji itp., a także wszyscy, którzy otrzymują pomoc państwa, w tym stypendialną, dostaną ją tylko na konta, do których jest przywiązana narodowa karta płatnicza Mir, albo na rachunki bez żadnych kart - informuje ""Rzeczpospolita"". Bank prywatny Uralsib poinformował, że zablokował karty Visa i Mastercard swoich budżetowych klientów. - Otrzymaliśmy rozporządzenia o przejściu pracowników budżetówki na karty Mir. Rekomendowano nam, by otwierać nowe rachunki powiązane z kartą Mir i tam pracodawca będzie przelewał pieniądze - powiedział jeden z bankowców gazecie Wiedomosti. Chodzi o to, by pieniądze z rosyjskiego budżetu nie trafiały od zachodnich systemów płatniczych. Dlatego karty Visa i Mastercard zostaną na terenie Rosji zablokowane. Ich posiadacze będą się mogli nimi wciąż posługiwać podczas podróży zagranicznych. - Banki same tworzą relacje ze swoimi klientami i mamy nadzieję, że w pierwszej kolejności myślą o ich komforcie i wygodzie, by nie ograniczać możliwości, ale je poszerzać - skomentował sytuację w Rosji przedstawiciel Mastercard. Visa nie odpowiedziała na pytania gazety. W środę przedstawiciel Banku Rosji poinformował, że na kartę Mir zostało już przestawione 95 proc. pracowników sfery budżetowej. Zarobki na konta karty Mir będzie otrzymywać około 17 mln Rosjan. Przypomnijmy, że w maju 2017 r. Władimir Putin podpisał ustawę o przejściu pracowników sfery budżetowej i emerytów na rosyjskie karty płatnicze Mir. Banki zostały zobowiązane do 1 lipca tego roku zapewnić we wszystkich swoich oddziałach potrzebną liczbę kart Mir. Musiały też przygotować wszystkie swoje urządzenia, w tym bankomaty, do obsługi nowych kart. Wszyscy pracownicy sfery budżetowej, w tym urzędnicy wszystkich szczebli, dostali czas do 1 lipca 2018 r., by posiadane karty płatnicze zastąpić rosyjską kartą. Emerycie dostali czas na wymianę do końca ważności swoich dotychczasowych kart, ale nie później niż 1 lipca 2020 r. Wszystkie firmy, których roczne obroty przekraczają 40 mln rubli, muszą zaopatrzyć się w terminale obsługujące kartę Mir do 1 października 2017 r. Zgodnie z ustawą o karcie narodowej, jest ona obligatoryjna dla 51 największych banków. Mir będzie dostępny w dwóch wersjach - tańszej, z ograniczonymi funkcjami (np. bez możliwości płacenia zbliżeniowego) oraz droższej powiązanej z systemem międzynarodowym Visa, MasterCard, JCB i American Express. Masowej klienteli banki będą oferować kartę tańszą. Eksperci podnoszą, że plusem karty Mir jest „szeroka sieć ich przyjmowania w Rosji, w tym także na Krymie”. A także „możliwość opłat niezależnie od sytuacji politycznej”. Chodzi o odmowę obsługi Visy i MasterCard na Krymie po zajęciu przez Rosję w 2014 r. Minusami są wysokie koszty karty; brak możliwości korzystania za granicą - żaden bank zagraniczny jej nie obsługuje; brak technologii zbliżeniowej karty Mir. Chcesz być na bieżąco z najważniejszymi informacjami dnia? Polub Onet Wiadomości na Facebooku!",,
Przestępcy w Wielkiej Brytanii podszywają się pod polski bank,"PKO BP ostrzega swoich klientów przed oszustami, którzy w Wielkiej Brytanii podszywają się pod polski bank.","Przestępcy dzwonią do Polaków, mieszkających na Wyspach i oferują ""korzystne"" pożyczki. Przedstawiają się skrótem PKO BP, choć oznacza on Publiczny Kapitał Oszczędności, który nie ma nic wspólnego ze znanym, polskim bankiem. Przez wprowadzenie w błąd, Polacy nie zdają sobie sprawy, że są to oszuści, którzy jedynie chcą wyłudzić pieniądze, proponując ciekawe oferty kredytów, lokat, a także ubezpieczeń. Okazuje się, że firma pod nazwą Publiczny Kapitał Oszczędności nie istnieje. Nie ma jej w rejestrach KRS ani CEIDG, a podany adres na stronie internetowej to lokalizacja zwykłego bloku mieszkalnego w Warszawie. PKO BP ostrzega swoich klientów przed przestępcami, którzy podszywają się pod polski bank. Wszyscy, którzy zostali oszukani, powinni skontaktować się z brytyjskim inspektorem finansowym. Chcesz być na bieżąco z najważniejszymi informacjami dnia? Polub Onet Wiadomości na Facebooku!",,
Fuzja na polskim rynku. Pekao połączy się z Aliorem?,Bank Pekao prawdopodobnie połaczy się z Aliorem – informuje agencja Reutera. Według źródeł agencji zielone światło tej transakcji miał dać prezes PiS Jarosław Kaczyński.,"Oba banki kontrolowane są przez PZU, więc temat fuzji dość często powraca. Jak informuje Reuters, nie ma jeszcze finalnej decyzji co do daty połączenia, niemniej ma do niej dojść niebawem. Przedstawiciele Pekao i Aliora odmówili komentarza w tej sprawie. Chcesz być na bieżąco z najważniejszymi informacjami dnia? Polub Onet Wiadomości na Facebooku!",,
Do banku przez internet. Ranking internetowych kont bankowych PIBJA i Onetu,Bankowość internetowa stała się usługą powszechnie używaną. Gdzie zdaniem użytkowników możemy znaleźć najlepsze usługi tego rodzaju? Sprawdzili to eksperci Polskiego Instytutu Badań Jakości (PIBJA)*.,"Elektroniczny dostęp do konta bankowego ograniczył konieczność wizyt klientów w placówkach bankowych do minimum. Dzięki temu mamy więcej czasu, a banki mogą obniżać koszty funkcjonowania, co też przekłada się na opłaty, które ponosimy, korzystając z dostępu do konta. Jakość świadczonych usług bankowości elektronicznej jest tym samym jednym z głównych powodów, dla których decydujemy się otworzyć konto w konkretnym banku. Jak zatem posiadacze kont bankowych oceniają usługi swoich banków? Odpowiedź przynosi badanie zrealizowane w czerwcu 2018 roku na próbie 970 respondentów, posiadających konto bankowe i korzystających z internetowego dostępu do niego. W próbie znalazły się wszystkie banki obsługujące klientów detalicznych w Polsce. Ostateczne analizy zostały przeprowadzone dla 9 banków (najbardziej popularnych), które uzyskały liczbę wskazań wystarczającą do dokonania obliczeń: ·         Alior Bank ·         BGŻ BNP Paribas ·         BZ WBK ·         Credit Agricole ·         ING Bank Śląski ·         mBank ·         Millennium ·         Pekao S.A. ·         PKO BP Respondenci najwyżej ocenili usługi świadczone przez BZ WBK. Bank ten zdobył szczególnie uznanie użytkowników za łatwy dostęp do pomocy on-line (FAQ, e-mail, chat), adekwatną do potrzeb klientów liczbę funkcji bankowości elektronicznej, łatwość korzystania z aplikacji mobilnej oraz ogólną innowacyjność rozwiązań. Drugie miejsce i wyróżnienie respondenci przyznali bankowi Millennium. Klienci tego banku szczególnie docenili łatwy dostęp do pomocy on-line, czytelność oraz adekwatność do potrzeb użytkowników funkcji bankowości elektronicznej, a także umiarkowany poziom kosztów. Trzecie miejsce w rankingu PIBJA i Onetu respondenci przyznali BGŻ BNP Paribas. Bank ten zdobył również wyróżnienie. Został doceniony za czytelny opis funkcji bankowości elektronicznej oraz przejrzystość aplikacji mobilnej. Klasyfikacja generalna (źródło: PIBJA)",Ranking internetowych kont bankowych,
We Włoszech można założyć rachunek bankowy psu i kotu,"We Włoszech można otworzyć konto w banku dla psa i kota. Z taką inicjatywą wystąpił bank z Piacenzy w regionie Emilia-Romania, który oferuje tę usługę właścicielom czworonogów po to, by poprzez ten rachunek osobno zarządzali wydatkami na ich rzecz.","Rachunek bankowy otwarty w ramach inicjatywy ""Wierni Przyjaciele"" oferuje jednocześnie różne ulgi przy wydatkach na weterynarza, zakupie produktów dla psów i kotów oraz polisę ubezpieczeniową dla nich. Konto wystawione jest na nazwisko właściciela zwierzęcia, ale obok figuruje też imię czworonoga. Konto dla swego cocker spaniela o imieniu Sun otworzył prezes Banca di Piacenza Corrado Sforza Fogliani. Pytany o to, skąd pojawił się ten pomysł, odparł: ""Jeden z naszych klientów poprosił nas o otwarcie rachunku dla jego psa, by tam skoncentrować wszystkie wydatki na niego"". - Natychmiastowe spełnienie jego życzenia nie było możliwe, ale przeanalizowaliśmy tę kwestię i uświadomiliśmy sobie, że wiele osób wydaje duże sumy na swoich ulubieńców i chcą oddzielić wydatki na ten cel od innych - wyjaśnił prezes. Włoskie media odnotowują, że właśnie w Piacenzy pomysł ten wydaje się wyjątkowo trafiony, bo połowa mieszkańców miasta ma w domu zwierzę. Na razie w tamtejszym banku otwarto około stu rachunków dla nowych klientów na czterech łapach. Chcesz być na bieżąco z najważniejszymi informacjami dnia? Polub Onet Wiadomości na Facebooku!",,
Założenie firmy online w 10 minut? Nowa usługa znanego banku,mBank ma dla swoich klientów nową usługę. Od wczoraj przyszli przedsiębiorcy mogą otworzyć firmę przez internet już w 10 minut. Tradycyjna forma zajmuje nawet kilka tygodni i wymaga wizyt w urzędach.,"Bank przedstawił jeden prosty formularz do wypełnienia, który pozwala na utworzenie Profilu Zaufanego, rejestrację firmy, otwarcie firmowego konta bankowego oraz skorzystanie z usług mobilnej księgowości. To efekt współpracy z organami administracji, zapoczątkowanej już przy programie 500 plus. Założenie firmy online nie wymaga wizyty w urzędzie, np. z numerem konta i danymi biura rachunkowego. - Usługa, którą wprowadzamy, zdobyła pierwsze miejsce w kategorii New Business Ecosystem w ogólnoświatowym konkursie innowacji EFMA DMI AWARDS 2017. Kompleksowość rozwiązania spotkała się z uznaniem i ogromnym zainteresowaniem zagranicznych banków. Mamy nadzieję, że projekt zostanie doceniony również w Polsce – mówi Daniel Pindor z departamentu klienta firmowego. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Zakładanie firmy przez internet. Nowa usługa mBanku,
"""GPC"": bankomaty są systematycznie wycofywane","Z danych NBP wynika, że bankomaty są systematycznie wycofywane. Utrzymanie bankomatów jest kosztowne, a z każdym miesiącem rośnie liczba punktów honorujących karty płatnicze - informuje ""Gazeta Polska Codziennie"".","Narodowy Bank Polski informuje, że tylko w 2017 roku ubyło 312 bankomatów - czytamy w ""Gazecie Polskiej Codziennie"". - Nie, nie zostały skradzione - zapewnia Karol Teliga, prawnik, specjalista ds. bankowości. Jego zdaniem ""to nieodwracalny trend. Utrzymanie bankomatu to pieniądze, a z każdym miesiącem rośnie liczba punktów akceptujących karty płatnicze. Więc bankomaty zaczną odchodzić w przeszłość"". Bankomaty opatentowano w 1973 r. w Anglii. W Polsce pierwsza maszyna pojawiła się w 1987 r. w Warszawie, obecnie jest ich ponad 24 tys. - czytamy w artykule. Jak informuje ""GPC"" w Polsce rocznie wykonujemy ok. 600 mln. transakcji bankomatowych. Tendencja jest jednak spadkowa. - Z danych wynika, że bankomaty są systematycznie wycofywane. Zwłaszcza w centrach handlowych, gdzie jest bank na banku. Likwidacja bankomatów nie będzie dotyczyła ośrodków wczasowych, miejscowości wypoczynkowych itd. - przekonuje Teliga. Jak podaje gazeta, przyszłością wirtualnej bankowości będzie wpłatomat poprzez swoją wielozadaniowość. Wielorozliczeniowe maszyny wpłacające, przyjmujące pieniądze i czeki. Przyjmujące lub zrywające lokaty bankowe. Maszyny, które uregulują opłaty, mandaty czy czynsz. Chcesz być na bieżąco z najważniejszymi informacjami dnia? Polub Onet Wiadomości na Facebooku!","""GPC"": bankomaty są systematycznie wycofywane",
Dziś ostatni dzień na wyciągnięcie pieniędzy z Volkswagen Banku,"O godzinie 20:00 zostaną zablokowane wszystkie rachunki indywidualne w Volkswagen Banku. To ostatni moment, żeby wypłacić lub przelać pieniądze ze swojego rachunku.","W sierpniu 2017 roku Volkswagen Bank Polska ogłosił, że rezygnuje z prowadzenia kont i lokat dla klientów indywidualnych. Do dziś do godziny 20:00 dano klientom czas na przeniesienie środków do innego banku. „Po tym terminie przetransferowanie pozostawionych środków na konto w innym banku będzie możliwe wyłącznie po złożeniu pisemnej dyspozycji, wysłanej pocztą tradycyjną, na adres VW Banku” – możemy przeczytać na stronie banku. Firma sugeruje także, żeby jej klienci przekopiowali ze swojego konta bankowości internetowej wszystkie dane, takie jak zapisane numery kont i historię transakcji. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Siedziba Volkswagen Bank w Warszawie,
KNF wyraziła zgodę na objęcie przez Michała Krupińskiego funkcji prezesa Pekao SA,"Michał Krupiński może zostać szefem Banku Pekao SA - poinformowała Komisja Nadzoru Finansowego. O tym, czy Krupiński ma wystarczające kwalifikacje do objęcia tej funkcji pisaliśmy w zeszłym tygodniu. Andrzej Stankiewicz informował o bliskiej przyjaźni bankowca z ministrem sprawiedliwości Zbigniewem Ziobrą.","""Krupiński nie jest z PiS, Krupiński jest cały z Ziobry. A właściwie z Ziobrów - od lat przyjaźni się z Witoldem Ziobrą, młodszym bratem ministra i jednym z jego najbliższych doradców. Młody Ziobro i Krupiński nawzajem pomagają sobie w karierach"" - czytamy w tekście ""Bankier od Ziobry. Czy ma wystarczające kwalifikacje, by zostać prezesem państwowego banku?"", w którym Stankiewicz pyta o doświadczenie zawodowe Krupińskiego. Krupiński od czerwca br., decyzją rady nadzorczej Pekao SA, pełnił funkcję wiceprezesa Pekao SA, kierującego pracami zarządu. Fotel prezesa miał objąć dopiero po uzyskaniu zgody KNF. Zastąpił odwołanego przez radę nadzorczą Pekao SA z funkcji prezesa Luigiego Lovaglio. Michał Krupiński w styczniu 2016 r. został wybrany przez radę nadzorczą PZU na prezesa spółki. Piastował tę funkcję do marca br., kiedy to został odwołany przez radę nadzorczą. Wcześniej, w latach 2006-08, był m.in. wiceministrem skarbu. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Michał Krupiński,
Rosja: bank objęty sankcjami USA potwierdził kontakty z zięciem Trumpa,"Rosyjski Wnieszekonombank, objęty sankcjami USA, potwierdził kontakty z Jaredem Kushnerem, zięciem i jednym z najbliższych doradców prezydenta Donalda Trumpa. Jak podał, Kushner brał udział w spotkaniach, na których bank prezentował swą nową strategię rozwoju.","Służby prasowe Wnieszekonombanku (VEB) podały, że władze instytucji w 2016 roku ""niejednokrotnie spotykały się z przedstawicielami czołowych instytucji finansowych w Europie, Azji i Ameryce"", a w trakcie spotkań omawiano działalność zagranicznych banków rozwoju i ""perspektywiczne kierunki i branże"". Odbywały się spotkania w formacie prezentacji (""roadshow""), dotyczące strategii Wnieszekonombanku do 2021 roku, z udziałem ""wielu przedstawicieli największych banków i kręgów biznesowych USA"", w tym z ""szefem Kushner Companies Jaredem Kushnerem"" - podał rosyjski bank. Oświadczenie służb prasowych przekazała wczoraj wieczorem agencja TASS. Wnieszekonombank to korporacja państwowa będąca odpowiednikiem zachodnich banków odbudowy i rozwoju. Od lipca 2014 roku bank jest objęty sankcjami USA i Unii Europejskiej z powodu agresywnej polityki Rosji wobec Ukrainy. Sankcje USA oznaczają, że objęte nimi firmy rosyjskie nie mogą otrzymywać długo- i średnioterminowych kredytów z amerykańskich instytucji finansowych. W lutym zeszłego roku szefem Wnieszekonombanku został Siergiej Gorkow; dekret w tej sprawie podpisał prezydent Władimir Putin. Jesienią bank zatwierdził nową strategię rozwoju.",Jaredem Kushner,
"Jarosław Sellin o ""frankowiczach"": wiele osób wygrywa z bankami w sądach","- Nie tak należy interpretować słowa Jarosława Kaczyńskiego o ""frankowiczach"". Powiedział, że taka jest dzisiaj droga możliwa. Wiemy, że wiele osób idąc do sądu, mając poczucie krzywdy ze strony banków, wygrywa w sądach – mówił w Popołudniowej rozmowie w RMF FM wiceminister kultury i poseł Prawa i Sprawiedliwości Jarosław Sellin.","W opinii wiceministra, projekt, który zakłada zwrot spreadów, może być jedynie pierwszym krokiem w poprawie sytuacji. - Uważam, że przewalutowanie kredytów we frankach to właściwy kierunek myślenia i warto do tego pomysłu wrócić, ale musimy to rozważać w kontekście bezpieczeństwa systemu bankowego w Polsce – tłumaczył na antenie radia RMF. Lider Prawa i Sprawiedliwości był pytany w ""Sygnałach Dnia"" w radiowej Jedynce, czy ""frankowicze"" powinni zaufać prezydentowi i rządowi, że spełni obietnice wyborcze, czy wziąć sprawy we własne ręce i walczyć z bankami. – Myślę, że powinni wziąć sprawy we własne ręce i zacząć walczyć w sądach. Nie dlatego, żeby nie ufać prezydentowi czy rządowi, tylko dlatego, że prezydent i rząd są w sytuacji, która jest zdeterminowana w wielkiej mierze uwarunkowaniami ekonomicznymi – zaznaczył Kaczyński.",Wiceminister kultury Jarosław Sellin,
Wierzyciele zabezpieczą rachunki bankowe na tych samych warunkach w całej Europie,"Wierzyciele będą mogli zabezpieczyć swoje wierzytelności na rachunku bankowym dłużnika na tych samych warunkach niezależnie od państwa, w którym rachunek jest prowadzony - zakłada uchwalona w czwartek przez Sejm nowela kodeksu postępowania cywilnego.","Za uchwaleniem ustawy opowiedziało się 418 posłów, przeciw było 6, jeden się wstrzymał. Nowela jest wykonaniem rozporządzenia Parlamentu Europejskiego i Rady Unii Europejskiej ws. zabezpieczenia rachunku bankowego w celu ułatwienia transgranicznego dochodzenia wierzytelności w sprawach cywilnych i handlowych. W kontekście polskiego prawa nowela oprócz rachunków bankowych obejmie rachunki prowadzone przez spółdzielcze kasy oszczędnościowo-kredytowe. W myśl nowych przepisów wykonanie zabezpieczenia (nakazu) odbywać się będzie na zasadach przyjętych w danym państwie członkowskim. W Polsce jest to zajęcie rachunku bankowego. Skutkiem wydania europejskiego nakazu zabezpieczenia na rachunku bankowym jest blokada rachunku dłużnika. ""Europejskie nakazy zabezpieczenia na rachunku bankowym wydane w jednym państwie członkowskim będą automatycznie uznawane i wykonalne w innym państwie członkowskim bez konieczności wszczynania odrębnego postępowania"" - głosi uzasadnienie. Jak podkreślono, ""ten nowy instrument stanowić będzie dodatkową opcję wobec analogicznych środków zabezpieczenia dostępnych na mocy prawa krajowego"". Dzięki zmianom w prawie wierzyciele będą mieli możliwość uzyskania informacji na temat rachunków bankowych dłużnika na potrzeby wydania europejskiego nakazu zabezpieczenia. Zgodnie z unijnym rozporządzeniem zostanie stworzony mechanizm ułatwiający dostęp do informacji o rachunkach dłużnika.",shutterstock_174966428,
Jose Barroso nie złamał przepisów UE podejmując pracę w Goldman Sachs,"Komitet etyki Unii Europejskiej poinformował w poniedziałek, że były szef Komisji Europejskiej Jose Barroso nie złamał unijnych przepisów ani kodeksu postępowania unijnych urzędników, podejmując pracę w banku inwestycyjnym Goldman Sachs po złożeniu funkcji.","Barroso nową pracę podjął 20 miesięcy po ustąpieniu ze stanowiska szefa KE, czyli wkrótce po upływie półtorarocznego okresu, w którym byli członkowie Komisji muszą przejść postępowanie sprawdzające przed nowym zatrudnieniem w celu zapobieżenia konfliktowi interesów. Komisja pod kierownictwem Jeana-Claude'a Junckera zdecydowała się zwrócić o opinię do komitetu etyki, doradzającego KE głównie w kwestiach związanych z tym, czy działalność podejmowana przez członków gabinetu po zakończeniu sprawowania funkcji jest zgodna z traktatami. W poniedziałek komitet wydał oświadczenie, w którym zapewnia, że po analizie informacji, jakie Barroso przekazał w liście do Junckera, nie doszukano się ""wystarczających powodów, aby uznać, że doszło do naruszenia obowiązku uczciwości"" i zachowania dyskrecji wobec spraw poufnych. Sprawa Barroso była ciosem w wiarygodność Komisji Europejskiej w czasie, gdy instytucja ta stara się odbudować zaufanie obywateli do doświadczanej przez kolejne kryzysy UE.",,
Repolonizacja banków. Rząd chce przejąć kontrolę nad bankami,"Konserwatywny polski rząd Prawa i Sprawiedliwości zamierza wykupić udziały w bankach od zagranicznych inwestorów, co zdaniem części bankowców i ekonomistów utrudni działanie pożyczkodawców, którzy przetrwali międzynarodowy kryzys finansowy.","W środę w ubiegłym tygodniu państwowe banki Alior Bank i PKO BP potwierdziły, że prowadzą rozmowy – pierwszy o wykupieniu oddziału bankowego Raiffeisen, a drugi o wykupie oddziału leasingowego. Rząd kupił już w tym roku polski oddział GE Money i zamierza wykupić od UniCredit udziały w drugim pod względem wielkości banku Pekao. Własnością państwa są dwa inne banki, większościowe udziały w dwóch kolejnych i ponad 30-procentowe udziały w największym banku PKO BP. W latach 80. Polacy odegrali główną rolę w obaleniu komunizmu we Wschodniej Europie. Teraz niektórzy obawiają się, że banki należące częściowo do państwa mogą podwyższyć kredytowanie takich projektów jak górnictwo węglowe czy dużych projektów infrastrukturalnych zwiększających liczbę miejsc pracy, ale nie zyski w gospodarce od dawna uważanej za modelowy przykład demokracji. - Nie popieram przekształcenia ""repolonizacji"" banków w nacjonalizację – powiedział Cezary Stypułkowski, prezes mBanku, czwartego pod względem wielkości pożyczkodawcy, który jest zwolennikiem ""domicylowania"" zarządzania, a nie zapewniania kredytów lokalnym firmom. – Łatwo jest kierować sektorem bankowym poprzez struktury polityczne. W takich przypadkach tendencja do omijania przepisów zazwyczaj kończy się katastrofą. - Trzeba to jasno wyrazić… naszym celem jest repolonizacja polskich banków – powiedział w 2012 roku swoim stronnikom przewodniczący PiS i były premier Jarosław Kaczyński. PiS, który doszedł do władzy w ubiegłym roku, zobowiązał się do wprowadzenia nowych podatków od banków i supermarketów, obniżenia wieku emerytalnego i zwiększenia zasiłków na dzieci. Chce też pomóc właścicielom nieruchomości, którzy zaciągnęli kredyty w obcych walutach w czasie korzystnych kursów wymiany, przekształcając je na złotówkowe po kursie według daty zaciągnięcia kredytu, ale tej obietnicy jeszcze nie spełnił. To jednak plany rządu w stosunku do banków mogą się okazać najbardziej kontrowersyjne. - Mamy do czynienia z motywacją polityczną przeprowadzenia repolonizacji – powiedział wysoki funkcjonariusz państwowy. – Kwestia nadmiernego kapitału zagranicznego w sektorze bankowym była sprawą polityczną. Jeśli rządowi uda się zrealizować strategię, to państwo i inni polscy inwestorzy, w tym jeden z najbogatszych Polaków Leszek Czarnecki, będą kontrolować banki dysponując 54 procentami aktywów bankowych, między innymi kredytami hipotecznymi i pożyczkami. W tej chwili większość takich aktywów kontrolują zagraniczni inwestorzy. Źródła zbliżone do rządu powiedziały agencji Reuters, że jednym z elementów motywacyjnych jest uniemożliwienie bankom wstrzymania udzielania kredytów w celu zapewnienia dużym udziałowcom dywidendy. - Chodzi o to, żeby mieć pewność, że nikt nie zakręci kurka, kiedy nadejdzie kryzys, podobnie jak w 2009 roku – powiedział jeden z informatorów. Część kierownictwa publicznie poparła takie stanowisko. - Wolimy kredytować gospodarkę niż wypłacać dywidendy – powiedział PAP Zbigniew Jagiełło, prezes największego banku PKO BP dodając, że ma nadzieję na osiągnięcie obu celów. PKO jest bankiem państwowym. Rząd w Warszawie umniejszył zagrożenie polityczną interwencją. - Po ewentualnej repolonizacji wpływ rządu na banki będzie raczej niewielki – powiedział rzecznik rządu Rafał Bochenek. Ale inni są sceptyczni. - Nie widziałem żadnych analiz potwierdzających zawyżanie ryzyka w czasach kryzysu przez międzynarodowe grupy bankowe – powiedział Jakub Borowski, ekonomista Crédit Agricole w Warszawie. – Mamy do czynienia z wyznaniem wiary niepotwierdzonym żadnymi studiami doświadczalnymi. Krzysztof Pietraszkiewicz, prezes Związku Banków Polskich powiedział, że choć popiera wzrost państwowej własności w sektorze bankowym, ma nadzieję, że nie doprowadzi to do wspierania przynoszących straty projektów czy hojnej restrukturyzacji kredytów. - Trzeba unikać sytuacji, w której opinia publiczna zmusza polityków do działań stanowiących zagrożenie dla sektora finansowego – powiedział. Polski rząd już planuje kolejne posunięcia. Poprzez państwowy Alior Bank może kupić polski oddział Raiffeisen, a poprzez państwowego ubezpieczyciela PZU kupić Pekao od UniCredit. Wartość Raiffeisen wynosi około miliarda euro. Wartość 40 procent udziałów UniCredit w Pekao to około 3,5 miliarda euro. - Co jest bardziej korzystne dla długoterminowego wzrostu i dobrobytu? Czy możemy wydać te miliardy złotych korzystniej niż pakować je w banki? – zadaje pytanie Borowski.",,
"Morawiecki: możliwe ""dostosowanie"" podatków bankowego i handlowego w 2017 r","Możliwa jest zmiana co do charakteru podatków bankowego i handlowego w 2017 r. - ocenił wicepremier, minister rozwoju Mateusz Morawiecki w Krynicy. Dodał, że nie polegałaby ona ani na ich zaostrzeniu, ani na poluzowaniu, lecz na ""dostosowaniu"".","Morawiecki był pytany przez dziennikarzy, czy w 2017 roku możliwe są jakieś zmiany parametrów podatków bankowego i handlowego. ""Czy jest możliwa ich jakaś wewnętrzna zmiana co do charakteru? Myślę, że tak, ale to jest dyskusja, która nas czeka jesienią tego roku"" - powiedział wicepremier. Pytany, czy byłoby to raczej zaostrzenie czy poluzowanie, odparł: ""Ani jedno, ani drugie, tylko raczej zmiana w stosunku do dzisiejszej formuły tego podatku"". ""Dostosowanie to jest dobre słowo"" - zaznaczył.",Wicepremier Mateusz Morawiecki,
Morawiecki: PZU i PFR nie prowadzą negocjacji ws. nabycia akcji Pekao,PZU idzie po akcje Pekao? PZU i Polski Fundusz Rozwoju nie prowadzą negocjacji w sprawie nabycia akcji Pekao od UniCredit - poinformował wicepremier i minister rozwoju Mateusz Morawiecki w rozmowie z agencją Reuters.,"""Nie prowadzimy żadnych konkretnych negocjacji, PZU i PFR nie prowadzą negocjacji"" - powiedział Morawiecki w wywiadzie udzielonym we wtorek wieczorem. Zapytany, czy Polska jest zdeterminowana by kupić Pekao, Morawiecki odpowiedział: ""Jak w przypadku każdej potencjalnej transakcji, to musi być transakcja rynkowa. Musimy działać na zasadach rynkowych"". We wtorek rano media poinformowały, że w czwartek szefowie PZU i Polskiego Funduszu Rozwoju mają spotkać się z przedstawicielami UniCredit, a tematem rozmów mają być warunki odkupu akcji Pekao. PZU planuje zmianę profilu ze spółki czysto dywidendowej na spółkę dywidendowo-wzrostową, chce utrzymywać ROE na poziomie 18 proc. PZU chce budować grupę bankową, która znajdzie się w pierwszej piątce banków w Polsce z aktywami ponad 140 mld zł - poinformował PZU w strategii do 2020 roku. ""Przedstawiona w niniejszym dokumencie Strategia Grupy PZU zakłada fundamentalną zmianę profilu Grupy ze spółki czysto dywidendowej na spółkę dywidendowo-wzrostową, realizującą ambitne projekty zwiększenia wartości przychodów oraz zysku netto, przy wykorzystaniu siły kapitałowej Grupy PZU"" - napisano w strategii. PZU chce utrzymywać wskaźnik wypłacalności Solvency II dla grupy PZU na poziomie nie niższym niż 200 proc. W założeniach polityki kapitałowej i dywidendowej spółka zakłada zatrzymanie części skonsolidowanych zysków grupy na finansowanie inicjatyw wzrostowych (projekt bankowy, akwizycje na rynku TFI, akwizycje zagraniczne). Opcjonalnie, w zależności od potrzeb wynikających z akwizycji, spółka zakłada emisję długu podporządkowanego.",Morawiecki: PZU i PFR nie prowadzą negocjacji ws. nabycia akcji Pekao,
Rachunek Ekstra Zysk - idealna oferta dla mnie,"Nigdy nie byłem przekonany do lokat czy rachunków oszczędnościowych. Owszem, trzymanie większych pieniędzy w domu czy na zwykłym koncie mija się z celem, jednak wpłacenie ich na lokatę – a następnie zostawienie ich w spokoju na jakiś czas – również mi nie odpowiadało. A co jeśli będę potrzebował nagle je wypłacić? W większości banków stracę odsetki. Zresztą one same też nie są zbyt wysokie.","Gdy postanowiłem sprzedać samochód i przesiąść się na rower, pojawił się realny problem. Dodatkowe 10 tysięcy złotych na koncie, co do których nie mam jak na razie żadnych planów. Jeśli zostawię je na koncie, to prędzej czy później się rozejdą. Powinienem więc coś z nimi zrobić. Ale co? 10 tysięcy złotych to tak naprawdę nie są duże pieniądze – czy mogę więc na nich w ogóle zarobić, wpłacając je na rachunek oszczędnościowy? Przecież przy oprocentowaniu rzędu pół procenta nawet nie poczuję, że cokolwiek zarobiłem. Potrzebuję więc znaleźć taką ofertę, która da mi przynajmniej dwa procent. Spośród wielu dostępnych na rynku rachunków oszczędnościowych moją uwagę zwróciła oferta Eurobanku – Rachunek Ekstra Zysk. Dlaczego? Po pierwsze, sam zysk. Eurobank oferuje mi jedno z najwyższych oprocentowań. Jestem nowym klientem banku, więc na start dostaję aż 3 procent w skali rocznej przez 3 miesiące od otwarcia rachunku, a to już coś konkretnego. Co ważne, Eurobanku nie interesuje, czy wpłacę na rachunek całe 10 tysięcy, czy tylko połowę. Tak naprawdę, na rachunku Ekstra Zysk dostaje oprocentowanie w wysokości 3 procent już od pierwszej złotówki. Przekonujące, ale co z moimi obawami przed zamrażaniem gotówki? Eurobank pozwala mi na wypłacanie dowolnych kwot z rachunku bez utraty oprocentowania. Czyli, jeśli po trzech, czterech miesiącach będę chciał wymienić swój stary, wyciągnięty z piwnicy rower – na coś z mocniejszymi hamulcami i postanowię wypłacić z rachunku dwa tysiące, nikt nie zabierze mi uzbieranych przez te trzy, cztery miesiące odsetek. Co więcej, pierwszą wypłatę dokonam bez prowizji, a za kolejne zapłacę pięć lub siedem złotych, w zależności od tego, czy zrobię to w oddziale, czy online. Brzmi uczciwie. A skoro już o oprocentowaniu i uczciwości mowa – rachunek Ekstra Zysk oferuje dzienną kapitalizację odsetek. To znaczy, że moje oszczędności pracują co dzień i co dzień powiększają się o odsetki. Ma to kilka zalet. Mogę też codziennie obserwować, jak moje oszczędności rosną – owszem będą to małe sumy, ale grosz do grosza… No i skoro codziennie zarabiam to i sam bank nie będzie mi tego zysku zabierał, gdy zdecyduję się wypłacić parę złotych na nowy rower. Oczywiście mogę też wpłacać dowolne kwoty, kiedy chcę i to bez żadnych prowizji. A wspominałem już, że za prowadzenie samego rachunku nic nie płacę? Rachunek Ekstra Zysk ma jeszcze jedną niebagatelną zaletę. Nikt nie oczekuje ode mnie, że od razu zdecyduję, że będę oszczędzał określony czas, nie muszę deklarować, że będę trzymał pieniądze na rachunku przez pół roku, rok czy dwa lata. Po prostu otwieram rachunek, wpłacam i oszczędzam tak długo, jak mi się podoba. A jeśli mi się nie spodoba – mogę  go zamknąć bez żadnych konsekwencji. No i bez utraty odsetek, ale o tym już mówiłem. A skoro już jesteśmy przy otwieraniu rachunku – to jest to wyjątkowo proste. Wystarczy iść do oddziału z dowodem osobistym, a doradca załatwi wszystko w kilka minut. Jako że jestem nowym klientem Eurobanku, dostaję atrakcyjny procent, a przy okazji konto. No bo przecież najlepiej mieć wszystko w jednym banku.",,
Banki i bankomaty w czasie Światowych Dni Młodzieży,"ŚDM bez banków? Niektóre instytycje finansowe faktycznie planują zawiesić swoją działalność w Krakowie na czas Światowych Dni Młodzieży. Pozostałe banki, w praktyce większość, będą jednak działać bez zmian. W związku z możliwym wzrostem zainteresowania wypłatami gotówki, w Krakowie pojawią się dodatkowe - mobilne bankomaty. W przypadku utraty karty można ją zastrzec dzwoniąc pod nr 828828828.","Na czas ŚDM krakowskie banki nie planują znacznych zmian w funkcjonowaniu. Zdecydowana większość oddziałów będzie działać tak, jak zwykle. Jednak w miejscach, w których mogą wystąpić utrudnienia w komunikacji, placówki zawieszą działalność. Np. Eurobank zamknie cztery spośród swoich 11 placówek w Krakowie. W poszczególnych dniach nieczynne będą oddziały przy ul. Starowiślnej, Zwierzynieckiej, Kalwaryjskiej i Karmelickiej. Bank Millenium zamyka oddziały w samym centrum miasta. W tych placówkach nieczynne mają być także bankomaty. ""Jest to podyktowane wymogami bezpieczeństwa – w tak dużej grupie turystów może zaistnieć niebezpieczeństwo skimmingu, a bezpieczeństwo naszych klientów jest dla nas najważniejsze"" – podkreśla Małgorzata Nasiłowska z działu komunikacji marketingowej tego banku. O zamykanych oddziałach placówki informowały klientów m.in. za pomocą SMS-ów. Banki i operatorzy bankomatów nie przewidują trudności transakcyjnych, ale liczą się ze wzmożonym popytem na wypłatę gotówki. Niektóre instytucje na czas ŚDM postawią w mieście dodatkowe urządzenia wypłacające banknoty. Zrobił tak już np. PKO Bank Polski – dostarczył mobilne bankomaty w cztery lokalizacje w Krakowie, a także do Wieliczki, Brzegów, Wadowic, Kokotowa, Kalwarii Zebrzydowskiej. Euronet, jedna z najpopularniejszych sieci bankomatów w Polsce, zapowiada, że poczyni wszelkie starania, aby klienci nie mieli problemów w wypłatą środków. Firma ma 220 bankomatów i wpłatobankomatów (tzw. recyklerów) w okolicach i w miejscach, gdzie będą uroczystości ŚDM. Dodatkowo, w ramach współpracy z organizatorami ŚDM, w pobliżu miejsc wydarzeń Euronet usytuuje cztery tymczasowe bankomaty - informuje dyrektor marketingu i wsparcia sprzedaży Euronet Polska Ewa Miziołek. ""Jesteśmy przygotowani na wzmożone zainteresowanie usługami oferowanymi w urządzeniach należących do sieci. Pojawienie się ewentualnych niesprawności podczas Światowych Dni Młodzieży może być spowodowane czynnikami zewnętrznymi"" – zaznacza Miziołek. Związek Banków Polskich przypomina o ostrożności w trakcie ŚDM. Przede wszystkim nie należy przechowywać kodu PIN razem z kartą płatniczą. Kartę najlepiej trzymać w miejscu innym niż gotówka i dokumenty. W przypadku utraty karty można ją zastrzec dzwoniąc pod nr 828828828. ""Imprezy masowe, takie jak ŚDM niestety przyciągają także kieszonkowców i innych przestępców, dlatego warto pamiętać o zasadach bezpieczeństwa przy posługiwaniu się kartami płatniczymi, w szczególności przy dokonywaniu płatności, wypłacie pieniędzy z bankomatu, przechowywaniu czy transporcie"" - mówi Jacek Gieorgica z zespołu PR ZBP. Jeśli doszło do utraty karty, należy niezwłocznie skontaktować się z bankiem lub organizacją, która ją wydała. Prostym sposobem jest skorzystanie z infolinii 828828828 - sekretarka zapyta dzwoniącego o bank, w którym ma kartę, a następnie połączy klienta z właściwym bankiem. Informacje o Systemie Zastrzegania Kart, ich bezpieczeństwie oraz lista banków, które w nim uczestniczą, są dostępne na stronie internetowej zastrzegam.pl. Innym sposobem na blokadę kart jest skontaktowanie się z dostępnym przez całą dobę centrum autoryzacji kart. Numer centrum widnieje na odwrocie karty. ""Warto ten numer wpisać do swojego telefonu komórkowego oraz przechowywać w znanym innym domownikom miejscu w domu"" - radzi ZBP. ZBP radzi także, aby zachować szczególną ostrożność przy przekazywaniu informacji poufnych, np. o numerze karty, przez internet, telefon lub inne media. ""Powinniśmy mieć na względzie otoczenie, w którym aktualnie się znajdujemy, aby zminimalizować ryzyko, że te dane wpadną w niepowołane ręce"" - podał ZBP. Bankowcy zwracają też uwagę na zjawisko phishingu i apelują, by nigdy nie odpowiadać na maile lub SMS-y, których nadawca prosi o podanie informacji o karcie. Nie należy też odpowiadać na wiadomości, które zapraszają do odwiedzenia strony internetowej w celu weryfikacji danych, w tym o kartach.",,
"Nadzieja dla frankowiczów? ""Kredyty właściwie niespłacalne""","Kredyty zaciągane w walucie obcej na podstawie tzw. klauzul indeksacyjnych są krzywdzące dla kredytobiorców - wynika z orzeczenia Sądu Rejonowego dla Warszawy-Śródmieścia. Sąd oddalił wprawdzie pozew, w którym powód domagał się zwrotu zapłaconych przez niego rat kredytu indeksowanego, ale wskazał przy tym, że zobowiązania tego rodzaju są ""właściwie niespłacalne"".","O korzystnym dla kredytobiorców orzeczeniu, które wydane zostało we wtorek, poinformował serwis Dziennik.pl. Sąd rozpatrywał sprawę, w której zadłużony na podstawie umowy kredytowej z indeksacją do franka szwajcarskiego argumentował, że raty kapitałowe-odsetkowe nie należały się bankowi, ze względu na to, iż w jego ocenie mechanizm ich wyliczania zalicza się do tzw. klauzul niedozwolonych. Powód żądał stwierdzenia nieważności umowy. Sąd pozew oddalił, jednak w uzasadnieniu ustnym wskazał, że istotą problemów zadłużonych na podstawie umów z indeksacją jest to, że nie mogą oni spłacać swoich kredytów według kursu waluty z dnia ich zaciągnięcia. – Są to właściwie kredyty niespłacalne. Powodują, że kredytobiorcy wpadają niejako w spiralę zadłużenia: spłacają raty, a mimo to końcowe zobowiązanie nie tylko się nie zmniejsza, ale jeszcze rośnie – ocenił w orzeczeniu sędzia Wojciech Łączewski. W umowie kredytu indeksowanego kurs waluty wpływa nie tylko na wysokość odsetek, ale też wartość kapitału kredytu. Zdaniem sądu, zmiany kursu franka nie powinny jednak mieć znaczenia dla wysokości raty kapitałowej, a jedynie odsetkowej. Powództwo zostało uznane za niezasadne, ponieważ pozew dotyczył stwierdzenia nieważności umowy, a nie roszczenia związanego z niewłaściwą wysokością naliczanych rat. Wskazana w ustnym uzasadnieniu logika obnaża jednak wady prawne mechanizmu indeksacji kredytów do waluty obcej i może dać nadzieję frankowiczom zadłużonym na podstawie takich umów. Cytowany przez dziennik.pl dr Jacek Czabański, autor bloga PomocFrankowiczom.pl przyznaje, że orzeczenie pokazuje, że sądy zaczęły zauważać problem wadliwie skonstruowanych umów o kredyty walutowe. Zaznacza jednak, że ""gdyby uznać, że na podstawie umowy o kredyt indeksowany w walucie obcej można waloryzować jedynie kwotę odsetek, a nie kwotę kapitału, to kredyt indeksowany przestaje być odpowiednikiem kredytu walutowego"".",,
"Hakerzy okradli bankomaty, podejrzani są Rosjanie",Hakerzy ukradli z bankomatów tajwańskiego banku First Bank równowartość ponad 2 mln USD - informuje w środę Reuters. Kradzieży z wykorzystaniem złośliwego oprogramowania dokonano podczas weekendu. Tajwańscy śledczy podejrzewają dwóch Rosjan.,"Agencja Reutera podkreśla, że była to pierwsza tego rodzaju kradzież na Tajwanie. Hakerzy najprawdopodobniej posłużyli się smartfonem, włamując się do systemu bankomatów i inicjując wypłacanie gotówki. Łącznie okradli 41 bankomatów. Szybko zabierali pieniądze i odchodzili, co nagrały kamery monitoringu. Sprawców dotychczas nie ujęto. Tajwański resort sprawiedliwości poinformował w środę, że złodziei zidentyfikowano - są obywatelami rosyjskimi. Najprawdopodobniej opuścili Tajwan już w poniedziałek. First Bank zgłosił kradzież 70 milionów tajwańskich dolarów, czyli ok. 2,2 mln USD. Trwa analiza programów, którymi posłużyli się hakerzy.",Hakerzy okradli bankomaty,
KNF po sprzedaży akcji Pekao interesuje się planami UniCredit w Polsce,"Komisja Nadzoru Finansowego wyjaśnia okoliczności sprzedaży ok. 10 proc. akcji banku Pekao przez UniCredit, interesuje się też planami grupy w stosunku do inwestycji w Polsce - poinformował w środę PAP rzecznik prasowy KNF Łukasz Dajnowicz.","""KNF standardowo wyjaśnia wszystkie okoliczności transakcji, m.in. w kontekście dalszych zamiarów grupy UniCredit w stosunku do inwestycji w Polsce"" - poinformował Dajnowicz, pytany przez PAP o stanowisko Komisji ws. sprzedaży przez UniCredit ok. 10 proc. akcji Pekao. We wtorek UniCredit poinformował w komunikacie, że chce sprzedać do 10 proc. akcji banku Pekao. Zaznaczono, że budowa księgi popytu miała zacząć natychmiast. Oferta została skierowana do określonych inwestorów instytucjonalnych. ""Oferta pozwoli UniCredit na dalsze wzmocnienie pozycji kapitałowej przy utrzymaniu kontroli nad spółką"" - napisano w komunikacie. Ponadto UniCredit poinformował o 90-dniowym okresie tzw. lock-up w stosunku do pozostałych udziałów w Pekao - zobowiązaniu do niesprzedawania akcji z pozostałego pakietu. Wystawiony na sprzedaż pakiet akcji Pekao rozszedł się na pniu. W nocy z wtorku na środę UniCredit poinformował w komunikacie, że sprzedano ok. 10 proc. akcji Pekao za ok. 3,3 mld zł. Do inwestorów instytucjonalnych trafiło ok. 26,2 mln akcji w cenie 126 zł za sztukę. Wskazano, że inwestorzy uzyskali premię w wysokości ok. 6 proc. w stosunku do rynkowej ceny z zamknięcia w dniu ogłoszenia oferty. Podano, że po zakończeniu transakcji UniCredit nadal będzie posiadał pakiet kontrolny udziałów w Pekao odpowiadający 40,1 proc. kapitału zakładowego spółki. Wcześniej we wtorek UniCredit z powodzeniem sprzedał 10 proc. udziałów w FinecoBank, z której grupa uzyskała ok. 328 mln euro. Wicepremier Mateusz Morawiecki, komentując zapowiedź UniCredit dotyczącą sprzedaży do 10 proc. akcji Pekao, powiedział PAP we wtorek, iż program PiS zakłada starania na rzecz zwiększenia udziału polskich instytucji w sektorze bankowym. ""Jak się taka okazja pojawi, to na pewno będziemy się temu przyglądali z ogromną uwagą i nie wykluczamy żadnego scenariusza"" - powiedział Morawiecki. ""Widać, że decyzja co do zmiany w akcjonariacie Pekao SA rozpoczęła się. W programie PiS zakładamy, że jak będą takie możliwości na rynku, to będziemy starali się zwiększać udział polskich instytucji w sektorze bankowym, więc udomowienie banków jest bardzo dla nas ważną częścią programu"" - podkreślił. Jak wskazał, ewentualnym inwestorem w Pekao SA nie mogłoby być PKO BP. ""PKO BP jako numer jeden na rynku nie mógłby przejąć Pekao SA, które ma pozycję numer dwa, ze względu na zachowanie konkurencji na rynku - PKO BP w połączeniu z Pekao SA miałoby zbyt dominującą pozycję. Więc jeśli pojawiłyby się takie szanse, to trzeba by użyć innych podmiotów"" - mówił Morawiecki. O sprzedaży Pekao przez UniCredit mówiono na rynku od kilku miesięcy, ale spółka nie komentowała tych informacji. We wtorek akcje UniCredit na warszawskim parkiecie zyskiwały 11,59 proc., natomiast akcje Pekao wyceniano na 134,6 zł.",KNF,
Chcesz się dorobić do czterdziestki? Ucz się od najlepszych,"Chociaż swój sukces zawdzięczają przede wszystkim talentom fizycznym, a ich życie prywatne nierzadko budzi kontrowersje, od gwiazd sportu możesz nauczyć się wiele, jeśli chodzi o finanse. Specyfika życia wyczynowca to ogromne obciążenia i ryzyka, które jednak pozwalają w sprinterskim tempie realizować karierę zawodową. Za nią idą często astronomiczne kontrakty, a wraz z nimi wyzwanie w postaci zarządzania bardzo szybko akumulującym się majątkiem.","Wielu wybitnych sportowców udowodniło, że refleks i strategiczne myślenie wyćwiczone na boisku czy torze wyścigowym pomaga w budowaniu biznesowych imperiów i zabezpieczeniu finansowej przyszłości po zakończeniu intensywnej, ale krótkiej kariery. Trzydziestolatkowie, czterdziestolatkowie – to pokolenie wie, że musi samo zadbać o swoje finanse. Nikt za nich tego nie zrobi. Cel jest oczywisty: zarobić tyle, aby w dowolnym momencie przestać pracować i cieszyć się życiem. Jest grupa zawodowa, która od lat powszechnie realizuje to założenie. To profesjonalni sportowcy. Ich kariery są bardzo intensywne, ale trwają krótko. W każdej chwili mogą się skończyć w wyniku kontuzji. Warto się przyjrzeć ich finansom, aby skorzystać z tych doświadczeń. – Kariera zawodowa sportowców zwykle trwa nie dłużej niż 20 lat. To czas, w którym mogą zapewnić sobie środki na całe życie, aby po zakończeniu kariery zostać rentierem – mówi Beata Majewska, dyrektor Departamentu Private Banking Deutsche Bank. - Nawet jeśli o kontrakty dba ich przedstawiciel, to decyzja o tym, co robią z zarobionymi pieniędzmi, należy do nich samych. Ci sportowcy, którzy nie będą świadomie zarządzać swoimi finansami i pomnażać ich w najlepszym momencie kariery, mimo talentu i dużych zarobków mogą zostać bez środków do życia – dodaje. W trakcie aktywnej kariery dochody są duże. Stu najbogatszych sportowców na świecie zarobiło w ubiegłym roku 3,15 mld dolarów, wynika z wyliczeń magazynu „Forbes”. - Zarobki najlepszych sportowców rosną ze względu na inflację, ale też postępującą globalizację rozrywki. Najsłynniejsi piłkarze, koszykarze czy tenisiści odcinają kupony od swojej popularności w każdym miejscu na świecie – mówi Beata Majewska z Deutsche Bank. Co więcej, warto pamiętać, że wydarzenia sportowe z założenia ogląda się na żywo, przez co ich wartość reklamowa jest odporna na efekt nagrywarek DVR wycinających reklamy, a sprzedaż praw do transmisji ogranicza straty, które w innych sytuacjach przynosi piracki „drugi obieg”. Podstawowym źródłem przychodów sportowców są pensje wypłacane przez kluby (gry zespołowe) albo nagrody za wyniki w turniejach (tenis , golf, lekka atletyka). Drugim są kontrakty reklamowe. Ich wartość zależy od marki sportowca. Najbardziej obrotni czerpią też przychody z inwestycji biznesowych oraz finansowych, ale te nie są uwzględnione przez „Forbesa”. Najlepiej zarabiającym sportowcem jest obecnie kapitan reprezentacji Portugalii i piłkarz Realu Madryt, Christiano Ronaldo, którego zarobki w ubiegłym roku przekroczyły 88 mln dol. Tylko w ramach otrzymywanej w Realu regularnej pensji, otrzymał ponad 50 mln dol. Zaraz za nim, na liście najbogatszych znalazł się największy rywal Ronaldo z FC Barcelona, czyli Argentyńczyk Lionel Messi, z zarobkami przekraczającymi 81 mln dol. Trzeci jest koszykarz, który poprowadził w tym sezonie drużynę Cleveland Cavaliers do zdobycia mistrzostwa NBA. Na jago konto w ubiegłym roku wpłynęło ponad 77 mln dol. Amerykanie zarabiają najwięcej. Jest ich aż 65 wśród 100 najbogatszych. Dominują także amerykańskie ligi. Na liście jest aż 26 bejsbolistów i 18 koszykarzy i 21 zawodników futbolu amerykańskiego. Najpopularniejszą na świecie piłkę nożną reprezentuje zaledwie 12 zawodników. Na liście znalazło się też siedmiu tenisistów, pięciu golfistów, sześciu kierowców oraz trzech bokserów. Największy gwiazdor lekkiej atletyki Usain Bolt znalazł się dopiero na 32. miejscu. Przedstawiciele czterech najbardziej dochodowych dyscyplin zajmują aż trzy czwarte miejsc na liście. „Światowa Encyklopedia Sportu” zawiera ponad 8 tys. dyscyplin. Jednak wielkie pieniądze robi się zaledwie w kilku z nich. W rankingu znalazły się tylko dwie kobiety. Obie grają w tenisa. Serena Williams zajęła40. miejsce, a Maria Szarapowa dopiero 88. Bezwzględny rekordzista - jeśli chodzi o zarobki wśród Polaków - Robert Lewandowski nie znalazł się w zestawieniu amerykańskiego miesięcznika, chociaż według wyliczeń Super Expressu zarobił w 2014 roku 100 mln zł, nie znalazł się na liście „Forbesa”. Wśród 10 najlepiej zarabiających polskich sportowców znalazło się aż siedmiu piłkarzy grających w europejskich ligach, , jeden zawodnik futbolu amerykańskiego Sebastian Janikowski, tenisistka Agnieszka Radwańska i koszykarz NBA Marcin Gortat, który zajął drugie miejsce z 42,2 mln zł przychodów. Niestety wielu sportowcom, mimo niebotycznych zarobków, nie udaje się osiągnąć finansowej niezależności po zakończeniu kariery. Jak twierdzi Marcin Gortat aż 70 proc. zawodników NBA, najlepiej opłacanej ligi na świecie, gdzie średnie (!) zarobki wynoszą 5 milionów dolarów rocznie, po przejściu na emeryturę bankrutuje. – Większość zawodników w trakcie kariery wydaje po 60-80 tysięcy dolarów miesięcznie. Gdy skończą grać, ich możliwości finansowe znacznie się kurczą, ale oni nie są w stanie tego zaakceptować – tłumaczył w rozmowie z polskim „Forbesem”. Jak ocenia Beata Majewska z Deutsche Bank, coraz więcej gwiazd polskiego sportu zdaje sobie sprawę, że najbardziej komfortowym momentem na inwestycje jest okres, w którym mogą liczyć na stałe, wysokie przychody. Dobrym przykładem jest Robert Lewandowski, który po podpisaniu kontraktu z Bayernem Monachium został wspólnikiem w funduszu Protos Venture Capital wspierającym europejskie startupy internetowe. Zainwestował m.in. w platformę dla użytkowników gier przeglądarkowych dogry.pl, serwis pomagający znaleźć gosposie pomocedomowe.pl czy stronę do zamawiania posiłków skubacz.pl. Wśród najlepiej zarabiających polskich sportowców najbardziej zaradni są Adam Małysz, który większość przychodów czerpie z kontraktów reklamowych z Red Bullem, Generali i Orlenem oraz Agnieszka Radwańska. Tenisistka podpisała umowy reklamowe z m.in. z producentem AGD Amica, producentem strojów Lotto, siecią komórkową Play oraz Vanquis Bankiem. Bardziej bezpośrednio biznesem zajął się były żeglarz i medalista olimpijski Mateusz Kusznierewicz. Postanowił wesprzeć swoim wizerunkiem autorski pomysł podłączonych do internetu ramek na zdjęcia Zoom.me. Produkt wystartował w 2014 roku w partnerstwie z operatorem T-Mobile. Kibice koszykówki nie mają już złudzeń, że 32-letni Marcin Gortat raczej nie zostanie największą gwiazdą NBA. Jednak talent i pracowitość pozwoliły mu zostać podstawowym zawodnikiem solidnej drużyny z Waszyngtonu i podpisać pięcioletni kontrakt na 60 milionów dolarów. Jeśli chodzi o finanse Gortat należy do rozsądniejszych koszykarzy. – Nie interesują mnie wysokie zyski, ale stabilne, relatywnie pewne. Moje inwestycje są bardzo zróżnicowane – chodzi o akcje, obligacje, grunty, nieruchomości, jestem partnerem w kilku firmach – opowiadał Gortat miesięcznikowi „Forbes”. Dodaje, że daje mu to dwucyfrowy zwrot z inwestycji. – Efekt jest taki, że znacznie powiększyłem sumę pieniędzy, którą zarobiłem jako koszykarz – dodaje. Marcin Gortat może chwalić się pieniędzmi mimo zamiłowania do drogich samochodów (ma w garażu m.in. BMW M5 G-Power Hurricane, Porsche Panamera Turbo S ora Lexusa LFA). Mniej wybitni sportowcy, menedżerowie czy specjaliści nie zarabiają takich pieniędzy, ale mogą mieć podobny cel: osiągnąć niezależność finansową w wieku około 40 lat. Przy mniejszych dochodach potrzeba więcej czasu oraz dyscypliny. – Podstawą w dążeniu do niezależności finansowej są oszczędności i efektywne pomnażanie kapitału. Dotyczy to także zamożnych. Nie trzeba rezygnować z przyjemności, a z drugiej strony też niekoniecznie trzeba zawsze wybierać najtańsze rozwiązania. Jednak zawsze powinniśmy tak zarządzać nadwyżkami pieniędzy, aby pracowały na nas – mówi Beata Majewska z Deutsche Bank. –Dodatkowych przychodów, szczególnie tych z inwestycji kapitałowych, najlepiej jest szukać u szczytu kariery. To czas, gdy dysponujemy największymi możliwościami. Wydatków nie jesteśmy w stanie zmniejszyć o 100 proc., ale przychody z łatwością można zwielokrotnić – dodaje. Symulacje przygotowane przez Deutsche Bank pokazują, jak skuteczne może być oszczędzanie u szczytu kariery. Założone w nich zarobki odpowiadają przychodom menedżerów i specjalistów, a nie najwybitniejszych sportowców, ale 20-letni „sprint oszczędzania” również daje pokaźne efekty. Odkładając 2 tys. złotych miesięcznie przez dwie dekady oraz 40 tys. (np. premii) pod koniec każdego roku w 20 lat można uzbierać 2,8 mln złotych przy założeniu, że zostały zainwestowane w instrumenty, których potencjalny zysk netto wynosi 7 proc. rocznie przy miesięcznej kapitalizacji. Jeszcze więcej można zgromadzić, jeśli się nie skonsumuje, a odłoży wysokie, wypłacane co roku premie lub skumulowane oszczędności. Bohater drugiej symulacji zarabia dużo więcej i chociaż nie odkłada regularnie, może sobie pozwolić na wpłatę 80 tys. zł pod koniec każdego roku. W trakcie 20-letniego sprintu oszczędnościowego jest w stanie odłożyć 3,7 mln zł. Ta pokaźna suma także podwaja się po 10 latach. - Osobom szukającym inwestycji w skali roku 7-procentowy zwrot może wydawać się zawyżony. Jednak w długim okresie jest całkiem realny – tłumaczy Beata Majewska. – Tajemnica tkwi w dywersyfikacji. Inwestując w dłuższej perspektywie, część kapitału możemy ulokować w aktywa o dużej zmienności, np. akcje albo fundusze akcji. Ich zwrot w krótszym czasie – miesięcy czy roku – jest bardzo nieprzewidywalny, jednak w perspektywie dekad uśrednia się – dodaje. Koszykarz wszechczasów Michael Jordan, mimo rozrzutnego stylu życia, wyjątkowej skłonności do hazardu oraz przeciętnej smykałki do interesów, jest najlepiej zarabiającym emerytowanym sportowcem świata. W 2014 roku jego przychód wyniósł 100 mln dolarów. Żyłą złota jest marka obuwia sportowego Jordan, należąca do koncernu Nike oraz liczne kontrakty reklamowe. Majątek koszykarza wyceniany jest na ponad miliard dolarów. Człowiek-legenda może sobie pozwolić na rozrzutność. Pozostali mogą naśladować najlepszych.",,
UOKiK: banki BPH i Pekao zobowiązały się do uwzględniania ujemnego LIBOR,Ujemne odsetki będą pomniejszać raty klientów banków BPH oraz Pekao SA; przedsiębiorcy dobrowolnie zobowiązali się do zmiany praktyk związanych z obliczaniem oprocentowania kredytów we frankach szwajcarskich – podał w poniedziałek UOKiK.,"Urząd Ochrony Konkurencji i Konsumentów (UOKiK) wydał dwie decyzje, dotyczą one dwóch banków: BPH i Pekao SA – poinformował prezes UOKiK Marek Niechciał. Postępowanie przeciwko bankowi BPH zostało wszczęte w maju 2015, a przeciwko Pekao SA – w sierpniu ubiegłego roku. Urząd zakwestionował nieuwzględnianie przez banki ujemnego oprocentowania kredytów we frankach szwajcarskich (CHF). W efekcie raty kredytów nie zostały obniżone. Według komunikatu UOKiK banki BPH oraz Pekao SA zobowiązały się do zmiany praktyk i zrekompensowania strat konsumentom. Oznacza to, że przedsiębiorcy będą uwzględniać ujemne oprocentowanie oraz oddadzą klientom kwotę wynikającą z różnicy między wcześniejszym oprocentowaniem a tym, które w pełnym zakresie uwzględnia ujemny LIBOR. Ponadto poinformują klientów o podjętych działaniach. Działania UOKiK związane są z umocnieniem franka szwajcarskiego wobec złotego, które nastąpiło na początku ubiegłego roku i miało wpływ na wzrost wysokości rat kredytów hipotecznych w tej walucie. Równolegle nastąpił spadek poniżej zera wartości wskaźnika LIBOR uwzględnianego przy obliczaniu oprocentowania tych kredytów, co z kolei powinno spowodować obniżenie wysokości rat kredytów. W niektórych przypadkach ujemny LIBOR doprowadził do spadku oprocentowania kredytu poniżej zera. Z sygnałów, które docierały do Urzędu, wynikało, że nie wszystkie banki uwzględniały ujemne oprocentowanie, choć w umowach kredytowych sposób jego ustalania określony został jako suma stawki bazowej LIBOR i marży kredytu. W efekcie Prezes UOKiK wszczął 8 postępowań przeciwko bankom, które nie uwzględniały ujemnego oprocentowania i wydał do tej pory 7 decyzji. W toku pozostaje jedno postępowanie. Do tej pory zapadły rozstrzygnięcia wobec: ING Banku Śląskiego, mBanku, Getin Noble Banku, Credit Agricole Bank Polska, Banku BPH, BNP Paribas Bank Polska oraz Pekao SA.",Kredyty we frankach szwajcarskich,
"Gowin w ""FT"": państwo powinno wykupić niektóre zagraniczne banki w Polsce","Zagraniczny kapitał ""ma zdecydowanie za dużą władzę"" w polskim sektorze bankowym i dlatego należy ""zrenacjonalizować"" niektóre zagraniczne banki w kraju – oświadczył wicepremier Jarosław Gowin w opublikowanym wywiadzie dla ""Financial Timesa"".","W rozmowie z londyńskim dziennikiem Gowin, który jest też ministrem nauki i szkolnictwa wyższego, ocenił, że państwo powinno w ramach programu ""ekonomicznego patriotyzmu"" podjąć działania w celu zwiększenia udziału polskiego kapitału w krajowym sektorze bankowym. – Powinniśmy skorzystać z okazji, że niektóre z zagranicznych banków borykają się z kłopotami i spróbować je zrenacjonalizować – powiedział Gowin ""FT"". Dziennik przypomina, że ok. 60 proc. polskiego sektora bankowego jest w rękach zagranicznych, jednak niektóre banki, takie jak austriacki Raiffeisen czy włoski UniCredit, których oddziały są w kraju, rozważają wycofanie się z polskiego rynku. – W okresie przejściowym państwo polskie może kupić te banki (polskie oddziały zagranicznych banków – red.), jednak tylko po to, aby później je sprywatyzować. (...) (Jednak), jeśli miałbym wybrać, czy sprzedać bank zagranicznemu lub krajowemu inwestorowi na zbliżonych warunkach, nawet gdyby polski inwestor był moim zdecydowanym przeciwnikiem, to oczywiście, że wolałbym sprzedać go Polakowi – tłumaczy wicepremier. Gowin jednocześnie zapewnił, że Warszawa nadal będzie zachęcać światowych inwestorów do robienia interesów w naszym kraju. Jednak podkreślił, że do tej pory kapitał zagraniczny otrzymywał od państwa zbyt dużo przywilejów, np. dotyczących zwolnień podatkowych. W jego opinii rząd powinien wspierać polskich przedsiębiorców. – W ostatnich 25 latach polskie firmy były traktowane jak (podmioty) drugiej kategorii przez własny rząd. Były dyskryminowane w porównaniu z zagranicznymi inwestorami. (...) Polscy politycy nie mogą już dłużej tolerować jawnej i rażącej dyskryminacji polskich przedsiębiorców – podkreślił Gowin. Wicepremier odniósł się także do sytuacji na krajowym rynku mediów. Powiedział, że władze w Warszawie są zaniepokojone dominacją zagranicznego, głównie niemieckiego, kapitału na polskim rynku medialnym. – Dlaczego mam zakładać, że niemieccy właściciele polskich gazet są mniejszymi patriotami ode mnie? Przypuszczam, że są oni wspaniałymi niemieckimi patriotami i gdyby doszło do jakiegoś zderzenia interesów narodowych, oni próbowaliby przemycić niemiecki punkt widzenia (na łamy swych gazet) – oceniał Gowin. – Chcę zobaczyć państwo polskie wspierające polskie media – dodał. Tymczasem ""FT"" zwraca uwagę na ostrzeżenia niektórych zagranicznych analityków, którzy podkreślają, że ""przejście (władz – red.) w stronę bardziej statycznego, nacjonalistycznego modelu ekonomicznego może zaszkodzić krajowym perspektywom"". – Często za granicą jesteśmy postrzegani jako ci źli, jednak dzieje się tak głównie dlatego, że walczymy o prawa polskiej gospodarki i państwa – powiedział Gowin ""FT"".",Jarosław Gowin,
"""Frankowcom"" wystarczyłby tylko zwrot spreadów?","Po wielu kontrowersjach i analizach, kwestia prezydenckiego wsparcia dla ""frankowców"" wróciła do punktu wyjścia. Ostatnio w mediach pojawiły się opinie, że propozycja złożona kredytobiorcom może przewidywać tylko zwrot pobranych spreadów. Taki zwrot na pewno dotyczyłby spreadów związanych ze spłatą rat.","Alternatywne rozwiązanie polega na przeliczeniu całego kredytu z uwzględnieniem kursów NBP (również przy pierwotnej waloryzacji). Drugi wariant jest elementem pakietu pomocowego, który 15 stycznia 2016 r. został zaproponowany przez Kancelarię Prezydenta. Całkowite przeliczenie kredytu według kursów Narodowego Banku Polskiego może skutkować zwrotem spreadów wynoszącym np. 20-24 tys. zł. Takie rozwiązanie raczej nie zadowoli większości ""frankowców"". Skutki zwrotu spreadów warto przeanalizować na reprezentatywnym przykładzie trzech kredytów z waloryzacją do kursu CHF/PLN. Przykładowe ""hipoteki"" mają następujące parametry: Szczegółowe założenia dotyczące m.in. wysokości kursów stosowanych przez bank, można znaleźć pod poniższą tabelą. Po wykonaniu odpowiednich obliczeń okazuje się, że wartość spreadów dotyczących tylko rat wynosi 5004 zł (wariant 1), 4763 zł (wariant 2) oraz 5141 zł (wariant 3). Jeżeli dodatkowo przeliczymy cały kredyt po średnim kursie NBP (tak jak w styczniowej propozycji Prezydenta), to suma ewentualnego zwrotu (bez odsetek) wzrasta do 17364 zł (wariant 1), 20014 zł (wariant 2) oraz 24338 zł (wariant 3). Obniżka zadłużenia będąca skutkiem zwrotu spreadów, w każdym z trzech analizowanych przykładów nie jest duża. Trudno się temu dziwić, gdyż nawet po przeliczeniu całego kredytu według średniomiesięcznego kursu NBP, kwota do ewentualnego zwrotu przez bank wynosi 4,50 proc. - 6,25 proc. długu (wynik bez odsetek). Ratalne spready w zależności od wariantu, stanowią 0,95 - 1,80 proc. zadłużenia z końca kwietnia 2016 r – dodaje Andrzej Prajsnar z portalu RynekPierwotny.pl.",,
Deutsche Bank utrzymuje pozytywną perspektywę dla polskiej gospodarki i złotego,"Ekonomiści Deutsche Banku uważają, że polski złoty jest obecnie niedowartościowany o ok. 10 proc. Uważają, że fundamenty gospodarki są silne, a perspektywy - korzystne - podała agencja Bloomberg.","Kurs eurozłotego w piątek o godzinie 16.20 wyniósł 4,4274 zł. W ciągu ostatniego tygodnia złoty osłabił się do euro o prawie 4 grosze. Zdaniem strategów Deutsche Banku, złoty jest ""ekstremalnie tani"" i niedowartościowany o ok. 10 proc. Ekonomiści DB utrzymali pozytywną perspektywę dla polskiej gospodarki po najsłabszych od 2 lat danych o kwartalnym wzroście PKB. 13 maja GUS podał wstępny szacunek wzrostu PKB w I kw., zgodnie z którym PKB wzrósł o 3,0 proc. rdr oraz spadł o 0,1 proc. kdk.",,
"Komornicy będą zajmować 500 złotych na dziecko? ""Takie sytuacje będą się zdarzać""","Pieniądze z programu Rodzina 500 plus może przejąć komornik, choć ustawa zakazuje takiej sytuacji. Ministerstwo Sprawiedliwości grozi poważnymi karami, a komornicy się bronią: jeśli 500 złotych na dziecko trafia na rachunek bankowy, to pieniądze te tracą swoją tożsamość. Problem rozwiązałyby socjalne konta bankowe.","W maju było głośno o matce szóstki dzieci z Rzucewa, której świadczenie wychowawcze w kwocie 3000 złotych zostało zajęte przez komornika. Gminny Ośrodek Pomocy Społecznej w Pucku, zgodnie z wnioskiem pani Sylwii, przelał pieniądze z programu Rodzina 500 plus na konto bankowe. Pech chciał, że konto to zostało już wcześniej zajęte przez komornika. Bank zablokował więc całą kwotę na poczet spłaty długów, a pani Sylwia straciła możliwość wypłaty pieniędzy. Sprawa ostatecznie skończyła się pozytywnie dla matki z Rzucewa, bo komornik odblokował zajęte środki od razu, jak tylko się o tym dowiedział. Na rodziny, które mają problemy ze spłatą długów, padł jednak strach, choć politycy obiecywali przecież wcześniej, że środki ze świadczenia wychowawczego nie będą podlegać żadnej egzekucji. Mówi o tym wprost ustawa o pomocy państwa w wychowywaniu dzieci. Ustawodawca nie przewidział jednak, że niektóre jej przepisy mogą być trudne do wyegzekwowania, a rodziców pobierających 500 złotych na dziecko mogą czekać poważne problemy. – Wiedzieliśmy, że takie sytuacje będą się zdarzać. Nie mamy żadnych możliwości weryfikacji, skąd pochodzą zajmowane pieniądze – mówi Onetowi Monika Janus z Krajowej Rady Komorniczej. To właśnie na komorników spadła największa krytyka za zajmowanie środków, które trafiają do rodziców ze sztandarowego programu rządu. Problem dotyczy sytuacji, kiedy środki niepodlegające egzekucji (oprócz 500 złotych na dziecko są to też np. alimenty) trafiają na konto bankowe, które zostało zajęte przez komornika. Procedura wówczas wygląda tak, że pieniądze na takim koncie są blokowane przez bank i przekazywane do komornika, który nie posiada informacji, skąd te pieniądze trafiły na konto dłużnika. – Pieniądze na koncie się mieszają, tracą swoją tożsamość, nie mamy możliwości sprawdzenia, skąd one pochodzą. To są po prostu pieniądze z banku i ma on obowiązek wypłacić komornikowi tyle, ile dłużnik ma na koncie – mówi Janus. Ministerstwo Sprawiedliwości wydało tymczasem komunikat, w którym przypomina komornikom, że nie mają prawa zajmować tych środków. W przypadku naruszenia przepisów ""komornikom grozi odpowiedzialność dyscyplinarna: od kary upomnienia do wydalenia z zawodu"". – To, że komornicy będą karani, zawieszani, czy wydalani z zawodu nie rozwiąże sytuacji – komentuje stanowisko ministerstwa Monika Janus. – Co z tego, że komornik zostanie wydalony z zawodu, jak rodzic i tak nie będzie z tych pieniędzy korzystać, bo zostaną one zajęte i przekazane dalej. Potrzeba rozwiązać przyczynę, a nie skutek – dodaje. W komunikacie przesłanym Onetowi resort Zbigniewa Ziobry łagodzi swoje stanowisko. ""W przypadku omyłkowego zajęcia środków pochodzących z programu 500 plus dłużnikowi przysługuje prawo zgłoszenia wniosku do komornika o zwrot zajętych środków, a w razie odmowy, skargi na czynność komornika. Razem ze zgłoszeniem komornikowi nieuprawnionego zajęcia środków z programu 500 plus dłużnik powinien przekazać decyzję o przyznaniu świadczenia lub wyciąg z rachunku bankowego, tak aby komornik mógł niezwłocznie zwrócić świadczenie"". Krajowa Rada Komornicza uważa, podobnie jak MS, że każdy komornik, który otrzyma z banku środki pochodzące ze świadczenia wychowawczego, powinien zwrócić je dłużnikowi. Ale nie będzie to procedura automatyczna. Każdy z rodziców, których środki zostaną zablokowane, będzie musiał osobiście udać się do komornika z wyjaśnieniem. Następnie będzie musiał wrócić do banku z odpowiednimi dokumentami. – Jeśli mamy do czynienia z taką sytuacją, bank traktuje te środki tak jak każde inne, które nie są objęte postępowaniem egzekucyjnym – tłumaczy Kinga Wojciechowska-Rulka z mBanku. – Klient powinien dostarczyć dokument poświadczający prawo do tych środków oraz dokument poświadczający zwolnienie, wystawiony przez organ egzekucyjny – dodaje. – Będą zdarzać się sytuacje, że komornicy dostaną z banku środki z 500 plus i wtedy każdy komornik indywidualnie będzie podejmował decyzję o zwrocie – mówi Monika Janus. Ale jest to procedura czasochłonna. – Poza tym jest to niepotrzebne generowanie problemów, zwłaszcza jeśli komornik zdąży już przekazać środki wierzycielowi – dodaje. Dlatego już w marcu Krajowa Rada Komornicza wystosowała specjalny list do premier Beaty Szydło, w którym zwrócono uwagę na brak skutecznych mechanizmów zapobiegających zajmowaniu pieniędzy ze świadczenia wychowawczego na poczet spłaty długów. Premier nie odpowiedziała, ale nieoczekiwanie do gry wkroczył prezydent Andrzej Duda, który przedstawił propozycję ustawową nakładającą na banki weryfikację pochodzenia środków na koncie. W uzasadnieniu do zmian napisano, że ""takie rozwiązanie stanowić będzie skuteczną ochronę przed realizacją wierzytelności objętych tytułem wykonawczym ze świadczeń zwolnionych spod egzekucji, które znajdowały się na rachunku bankowym w chwili dokonania zajęcia (...) Jednocześnie nie wydaje się, aby poczynienie przez bank ustaleń co do źródła pochodzenia środków znajdujących się na rachunku bankowym klienta, wiązało się z jakimikolwiek trudnościami"". Kancelaria Prezydenta RP wyjaśnia, że bank przecież posiada pełny dostęp do rachunku klienta, bez problemu powinien więc ustalić tytuły przelewów. Projekt ustawy dopiero trafił do Sejmu i czeka na zajęcie się nim przez posłów. – Środki, które trafiają z programu Rodzina 500 plus na konta klientów powinny być specjalnie oznakowane tytułem ""R500+"" – mówi Onetowi dr Przemysław Barbrich ze Związku Banków Polskich. – Takie jest nasze zalecenie i to teoretycznie powinno wystarczyć – dodaje. W praktyce miałoby to wyglądać tak, że bank widząc w tytule oznaczenie ""R500+"" zostawiłby te środki na koncie, nawet jeśli jest ono zajęte przez komornika. Z kolei ośrodki pomocy społecznej, które realizują wypłaty 500 złotych na dziecko, musiałyby dopilnować, by taki dopisek znalazł się w przelewie bankowym. PKO BP – największy polski bank – potwierdza, że stosuje już taką procedurę. – Do systemu teleinformatycznego banku zostały wprowadzono stosowne algorytmy. Przy ich wykorzystaniu przelewy dot. 500 plus są skutecznie identyfikowane – mówi Grzegorz Culepa z PKO BP. Podobnie działa także Citi Handlowy, jednak część banków nieoficjalnie dodaje, że nie chcą brać na siebie odpowiedzialności za podejmowanie decyzji, które środki faktycznie pochodzą z programu Rodzina 500 plus lub są alimentami. Ministerstwo Rodziny, Pracy i Polityki Społecznej dostrzega ten problem i wychodzi z własną propozycją jego rozwiązania. Jak dowiedzieliśmy się w resorcie kierowanym przez Elżbietę Rafalską, stworzono specjalną bazę numerów rachunków bankowych, z których dokonywane będą wypłaty świadczeń wychowawczych, wraz z nazwą jednostki organizacyjnej będącej właścicielem rachunku. Zgodnie z wytycznymi resortu każdy przelew dotyczącego świadczenia wychowawczego będzie oznaczony specjalnym tytułem. Taka lista trafia już do banków, tak by usprawnić sprawdzanie źródła pochodzenia pieniędzy. To jednak może nie wystarczyć. By całkowicie wyeliminować przypadki niewłaściwego zajęcia środków. Krajowa Rada Komornicza wysunęła postulat, by zakładać indywidualne konta socjalne, które z zasady nie podlegałyby zajęciu komorniczemu. – Specjalne konta socjalne, które by były bezpłatne, byłyby czymś na zasadzie rachunku powierniczego – tłumaczy Monika Janus z KRK. Pomysł jest na razie w fazie koncepcji, nie wiadomo więc, czy każdy, kto otrzymuje świadczenie wychowawcze lub alimenty, miałby z automatu zakładane takie konto, czy też tylko ci, którzy spodziewają się, że mogą mięć problemy ze spłatą swoich długów. Taka propozycja jest na poważnie brana również przez samych bankowców. – Faktycznie, pojawił się pomysł, by zrobić konta dedykowane programowi 500 plus, ale do tego jest jeszcze daleka droga – wyjaśnia dr Przemysław Barbrich z ZBP. Do tego czasu część rodziców z problemem zadłużenia może założyć konto bankowe na jedno z dzieci. Wtedy świadczenie wychowawcze trafiałoby prosto na nie. Nie jest to jednak rozwiązanie dla rodziców wszystkich dzieci, bo konto w Polsce można posiadać od 13. roku życia. Ministerstwo Rodziny chłodno podchodzi do pomysłu kont socjalnych. W przesłanym Onetowi oświadczeniu czytamy, że ""ministerstwo nie prowadziło i nie prowadzi w tym zakresie żadnych prac. Ewentualne skorzystanie z tego rozwiązania przez rodziców i opiekunów pobierających świadczenie wychowawcze jest ich indywidualną decyzją"". Do 10 maja złożono już ponad 2,3 mln wniosków, przy czym wydano prawie milion pozytywnych decyzji. Wypłacono już blisko 1,2 mln świadczeń. Do rodzin z programu trafiło już 600 mln zł. W sumie do świadczenia wychowawczego uprawnionych jest 2,7 mln rodziców i opiekunów. Łącznie wsparciem objętych może zostać 3,7 mln dzieci.",Czy komornik może zająć pieniądze z 500 plus?,
Bloomberg: UniCredit rozważa sprzedaż Pekao,"Bank Pekao zostanie wystawiony na sprzedaż? Jak wynika z nieoficjalnych informacji dziennikarzy Bloomberga, UniCredit SpA bierze pod uwagę sprzedaż pakietu akcji FinecoBanku, a także analizuje kwestię aktywów w Polsce i Turcji. Ma to być sposób na zwiększenie kapitałów. Inne opcje to m.in. możliwość zmiany prezesa UniCredit, podały źródła.","""UniCredit przygląda się takim możliwościom, jak sprzedaż 15 proc. Fineco, powiedziały źródła, które nie chciały zdradzić swojej tożsamości, ponieważ rozmowy mają charakter prywatny. Bank rozważa także sprzedaż pakietów w tureckim Yapi ve Kredi Bankasi AS oraz w Banku Pekao w Polsce, dodał. Nie podjęto żadnej decyzji, a na przegląd może wpłynąć ewentualna zmiana w zarządzie, powiedziały też źródła"" - czytamy w depeszy agencji. Bloomberg podał też, powołując się na nieoficjalne źródła, że inwestorzy chcą rezygnacji prezesa UniCredit Federico Ghizzoni'ego. Agencja przypomina, że prezes wielokrotnie wykluczał sprzedaż aktywów, co sprawiło, że UniCredit jest obecnie jednym z najsłabiej dokapitalizowanych banków w Europie. W 2014 r. UniCredit pozyskał 673 mln euro ze sprzedaży 30 proc. Fineco. Nadal posiada 66 proc. akcji, a 15-proc. pakiet miałby wartość - według obecnych wycen rynkowych - ok. 600 mln euro, podał też Bloomberg. W grudniu ub.r. Ghizzoni powiedział w wywiadzie dla ISBnews, że poza bankiem na Ukrainie UniCredit nie planuje sprzedaży innych aktywów w regionie Europy Środkowo-Wschodniej. Oceniał wówczas, że według UniCredit kapitał zainwestowany w Polsce przynosi dobry, oczekiwany wzrost biznesu. Podkreślał też, że celem grupy nie jest maksymalizowanie dywidendy, ale dalszy rozwój Banku Pekao.",,
Magierowski: prezydent nie wycofuje się z projektu dot. frankowiczów,"Prezydent Andrzej Duda nie wycofuje się z przygotowania projektu ustawy frankowej - powiedział w piątek szef prezydenckiego biura prasowego Marek Magierowski. Dodał, że nie ma na razie konkretnych propozycji zmian w pierwotnym projekcie przedłożonym KNF, ale dopuszczana jest taka możliwość.","Magierowski zaznaczył w rozmowie z dziennikarzami, że w Kancelarii Prezydenta trwają prace nad pierwotnym projektem, który w połowie stycznia został wysłany do KNF. ""To jest wciąż ten sam projekt. Pan prezydent nie wycofuje się z tego projektu, ale dopuszcza możliwości poprawek, modyfikacji"" - podkreślił, odnosząc się do doniesień medialnych, że kancelaria prezydenta przymierza się do rezygnacji z pomysłu przymusowej konwersji kredytów. ""Pojawiają się zapewne podczas prac zespołu najrozmaitsze pomysły. Nie ma żadnych konkluzji"" - zaznaczył szef prezydenckiego biura prasowego. Podkreślił, że prace nad projektem zakończą się na przełomie maja i czerwca. ""Na tym etapie nie wyciągałbym zbyt daleko idących wniosków, ponieważ nie ma jeszcze żadnych konkretnych propozycji zmian w tym projekcie"" - dodał. Jak poinformował Magierowski, po skierowaniu projektu do Sejmu prezydent będzie gotów do dalszych konsultacji, rozmów także z parlamentarzystami. Minister finansów Paweł Szałamacha w rozmowie z Radiem ZET w piątek także zdementował doniesienia, że polski rząd zamierza wycofać się z pomocy dla frankowiczów. ""Nie ma takiej możliwości ani decyzji, żeby wycofać się z pomocy"" - powiedział cytowany przez radiostację Szałamacha. Prezydencki projekt ustawy ""o sposobach przywrócenia równości stron niektórych umów kredytu i umów pożyczki"" był zapowiadany w kampanii wyborczej Andrzeja Dudy. Przewiduje przeliczenie walutowego kredytu hipotecznego na złote po ""sprawiedliwym"" kursie. Zakłada też trzy rodzaje restrukturyzacji kredytów: dobrowolną, przymusową i przeniesienie własności nieruchomości w zamian za zwolnienie z długu. Projekt ma obejmować tych kredytobiorców, którzy wzięli walutowe kredyty mieszkaniowe na własne potrzeby. Wyklucza wykorzystujących kredyt w działalności gospodarczej. W opublikowanej w połowie marca opinii KNF oceniła, że skutki finansowe prezydenckiego projektu tzw. ustawy frankowej mogą ""nie tylko zachwiać stabilnością poszczególnych banków, ale również prowadzić do utraty zaufania do systemu bankowego, a w skrajnym scenariuszu spowodować kryzys finansowy"". Z kolei NBP w raporcie o stabilności systemu finansowego wyliczył, że bezpośredni koszt zwrotu spreadów walutowych i przeliczenia kapitału wszystkich kredytów po tzw. ""sprawiedliwym kursie waluty obcej"" przyjętym w prezydenckim projekcie ustawy o restrukturyzacji kredytów walutowych może sięgnąć 44 mld zł (NBP założył jednorazowe ujęcie w wyniku finansowym straty wynikającej z przeliczenia kapitału kredytowego). NBP podał, że biorąc pod uwagę szacunek kosztów restrukturyzacji, około 70 proc. sektora bankowego może zanotować stratę. Po przedstawieniu stanowiska przez KNF w Kancelarii Prezydenta podjęto pracę nad nową wersją projektu. 8 kwietnia powołany został do tego celu specjalny zespół ekspertów. Dyrektor biura prasowego prezydenta Marek Magierowski mówił PAP, że jedną z rozważanych opcji jest większe rozłożenie w czasie kosztów, które musiałyby ponieść banki. Pod koniec marca szef KNF Andrzej Jakubiak, zwrócił się do prezesa NBP o zwołanie Komitetu Stabilności Finansowej, by zastanowić się nad tym, jak rozwiązać problem frankowiczów po tym, jak KNF negatywnie zaopiniowała prezydencki projekt ustawy w tej sprawie.",,
Wkrótce zmiana na stanowisku prezesa NBP,"Adam Glapiński został kandydatem na nowego prezesa Narodowego Banku Polskiego. Zgodnie z procedurą, kandydaturę na szefa banku centralnego zgłasza prezydent. Musi ona być jeszcze zatwierdzona przez Sejm. Glapiński zastąpi na stanowisku Marka Belkę, który kierował NBP od 11 czerwca 2010 r.","Adam Glapiński to ekonomista i polityk. W 1972 roku ukończył Szkołę Główną Planowania i Statystyki w Warszawie i od 1974 roku jest związany zawodowo z tą uczelnią jako wykładowca. Dziś jest to Szkoła Główna Handlowa. W 2004 roku habilitował się, a w 2013 uzyskał tytuł profesora nauk ekonomicznych. Glapiński działał w opozycji w czasach PRL-u. Na początku lat 90. współzakładał Porozumienie Centrum. W tamtych latach był m.in. posłem i ministrem współpracy gospodarczej z zagranicą. W 1997 roku został senatorem z ramienia Ruchu Odbudowy Polski, po zakończeniu kadencji nie ubiegał się o reelekcję. W późniejszych latach był członkiem rad nadzorczych takich firm jak KGHM Polska Miedź oraz prezesem Polkomtela. Glapiński był doradcą ekonomicznym prezydenta Lecha Kaczyńskiego i w 2010 roku został przez niego powołany do Rady Polityki Pieniężnej na sześcioletnią kadencję, która upłynęła w lutym 2016 roku. Prezydent Andrzej Duda w niedawnym wywiadzie dla PAP powiedział, że ma już ""doświadczonego i odpowiedzialnego"" kandydata na szefa Narodowego Banku Polskiego. Prezydent wyraził przekonanie, że kandydat ten zostanie zaakceptowany przez rynki finansowe. Na początku marca Glapiński został powołany na członka zarządu Narodowego Banku Polskiego przez prezydenta; wnioskował o to prezes NBP prof. Marek Belka. Prezes NBP jest powoływany na sześcioletnią kadencję przez Sejm na wniosek Prezydenta RP. Jest Przewodniczącym Rady Polityki Pieniężnej i Zarządu NBP. Prezes NBP jest przełożonym wszystkich pracowników NBP oraz reprezentuje NBP na zewnątrz. Prezes NBP reprezentuje interesy Polski w międzynarodowych instytucjach bankowych i finansowych. Prezes NBP może uczestniczyć w posiedzeniach Sejmu i Rady Ministrów. Ponosi odpowiedzialność przed Trybunałem Stanu. W swojej działalności jest apolityczny, czyli nie może należeć do żadnej partii politycznej, związku zawodowego ani prowadzić działalności publicznej, która nie da się pogodzić z godnością jego urzędu. Od 11 czerwca 2010 r. bankiem centralnym kierował Marek Belka. Rząd Beaty Szydło oficjalnie zgłosił jego kandydaturę na szefa Europejskiego Banku Odbudowy i Rozwoju. Jeśli Belka zostałby szefem EBOiR, byłby pierwszym Polakiem na tym stanowisku. Belka zastąpił w fotelu szefa NBP Sławomira Skrzypka, który zginął w katastrofie smoleńskiej.",Adam Glapiński,
Banki kolejny raz ostrzegają przed internetowymi oszustami,"Banki coraz częściej ostrzegają swoich klientów przed nowymi atakami na e-bankowość – informuje ""Rzeczpospolita"".","- Trzeba pamiętać, że zdecydowana większość ataków jest wycelowana w klienta, a nie w dobrze strzeżone i monitorowane systemy banku - podkreśla Magdalena Popik, ekspert ds. komunikacji cyfrowej Raiffeisen Polbanku. Problem polega jednak na tym, że użytkownicy bankowości elektronicznej nie czytają ostrzeżeń i zaleceń dotyczących bezpieczeństwa. Dlatego banki muszą sięgać po nowe i skuteczniejsze formy komunikacji, głównie media społecznościowe - pisze gazeta. W kwietniu, w Lublinie policja rozbiła grupę przestępczą, podejrzaną o kradzież ponad 94 mln zł z różnych kont bankowych przy wykorzystaniu wirusów komputerowych – rozbiła lubelska policja. Zarzuty dotyczące oszustwa, kradzieży, prania brudnych pieniędzy postawiono 148 osobom. Według śledczych sprawcy włamywali się na konta bankowe prowadzone w różnych krajach, wykradali z nich pieniądze, które następnie transferowali - poprzez rachunki założone wcześniej w Polsce na podstawione osoby - na Ukrainę i do Rosji. Zastępca naczelnika wydziału przestępczości gospodarczej Komendy Wojewódzkiej Policji w Lublinie Jarosław Cholewiński powiedział, że struktura tej przestępczej grupy była bardzo rozbudowana. - Określiliśmy przynajmniej sześć poziomów tej grupy - powiedział. Na samym szczycie grupy stali hakerzy, którzy zajmowali się tworzeniem i modyfikacją złośliwego oprogramowania oraz zarządzaniem masowym infekowaniem komputerów klientów różnych banków. Pieniądze z rachunków bankowych obywateli różnych krajów Europy, ale też USA i Kanady, wyprowadzane były z użyciem wirusa o nazwie TINBA i stron phishingowych. Najniższą w hierarchii i najliczniejszą grupę stanowiły tzw. ""muły"" – osoby, które werbowano w Polsce, na Łotwie i Ukrainie do tego, aby zakładały w różnych bankach konta, na które wpływały kradzione pieniądze. Dostęp do baz elektronicznych i informacji o saldach rachunków założonych przez „muły” mieli ""księgowi"". Osobną grupę stanowili ""łowcy mułów"" - często osoby o przeszłości kryminalnej, zajmujący się werbowaniem tych, którzy zakładali konta wykorzystywane potem w przestępstwie. Całą sieć osób dokonujących transferów pieniędzy pochodzących z phishingu organizowały ""polskie mózgi"". Była też grupa ""egzekutorów"" odpowiedzialnych za odzyskiwanie przywłaszczonych przez ""muły"" pieniędzy i zachowywanie dyscypliny w obrębie grupy. - Przypadki niesubordynacji wiązały się z użyciem siły. Były przypadki pobić – zaznaczył Cholewiński. Ponadto na przedmieściach Warszawy i Kopenhagi zorganizowano ""obozy"", w których przetrzymywano w zamknięciu obywateli Polski i Łotwy. Zapewniano im wyżywienie i zaspokojenie podstawowych potrzeb. Ich zadaniem było, aby być dyspozycyjnym na wypadek, gdyby trzeba było dokonać w krótkim czasie wypłaty jak największej ilości pieniędzy m.in. z bankomatów. - Wiązało się to z ryzykiem schwytania przez policję"" – zaznaczył Cholewiński. Głównymi organizatorami grupy, według policji, byli trzej mieszkańcy Lubelszczyzny: Mariusz S. i Dariusz O. – obaj zatrzymani na terenie Danii – oraz Mariusz P. zatrzymany w Białej Podlaskiej. Grupa działała co najmniej od 2012 r. Łącznie dokonała kradzieży pieniędzy z kont bankowych na kwotę ponad 94 mln zł, z czego ponad 57 mln zł udało się odzyskać i zwrócić pokrzywdzonym.",Banki kolejny raz ostrzegają przed internetowymi oszustami,
UOKiK: Getin Noble Bank i Credit Agricole zmienią praktyki wobec frankowiczów,"Jak podaje UOKiK, banki Getin Noble i Credit Agricole mogły naruszać umowy zawarte z konsumentami. Chodzi o rozliczanie kredytów we frankach szwajcarskich; Urząd zakwestionował część stosowanych przez banki praktyk, a obie instytucje zobowiązały się zastosować do zaleceń.","""W następstwie działań Urzędu oba banki dobrowolnie zobowiązały się zaniechać stosowania zakwestionowanych praktyk i zrekompensować klientom ich skutki"" – głosi komunikat. Jak czytamy, Getin Noble Bank i Credit Agricole Bank Polska będą uwzględniały ujemną stawkę LIBOR przy obliczaniu oprocentowania kredytów, gdy jej wartość bezwzględna przewyższy wartość marży. Oznacza to – wyjaśniono – że ujemne odsetki należne kredytobiorcom będą pomniejszać bieżące raty kredytów lub pożyczek. Banki mają też stopniowo zwracać klientom kwoty naliczone i pobrane w okresie, kiedy nie uwzględniały ujemnej stawki LIBOR. ""Ponadto przedsiębiorcy zostali zobowiązani do pisemnego powiadomienia klientów o zmianach oraz do umieszczenia informacji o decyzji Prezesa UOKiK na swoich stronach internetowych"" – wskazano w komunikacie. Jak poinformował Urząd, na początku ubiegłego roku wszczął postępowania wyjaśniające wobec wszystkich banków oferujących kredyty hipoteczne we frankach szwajcarskich i zbadał ich praktyki w tym zakresie. Wcześniej doszło do znacznego umocnienia kursu franka szwajcarskiego wobec złotego, co wpłynęło na wzrost wysokości rat kredytów hipotecznych w CHF. Jednocześnie poniżej zera spadła stawka bazowa LIBOR uwzględniana zwykle przy obliczaniu oprocentowania tych kredytów, co z kolei powinno spowodować obniżenie wysokości rat. ""Nie wszystkie banki, które w umowach kredytowych określiły sposób ustalania oprocentowania jako sumę stawki bazowej LIBOR i marży kredytu uwzględniały ujemną stawkę LIBOR przy obliczaniu oprocentowania kredytów, gdy jej wartość bezwzględna była wyższa niż wartość marży – wynikało z sygnałów docierających do UOKiK"" – wyjaśniono w komunikacie. W związku z tym w sierpniu 2015 r. UOKiK wszczął postępowanie przeciwko Getin Noble Bank, a w listopadzie 2015 r. przeciwko Credit Agricole Bank Polska. Zakończyło je porozumienie Urzędu z oboma bankami. ""Obie decyzje nie są ostateczne – przysługuje od nich odwołanie do Sądu Ochrony Konkurencji i Konsumentów"" – zastrzeżono w komunikacie. Jak wskazano, ""to nie jedyne działania UOKiK w sprawie kredytów denominowanych we frankach szwajcarskich"". ""Pierwsze decyzje zostały wydane w grudniu ubiegłego roku, a ponadto nadal toczą się 4 postępowania"" – czytamy. W styczniu UOKiK nałożył ponad 6,5 mln zł na mBank za nieuwzględnianie ujemnego oprocentowania kredytów hipotecznych w CHF. Z kolei ING Bank Śląski sam zobowiązał się do zmiany praktyk.",,
Media: syn szefa administracji Putina będzie wiceszefem Sbierbanku,"Wiceprezesem głównego państwowego banku Sbierbank zostanie syn Siergieja Iwanowa, szefa administracji prezydenta Władimira Putina – podały w czwartek rosyjskie media. Jak zauważa portal RBK, to kolejny z synów przedstawicieli elit władzy w sektorze bankowym.","Wcześniej Siergiej Iwanow junior był prezesem zarządu firmy ubezpieczeniowej SOGAZ. O jego nominacji na stanowisko wiceprezesa Sbierbanku powiadomiła agencja TASS, powołując się na poinformowane źródła. Według TASS, we władzach banku Iwanow będzie zajmował się działalnością związaną z ubezpieczeniami. Według danych RBK prezesem zarządu banku Rossielchozbank jest Dmitrij Patruszew, starszy syn Nikołaja Patruszewa, sekretarza Rady Bezpieczeństwa Rosji i byłego szefa FSB. Wiceprezesem banku Wnieszekonombank jest Piotr Fradkow, syn dyrektora Służby Wywiadu Zagranicznego Michaiła Fradkowa. We władzach banku WTB pracował w przeszłości Siergiej Matwijenko, syn przewodniczącej Rady Federacji (wyższej izby parlamentu) Walentiny Matwijenko. Członkiem zarządu tego samego banku jest Denis Bortnikow, syn obecnego szefa FSB Aleksandra Bortnikowa. W zeszłym tygodniu dziennik ""Izwiestija"" poinformował o przejściu do Ministerstwa Obrony syna Dmitrija Rogozina, wicepremiera Rosji odpowiadającego za sektor obronny. Arkadij Rogozin ma objąć stanowisko wicedyrektora departamentu majątkowego ministerstwa. Według informacji ""Forbesa"" z lutego Dmitrij Patruszew, prezes Rossielchozbanku, był wówczas kandydatem do rady dyrektorów Gazpromu, młodszy syn szefa Rady Bezpieczeństwa, Andriej Patruszew, wiosną 2015 roku znalazł się zaś w składzie zarządu firmy Gazprom-Nieft, naftowego ""ramienia"" Gazpromu.",,
Szef KNF: zwróciłem się do prezesa Marka Belki o zwołanie KSF na temat frankowiczów,"Zwróciłem się do prezesa NBP Marka Belki o zwołanie Komitetu Stabilności Finansowej, by zastanowić się, jak rozwiązać problem frankowiczów – mówi PAP szef Komisji Nadzoru Finansowego Andrzej Jakubiak po tym, jak KNF negatywnie zaopiniowała prezydencki projekt ustawy.",,,
Prezydent podpisał nowelę ws. opłat w sprawach o czynności bankowe,"Obniżona opłata sądowa w sprawach o czynności bankowe będzie przysługiwać wyłącznie konsumentom i rolnikom – stanowi nowela ustawy o opłatach sądowych w sprawach cywilnych, którą w czwartek podpisał prezydent Andrzej Duda.","""Nie ma uzasadnienia dla powszechnego zastosowania obniżenia maksymalnej wysokości opłaty stosunkowej w sprawach o roszczenia wynikające z czynności bankowych. Ustawodawca uznał, iż w pełni uzasadnione jest, aby uprawnienie takie przysługiwało jedynie konsumentom oraz osobom fizycznym prowadzącym gospodarstwo rodzinne jako podmiotom dysponującym mniejszymi możliwościami ekonomicznymi w sporach z instytucjami finansowymi"" – zaznaczono w komunikacie Kancelarii Prezydenta. Zgodnie z przyjętą w zeszłym tygodniu zmianą ustawy o kosztach sądowych w sprawach cywilnych ""opłata stosunkowa w sprawach o roszczenia wynikające z czynności bankowych (...) dochodzone przez konsumenta albo osobę fizyczną prowadzącą gospodarstwo rodzinne wynosi 5 proc. wartości przedmiotu sporu lub przedmiotu zaskarżenia, jednak nie mniej niż 30 złotych i nie więcej niż 1000 złotych"". W nowelizacji zmieniono jeden z artykułów ustawy, który został do niej wprowadzony przy wcześniejszej zmianie zapisów Prawa bankowego. Jak uzasadniano, przepis ten spowodował ""nieuzasadnione uprzywilejowanie strony dochodzącej roszczeń wynikających z czynności bankowych w sprawach, w których wartość przedmiotu sporu albo przedmiotu zaskarżenia przekracza 20 tys. zł"". Dotychczasowe brzmienie przepisu oznaczało bowiem, iż wobec wszystkich podmiotów dochodzących roszczeń wynikających z czynności bankowych miała zastosowanie zasada, iż przy roszczeniach takich funkcjonuje maksymalna wysokość opłaty stosunkowej w wysokości 1000 złotych, niezależnie od statusu podmiotu dochodzącego takich roszczeń. Rząd wskazywał, że celem nowelizacji jest doprowadzenie do stanu, w którym banki i inne podmioty korzystające dotychczas z obniżonej stosunkowej opłaty sądowej będą uiszczały opłaty według stawek ogólnych. Argumentował, że proponowane zmiany wyeliminują uprzywilejowanie banków i innych podmiotów uprawnionych do dokonywania czynności bankowych w zakresie ciężarów fiskalnych związanych z wnoszeniem pism do sądów w sprawach cywilnych.",,
Ile zarabiają bankierzy?,"Choć większość banków zanotowała spadek zysku, a niektóre nawet stratę, płace w zarządach wzrosły. Wśród prezesów banków rekordzista zarobił w zeszłym roku ponad 13,2 mln zł brutto - informuje ""Dziennik Gazeta Prawna"".","Zarządy instytucji finansowych, notowanych na warszawskiej giełdzie, zarobiły w ubiegłym roku ponad 217 milionów złotych. To o 10 procent więcej niż w 2014 roku. Dziennik pisze, że wzrost ten jest efektem nie tylko wyższych wynagrodzeń prezesów, ale też roszad personalnych - odchodzący członkowie zarządów otrzymywali bowiem odprawy. W czołówce najlepiej zarabiających niewiele się jednak zmieniło. Pierwsze miejsce zajmuje prezes banku Pekao Luigi Lovaglio, który zarobił w zeszłym roku ponad 13 milionów 200 tysięcy złotych brutto. Drugi jest prezes Banku Handlowego Sławomir Sikora - 6 milionów 400 tysięcy złotych - a trzeci prezes Banku BPH Richard Gaskin - niecałe 6 milionów zł. Gazeta zauważa, że ""płace w zarządach wzrosły, choć większość banków zanotowała spadek zysku, a niektóre nawet stratę"". Jest to możliwe, gdyż w zeszłym roku banki wypłacały premie za dobre wyniki w 2014 roku, a nawet za lata wcześniejsze.",,
"Kończą się pieniądze na ""Mieszkanie dla młodych"". Trwa wyścig z czasem","Lada moment skończą się pieniądze przewidziane w tegorocznej edycji programu „Mieszkanie dla młodych”. Pierwszy bank już wstrzymuje przyjmowanie wniosków na kredyty z dopłatą. W gorszej sytuacji są ci, którzy planują zakup na wtórnym rynku. Jeśli nie zdążą, będą musieli zmienić plany lub poczekać z zakupem do przyszłego roku.","Pierwszym bankiem, który wstrzymuje przyjmowanie wniosków na kredyty z dopłatą w ramach programu „Mieszkanie dla młodych” jest Bank Millennium. Agata Chrzanowska, dyrektor Wydziału Kredytów Hipotecznych w Millennium tłumaczy, że bank „musi być odpowiedzialny wobec swoich klientów i nie może przyjmować wniosków bez gwarancji uzyskania na nie dofinansowania”. Młode małżeństwo. Nie chcieli mieszkać z rodzicami, a nie stać ich było na kupno mieszkania i zaciągnięcie kredytu. Został wynajem. Zapłacili za pół roku z góry. Umowę podpisali na rok. – W związku z szybkim wyczerpywaniem się limitu na 2016 rok planujemy przyjmowanie wniosków w ramach MDM do 11 marca. Jeżeli sytuacja będzie pozwalała na wydłużenie tego terminu, to bank podejmie stosowną decyzję – mówi nam Agata Chrzanowska. Decyzja banku to reakcja na tempo, w jakim kurczy się przewidziany na ten rok limit środków przeznaczonych na wsparcie. Na początku marca Bank Gospodarstwa Krajowego poinformował, że do wykorzystania z tegorocznej puli (w sumie do rozdysponowania było 715 mln złotych) zostało jedynie 165 mln złotych. Tempo, w jakim składane są wnioski o dofinansowanie wkładu własnego, jest naprawdę imponujące. Tylko w lutym do BGK wpłynęło ponad 5,9 tys. wniosków na kwotę ponad 156,7 mln złotych. – Tegoroczny limit środków wykorzystany jest w 77,39 proc. – wyliczył skrupulatnie Bogusław Białowąs z Banku Gospodarstwa Krajowego. – Bez względu na stan wykorzystania limitu 2016 roku w dalszym ciągu nabywcy mogą składać wnioski, dla których wypłata dofinansowania nastąpi w 2017 lub 2018 roku. Porównując tempo składania wniosków do pierwszych miesięcy ubiegłych lat, możemy spodziewać się, że tegoroczny limit zostanie wyczerpany w ciągu najbliższych miesięcy – dodał. Analitycy Expandera przewidują, że jeśli wnioski dalej będą składane z taką regularnością, to pieniądze przewidziane na ten rok mogą skończyć się w pierwszej połowie kwietnia, a nawet jeszcze w marcu. Ruch Banku Millennium ma być tylko zapowiedzią kroków, które za chwilę będą ogłaszać kolejne banki, wstrzymujące przyjmowanie wniosków na kredyty z dopłatą. Na taki scenariusz nie zdecydował się na razie PKO BP, który w ramach programu „Mieszkanie dla młodych” w ubiegłym roku udzielił blisko 4,8 tys. kredytów na łączną kwotę 781 mln złotych. Iwona Radomska z PKO BP tłumaczy, że bank nadal przyjmuje wnioski i na dziś nie planuje tego zmieniać. W podobnym tonie wypowiada się Katarzyna Münnich z Pekao, który z 40 proc. udziałem w rynku był w ubiegłym roku liderem w udzielaniu kredytów w ramach MDM: – Będziemy przyjmować wnioski do czasu, kiedy nie zostanie przez BGK zablokowana możliwość składania nowych wniosków na portalu BGK, czyli w systemie do „rezerwacji” środków – mówi. Analitycy są zgodni, że lawina wniosków, której właśnie jesteśmy świadkami, to efekt ubiegłorocznej zmiany przepisów. Przypominają, że debiut programu wcale nie był okazały – w 2014 roku z zarezerwowanej na tamten rok puli 600 mln złotych udało się wykorzystać niewiele ponad 30 proc. We wrześniu ubiegłego roku przepisy przeszły poważny retusz – m.in. zwiększyły się dopłaty dla rodzin i osób samotnie wychowujących dzieci, złagodzone zostały warunki otrzymania kredytu (dowolne osoby, a nie tylko najbliższa rodzina, mogą wystąpić w charakterze dodatkowego kredytobiorcy, co ma szczególne znaczenie dla osób, które miały problem z osiągnięciem zdolności kredytowej), ale przede wszystkim dopuszczono możliwość dofinansowania zakupu mieszkania na rynku wtórnym, a nie tylko od deweloperów, jak było do tej pory. To miało wpływ na statystyki składanych wniosków. Bank Gospodarstwa Krajowego policzył, że spośród ponad 22 tys. wniosków o wypłatę dofinansowania w ramach tegorocznej puli środków, 39 proc. dotyczy właśnie rynku wtórnego. Sęk w tym, że dla osób, które chcą już teraz kupić mieszkanie z drugiej ręki, coraz mniej dostępnych pieniędzy może oznaczać zmianę planów. Nadal będzie można wnioskować o dopłaty, które mają być wypłacone w dwóch kolejnych latach. Na 2017 roku limit środków wynosi 746 mln złotych, w 2018 roku pieniędzy ma być jeszcze więcej – 762 mln złotych. Sporo środków jeszcze jest dostępnych, bo do tej pory z tych puli zarezerwowano jedynie 53,5 mln złotych. Z tych dopłat można skorzystać, jeśli np. chcemy kupić nowe mieszkanie, które dopiero powstaje, a którego budowa zakończy się za rok, góra dwa lata i nie ma problemu, żeby pieniądze z dopłaty wypłacono właśnie wtedy. Inaczej sytuacja wygląda w przypadku osób szukających mieszkania gotowego do zamieszkania lub właśnie kupowanego na rynku wtórnym. „W przypadku lokali z drugiej ręki ciężko sobie wyobrazić, aby sprzedający zgodził się czekać na zapłatę kilka miesięcy, tak by nabywca mógł skorzystać z dotacji państwa. Na pustej kasie najbardziej ucierpią mieszkańcy mniejszych miejscowości i wsi, w których rynek deweloperski nie istnieje bądź jest bardzo ograniczony” – uważa Ilona Kostrzewska, analityk rynku nieruchomości Centrum AMRON. Ilona Kostrzewska wskazuje dwa wyjścia z tej sytuacji – przyspieszenie decyzji o zakupie własnego „M”, żeby „załapać się” jeszcze na resztkę pieniędzy z tegorocznej puli bądź odroczenie decyzji o zakupie mieszkania używanego do przyszłego roku. Kostrzewska przypomina jednak, że od 2017 roku kupujących mieszkanie ma obowiązywać 20 proc. wkład własny. To efekt zaostrzenia przez Komisję Nadzoru Finansowego tzw. rekomendacji S, określającej zasady przyznawania kredytów hipotecznych. Warto pamiętać o tym, że rok 2018 będzie ostatnim, w którym program „Mieszkania dla młodych” będzie obowiązywał. Do tej pory skorzystało z niego blisko 50 tys. osób. Wygaszenie MdM to pomysł Prawa i Sprawiedliwości, które ma autorski program mieszkaniowy – Narodowy Program Budowy Mieszkań. Zakłada on budowę tanich mieszkań na wynajem oraz powstanie oszczędnościowych kas budowlanych.",,
Jakubiak: zjawisko celowego wywoływania paniki wśród klientów banków może narastać,"Ryzyko intencjonalnego wywoływania paniki wśród klientów banków może być w przyszłości coraz większe – uważa przewodniczący KNF Andrzej Jakubiak. KNF podtrzymuje jednak, że polski system bankowy jest stabilny, a środki klientów bezpieczne.","„Polski system bankowy jest stabilny, środki zgromadzone w polskich bankach są bezpieczne” – powiedział Jakubiak na ""Forum Bankowym 2016"". Przewodniczący ocenił, że banki muszą zastanowić się nad polityką relacyjną ze swoimi klientami w sytuacjach kryzysowych. Poinformował, że do klientów mBanku wysyłano SMS-y informujące, że jest to bank ""zagrożony"" i informacja ta szybko rozeszła się w internecie. ""Zbiega się to z atakiem phishingowym i bank przestaje być dostępny dla klientów"" – powiedział Jakubiak. ""Obserwując to, jako nadzorca, zakładam, że być może w przyszłości będziemy mieć coraz więcej tego typu sytuacji, intencjonalnego wywoływania paniki"" – dodał. Przewodniczący ocenił, że obecnie praktycznie jedynym sposobem na zwiększenie funduszy banków jest zatrzymywanie przez nich zysków, nie mogą one bowiem liczyć na wsparcie z rynku kapitałowego. „Nie można liczyć na uzyskanie wsparcia zewnętrznego z rynku kapitałowego. OFE było istotnym potencjalnym źródłem zasilania polskiego sektora bankowego w dodatkowe środki, ale dzisiaj to źródło się wyczerpało. Po drugie mamy spadek efektywności w sektorze bankowym (…). Oznacza to, że ROE będzie coraz niższe – atrakcyjność sektora bankowego dla potencjalnych inwestorów nie będzie wyższa, tylko będzie niższa” – dodał. W rozmowie z dziennikarzami przewodniczący poinformował, że Komisja, zgodnie z wcześniejszymi zapowiedziami, chce w marcu przedstawić wyliczenia dotyczące skutków finansowych prezydenckiego projektu ustawy o kredytach walutowych. W połowie stycznia Kancelaria Prezydenta przedstawiła projekt ustawy dotyczący kredytów walutowych, który zakłada trzy mechanizmy restrukturyzacji kredytów. Został on wysłany do KNF, która ma określić skutki finansowe tej regulacji. Darmowy i prosty w obsłudze program do rozliczenia podatków Komisja Nadzoru Finansowego w lutym wysłała do banków ankiety dotyczące skutków prezydenckiego projektu ustawy. Przewodniczący KNF poinformował w środę, że dane te są obecnie weryfikowane.",,
MRPiPS: wnioski o 500 zł na dziecko bezpłatne,"Wnioski o świadczenia z programu Rodzina 500 plus są darmowe, nie można żądać pieniędzy za pomoc w ich złożeniu lub wypełnieniu - podkreśliła szefowa MRPiPS Elżbieta Rafalska. W środę w imieniu resortu rodziny pracy i polityki społecznej Rafalska podpisała porozumienie z PKO Bankiem Polskim o realizacji programu ""Rodzina 500 plus"" poprzez bankowość elektroniczną.","Elżbieta Rafalska zapewniła, że MRPiPS robi wszystko, by w momencie startu programu, kiedy liczba wniosków będzie prawdopodobnie bardzo duża, była możliwość składania wniosków różnymi kanałami: bezpośrednio w gminie, za pośrednictwem poczty, przez portal emp@tia prowadzony przez MRPiPS, portal usług elektronicznych ZUS, ePUAP oraz - co jest nowością, jeśli chodzi o załatwienie spraw urzędowych online - bankowość elektroniczną. ""To zupełnie nowe podejście do kontaktów na linii obywatel-administracja rządowa"" - podkreślił wiceminister rodziny Bartosz Marczuk. PKO BP jest pierwszym bankiem, który przystąpił do programu, ale najprawdopodobniej nie ostatnim. ""W tej chwili prowadzimy bardzo intensywne prace, żeby ten kanał bankowy od 1 kwietnia zafunkcjonował. Do dzisiaj, do jutra banki mają przedstawić swoje deklaracje co do udziału w programie. Kiedy my taką informację uzyskamy, będzie ona sprawdzona, pewna i stuprocentowa, będziemy wtedy informować, które dokładnie banki będą od 1 kwietnia w tym projekcie"" - powiedział Marczuk. Prezes zarządu PKO BP Zbigniew Jagiełło dodał, że jest w kontakcie z prezesami innych banków i wie, że na pewno kilka innych dużych banków zamierza przystąpić do programu. ""Sądzę, że będzie duży udział środowiska bankowego we wsparciu tego programu i udostępnieniu kanałów elektronicznych"" - powiedział. We wtorek w ministerstwie cyfryzacji bank PKO BP podpisał porozumienie z Zakładem Ubezpieczeń Społecznych w zakresie współpracy przy realizacji programu 500 plus. Wcześniej zapowiadano, że wnioski o świadczenie 500 plus przez bankowość elektroniczną będzie można składać albo za pośrednictwem platformy usług elektronicznych ZUS, albo bezpośrednio. We wtorek również ING Bank Śląski poinformował, że także za jego pośrednictwem będzie można składać wnioski. Rafalska podkreśliła, że wniosek o świadczenie z programu 500 plus jest bezpłatny i nie można żądać pieniędzy za jego pobranie, pomoc w wypełnieniu czy złożeniu. Pojawiają się jednak strony, na których oferowane są tego typu usługi. ""Nie będziemy bezczynnie patrzeć na próby wyłudzania pieniędzy"" - zadeklarowała. Marczuk przestrzegł, że w ten sposób wyłudzane są nie tylko pieniądze, ale również dane osobowe i przestrzegał przed korzystaniem z takich serwisów. Jagiełło zapewnił, że również złożenie wniosku za pośrednictwem banku będzie bezpłatne; powiedział, że jego bank przygotowuje instrukcje i filmiki instruktażowe, a pracownicy będą udzielali niezbędnych informacji na ten temat. Rafalska zwróciła uwagę, że teraz za uruchomienie programu odpowiada w znacznym stopniu samorząd. Poinformowała, że zakończył się etap szkoleń pracowników samorządowych przez przedstawicieli jej resortu. Szkolenia zostały przeprowadzone we wszystkich województwach, w sumie przeszkolono 3740 osób. MRPiPS przygotowało też podręczniki, które wszystkie osoby uczestniczące w szkoleniach dostały. Marczuk dodał, ze podręcznik jest zamieszczony na stronach resortu i jest na bieżąco aktualizowany (ostatnie aktualizacja - 2 marca). Zwrócił uwagę, że dzięki szkoleniom przeprowadzonym przez resort i darmowemu podręcznikowi samorządy zaoszczędziły ok. 2 mln zł. ""Naprawdę bardzo podmiotowo traktujemy naszych partnerów z samorządów, robimy wszystko, żeby płynnie weszli w ten program"" - dodał. Rafalska podtrzymała deklarację współpracy resortu z samorządami i zapewniała, że nie jest to pusta deklaracja. ""Jeśli którykolwiek samorząd zgłosi potrzebę doszkalania, myślę, że służby wojewodów są gotowe do podjęcia takiego szkolenia"" - oceniła. Minister rodziny zapowiedziała, że w najbliższym tygodniu rozpocznie się kolejny etap wdrażania programu - kierownictwo resortu wyruszy do województw na spotkania z wojewodami. ""Będziemy na bieżąco mieć informacje z monitorowania stanu przygotowania samorządów do wypłat. W niektórych spotkaniach udział będą brali również prezydenci miast - mówimy o tych większych miastach, bo tam obsługa tego zdanie będzie trudniejsza ze względu na liczbę wniosków"" - dodała. ""Liczba wniosków na początku na pewno będzie bardzo duża, robimy wszystko, by już od momentu startu programu możliwość składania wniosków była wielokierunkowa"" - zapewniła. Marczuk przypomniał, że na złożenie pierwszego wniosku są trzy miesiące, dlatego nie trzeba się spieszyć - można złożyć wniosek do końca czerwca i otrzyma się świadczenie z wyrównaniem od 1 kwietnia. W dniach 10-17 marca MRPiPS będzie zbierać pytania dotyczące programu ""Rodzina 500 plus"" za pośrednictwem Twittera. Aby zadać pytanie, należy dodać hashtag #ZapytajMRPiPS. Odpowiedzi na najczęściej poruszane kwestie zostaną opublikowane na stronie resortu. Poza tym co czwartek ministerstwo publikuje na swoich stronach swoisty informator o programie, w którym przedstawiane są najważniejsze informacje.","Minister rodziny, pracy i polityki społecznej Elżbieta Rafalska",
Od kwietnia wnioski o 500 zł na dziecko można będzie składać elektronicznie,"Od początku kwietnia będzie można składać wnioski o świadczenie z programu Rodzina 500 plus za pomocą bankowości elektronicznej i platformy usług elektronicznych ZUS. Zachęcamy do tego, bo to sposób najprostszy – przekonuje wiceminister rodziny Bartosz Marczuk.","We wtorek w ministerstwie cyfryzacji zostało podpisane porozumienie pomiędzy Zakładem Ubezpieczeń Społecznych a Bankiem PKO BP w zakresie współpracy przy realizacji rządowego programu Rodzina 500 plus. Od czwartku rozpoczną się intensywne testy tego sposobu składnia wniosków o świadczenie. Już teraz pobierz prosty i dokładny program do rozliczenia podatków Jak powiedziała minister cyfryzacji Anna Streżyńska, testy będą trwały do skutku, aż do 1 kwietnia. ""Musimy mieć pewność, że jak będziemy projekt zaczynać, to wszystko działa. A w systemach informatycznych nie ma takich całkowicie zero-jedynkowych, bezpiecznych sytuacji, bo może np. nastąpić wiele wydarzeń związanych z funkcjonowaniem łączy telekomunikacyjnych. To wszystko będzie sprawdzane"" – dodała. Poinformowała, że program jest otwarty dla wszystkich banków, które spełnią określone wymogi bezpieczeństwa. Dodała, że resort oczekuje informacji ze Związku Banków Polskich i od banków niezrzeszonych, czy są tym zainteresowane. Do tej pory – mówiła – zgłosiło się 8 banków, w tym banki spółdzielcze. Pytana o wymogi, które muszą banki spełnić, by przystąpić do projektu, Streżyńska wyjaśniła, że chodzi o względy bezpieczeństwa związane z uwiarygodnieniem tożsamości danej osoby. Mówiła, że zakładając konto i korzystając z bankowości elektronicznej, klient najpierw osobiście idzie do banku i przedstawia dokumenty, dzięki którym sprawdzana jest jego tożsamość. ""Zaczynamy od 500 plus, ale mamy nadzieję, że tą samą drogą wiele innych usług będzie dostępnych"" – zaznaczyła minister cyfryzacji. Dodała, że w planach jest możliwość założenia profilu zaufanego na e-puapie, który umożliwia dostęp do wielu usług w całej administracji bez konieczności osobistego stawiennictwa w jednostkach organizacyjnych, które te profile zakładają. ""Teraz system jest taki, że trzeba wypełnić wniosek, a następnie udać się osobiście i dokończyć proces rejestracji i certyfikacji (...) Dążymy do takiego rozwiązania, by to bankowe uwiarygodnienie przenosiło się na uwiarygodnienie w e-puapie, by można było z profilu bankowego założyć profil zaufany i dalej już prowadzić swoje kontakty z administracją"" – wyjaśniała. Także Marczuk zapewniał, że kanał elektroniczny jest zupełnie nową jakością w relacjach obywatel–administracja. ""Nie żądamy od obywatela żadnych dodatkowych zabezpieczeń, np. by wyrobił sobie podpis elektroniczny. Uznajemy, że ci, którzy korzystają na co dzień z bankowości elektronicznej, za pomocą swoich loginów i haseł mogą złożyć wniosek o 500 plus"" – powiedział. ""Zachęcamy, by w ten sposób składać te wnioski, bo to sposób najprostszy, ponieważ nie wychodzimy z domu i nie musimy odwiedzać urzędu"" – dodał wiceminister rodziny. Zaznaczył, że oprócz niego istnieje kanał tradycyjny, czyli wizyta w gminie i złożenie wniosku w formie papierowej. Prezes Zarządu PKO Bank Polski Zbigniew Jagiełło mówił, że z programu 500 plus może skorzystać ok. 20 proc. klientów jego banku, czyli niemal 500 tys. ""Sądzimy, że duża część z nich ma dostęp do bankowości elektronicznej, bo mówimy o rodzicach dzieci, czyli o osobach w wieku plus minus 40 lat; jest to generacja oswojona z nowoczesnymi technologiami, która korzysta w sposób systematyczny z internetu i warto, by mogli korzystać z programu 500 plus przez bankowość elektroniczną"" – powiedział. Jak mówił, dzięki temu odpada problem związany z zapomnieniem hasła, czy danych potrzebnych do logowania. ""System bankowy jest tak skonstruowany, że jeżeli ktoś zapomni, to w szybki sposób może te dane odzyskać, te procedury są dobrze zorganizowane"" – wyjaśnił. Jagiełło przy tej okazji był pytany, czy środki z 500 plus będą mogły być wliczane do zdolności kredytowej klientów. Według niego nie byłoby to właściwe. ""Te pieniądze albo powinny być dobrze inwestowane, albo wydane w taki sposób, w jaki rodzice uznają. Decyzja, czy to będzie zaliczane do zdolności kredytowej, czy nie, jest w rękach KNF"" – powiedział. W ZUS na platformie usług elektronicznych – jak mówił wiceprezes zakładu Radosław Stępień – zarejestrowanych jest ponad 1,4 mln kont. ""To do tych klientów od 1 kwietnia będzie skierowana nasza oferta i od tego dnia będzie możliwe wypełnienie wniosku rodzina 500 w kanale elektronicznym ZUS"" – powiedział. Jak mówił, wniosek będzie tak skonstruowany, by podpowiadać składającemu dane, w których posiadaniu jest ZUS. Stępień wyjaśnił, że porozumienie z PKO BP spowoduje to, że od połowy kwietnia będzie można przelogować się z bankowości elektronicznej do systemu ZUS, by w ten sposób również mieć dostęp do informacji zgromadzonych na indywidualnym koncie każdego użytkownika ZUS. ""Będziemy łączyli te systemy"" – dodał.","Minister cyfryzacji Anna Strężyńska (P) oraz w tle, od lewej: wiceprezes ZUS Radosław Stępień, wiceminister rodziny, pracy i polityki społecznej Bartosz Marczuk i prezes PKO Zbigniew Jagiełło",
Kredyty prawdopodobnie zdrożeją,"Zmiana perspektywy ratingu dla polskich banków agencja S&P; tłumaczy nie tylko ryzykiem obciążenia banków kosztami konwersji kredytów frankowych, lecz także wejściem w życie podatku bankowego i wprowadzeniem wyższych składek do Bankowego Funduszu Gwarancyjnego. Zdaniem Jana Żuralskiego – możemy się spodziewać droższych kredytów.","– To informacja, której rynek spodziewał się już od dłuższego czasu, dlatego że po zmianie ratingu i perspektywy ratingu dla Polski w następnych dniach była zapowiedź, że taka zmiana perspektywy może mieć miejsce. Dzisiaj faktycznie to jest raczej materializacja tego ryzyka – mówi agencji informacyjnej Newseria Inwestor Jan Żuralski, prezes zarządu Private Wealth Consulting. Prezes Private Wealth Consulting zwraca uwagę na ryzyko związane z wejściem w życie ustawy o pomocy frankowiczom. Według wyliczeń Narodowego Banku Polskiego bezpośrednie koszty restrukturyzacji kredytów mogą wynieść nawet 44 mld złotych. – Jeżeli faktycznie ustawa trafiłaby na rynek, to niestety instytucje, które mają największą ekspozycję – można się spodziewać z jednej strony droższego finansowania przez te banki, a z drugiej – część właścicieli polskich banków, których centrale są w krajach głównie Europy Zachodniej, będzie zainteresowana sprzedażą swoich aktywów – zaznacza.",,
Walka o kredytobiorców? Citi Handlowy obniża marże kredytów hipotecznych,"Niespodziewana decyzja banku Citi Handlowy. Jak ustalił Onet Biznes bank obniżył marże kredytów hipotecznych o 0,15 punktu procentowego. Jest to o tyle zaskakujące, że w styczniu razem z innymi bankami, także Citi Handlowy je znacznie podniósł. Wzrost wynosił aż 0,6 pp. Dlaczego bank zdecydował się na taki krok? Znamy odpowiedź.","Od 1 lutego obowiązuje tzw. podatek bankowy w wysokości 0,44 proc. rocznie. Płacą go m.in. banki, firmy ubezpieczeniowe i część SKOK-ów od wartości swoich aktywów. Zapowiedzi jego wprowadzenia pojawiły się jeszcze w trakcie kampanii wyborczej. Ostatecznie, po wygranych wyborach parlamentarnych, PiS zrealizował jeden ze swoich sztandarowych pomysłów. Od początku wiele wskazywało na to, że banki sobie „odbiją” na klientach wprowadzenie podatku. – W 2016 r. największy wpływ na rynek kredytowy będzie miało wprowadzenie podatku bankowego. Dodatkowa danina, jaką zostaną obłożone banki, zmusi je do poszukiwania dodatkowych przychodów – mówił Onet Biznes na początku stycznia Michał Krajkowski z Notus Doradcy Finansowi. Tak się też stało i zdecydowana większość banków podniosła m.in. marże kredytów hipotecznych. Jednym z tych banków był właśnie Citi Handlowy. Wzrost był spory – aż o 0,6 pp. Dlaczego poziom marży kredytu hipotecznego jest taki istotny? Jest jedną z dwóch głównych składowych raty kredytu hipotecznego. Na ich oprocentowanie składają się: najczęściej WIBOR 3-miesięczny i marża kredytu. WIBOR to stopa procentowa, po której banki udzielają pożyczek w złotych innym bankom. Jest on obecnie rekorodowo niski. 22 lutego poziom WIBOR 3M wynosił 1,69 proc. (wyjaśnić należy, że banki wciąż często uwzględniają wcześniejszy, nieco wyższy jego poziom). Do tego należy doliczyć marżę. I tu właśnie dotykamy sedna sprawy. Od grudnia ubiegłego roku rosną marże kredytów hipotecznych dla nowych umów. Jako pierwszy podniósł je Bank Pekao – o 0,35 pp. Kolejne były Deutsche Bank (wzrost o 0,65 pp.) i mBank (wzrost o 0,4 pp.). Jeszcze w grudniu o 0,4 proc. marże podniosły także Eurobank i Raiffeisen Polbank. W styczniu 2016 r. dołączyły kolejne banki. Bank BPH podniósł marże kredytów hipotecznych średnio o 0,5 pp., BGŻ BNP Paribas średnio o 0,3 pp., Citi Handlowy o 0,6 pp., a Getin Bank o 0,45 pp. Podwyżka miała miejsce także w Alior Banku, Credit Agricole, BZ WBK i ING Banku Śląskim. Jeszcze na jesieni 2015 r. podstawowa marża kredytu hipotecznego w Citi Handlowy wynosiła 1,6 proc. Nie licząc indywidualnych negocjacji, można ją było obniżyć nawet do poziomu 1,04 proc. I tak osoby posiadające w Citi Handlowym saldo na wszystkich rachunkach w wysokości co najmniej 30 tys. zł – miały obniżaną marżę do 1,4 proc.  Oszczędności powyżej 200 tys. zł dawały obniżenie marży do 1,09 proc. Oszczędności w wysokości 1,5 mln zł mogły ją nawet obniżyć do przywołanych 1,04 proc. Prowizja za udzielenie kredytu wynosiła 1 proc. Możliwe było także obniżenie jej nawet do zera. Biorąc pod uwagę dwa pierwsze przypadki – w zasięgu wielu klientów była stosunkowo korzystna oferta kredytowa. Citi Handlowy oczywiście wymagał wpływów na konto osobiste w odpowiedniej wysokości i minimalnego poziomu dochodu, ale nie zmuszał klientów do brania produktów dodatkowych, co jest częste u konkurencji.  Sam poziom marży także należał do jednego z niższych na rynku. Wszystko zmieniło się w styczniu 2016 r. Podstawowa marża dla nowych kredytobiorców w Citi Handlowym skoczyła do poziomu 2,2 proc. Osoba z oszczędnościami co najmniej 30 tys. złotych mogła liczyć na marżę 2,0 proc. Parametry oferty przesunęły się w stronę tych droższych. Nadal nie trzeba było posiadać dodatkowych produktów, ale na rynku można było znaleźć oferty z marżą poniżej 2 proc. Poza tym bankom podwyższającym prowizje na początku lutego wyzwanie rzucił państwowy PKO BP. Obniżka marży w PKO BP średnio wynosiła 0,1 pp. Konieczne jest jednak wzięcie dodatkowych produktów. W podstawowej ofercie PKO BP proponuje teraz marżę 1,88 proc., natomiast prowizja za udzielenie kredytu wynosi 1,6 proc. Jeżeli chcemy mieć marżę 1,45 proc., bo taka wciąż w banku jest oferowana,  musimy jednak zdecydować się na wzięcie ubezpieczenia na życie. Dodać należy, że nie jest to tani produkt. Pomimo wzrostu poziomu marży, swoją promocję zachował także ING Bank Śląski. Proponuje marżę 1,9 proc. i zerową prowizję. Konieczne jest jednak wzięcie ubezpieczenia na 36 miesięcy. Dla porównania, w Banku BPH podstawowa marża wnosi teraz 2,05 proc. (prowizja 1,6 proc.), w Pekao marża to 2,19 proc. (prowizja 1,99 proc.), a w BZ WBK negocjacje zaczyna się od poziomu 2,99 proc. Citi Handlowy postanowił zaoferować  teraz stałą obniżkę dla nowych kredytobiorców. Podstawowa marża w Citi Handlowym spadła od 19 lutego do 2,05 proc. Jeżeli na rachunkach w banku zgromadzimy co najmniej 30 tys. zł – marża spada do poziomu 1,85 proc. Pieniądze mogą leżeć np. na oprocentowanych rachunkach i nadal pracować. Minusem jest jednak to, że de facto należy je zamrozić na czas trwania kredytu. Bank nadal nie zmusza do brania dodatkowych produktów – w postaci ubezpieczeń na życie lub nawet karty kredytowej. Prowizję za wzięcie kredytu nadal można też obniżyć do zera. Biuro Prasowe Citi Handlowego zapytane o powody obniżki marży, odpowiedziało redakcji Onet Biznes, że decyzja jest podyktowana chęcią utrzymania pozycji lidera w ofercie kredytów hipotecznych dla priorytetowych dla banku klientów. Skierowana jest do osób posiadających konta Citigold Private Client, Citi Gold oraz Citi Priority. To ostatnie jest traktowane jako standardowe w Citi Handlowym, więc nie jest to oferta jedynie dla zamożnych klientów. „Od dwóch lat konsekwentnie realizujemy strategię rozwoju oferty hipotecznej dla priorytetowych dla nas segmentów klientów, nie oferując przy tym produktów skierowanych do tak tzw. rynku masowego. I w ofercie dla tych segmentów chcemy utrzymywać pozycję lidera, pozycjonując się w pierwszej trójce rynkowej” – napisało w oświadczeniu dla Onet Biznes Biuro Prasowe Citi Handlowego w komentarzu. W styczniu Marcin Krasoń z Home Broker na prośbę redakcji Onet Biznes przeprowadził specjalne wyliczenia. – Wzrost marży kredytu hipotecznego o 0,4 pkt proc., bo właśnie o tyle banki średnio podnoszą marże, oznacza wzrost raty kredytu hipotecznego na 30 lat o 5 proc. – mówił analityk. W konkretnym przypadku liczby mogły przyprawić o ból głowy. – W przypadku kredytu na 320 tys. zł (zakup mieszkania za 400 tys. z 20-procentowym wkładem własnym) jest to zmiana z 1441 do 1513 zł. To wzrost o 72 zł. Oznacza to, że rocznie klient zapłaci odsetki wyższe o 864 zł – wyliczał Marcin Krasoń. Tak więc, jeżeli kredyt w wysokości 320 tys. zł na mieszkanie warte 400 tys. zł bierzemy w 2016 roku, to w całym 30-letnim okresie kredytowania za zakupione mieszkanie zapłacimy de facto więcej o 26 tys. zł, niż gdybyśmy kredyt wzięli jeszcze w 2015 r.",,
Ustawa frankowa - NBP policzył koszt propozycji Dudy,"Ustawa frankowa to propozycja prezydenta Andrzeja Dudy, która ma pomóc osobom z zaciągniętymi kredytami walutowymi. NBP postanowił się przyjrzeć tej propozycji. Z opublikowanego raportu wynika, że koszt pomocy osobom zadłużonym w walutach obcych może sięgnąć aż 44 miliardów złotych.","Eksperci NBP wskazują, że ewentualna restrukturyzacja walutowych kredytów hipotecznych może negatywnie wpłynąć na odporność sektora bankowego. W raporcie jest mowa o kosztach wejścia w życie ustawy opartej na propozycji Kancelarii Prezydenta. Według wyliczeń NBP, bezpośredni koszt zwrotu spreadów walutowych i przeliczenia kapitału kredytów po tak zwanym sprawiedliwym kursie waluty obcej może sięgnąć 44 mld złotych. Oznacza to, że około 70 procent sektora bankowego może zanotować stratę. Wskazano też, że masowe przewalutowanie kredytów może doprowadzić do osłabienia złotego i rewizji ocen ratingowych na niekorzyść Polski. Raport NBP o stabilności sektora finansowego W raporcie napisano, że polski system finansowy funkcjonuje stabilnie i jest w stanie zaabsorbować skutki szoków związanych ze zidentyfikowanymi przyszłymi zagrożeniami w systemie finansowym i jego otoczeniu gospodarczym. NBP zaznaczył jednak, że odporność polskiego systemu finansowego uległa ograniczeniu w stosunku do poprzedniej edycji raportu, głównie na skutek dodatkowych obciążeń publicznych nakładanych na banki. Do działań mających niepożądany efekt dla systemu finansowego analitycy NBP zaliczyli przygotowane w Kancelarii Prezydenta rozwiązania dotyczące restrukturyzacji kredytów walutowych, zwłaszcza w interakcji z wprowadzonym już podatkiem od aktywów niektórych instytucji finansowych. ""Opodatkowanie aktywów sektora bankowego będzie miało negatywne konsekwencje dla zdolności banków do kredytowania gospodarki, jak również zdolności do absorbowania negatywnych szoków. (…) Wyniki testów warunków skrajnych i symulacji zdolności absorbowania strat wskazują, że odporność sektora bankowego na szoki znacznie się zmniejszyła, głównie na skutek dodatkowych obciążeń publicznych nakładanych na banki"" – napisano w raporcie. Według banku centralnego zaproponowane przez Kancelarię Prezydenta rozwiązania skutkowałyby poniesieniem istotnych kosztów przez banki, osłabiając ich odporność na zagrożenia i zmniejszając ich zdolność do kredytowania gospodarki. Analitycy NBP obliczyli, że w zależności od liczby kredytobiorców, którzy chcieliby skorzystać z restrukturyzacji kredytów walutowych, kosztowałoby to banki od 38 do 44 mld zł. ""Kosztem proponowanych rozwiązań – jeśli zostałyby wprowadzone w zaproponowanej formie – może być istotne naruszenie stabilności systemu finansowego i gospodarki. Zaproponowane rozwiązania ustawowe będą miały silny negatywny wpływ na sytuację finansową banków, które posiadają duże portfele walutowych kredytów mieszkaniowych"" – podano w raporcie. NBP ostrzegł, że redukcja wartości portfela walutowych kredytów mieszkaniowych, wraz ze zwiększonymi obciążeniami finansowymi sektora bankowego płynącymi z innych źródeł, niesie ryzyko uruchomienia negatywnego sprzężenia zwrotnego pomiędzy systemem bankowym a gospodarką realną. ""Dodatkowym efektem działań mających na celu redukcję wartości portfela kredytów walutowych może być presja na deprecjację złotego wynikająca z konieczności zamknięcia pozycji walutowych przez banki (…). Restrukturyzacja kredytów walutowych, zmniejszając zyski lub wręcz powodując straty przekładające się na spadek kapitałów banków, zmniejszyłaby ich zdolność do prowadzenia akcji kredytowej"" – dodano. Zdaniem NBP zmiana miałaby również negatywny wpływ na finanse publiczne: wpłynęłaby na zmniejszenie wartości odprowadzanego przez banki podatku od niektórych instytucji finansowych, ograniczyłaby możliwość uzyskiwania przez Skarb Państwa przychodów z tytułu dywidend od banków, w których ma on udziały; zmniejszyłaby przychody fiskusa z CIT od banków. Bank centralny wskazał także na ryzyko zgłoszenia roszczeń odszkodowawczych wobec Skarbu Państwa przez inwestorów. ""Pogorszenie odporności systemu bankowego prowadziłoby z kolei do rewizji ocen ratingowych Polski, spadku zaufania inwestorów do Polski, co w konsekwencji doprowadziłby do wzrostu kosztu obsługi długu publicznego"" – zaznaczono. NBP wyjaśnił, że stabilny system finansowy w istotny sposób wspiera realizację głównych celów banku centralnego – utrzymania stabilnego poziomu cen, a przez to tworzenia podstaw do osiągnięcia długookresowego wzrostu gospodarczego. Według banku centralnego stabilność systemu finansowego jest rozumiana jako stan, w którym system finansowy pełni swoje funkcje w sposób ciągły i efektywny, nawet w przypadku wystąpienia nieoczekiwanych i niekorzystnych zaburzeń o znacznej skali. ""Zakłócenia w pracy systemu finansowego i zaburzenia efektywności świadczenia usług pośrednictwa finansowego negatywnie wpływają na sytuację przedsiębiorstw i gospodarstw domowych"" – zaznaczono. Prezydent na ratunek frankowiczom Przewalutowanie kredytu hipotecznego na złote po ""sprawiedliwym"" kursie zakłada projekt ustawy o ""sposobach przywrócenia równości stron"" w umowach na kredyty walutowe, przedstawiony w styczniu przez sekretarza stanu w Kancelarii Prezydenta Macieja Łopińskiego. Kurs ""sprawiedliwy"" ma być indywidualnie wyliczany dla każdego kredytobiorcy. Prezydencki minister podał na konferencji prasowej, że zapisy projektu mają obejmować tych, którzy wzięli walutowe kredyty mieszkaniowe na własne potrzeby. Nie będzie obejmować wykorzystujących kredyt w działalności gospodarczej. Łopiński poinformował też, że projekt przygotowany w Kancelarii Prezydenta po kilku miesiącach konsultacji ze środowiskami frankowiczów, został im przekazany. Będzie też skierowany, z prośbą o opinię do KNF. ""Nie jest to projekt uzgodniony z bankowcami, część banków będzie zapewne niezadowolona"" – przyznał. ""Liczymy, że ten projekt będzie korzystny dla gospodarki"" – powiedział Łopiński, dodając, że dzięki niemu ""zwiększy się poziom podatków, uzyskiwanych przez budżet państwa"". Informująca o szczegółach projektu mec. Aneta Frań-Adamek mówiła, że w przypadku spreadów, kredytodawca będzie zobowiązany do dokonania wyliczeń różnic między stosowanym przez niego kursem a kursem NBP. ""Suma będzie odejmowana na wniosek konsumentów od kwoty przeznaczonej do spłaty"" – powiedziała Frań-Adamek. Projekt, jak mówiła, zawiera zapisy o trzech rodzajach restrukturyzacji kredytów. Będzie to restrukturyzacja dobrowolna, przymusowa, a także przeniesienie własności nieruchomości w zamian za zwolnienie z długu.",,
Bank UBS alarmuje w raporcie: idą złe czasy dla rynku pracy,"Niepokojący raport banku UBS. Rynek pracy i światowa gospodarka są zagrożone przez Czwartą Rewolucję Przemysłową. By sprostać wyzwaniom, kraje będą musiały dostosowywać swoje prawo, system edukacji oraz całą infrastrukturę. Tania siła robocza nie zapewni już przewagi konkurencyjnej.","Podczas tegorocznego spotkania Światowego Forum Ekonomicznego w Davos przekonywano, że jako cywilizacja wkraczamy w epokę Czwartej Rewolucji Przemysłowej. Prof. Klaus Schwab, założyciel Forum, wśród kluczowych technologii i rozwiązań, na których się ona opiera, wymienia m.in. sztuczną inteligencję, robotykę oraz internet rzeczy, autonomiczne pojazdy, druk 3D, nanotechnologię, biotechnologię, inżynierię materiałową i komputery kwantowe. Bank UBS ostrzega w raporcie analizującym wpływ innowacji technologicznych na rynek pracy i gospodarkę, że automatyzacja produkcji i usług, a także systemy sztucznej inteligencji, wywrą dużo większy wpływ na gospodarki wschodzące oraz kraje rozwijające się. Szeroko pojęta elastyczność ma zdaniem autorów raportu uchronić całe kraje przed negatywnymi skutkami czwartej rewolucji przemysłowej. “Państwa o zróżnicowanej ekonomii, infrastrukturze, ale także posiadające systemy edukacji, które stawiają na wykształcenie szerokich kompetencji oraz aparat legislacyjny dynamiczne dostosowujący prawodawstwo do bieżących wymagań, odniosą największy sukces w tych trudnych czasach” – czytamy w raporcie. Uwzględniono w nim także Polskę. Nasza gotowość do sprostania wyzwaniom czwartej rewolucji cyfrowej nie została oceniona wysoko – zajmujemy odległe miejsce między Rosją a Kazachstanem. Autorzy zwracają uwagę na stosunkowo dobre kwalifikacje polskich pracowników, jednak system prawny, edukacji i ogólna struktura rynku pracy wykazują się zbyt niskim potencjałem do dynamicznego reagowania na przyszłe wyzwania. Polska znalazła się w pierwszej dziesiątce grupy krajów rozwijających się. “Nierówności pogłębią się nie tylko między krajami rozwiniętymi, rozwijającymi się i rynkami wschodzącymi. Będą one wyraźnie zauważalne także w strukturze społecznej państwa – starsze pokolenia szybciej odczują presję kolejnych generacji, zwiększy się rozdźwięk między bogatymi, klasą średnią i biednymi” – mówi Axel Weber, członek zarządu banku UBS. Robotyzacja oraz automatyzacja pracy ma doprowadzić do zmniejszenia zapotrzebowania na nisko i wąsko wykwalifikowanych pracowników. Dużym przekształceniom za sprawą autonomicznych pojazdów ulegnie branża transportowa i logistyczna. UBS ostrzega, że kraje, które opierały swoją przewagę na taniej sile roboczej, będą musiały szybko przekształcić swoje gospodarki.",UBS,
Frankowicze być może będą okupować KFN,"Frankowicze rozważają okupację siedziby Komisji Nadzoru Finansowego, jeśli nie przedstawi ona wyliczeń, ile kosztować miałaby realizacja prezydenckiego projektu ustawy o kredytach walutowych. Jak mówi Onetowi Maciej Pawlicki, szef ruchu ""Stop Bankowemu Bezprawiu"", byłaby to dramatyczna decyzja. Rzecznik KNF odpowiada, że przedstawienie prezydentowi Andrzejowi Dudzie wyliczeń jest planowane na marzec.","KNF odpowiada, że takie działania jak okupowanie budynku przez kredytobiorców walutowych ""w żaden sposób nie przyspieszą wyliczenia skutków ustawy dla stabilności systemu finansowego"". W połowie stycznia Kancelaria Prezydenta RP zaprezentowała projekt ustawy o ""sposobach przywrócenia równości stron"" w umowach na kredyty walutowe. Przewiduje on przeliczenie walutowego kredytu hipotecznego na złote po ""sprawiedliwym"" kursie. Kurs ""sprawiedliwy"" ma być indywidualnie wyliczany dla każdego kredytobiorcy. Projekt ten jednak nie zawierał wyliczeń, z jakimi kosztami wiązałoby się uchwalenie ustawy. Aby uzupełnić ten brak, KP skierowało projekt do KNF, aby Komisja dokonała kalkulacji. Środowisko frankowiczów, których reprezentantem jest m.in. Maciej Pawlicki, oceniło, że projekt nie jest do końca satysfakcjonujący. Pawlicki jednak dziękował prezydentowi za fakt, że projekt powstał, jak i za tryb pracy nad nim, uwzględniający konsultacje z frankowiczami. Kwestia finansowych konsekwencji jest na razie przedmiotem zgrubnych szacunków. Dom Maklerski ""Trigon"" wyliczył straty banków na nawet 50 mld zł, a według mBanku maksymalny koszt przewalutowania to 32–40 mld zł. Koszty i wpływ na sektor bankowy będzie jednym z elementów dyskusji o projekcie. Na wyliczenia KNF czeka zatem nie tylko prezydent Andrzej Duda, ale i frankowicze. Na portalach społecznościowych Maciej Pawlicki już zasygnalizował, że poszukuje ludzi, którzy mogliby okupować KNF, już w połowie lutego. – Potrzebne będzie 50 osób, które wejdą do KNF i nie wyjdą, aż do skutku. Zbierzemy tylu chętnych? – napisał. Dlaczego wtedy? Bo prezydent Andrzej Duda wyraził oczekiwanie, że kalkulację finansowych skutków ustawy od KNF otrzyma w ciągu 30 dni, a zatem w połowie lutego. Czy to realny termin? Łukasz Dajnowicz, rzecznik KNF, informuje Onet, że ""na obecnym etapie zakończenie i przedstawienie wyliczeń jest planowane w marcu, po ich przedyskutowaniu na posiedzeniu Komisji Nadzoru Finansowego"". A jak powstają te wyliczenia? – Doręczono i objaśniono prezesom banków posiadających największy wartościowo udział kredytów walutowych ankietę nadzorczą dotyczącą skutków prezydenckiej ustawy o sposobach przywrócenia równości stron niektórych umów kredytu i umów pożyczki. Sprawa jest istotna systemowo, więc wymagane jest przez KNF osobiste zaangażowanie i odpowiedzialność zarządów banków za rzetelne i terminowe dostarczenie danych. Ankieta została przygotowana w taki sposób, że na podstawie danych zawartych w okresowej sprawozdawczości banków do KNF, jak i wyników wcześniejszych ankiet nadzorczych będzie można zweryfikować jej prawidłowe wypełnienie przez banki – wyjaśnia Dajnowicz. Z takiej formuły Pawlicki nie jest zadowolony. – KNF kpi sobie z rządu, z prezydenta i obywateli, bo jeśli organ kontrolny ma przedstawiać dane na podstawie ankiet, to po co mamy np. policję. Przecież wystarczyłoby, aby jeden policjant w Polsce wysyłał ankiety do wszystkich podejrzanych o przestępstwa ludzi, z pytaniem, czy są przestępcami, czy nie – ironizuje. Dodaje jednak, że jeśliby KNF przedstawił wiarygodne dane na początku marca, to ""nie byłoby dramatu"". Wtedy plan okupowania KNF stanie się bezprzedmiotowy? – Ta dramatyczna decyzja o okupacji będzie podjęta wspólnie. KNF nie może udawać idiotów – mam nadzieję, że weźmie się do roboty. Bo tam przecież są rozsądni ludzie. Liczę, że ta dobra strona mocy zwycięży – mówi. Według niego to w lutym i marcu odbędzie się ""wielka wojna propagandowa i polityczna"" wokół kredytów frankowych. – Musimy wytoczyć wszystkie armaty, zebrać wszystkie argumenty i działać na wszystkich polach – zapowiada więc Pawlicki.",Zaostrza się spór wokół kredytów frankowych,
Andrzej Bień: podatek bankowy w Polsce 10 razy wyższy niż w Niemczech,"Podatek bankowy nie szkodzi bankom. Tego typu podatki występują w wielu krajach Europy, lecz są dużo niższe niż w Polsce - np. w sąsiednich Niemczech tego rodzaju opodatkowanie jest dziesięć razy mniejsze; lepszym rozwiązaniem byłby podatek obrotowy lub wyższy CIT dla banków - mówi PAP prof. Andrzej Bień.","W najbliższy poniedziałek wchodzi w życie uchwalony przez Sejm 30 grudnia tzw. podatek bankowy. Nowe prawo przewiduje stawkę podatku 0,44 proc. od wartości aktywów. Opodatkowaniem zostaną objęte banki (krajowe, oddziały banków zagranicznych, oddziały instytucji kredytowych), zakłady ubezpieczeń i reasekuracji, spółdzielcze kasy oszczędnościowo-kredytowe oraz firmy pożyczkowe. W przypadku banków oraz spółdzielczych kas oszczędnościowo-kredytowych wartość aktywów wolnych od podatku wynosi 4 mld zł. Dla ubezpieczycieli jest to 2 mld zł, a dla firm pożyczkowych - 200 mln zł. ""Problem polega na tym, że co prawda opodatkowanie bankowych aktywów występuje w wielu krajach Europy, lecz są one dużo mniejsze niż wprowadzany w Polsce »podatek bankowy«. Na przykład w sąsiednich Niemczech tego rodzaju opodatkowanie jest dziesięć razy mniejsze. Po drugie, rzecz polega na tym, że to nie u nas w Polsce dokonuje się emisja kapitału, lecz na Zachodzie Europy, w USA, w innych krajach świata. Większość udostępnianego w Polsce kredytobiorcom kapitału pochodzi więc z zagranicy i może za granicę powrócić"" - powiedział prof. Andrzej Bień z Instytutu Bankowości Szkoły Głównej Handlowej i firmy konsultingowej Aband Consultants Ltd. ""Ten podatek może też tak obciążyć banki, że odbije się to na przychodach budżetu państwa polskiego z innych podatków od sektora finansowego, które zostaną »połknięte« przez podatek bankowy w tym kształcie"" - dodał prof. Bień. Jak powiedział ekspert, obciążenia bilansu banków i innych instytucji finansowych po wprowadzeniu nowego podatku przejdą też na klientów. ""Głównie kredytobiorców, poprzez zwiększenie kosztów kredytów, ale też innych klientów, np. w opłatach za prowadzenie konta czy w zmniejszeniu wynagrodzeń za złożone depozyty"" - sprecyzował prof. Bień. ""Zresztą, większość banków, w tym były bank obecnego ministra rozwoju Mateusza Morawieckiego, już od jakiegoś czasu podwyższa różnego rodzaju opłaty obciążające klientów. Z drugiej strony zmniejszane są przychody banków, celem niwelacji kosztów zwiększonego opodatkowania"" - kontynuował. ""Jeżeli rząd chciał opodatkować banki, mógł zrobić to inaczej"" - uważa Andrzej Bień. ""Na przykład wprowadzając dla nich podatek obrotowy lub podwyższając stawkę CIT dla nich. Ale to dodatkowe opodatkowanie musiałoby być jednocześnie porównywalne z tego rodzaju stawkami podatku za granicą, a więc dużo niższe niż to obecnie wprowadzane. Podjęto jednak taką, a nie inną decyzję"" - wskazał. Jego zdaniem wszystkie wielkie korporacje finansowe, posiadające swoje placówki w Polsce, czy to w formie spółek prawa polskiego, czy swoich oddziałów, znajdą prędzej czy później sposoby, by w Polsce podatku bankowego w ogóle nie płacić, wyprowadzając się za granicę. ""Natomiast banki z rdzennie polskim kapitałem mogą stworzyć filie zagraniczne i polskim dużym klientom, szczególnie korporacyjnym, oferować produkty finansowe z Berlina, Zurychu, Londynu lub... Ukrainy. Dla dużych firm międzynarodowych lub polskich nie ma problemu, ale dla średnich i drobnych polskich przedsiębiorców to już poważna bariera w uzyskaniu zasilania kredytowego, zarówno na inwestycje, jak i do obrotu gospodarczego. Może to prowadzić do tego, że banki działające dotychczas na polskim rynku i tu płacące podatki, zapłacą je, ale za granicą, a nie u nas"" - ostrzegł prof. Bień. ""Można się więc spodziewać już w średnim okresie czasu, że dochody z CIT od banków będą mniejsze od tych sprzed wprowadzenia nowego podatku. A na polskim rynku finansowym ogólnie dostępne pozostaną w większości kredyty detaliczne, konsumpcyjne, co w istotny sposób ograniczy finansowanie rozwoju gospodarczego kraju"" - przewiduje ekspert.",,
"BZ WBK spodziewa się, że nominacja na stanowisko prezesa nastąpi wkrótce","Bank Zachodni WBK jest w zaawansowanym procesie poszukiwań nowego prezesa banku, poinformował wiceprezes i pełniący obowiązki prezesa Gerry Byrne. Nominacja powinna nastąpić niedługo, dodał.","""Mamy dobrze zaawansowany proces i oczekuję, że niedługo ogłosimy nominację. To kluczowa nominacja w naszej organizacji. Pozycja prezesa w naszym banku jest silna - jesteśmy trzecim bankiem w sektorze - i ten proces zostanie zakończony"" - powiedział Byrne podczas konferencji prasowej. ""Przez lata siłą naszego banku podczas fuzji i przejęć byli ludzie. Mamy zespół menedżerów dobrej jakości i proces zarządzania przebiega sprawnie"" - podkreślił. Na początku listopada ub.r. Mateusz Morawiecki złożył rezygnację z funkcji prezesa zarządu Banku Zachodniego WBK w związku z objęciem funkcji wicepremiera i ministra rozwoju. Jednocześnie rada nadzorcza banku delegowała przewodniczącego rady Gerry'ego Byrne'a do czasowego pełnienia funkcji prezesa, do momentu powołania nowego.",,
KNF liczy koszty prezydenckiego projektu ustawy o frankowiczach,"Prezydencki projekt ustawy o frankowiczach zakładający przewalutowanie rat kredytu hipotecznego może kosztować banki nawet kilkadziesiąt miliardów złotych – ocenia Jakub Borowski, główny ekonomista banku Crédit Agricole. Komisja Nadzoru Finansowego ocenia teraz potencjalne skutki. W efekcie banki mogą zmniejszyć akcję kredytową. Ekspert zaznacza, że ustawa ze względu na przysporzenie majątkowe budzi wątpliwości konstytucyjne.","Zaproponowany przez Kancelarię Prezydenta projekt ustawy dotyczący kredytów walutowych przewiduje możliwość przeliczenia hipotecznego kredytu walutowego na złotówki po sprawiedliwym kursie, który zrównuje saldo zadłużenia kredytu frankowego z analogicznym kredytem złotowym na dzień przeliczenia. Ma być on obliczany indywidualnie dla każdego kredytobiorcy. Algorytm, który do tego posłuży, ma uwzględniać m.in. dane o wielkości kredytu, obowiązujące kursy i datę zaciągnięcia zobowiązania. – To jest ustawa bardzo kosztowna dla sektora bankowego. Koszt szacowany jest różnie, ale można przyjąć, że będzie to kilkadziesiąt miliardów złotych. W wariancie, w którym wszyscy zdecydują się przewalutować raty po tzw. kursie sprawiedliwym, powstanie sytuacja, której sektor bankowy nie mógłby udźwignąć. Mogłoby to oznaczać bardzo silne zaostrzenie polityki kredytowej ze szkodą dla wzrostu gospodarczego  ̶  przekonuje w rozmowie z agencją Newseria Biznes Jakub Borowski główny ekonomista banku Crédit Agricole. Po uwolnieniu kursu franka wobec euro w styczniu 2015 roku i umocnieniu się szwajcarskiej waluty raty i zobowiązania właścicieli kredytów we frankach znacząco wzrosły. W wielu przypadkach okazywało się, że wartość hipoteki była niższa od wartości zobowiązania. Jak jednak podkreśla Borowski, skala problemu nie jest znacząca. ̶– To kolejna próba rozwiązania problemu, którego w zasadzie nie ma. Mówimy o sytuacji, w której znacząca większość kredytobiorców we frankach to osoby zamożne, które bardzo dobrze spłacają kredyt  ̶  ocenia ekonomista Crédit Agricole. Zdaniem eksperta ustawa może jednak nie wejść w życie w proponowanym kształcie. Podobnie jak poprzednie projekty ustaw przygotowane jeszcze przez poprzedni rząd również ten zakłada przysporzenie majątkowe. Konstytucja gwarantuje prawo własności, dotyczy to również wierzytelności banków. Jeśli więc część zadłużenia zostałaby umorzona, można to potraktować jako wywłaszczenie. To z kolei powinno skutkować wypłatą odszkodowania. Projekt ustawy nie przewiduje jednak rekompensaty i tym samym może być niezgodny z konstytucją.",,
Belka: ustawa frankowa plus podatek bankowy to przepis na kryzys w bankowości,"Ustawa frankowa plus podatek bankowy to przepis na kryzys w bankowości – powiedział w TVN BiŚ szef NBP Marek Belka. Zadeklarował, że NBP będzie robił wszystko, aby złoty był stabilny. Poinformował także, że w jego rozmowach z ministrem finansów Pawłem Szałamachą i wicepremierem, ministrem rozwoju Mateuszem Morawieckim nie ma sugestii zmiany mandatu NBP czy konieczności działań niekonwencjonalnych.","""Ta ustawa (o kredytach walutowych – przyp. red.) jest po prostu dla budżetu wyjątkowo paskudna. Dlatego że w jakiejkolwiek wersji jest ona dyskutowana, to prowadzi do istotnego osłabienia systemu bankowego z bardzo poważnymi konsekwencjami dla gospodarki. Podatek bankowy banki przełkną. Ale to, plus inne obciążenia, o których się mniej mówi, plus ustawa frankowa, to przepis na kryzys bankowy"""" – powiedział Marek Belka. Dodał, że jedyne, co mógłby doradzić obecnie ministrowi finansów, to aby jak najdłużej przedłużał analizy nad tym projektem. ""Bo to jest po prostu zło"" - dodał prezes. Jego zdaniem, wdrożenie ustawy przyniesie bardzo poważne konsekwencje nie tylko dla segmentu bankowego. ""Konsekwencje mogą być bardzo istotne. Spora część banków, na ogół polskich, poniesie olbrzymie straty, za które my wszyscy zapłacimy bezpośrednio, ale i pośrednio poprzez obniżoną akcję kredytową, poprzez zdestabilizowanie gospodarki. Uważam, że nie ma potrzeby społecznej, bo jest bardzo niska liczba niespłacanych kredytów"" - powiedział Belka. Zwrócił również uwagę, że funkcjonuje tzw. ustawa o upadłości konsumenckiej i jak na razie, raczej nikt z zadłużonych frankowiczów nie wystąpił z wnioskiem o taką upadłość. Na pytanie, czy polska waluta będzie stabilna i czy nie będzie się osłabiała, odpowiedział: ""Będę robił wszystko, żeby była stabilna"". ""W takiej sytuacji jak dziś nawet bym nie wspominał o obniżce stóp. Chyba nie chcemy, aby złoty nam się »posypał«?"" – dodał Belka. Kliknij tutaj, aby pobrać darmowy program, który ułatwi ci rozliczenie PIT Prezes NBP ocenia, że Polska jest odległa od konieczności działań typu LTRO. W ramach operacji LTRO (Long Term Refinancing Operations) EBC zasila system bankowy kwotami w postaci nisko oprocentowanych 3-letnich pożyczek. Programy analogiczne do LTRO realizowane są m.in. przez Bank Anglii. ""Jestem wrażliwy na to, co się dzieje w NBP. W okresie przedwyborczym czy wokół wyborów mieliśmy do czynienia z całą gamą wypowiedzi, trochę frywolnych, nieskoordynowanych nt. NBP. One ucichły. Ja w swoich niemal codziennych kontaktach z ministrem Szałamachą czy premierem Morawieckim nie słyszałem o jakiejkolwiek sugestii o zmianie mandatu NBP czy konieczności działań niekonwencjonalnych"" – powiedział.",Marek Belka,
Eksperci: trudno będzie uniknąć podatku bankowego,"Bankom i instytucjom finansowym trudno będzie uniknąć podatku bankowego, np. poprzez transfer zysków za granicę – uważają eksperci.","Ustawa o podatku od niektórych instytucji finansowych przewiduje, że od lutego 2016 r. m.in. banki, firmy ubezpieczeniowe, SKOK-i i firmy pożyczkowe będą obłożone tzw. podatkiem bankowym, wynoszącym rocznie 0,44 proc. wartości ich aktywów. Celem ustawy o podatku bankowym jest, jak argumentowali autorzy - posłowie PiS - pozyskanie dodatkowego ""źródła finansowania wydatków budżetowych, w szczególności wydatków społecznych"". Zgodnie z ustawą opodatkowaniem zostaną objęte banki (krajowe, oddziały banków zagranicznych, oddziały instytucji kredytowych), zakłady ubezpieczeń i reasekuracji, spółdzielcze kasy oszczędnościowo-kredytowe oraz firmy pożyczkowe. Jak podkreśla Piotr Stanek, ekspert ds. bankowości i finansów Klubu Jagiellońskiego, ustawodawca nie ukrywa, że wprowadzenie podatku ma przede wszystkim zapewnić dodatkowe wpływy do budżetu. Dodaje, że podstawą opodatkowania jest suma aktywów pomniejszona w zależności od rodzaju instytucji o 4 mld, 2 mld lub 200 mln zł, co według niego sprawia, iż podatek będzie dość prosty do ustalenia i pobrania. ""Wbrew pojawiającym się głosom wydaje mi się, że trudno będzie unikać tak skonstruowanego podatku przez przesuwanie znaczących kategorii aktywów poza bilans bądź poza granice kraju"" – zauważył. Obawy, że struktura podatku może być zachętą do transferu aktywów za granicę, wyraził we wtorek w swojej opinii Europejski Bank Centralny. ""Wydaje się, że w krótkim horyzoncie czasowym główny cel tak skonstruowanego podatku zostanie zrealizowany i rząd ma szansę osiągnąć założone z tego tytułu wpływy podatkowe. W moim przekonaniu jednak instytucje finansowe będą się starały (...) przenieść ciężar tego podatku na klientów, co ostatecznie przyczyni się mniejszej akcji kredytowej i pewnego spowolnienia wzrostu gospodarczego, a więc w konsekwencji uszczuplenie wpływów z innych podatków, jak VAT, PIT i CIT"" – ocenił Stanek. Ekspert ostrzegł jednak, że choć autorzy ustawy wyraźnie zastrzegali, że wprowadzenie podatku bankowego nie może być pretekstem do zmiany warunków istniejących umów, należy spodziewać się zmian tabel taryf i prowizji. Jego zdaniem zawierane już w najbliższych dniach umowy kredytowe będą też oparte o wyższe marże i prowizje. Jego zdaniem przy tworzeniu ustawy stracono szansę na ukształtowanie dodatkowych bodźców dla instytucji finansowych, np. poprzez opodatkowanie wyżej najbardziej ryzykownych czy wręcz spekulacyjnych kategorii aktywów albo zwolnienia dla kredytowania inwestycji przeznaczonych na nowoczesne technologie czy prowadzących do tworzenia nowych miejsc pracy. Dr Mariusz Zygierewicz ze Związku Banków Polskich uznał, że dodatkowe i silne obciążenie fiskalne banków będzie powodować poważne zmniejszenie ich zysków, które w ostatnich latach w ponad 80 proc. były przeznaczane na zwiększenie funduszy własnych banków. ""Takie zachowanie pozwalało na stałe zwiększanie akcji kredytowej, nawet w warunkach rosnących wymogów kapitałowych nakładanych na banki na mocy międzynarodowych regulacji ostrożnościowych"" – mówił PAP. ""Banki w Polsce płacą podatki na ogólnych zasadach, odprowadzając jako sektor najwyższy podatek dochodowy CIT do budżetu państwa. Jednocześnie, będąc podmiotami nadzorowanymi przez państwowy nadzór – Komisję Nadzoru Finansowego oraz aparat skarbowy jako duzi podatnicy, banki nie mają możliwości unikania płacenia podatku, np. poprzez transfer zysków za granicę"" – podkreślał.",,
"""Sprawiedliwy kurs"" może kosztować 50 mld zł","Propozycja przewalutowania kredytów walutowych na złote mogłaby kosztować banki nawet do 50 mld złotych. Takie wyliczenie przedstawił Dom Maklerski ""Trigon"". Przytacza je ""Gazeta Wyborcza"". Cytuje też opinię ekonomistów, że ""żadnej takiej ustawy nie będzie"".","Gazeta przypomina, że kancelaria prezydenta ujawniła w piątek projekt ustawy umożliwiającej zamianę kredytów walutowych na złotówkowe. Zadłużeni w walucie mogliby zamienić swój kredyt na złote na korzystnych warunkach po tzw. kursie sprawiedliwym. ""Mimo nacisków frankowiczów finalny projekt nie obejmuje przedsiębiorców""– zaznacza gazeta. Dodaje w komentarzu, że projekt przedłożony wcześniej przez rząd PO-PSL zakładał, że bank i kredytobiorca podzielą się kosztami przewalutowania po połowie. ""Koszt dla banków pomysłu PO był szacowany na 13 mld zł. Teraz, zgodnie z pomysłem nowego rządu, koszt dla banków będzie dużo wyższy"" – czytamy w artykule. ""Maksymalny koszt samego przewalutowania jest szacowany na od 32 mld złotych (wyliczenia mBanku) do ok. 40 mld złotych (wyliczenia Domu Maklerskiego Trigon)"" – zaznacza dziennik, podkreślając, że nie jest to jeszcze całkowity koszt, bo należy też pamiętać o zwrocie za spready bankowe. ""Różnica pomiędzy kursem przeliczeniowym banku a kursem NBP będzie kosztować dodatkowe 5-10 mld złotych"" – pisze ""Gazeta Wyborcza"".",,
Amerykańskie banki są w dużo lepszej kondycji niż europejskie. W 2016 roku zarobią jednak mniej niż w dwóch poprzednich i mogą szukać tańszej kadry m.in. w Polsce,"Sektor bankowo-finansowy w USA jest w dobrej kondycji i mimo że po oczekiwanych podwyżkach stóp procentowych jego wyniki się pogorszą, pozostanie atrakcyjny. Coraz silniejszy dolar sprawia również, że będzie szukał w tym roku ciekawych miejsc do inwestowania. Jednym z nich może być Polska – uważa Andrzej Kurnicki, kierownik Katedry Finansów i Bankowości Uczelni Łazarskiego. To może oznaczać szanse dla absolwentów polskich uczelni na dobrą pracę dla korporacji z USA.","Analitycy oczekują, że Fed podniesie w tym roku stopy procentowe w USA co najmniej dwa razy. Wyniki tamtejszych banków mogą się więc pogorszyć. Udzieliły one bowiem sporo długoterminowych kredytów na zakup domów o niskim oprocentowaniu na poziomie 3,5–3,75 proc. Podwyżka stóp w 2016 roku obniży więc marże i zyski sektora bankowego za oceanem.",,
Podatek bankowy czeka na podpis prezydenta,"Podatek bankowy przeszedł ścieżkę legislacyjną w parlamencie. Sejm przyjął w piątek większość poprawek Senatu do ustawy, teraz trafi ona do prezydenta.","Posłowie zdecydowaną większością głosów zaakceptowali 14 z 15 poprawek Senatu do ustawy o podatku od niektórych instytucji finansowych. Większość przyjętych poprawek Senatu ma charakter legislacyjny i doprecyzowujący. Jedna z niewielu merytorycznych poprawek zakłada, że firmy ubezpieczeniowe będą objęte analogicznym zapisem, jakim objęte są w ustawie firmy pożyczkowe. Przepisy dotyczące firm pożyczkowych zakładają, że limit aktywów, powyżej których będą płacić podatek (200 mln zł), dotyczy nie pojedynczych firm, ale całej grupy kapitałowej. W wyniku zaakceptowanej w piątek przez posłów decyzji senatorów zapis o powiązaniach kapitałowych będzie zatem dotyczył także firm ubezpieczeniowych, w odniesieniu do ich limitu 2 mld zł. Nie będą więc mogły się sztucznie dzielić, by uniknąć podatku. Inna z przyjętych poprawek Senatu zakłada, że podstawa opodatkowania będzie obniżona o wartość aktywów nabytych od NBP. Przychylności Sejmu nie zyskała jedynie poprawka Senatu, narzucająca podatek na zsumowane aktywa banków spółdzielczych, tworzących zrzeszenia. Za odrzuceniem tej poprawki opowiedzieli się niemal wszyscy posłowie. Ustawa przewiduje, że od lutego 2016 r. m.in. banki, firmy ubezpieczeniowe, SKOK-i i firmy pożyczkowe będą obłożone tzw. podatkiem bankowym, wynoszącym rocznie 0,44 proc. wartości ich aktywów. Przed głosowaniem Urszula Tokarska (PSL) apelowała do rządu, aby wprowadził monitoring ustawy i wykazał za jakiś czas, jak wpłynęła ona np. na ceny usług bankowych czy akcję kredytową. Celem ustawy o podatku bankowym jest, jak argumentowali autorzy – posłowie PiS – pozyskanie dodatkowego ""źródła finansowania wydatków budżetowych, w szczególności wydatków społecznych"". Zgodnie z ustawą opodatkowaniem zostaną objęte banki (krajowe, oddziały banków zagranicznych, oddziały instytucji kredytowych), zakłady ubezpieczeń i reasekuracji, spółdzielcze kasy oszczędnościowo-kredytowe oraz firmy pożyczkowe. W przypadku banków oraz spółdzielczych kas oszczędnościowo-kredytowych wartość aktywów wolnych od podatku wynosi 4 mld zł. Dla ubezpieczycieli jest to 2 mld zł, a dla firm pożyczkowych – 200 mln zł. Zwolniony z podatku bankowego został Bank Gospodarstwa Krajowego oraz ewentualnie inne banki państwowe, które mogą powstać w przyszłości. Pierwotnie zakładano, że podstawa opodatkowania miesięcznie wyniesie 0,0325 proc. W trakcie prac posłowie PiS złożyli poprawkę, by stawkę zwiększyć do poziomu 0,0366 proc. miesięcznie, czyli z 0,39 proc do 0,44 proc. rocznie. Tłumaczyli tę podwyżkę utrzymaniem wpływów z tego podatku na zaplanowanym wcześniej poziomie. Obawiali się ich spadku wskutek wprowadzenia do ustawy innej autopoprawki – mówiła ona o wyłączeniu z podstawy opodatkowania kwot obligacji, które zostały zakupione na finansowanie długu publicznego. Sejm w pierwszym głosowaniu zdecydował też, że aktywa banków spółdzielczych, które są częścią zrzeszenia, nie będą sumowały się przy wyliczaniu kwoty podatku. Właśnie ten zapis chciał zmienić Senat, ale Sejm się na to w piątek nie zgodził. Podczas debaty w Senacie szef senackiej komisji budżetu i finansów Grzegorz Bierecki (PiS) wymieniał, jakie dokładnie podmioty podatek bankowy obejmie, a jakie będą z niego zwolnione w związku z przyjęciem limitu aktywów 4 mld złotych. Według szefa senackiej komisji budżetu i finansów, zwolnione będą np. wszystkie banki spółdzielcze, a także Towarzystwa Funduszy Inwestycyjnych. Z kolei w przypadku spółdzielczych kas oszczędnościowo-kredytowych, zwolnionych będzie 43 proc. aktywów, a ""57 proc. aktywów sektora będzie podlegać opodatkowaniu"" – mówił Bierecki. Dopytywany, o które konkretnie SKOK-i chodzi, odparł, że o Kasę Stefczyka, która dysponuje aktywami w wysokości ok. 7 mld zł, stanowiącymi właśnie 57 proc. aktywów kas. Podatkiem będzie też objętych większość parabanków i firm pożyczkowych z racji niskiego, wynoszącego tylko 200 mln zł progu aktywów w ich przypadku – informował. Premier Beata Szydło mówiła niedawno, że opodatkowanie sektora finansowego jest potrzebne, by można było realizować projekty prospołeczne rządu takie jak: 500 zł na dziecko, obniżenie wieku emerytalnego, zwiększenie kwoty wolnej od podatku. ""Uderzamy w korporacje finansowe, bo dzisiaj Polacy mają najdroższe opłaty bankowe, najdroższe marże, usługi bankowe są jednymi z najdroższych w Europie"" – argumentowała. Podkreśliła jednocześnie, że podatek bankowy jest ""podatkiem stosowanym w większości krajów europejskich"".",,
MF chce nadać KNF uprawnienie do zlecania wyceny zabezpieczeń BS i SKOK,"Ministerstwo Finansów (MF) przekazało do konsultacji projekt zmiany ustawy, która przyznaje Komisji Nadzoru Finansowego (KNF) uprawnienie polegające na możliwości zlecenia ponownego badania wyceny zabezpieczeń wierzytelności w stosunku do wszystkich podmiotów prowadzących działalność depozytowo-kredytową. Proponowane zmiany dotyczą banków i spółdzielczych kas oszczędnościowo-kredytowych (SKOK), podał resort.","Rozwiązania zaproponowane w projekcie ustawy, który wczoraj trafił do konsultacji mają na celu usprawnienie procesu nadzoru nad rynkiem finansowym, w szczególności w świetle ostatnich wydarzeń związanych z upadłością SBRiR w Wołominie (SK Bank). ""Co do zasady badanie może być obecnie zlecone przez podmiot nadzorowany w ramach realizacji wymogów rozporządzenia ministra finansów w sprawie tworzenia rezerw celowych związanych z działalnością banków i realizacji wymogów Rekomendacji S. Jednakże brak jest aktualnie podstaw umożliwiających zlecenie podmiotom nadzorowanym lub bezpośrednio wybranemu przez KNF rzeczoznawcy ponownej wyceny, nawet wówczas gdy istnieją przesłanki pozwalające uznać, że przedkładana przez podmiot wycena jest dokonana w sposób nierzetelny i nie odzwierciedla rzeczywistej wartości przedmiotu zabezpieczenia"" - czytamy w komunikacie. Resort wskazuje, że powyższa sytuacja miała miejsce m.in. w przypadku SK Banku, gdzie uprawnienia KNF pozwalające na zalecenie bankowi weryfikacji wielkości operatów szacunkowych nie spowodowało utworzenia przez bank adekwatnego poziomu odpisów (pomimo wykazania wzrostu wartości kredytów z utratą wartości) do czego podstawą dla banku były kolejne, budzące wątpliwości wyceny. ""Rekomendowane jest zatem udzielenie takiego uprawnienia organowi nadzoru"" - czytamy dalej. Jednocześnie w projekcie ustawy przewidziano rozszerzenie katalogu przesłanek powołania przez KNF zarządu komisarycznego w banku, na wzór przepisów ustawy o SKOK. Zgodnie z przepisami art. 73 i art. 73a tej ustawy, przesłankami ustanowienia zarządcy komisarycznego w kasie są: powstanie groźby zaprzestania spłacania zobowiązań, nieprzekazanie przez zarząd programu naprawczego, nieskuteczność realizacji programu naprawczego, rażące lub uporczywe naruszanie przepisów prawa w działalności. Natomiast zgodnie z przepisami ustawy Prawo bankowe - jak przypomina resort - katalog przesłanek powołania zarządu komisarycznego obejmuje jedynie brak przekazania przez zarząd programu postępowania naprawczego oraz nieskuteczność realizacji programu postępowania naprawczego. ""Sytuacje polegające na 'powstaniu groźby zaprzestania spłacania zobowiązań', jak również polegające na 'rażącym lub uporczywym naruszaniu przepisów prawa w działalności' mogą mieć także miejsce w banku i organ nadzoru powinien mieć również możliwość zastosowania środka w postaci powołania zarządu komisarycznego"" - ocenia ministerstwo. Według resortu, zaproponowane zmiany zmierzają ponadto do uproszczenia i skrócenia postępowania administracyjnego zmierzającego do ustanowienia zarządcy/zarządu komisarycznego, co ma istotne znaczenie dla zapewnienia bezpieczeństwa środków pieniężnych klientów. Jednocześnie uproszczenie sposobu procedowania nie uniemożliwia kontroli rozstrzygnięć organu nadzoru.",,
EBC wydał opinię o podatku bankowym: możliwy transfer aktywów za granicę,"Europejski Bank Centralny wydał we wtorek opinię na temat podatku bankowego, jakim od lutego mają być objęte niektóre instytucje finansowe w naszym kraju. Według EBC struktura podatku może być zachętą do transferu aktywów za granicę.","Ustawa o podatku od niektórych instytucji finansowych, przyjęta pod koniec grudnia przez Sejm, przewiduje, że od lutego m.in. banki, firmy ubezpieczeniowe, SKOK-i i firmy pożyczkowe będą obłożone tzw. podatkiem bankowym, wynoszącym rocznie 0,44 proc. wartości ich aktywów. ""Proponowana struktura podatku może zachęcić instytucje finansowe do zmiany profilu ryzyka poprzez restrukturyzację portfeli ukierunkowaną na bardziej ryzykowne produkty, wykorzystanie operacji pozabilansowych lub transferowanie aktywów za granicę"" - napisał w swojej opinii prezes Europejskiego Banku Centralnego Mario Draghi. W dokumencie podkreślono ponadto, że wprowadzenie podatku powinno zostać szczegółowo rozważone w kontekście jego wpływu m.in. na odporność instytucji finansowych, stabilność finansową, dynamikę akcji kredytowej oraz ogólną sytuację gospodarczą. ""W tym kontekście należy uwzględnić różnice w sytuacji indywidualnych banków oraz wpływ innych regulacji wdrażanych w Polsce i w Unii. W szczególności należy dogłębnie przeanalizować sytuację słabszych banków, które mogą w wyniku wprowadzenia proponowanego podatku ponieść straty"" - podkreślono w opinii. EBC zauważył, że w przeciwieństwie do regulacji wprowadzonych w większości państw członkowskich, które wprowadziły podatek bankowy, ten polski nie ma związku z konkretnymi ryzykami dotyczącymi systemu finansowego ani nie dotyczy uprzedniej pomocy publicznej udzielonej sektorowi finansowemu. Draghi zauważył, że celem podatku jest zwiększenie środków przekazywanych przez sektor finansowy na finansowanie wydatków budżetowych. Tymczasem zdaniem EBC opodatkowanie instytucji finansowych powinno być rozważane w powiązaniu ""z zapewnieniem bardziej zrównoważonego podziału kosztów wynikających z potencjalnych upadłości instytucji finansowych pomiędzy podatników i sektor finansowy oraz ograniczaniem ryzyk kreowanych przez te instytucje"". Europejski Bank Centralny uznał, że nakładanie ad hoc podatków na banki z powodów potrzeb budżetowych powinno być poprzedzone dogłębną analizą potencjalnych niekorzystnych skutków dla sektora. Jak wskazał, chodzi o zapewnienie, aby takie podatki nie kreowały ryzyka dla stabilności finansowej i dynamiki akcji kredytowej. To mogłoby bowiem ostatecznie negatywnie wpłynąć na wzrost gospodarczy. ""Taki efekt mógłby doprowadzić do oferowania przez banki swoim klientom kredytów lub innych usług na mniej korzystnych warunkach. Efekt ten mógłby również zachęcić niektóre banki do ograniczenia swojej działalności, prowadząc do zmniejszenia dostępności kredytu oraz wytworzenia dla tych banków sytuacji niepewności"" - ostrzegł Draghi. W uwagach szczegółowych skrytykował definicję podstawy opodatkowania zawartą w projekcie, wskazując, że jest ona niejasna i może być zachętą dla banków do zmniejszania sumy bilansowej, aby w efekcie płacić niższy podatek. Autorzy ustawy nie kryli, że celem ustawy o podatku bankowym jest pozyskanie dodatkowego ""źródła finansowania wydatków budżetowych, w szczególności wydatków społecznych"". Zgodnie z ustawą opodatkowaniem zostaną objęte banki (krajowe, oddziały banków zagranicznych, oddziały instytucji kredytowych), zakłady ubezpieczeń i reasekuracji, spółdzielcze kasy oszczędnościowo-kredytowe oraz firmy pożyczkowe. W przypadku banków oraz spółdzielczych kas oszczędnościowo-kredytowych wartość aktywów wolnych od podatku wynosi 4 mld zł. Dla ubezpieczycieli jest to 2 mld zł, a dla firm pożyczkowych - 200 mln zł. Zwolniony z podatku bankowego został Bank Gospodarstwa Krajowego oraz ewentualnie inne banki państwowe, które mogą powstać w przyszłości. Sejm zwrócił się o opinię ws. projektu tej ustawy do Europejskiego Banku Centralnego 15 grudnia. Konsultacje wynikają z faktu, że EBC zgodnie z unijnym prawem zabiera głos ws. regulacji mających wpływ na stabilność instytucji i rynków finansowych w UE. Obecnie ustawa po poprawkach Senatu wróci do Sejmu. Potem trafi do podpisu prezydenta.",,
Bank BPH będzie zwalniał pracowników,"Wchodzący w skład grupy General Electric polski bank BPH poinformował, że zamierza w przyszłym roku zmniejszyć zatrudnienie o jedną trzecią, żeby od 2017 roku oszczędzać rocznie 200 milionów złotych (52 miliony dolarów).","Wartość rynkowa banku to 2,3 miliardy złotych, a BPH zajmuje w Polsce 11. miejsce pod względem aktywów. Portfolio kredytów hipotecznych we frankach szwajcarskich wynosi 12 miliardów złotych, co stanowi ponad połowę wszystkich udzielonych kredytów. Na koniec trzeciego kwartału BPH dysponował 253 własnymi oddziałami i 172 oddziałami partnerskimi. Plan redukcji zatrudnienia przewiduje przekształcenie 134 oddziałów we franczyzy, które zostaną przejęte przez pracowników banku. Kolejnych 65 oddziałów będzie działało we współpracy z dotychczasowymi partnerami lub zostanie zamkniętych. BPH poinformował, że w przyszłym roku zwolni 1706 osób. Na koniec trzeciego kwartału bank zatrudniał 5361 osób. Zgodnie z pięcioletnim planem BPH zainwestuje w pozostałe oddziały koncentrujące się na bankowości detalicznej i na obsłudze małych i średnich przedsiębiorstw. Bank poinformował też, że przeznaczy 350 milionów złotych na projekty związane z technologią informacyjną. Bank szacuje, że odpisy aktualizujące wynikające z planu redukcji zatrudnienia wyniosą 211 milionów złotych.",,
ZBP powtarza: podatek bankowy uderzy w klientów banków,Podatek bankowy od aktywów w proponowanej stawce uderzy w klientów banków; według niektórych wyliczeń kredyty mieszkaniowe udzielane po jego wejściu w życie staną się o kilkadziesiąt tysięcy złotych droższe - wskazuje szef Związku Banków Polskich Krzysztof Pietraszkiewicz.,"""Jak wyliczają niektórzy eksperci, w przypadku kredytu mieszkaniowego, jeżeli do tego dołożymy 0,39 proc. (proponowana przez PiS stawka podatku bankowego - PAP), wieloletni kredyt mieszkaniowy zaczyna być droższy o kilkadziesiąt punktów bazowych, a kilkadziesiąt punktów bazowych przez 15, 20 czy 30 lat od kwoty 250 tys. zł czy 300 tys. zł to (...) dodatkowe kilkadziesiąt złotych, albo kilkadziesiąt do stu kilkudziesięciu złotych więcej (raty) miesięcznie"" - powiedział Pietraszkiewicz w czwartek. Według niego po wprowadzeniu podatku koszty usług bankowych wzrosną w zależności od tego, jaki profil biznesowy ma dany bank. ""Trzeba liczyć się z tym, że nastąpi odpowiednie podwyższenie opłat bankowych"" - zaznaczył na konferencji. Podkreślił, że o kwestiach zagrożeń związanych z wprowadzeniem tego podatku ZBP informował resort finansów oraz Sejm. ""Zwracamy się do posłów komisji finansów publicznych o to, żebyśmy mogli przedyskutowywać propozycje tych rozwiązań i szukać najlepszych rozwiązań"" - powiedział. W środę w Sejmie odbyło się pierwsze czytanie projektu PiS, który ma wprowadzić tzw. podatek bankowy. Stawka podatku w przypadku banków ma wynosić 0,0325 proc. podstawy opodatkowania w skali miesiąca, czyli 0,39 w skali roku. W przypadku firm ubezpieczeniowych będzie to 0,05 proc. miesięcznie, więc 0,6 proc. w skali roku. Podatek ma obowiązywać już od lutego 2016 roku. Posłanka PiS Barbara Bubula, która reprezentowała wnioskodawców podczas debaty, mówiła, że groźby podniesienia opłat przez banki, w wyniku tej ustawy, nie będą mogły być zrealizowane. ""Choćby z tego powodu, że PKO BP takich opłat na pewno nie podniesie. Widać jak na dłoni, że ważne jest, aby państwo posiadało strategiczną własność w takim sektorze"" - powiedziała. Dodała, że wiele opinii ekspertów wskazuje, że wpływ podatku na poziom cen usług bankowych będzie znikomy lub żaden.",Krzysztof Pietraszkiewicz,
Belka: podwyżka stawki CIT dla banków lepsza od nowego podatku,"Wprowadzenie podatku bankowego, w zaproponowanym kształcie, zmieni strukturę systemu bankowego - ocenia prezes NBP Marek Belka. Lepszym rozwiązaniem, według niego, byłoby podniesienie stawki podatku CIT dla banków.","""To nie jest kwestia do dyskusji. On (podatek bankowy - PAP) zostanie nałożony, jest w budżecie. Jutro jest komisja sejmowa w tej sprawie i będą tam przedstawiciele NBP. Wolelibyśmy, żeby ten podatek był inaczej zbudowany, np. został wprowadzony wyższy CIT od banków"" - powiedział Belka. ""Ale jest wola nałożenia tego podatku w kształcie bardziej wydajnym fiskalnie. Nam pozostaje ocena wpływu na sektor bankowy. Oczywiście zmniejszy się rentowność banków i w efekcie zmniejszy się również przestrzeń do intensyfikacji akcji kredytowej"" - dodał. W ocenie Belki proponowany przez rząd kształt podatku zmieni strukturę polskiego systemu bankowego. ""Zmieni to również strukturę naszego systemu rynku bankowego. Niektóre banki ulegną wzmocnieniu, na ogół te mocniejsze, a słabsze będą jeszcze słabsze. Zwracamy na to uwagę ministrowi finansów, że będzie to szczególnie dotkliwe dla niektórych banków, które uważamy za szczególnie wrażliwe"" - powiedział. Na początku grudnia PiS złożył projekt ustawy o podatku od niektórych instytucji finansowych, a w piątek, 4 grudnia, projekt ten został upubliczniony na stronach internetowych Sejmu. Nowy podatek ma objąć m.in. banki, zakłady ubezpieczeń oraz spółdzielcze kasy oszczędnościowo-kredytowe. Zgodnie z projektem podatek będzie rozliczany miesięcznie, a stawka podatku za każdy miesiąc będzie wynosić 0,0325 proc. podstawy opodatkowania dla banków krajowych, oddziałów banków zagranicznych, oddziałów instytucji kredytowych oraz spółdzielczych kas oszczędnościowo-kredytowych. Podatek ma zacząć obowiązywać od 1 lutego przyszłego roku. Termin wpłaty podatku określono na 25. dzień miesiąca następującego po miesiącu, którego podatek dotyczy.",Prezes NBP Marek Belka,
Polacy popierają podatek bankowy,"49 proc. Polaków jest za propozycją PiS, by opodatkować hipermarkety, a 41 proc. opowiada się za nałożeniem daniny na banki - wynika z sondażu, jaki dla ""Dziennika Gazety Prawnej"" przeprowadził panel badawczy Ariadna.","Przeciwko tym pomysłom partii rządzącej jest zaś odpowiednio: 24 i 19 proc. respondentów. Zdaniem zdecydowanej większości (po 64 proc.) podatek powinien być powszechny, a nie dotyczyć tylko podmiotów mających zagranicznych właścicieli. Podatek jedynie na sklepy z obcym kapitałem poparło 36 proc., a tylko na banki będące własnością zagranicznego kapitału – 24 proc.; 12 proc. uważa, że podatek bankowy powinien dotyczyć wszystkich banków z wyłączeniem tych spółdzielczych.",,
Morawiecki kandydatem na prezesa NBP?,"Mateusz Morawiecki ma zostać prezesem narodowego Banku Polskiego. Taką informację podała ""Gazeta Finansowa"". Morawiecki jest wicepremierem i ministrem rozwoju w rządzie Prawa i Sprawiedliwości.","Morawiecki jest pewnym kandydatem na stanowisko prezesa NBP. W połowie 2016 roku mija 6-letnia kadencja Marka Belki, obecnego prezesa Narodowego Banku Polskiego. Według informacji ""Gazety Finansowej"" stanowisko prezesa banku centralnego było warunkiem Morawieckiego objęcia funkcji w rządzie Beaty Szydło. Mateusz Morawiecki 16 listopada 2015 roku został powołany na stanowisko ministra rozwoju. W randze wicepremiera ma także za zadanie koordynować całą politykę gospodarczą rządu Beaty Szydło. Wcześniej Morawiecki był związany z bankiem BZ WBK, którego był prezesem od 8 lat. Był także członkiem Rady Gospodarczej przy premierze Donaldzie Tusku. Wybór prezesa NBP Prezes NBP jest powoływany przez Sejm na wniosek Prezydenta Rzeczypospolitej Polskiej na 6-letnią kadencję. Jest odpowiedzialny za organizację i funkcjonowanie Narodowego Banku Polskiego. Ta sama osoba nie może być Prezesem NBP dłużej niż dwie kadencje. Prezes NBP:",Mateusz Morawiecki kandydatem na szefa NBP?,
Pierwsza upadłość banku od 15 lat. Jak odzyskać pieniądze?,"Do sądu trafił wniosek o upadłość SK Banku w Wołominie. Pieniądze klientów zostały zamrożone. Część z nich odzyska je bez większego problemu. Jednak nie wszyscy. Co trzeba zrobić, żeby nie stracić oszczędności życia?","W poniedziałek rano Komisja Nadzoru Finansowego złożyła do sądu wniosek o ogłoszenie upadłości SK Banku (Spółdzielczego Banku Rzemiosła i Rolnictwa) w Wołominie, największego banku spółdzielczego w Polsce. Wymiar sprawiedliwości na ogłoszenie decyzji o upadłości ma czas do dwóch miesięcy. Jednak działalność banku zawieszona została już dwa dni wcześniej – w sobotę. Od tego czasu nie ma możliwości wypłacania bądź wpłacania pieniędzy. Dlaczego bank bankrutuje? Rzecznik KNF Łukasz Dajnowicz w rozmowie z Onetem wyjaśnia, że władze banku „dopuściły się nieprawidłowości w zarządzaniu ryzykiem kredytowym”. Chodzi m.in. o to, że zarząd SK Banku doprowadził do nadmiernej koncentracji kredytów i nie ujawniał pośrednich powiązań pomiędzy finansowanymi przez bank kredytobiorcami, co doprowadziło do niewypłacalności. Fundusz chroni klienta Co teraz czeka klientów banku-bankruta? Opiekę nad nimi przejmuje Bankowy Fundusz Gwarancyjny. Zgodnie z prawem to on będzie wypłacać poszkodowanym środki, które posiadali w SK Banku. – Muszą jednak liczyć się z przejściowymi kłopotami z dostępem do pieniędzy – tłumaczy Onetowi Wojciech Piłat, prawnik specjalizujący się w prawie upadłościowym z Kancelarii Adwokatów i Radców Prawnych „Piłat i Partnerzy”. Jak wyjaśnia, BFG w ciągu 20 dni roboczych od momentu złożenia wniosku do sądu przez KNF musi rozpocząć wypłatę pieniędzy. W praktyce dzieje się to o wiele szybciej i trwa kilka dni. Jednak przez ten czas pieniądze są zamrożone, a klienci nie mają do nich dostępu. Posiadane w SK Banku depozyty wypłacać będą placówki banku, z którym BFG w tej sprawie będzie współpracować. Który to bank, jeszcze nie wiadomo. Jak informuje nas BFG, „decyzja w tej sprawie ma zostać podjęta w ciągu dwóch–trzech najbliższych dni”. W grę wchodzą PKO BP, PEKAO SA oraz BZ WBK. Z dowodem do banku Klienci, by odzyskać swoje oszczędności, będą musieli przyjść do którejkolwiek placówki wskazanego banku z dowodem osobistym. Tam pobrać będą mogli pieniądze – zależnie od wyboru – w gotówce lub przelewem na konto. Nie będą musieli udowadniać, że byli klientami bankruta. Bank wyznaczony przez BFG będzie posiadał ich listę. Klienci muszą wybrać swoje środki w ciągu 5 lat. Warto jednak pamiętać, że oprocentowanie rachunków jest naliczane tylko do dnia ogłoszenia upadłości. – Procedura odzyskania jest prosta i przebiega bezproblemowo – mówi pani Karolina z Warszawy, która po tym, gdy na początku roku zbankrutował SKOK Wołomin, znalazła się w podobnej sytuacji, w której obecnie są klienci SK Banku. – Na koncie miałam 70 tys. zł. W ciągu kilku dni otrzymałam informację, by udać się do PKO BP, który odpowiadał za wypłatę środków. Wszystko odbyło się bez większych komplikacji – uspokaja poszkodowanych. Bank wypłaci 100 tys. euro, nie więcej Zła wiadomość jest taka, że nie każdy będzie miał tyle szczęścia, co pani Karolina. Nie wszyscy klienci upadłego banku odzyskają wszystkie swoje pieniądze. BFG gwarantuje bowiem wypłatę depozytów tylko do równowartości 100 tys. euro, czyli ok. 424 tys. zł. – Oznacza to, że każdy klient – niezależnie od liczby posiadanych rachunków – dostanie maksymalnie 100 tys. euro łącznie, nawet jeśli kont posiadał kilka – precyzuje prawnik Wojciech Piłat. Jeśli właścicielami rachunku było kilka osób, wypłacana im należność liczona jest zgodnie z zapisami w umowie, a jeżeli takich postanowień nie ma – środki dzielone są po równo do wysokości ustawowego limitu. Pieniądze (raczej) stracone Szanse na odzyskanie pozostałych pieniędzy – tych powyżej 100 tys. euro – są nikłe, ale istnieją. Jeśli ktoś miał więcej ulokowanych środków niż państwowe gwarancje, może walczyć o nie w sądzie w tzw. procedurze upadłościowej. W takim przypadku klient musi zgłosić się na tzw. listę wierzytelności, ale dopiero po oficjalnym ogłoszeniu upadłości banku. Za wypłatę odpowiadać będzie syndyk lub komisarz. – Trudno jednak określić, jaka część depozytu – albo czy w ogóle – zostanie mu wypłacona w wyniku podziału majątku upadłego banku. W pierwszej bowiem kolejności pieniądze zwracane są BFG. Dla reszty wierzycieli po prostu może ich nie starczyć – argumentuje prawnik. Bank znika, ale nie kredyt Co w przypadku osób, które w banku posiadały kredyty – czy to konsumpcyjne, czy hipoteczne? Warto wiedzieć, że zobowiązania finansowe nie znikają i nie zostają anulowane. Kredytobiorcy muszą dalej spłacać raty swoich kredytów. – Nie wiadomo jednak obecnie, do jakiej instytucji. Trzeba poczekać na decyzję syndyka, który przejmuje zobowiązania banku i który powiadomi, na jakie konto należy spłacać kolejne raty – podsumowuje Piłat.",,
UOKiK wszczął postępowanie przeciwko Credit Agricole Bank Polska,"Credit Agricole Bank Polska na celowniku UOKiK. Postępowanie dotyczy sposobu, w jaki bank wprowadzał zmiany w tabelach opłat i prowizji, regulaminach i umowach, m.in. przy umowach o kredyt hipoteczny. UOKiK zakwestionował m.in. to, że Credit Agricole informował klientów o zmianach w umowach przy wykorzystaniu wewnętrznego konta w ramach bankowości elektronicznej.","Prezes UOKiK wszczął postępowanie przeciwko bankowi, w którym kwestionuje sześć praktyk banku w następstwie analizy zmian, które bank wprowadzał w tabelach opłat i prowizji, regulaminach i umowach oraz weryfikacji elektronicznego systemu komunikowania się z konsumentami - podał urząd. Zdaniem Urzędu, bank nie może w trakcie wykonywania umowy zmieniać jej warunków, gdy nie ma odpowiedniej klauzuli modyfikacyjnej, niedozwolone jest też zastępowanie postanowienia niedozwolonego inną klauzulą. UOKiK ustalił tymczasem m.in., że Credit Agricole informował klientów o zmianach w umowach przy wykorzystaniu wewnętrznego konta w ramach bankowości elektronicznej. Tymczasem - jak podaje UOKiK - zgodnie z prawem, powinno to nastąpić na trwałym nośniku – np. na papierze lub - za wyraźną zgodą konsumenta - e-mailem. Zdaniem Urzędu, wewnętrzny serwis przedsiębiorcy nie jest trwałym nośnikiem, ponieważ jest całkowicie pod jego kontrolą – w związku z tym przekazywane wiadomości mogą zostać zmienione lub usunięte w każdej chwili bez wiedzy klienta. UOKiK kwestionuje także to, że Credit Agricole Bank Polska dokonywał zmian w umowach, nie wskazując: podstawy prawnej oraz okoliczności, które zdecydowały o np. podwyżce opłat i prowizji. Zdaniem UOKiK, klienci powinni mieć możliwość rzetelnej oceny tego, czy rzeczywiście zaistniały zdarzenia dające przedsiębiorcy prawo do wprowadzania zmian, jak i czy umowa w tym zakresie przewidywała taką możliwość. Zastrzeżenia Urzędu wzbudzają także zmiany umów dokonywane bez odpowiedniej podstawy prawnej, ponieważ kontrakt nie zawiera tzw. klauzuli modyfikacyjnej, czyli takiego postanowienia, które jasno i wyraźnie precyzuje, co i w jakich okolicznościach może ulec zmianie. Zdaniem Urzędu nie jest również dozwolone zastępowanie postanowienia niedozwolonego innymi warunkami jednostronnie ustalonymi przez przedsiębiorcę. Jak uzasadnia UOKiK, klauzula niedozwolona nie wiąże konsumenta z mocy prawa, a jeżeli przedsiębiorca chciałby zastąpić postanowienie niedozwolone innym, to może to zrobić, proponując klientowi podpisanie aneksu. Jednak ten nie musi się godzić na te warunki i może odmówić podpisania aneksu. Urząd ma również zastrzeżenia do nieuwzględniania w rozliczeniu umów kredytowych we frankach szwajcarskich ujemnego oprocentowania. W konsekwencji konsumenci muszą ponosić koszty związane z wyższym oprocentowaniem kredytu. Jest to ósme postępowanie Urzędu dotyczące nieuwzględniania ujemnego oprocentowania. Sam Bank Credit Agricole poinformował, że nie odniósł się jeszcze do zarzutów Urzędu i dopiero pracuje nad odpowiedzią. ""Bank Credit Agricole otrzymał od Prezesa Urzędu Ochrony Konkurencji i Konsumentów (UOKiK) postanowienie dot. wszczęcia postępowania w sprawie stosowania przez bank praktyk naruszających zbiorowe interesy konsumentów. Analizujemy kwestie podniesione przez Prezesa UOKiK i przygotowujemy pismo, w którym się do nich odniesiemy. Dopiero po analizie tych informacji Prezes UOKiK podejmie decyzję dotyczącą naszego banku"" - napisano w odpowiedzi na pytanie PAP o postępowanie Urzędu przeciw Credit Agricole.",,
Wicepremier Morawiecki: podatki sektorowe być może od nowego roku,"Eksperci pracują nad tym, by zapowiedziane przez premier Beatę Szydło podatki sektorowe mogły wejść w życie już od nowego roku rozliczeniowego – powiedział wicepremier i minister rozwoju Mateusz Morawiecki.","""Eksperci pracują, robimy wszystko, by one mogły być zastosowane; nie ma przeszkód związanych z ordynacją podatkową, więc jest duża szansa na to"" – tak wicepremier Morawiecki odpowiedział na pytanie, czy tzw. podatki sektorowe (podatek bankowy, podatek od hipermarketów – red.) zaczną obowiązywać od nowego roku rozliczeniowego 2016. Dodał, że nie łączyłby jednak wejścia w życie tych podatków z realizacją w przyszłym roku programu ""500 zł na dziecko"". ""Myślę, że to zobowiązanie 500 zł na dziecko jest zobowiązaniem bardzo, bardzo twardym, więc nie łączyłbym tego"" – oświadczył wicepremier. Mówił też, że jednym ze sztandarowych pomysłów nowego gabinetu będzie program wzmocnienia polskiego przemysłu, ""coś, co się potocznie nazywa reindustrializacją"".",Wicepremier Mateusz Morawiecki,
Portugalia: masowe redukcje personelu w sektorze bankowym,"W ciągu ostatniego roku z pięciu największych banków Portugalii odeszło ponad 1600 pracowników. Redukcje są konsekwencją restrukturyzacji tego sektora w efekcie umowy kredytowej, jaką Lizbona zawarła z Międzynarodowym Funduszem Walutowym (MFW) i Unią Europejską w 2011 r.","Według szacunków lizbońskiego dziennika “Dinheiro Vivo”, największa grupa pracowników opuściła w okresie od października ub.r. do października br. Banco Comercial Portugues (BCP), większościowego udziałowca polskiego Banku Millennium. Na terenie Portugalii firma ta zlikwidowała aż 711 etatów. - Większość z redukcji etatów w naszej firmie nastąpiła w efekcie rozwiązania umowy za porozumieniem stron. Pozostałe osoby odeszły na przedwczesną emeryturę. W chwili obecnej na terenie Portugalii mamy 7555 pracowników - powiedział Erik Burns, rzecznik prasowy BCP. Przedstawiciel banku ujawnił, że łącznie od 2013 r. spółka BCP zlikwidowała 2500 etatów w swoich portugalskich strukturach w ramach redukcji kosztów. - Nie ma planów, aby w nadchodzącym roku eliminować kolejne miejsca pracy w naszych bankach na terytorium Portugalii - dodał Burns. Santander Totta rozwiązał umowy z 30 osobami, Banco Portugues de Investimento (BPI) ze 144 pracownikami, a Banif – z 338. Tymczasem największy państwowy bank Portugalii Caixa Geral de Depositos (CGD), który w ciągu minionego roku zwolnił 111 pracowników, zamierza w przyszłym roku zredukować swój personel aż o 400 osób. Znaczącego ograniczenia etatów należy się spodziewać także w Novo Banco, który czeka na rychłą sprzedaż zagranicznemu inwestorowi. Powinna ona mieć miejsce jeszcze w tym roku. W ślad za transakcją spodziewane jest drastyczne ograniczenie liczby oddziałów tego banku oraz jego personelu. Od października ub.r. na terenie Portugalii zlikwidowano aż 200 oddziałów bankowych. Najwięcej z nich zamknął bank BPI – 70 przedstawicielstw. Redukcja oddziałów i liczby pracowników portugalskiego sektora bankowego jest konsekwencją umowy o pomocy zewnętrznej, na podstawie której Lizbona pożyczyła od MFW i UE 78 mld euro. Z tej kwoty 12 mld euro trafiło jako wsparcie dla czołowych banków Portugalii, służąc poprawianiu ich kondycji finansowej. W zamian zobowiązały się one do systematycznej redukcji kosztów działalności.",,
Łopiński: przedłużamy prace nad projektem o przewalutowaniu kredytów,"Prace zespołu przygotowującego projekt dot. frankowiczów zostają przedłużone - poinformował minister w Kancelarii Prezydenta Maciej Łopiński. Jak dodał, postulaty frankowiczów były nie do przyjęcia z powodu ""obaw konstytucyjnych"", a propozycje Kancelarii nie satysfakcjonowały zadłużonych.","""Zarys projektu, który mam gotowy, będzie przedmiotem dalszych negocjacji, dalszych ustaleń z przedstawicielami osób, które zaciągały kredyty indeksowane, albo denominowane do franka"" - powiedział w piątek Maciej Łopiński, sekretarz stanu w Kancelarii Prezydenta Andrzeja Dudy, po spotkaniu z delegacją frankowiczów. ""Przedłużamy funkcjonowanie zespołu, który przygotowywał założenia projektu ustawy, aby doprowadzić do tego, żebyśmy mogli przedstawić Sejmowi wspólny projekt Kancelarii Prezydenta i środowiska frankowiczów"" - podkreślił. Jak dodał, do tej pory zespołowi nie udało się osiągnąć porozumienia w kilku kluczowych kwestiach, ze względu na rozbieżność poglądów uczestników zespołu. Jak mówił, propozycje frankowiczów były dla Kancelarii Prezydenta nie do przyjęcia, ze względu na ""obawy konstytucyjne"", z kolei założenia projektu przedstawione przez Kancelarię okazały się niesatysfakcjonujące dla zadłużonych. ""Przedstawiliśmy trzecie rozwiązanie, ale uznaliśmy, że będziemy nad nim pracować. Nie jestem w stanie państwu dać słowa, że uzgodnimy ten projekt. W kilku istotnych kwestiach dzielą nas dość zasadnicze różnice. Jedną z nich jest to, czy projekt ma dotyczyć osób, które brały kredyty konsumpcyjne-mieszkaniowe, czy również inwestycyjne"" - podkreślił prezydencki minister. Zaznaczył też, że inna z rozbieżności dotyczy pomocy osobom, które za kredyt we frankach kupiły kilka mieszkań przeznaczonych pod wynajem. ""Czy taka osoba zaspokoiła swoje potrzeby mieszkaniowe czy nie? Nie chcemy badać zamożności, ale chodziło nam o to, aby to były autentycznie kredyty mieszkaniowe"" - tłumaczył. Łopiński dodał, że prezydent kładł też nacisk na to, aby przewalutowanie odbyło się po kursie zaciągnięcia kredytu. Ostatnią z kwestii wymagających negocjacji, jakie wymienił, jest to, kto poniesie koszt samego przewalutowania. Powtórzył, że głowie państwa zależy na tym, aby było to rozwiązanie pośrednie, między podziałem kosztów 50/50 (równy podział kosztów między bank i kredytobiorcę), a 90/10. ""Umówiliśmy się na kolejne spotkania, będziemy w ramach tego zespołu dalej pracować - poinformował Łopiński. Prezydent Andrzej Duda deklarował wcześniej, że projekt, który ma pomóc frankowiczom, będzie rozwiązaniem rozsądnym, które nie spowoduje, że frankowicze znajdą się w lepszej sytuacji niż ci, którzy w tym samym czasie brali kredyty mieszkaniowe w złotówkach. W piątek po południu przed Pałacem Prezydenckim spotkała się grupa ok. 100 niezadowolonych frankowiczów. Andrzej Duda w kampanii prezydenckiej obiecał, że przedstawi projekt rozwiązujący ich problemy, w uzgodnieniu ze stroną społeczną, do 6 listopada. Jak powiedział PAP prezes Stowarzyszenia Stop Bankowemu Bezprawiu Maciej Pawlicki, minister Łopiński poinformował delegację frankowiczów, że Kancelaria ma już gotowy projekt ""prezydencki"", który mogłaby przekazać do Sejmu, ale ponieważ nie jest to projekt strony społecznej, zapytał, czy frankowicze chcieliby nad nim pracować. Delegacja wyraziła chęć takiej współpracy. ""Po wstępnej rozmowie widać, że w kilku punktach osiągniemy porozumienie, a w kilku innych nie"" - powiedział Pawlicki. Zaznaczył, że Kancelarii zależy, by był to projekt wspólny. ""Dajemy sobie na to dwa tygodnie od momentu desygnowania premiera"" - dodał. Pawlicki wyjaśnił, że projekt prezydencki został w piątek po południu przekazany frankowiczom mailem, nie było jednak czasu, by propozycje Kancelarii Prezydenta przeanalizować. Projekt ten zawęża grupę, która mogłaby skorzystać na przewalutowaniu, ma on nie dotyczyć przedsiębiorców tj. osób prowadzących działalność gospodarczą. ""Uważam, że to źle i chcemy tak rozszerzyć definicję konsumenta, żeby ich obejmowała"" - podkreślił prezes Stowarzyszenia. Chcemy ten projekt poprawić m.in. w punkcie, który mówi, że wyeliminowanie praktyk nielegalnych ma się odbywać w porozumieniu z bankiem, ale bank nie zgodzi się na to nigdy; trzeba wprowadzić taki mechanizm, żeby bank, który tego nie zrobi, ponosił z tego powodu duże straty - tłumaczył.",,
Ekspert: podatek od transakcji finansowych to zabójstwo dla giełdy,"Wprowadzenie w Polsce podatku od transakcji finansowych (FTT) ""załatwiłoby"" giełdę, bo spółki przestałyby mieć źródło taniego kapitału – mówi główny analityk Xelion Piotr Kuczyński. Jak ocenia, koszt jednej transakcji mógłby wzrosnąć nawet o kilkadziesiąt procent.","FTT to jeden z dwóch rozważanych przez PiS wariantów podatku bankowego. Drugą opcją podatku bankowego, którą PiS bierze pod uwagę, jest podatek od aktywów instytucji finansowych w wysokości 0,39 proc. Według Kuczyńskiego taki podatek jest ryzykowny dlatego, że aktywami dla banku są również nasze kredyty. ""Według mnie można byłoby opodatkować aktywa banków, ale z wyłączeniem kredytów, tylko od tego będzie dużo mniej pieniędzy"" – powiedział ekspert. Jak dodał, podatek od aktywów wprowadził na Węgrzech Viktor Orban, a w efekcie akcja kredytowa w tym kraju spadła o 30 proc. Jeżeli chodzi o podatek od transakcji finansowych, to – jak mówił – wyliczenia pokazują, że koszty jednej transakcji wzrosłyby o 70 proc. ""To by zupełnie załatwiło giełdę i nie wiem, czy o to nam chodzi (...) spółki przestałyby mieć źródło taniego kapitału"" – podkreślił Kuczyński.",,
PiS: podatek od aktywów banków nie powinien podnieść oprocentowania kredytów,"Ewentualny podatek od aktywów banków nie powinien grozić podwyżką oprocentowania kredytów w Polsce; przeciwdziałać temu będą: konkurencja na rynku, aktywne działania UOKiK i wyłączenie z opodatkowania instytucji, których aktywa nie przekraczają 1 mld zł – przekonują autorzy projektu PiS.","Gdyby PiS zdecydował się na ten wariant podatku bankowego, a nie, na również rozważany, podatek od transakcji finansowych (FTT), powinien on wejść w życie w I kwartale 2016 r. i dać budżetowi państwa 5 mld zł. Z projektu ustawy o podatku od niektórych instytucji finansowych zamieszczonego na stronach PiS wynika, że nowy podatek miałby dotyczyć aktywów niektórych instytucji finansowych m.in. banków krajowych, banków zagranicznych i funduszy inwestycyjnych. Stawka podatku wyniosłaby 0,39 proc. sumy tych aktywów. Z podatku mają być zwolnione instytucje, których aktywa nie przekraczają 1 mld zł. O tym, które rozwiązanie zostanie wdrożone, ma zadecydować przyszły rząd. Zbigniew Kuźmiuk (PiS) powiedział PAP, że raczej nie jest możliwe, żeby nowy podatek zaczął obowiązywać od początku 2016 roku. ""Jeśli robocze sesje Sejmu zaczną się pod koniec listopada, to poza tym obowiązują jeszcze konsultacje międzyresortowe, konsultacje zewnętrzne, choćby w Radzie Dialogu Społecznego. Chcemy, żeby nowe rozwiązania weszły w życie możliwe jak najszybciej"" – powiedział. Jak dodał, ustawa dotycząca opodatkowania instytucji finansowych powinna zacząć obowiązywać w pierwszym kwartale. ""Jeżeli chcemy realizować programy wydatkowe, to jednocześnie muszą być ustawy dochodowe"" – wskazał. Autorzy projektu ustawy dotyczącej opodatkowania aktywów podkreślają, że jest to de facto podatek majątkowy, stąd jego koszty nie powinny zostać przerzucone na klientów"" (...) przerzucane są podatki pośrednie (obrotowe i VAT), natomiast w przypadku podatków bezpośrednich, (a do takich należą podatki dochodowe i majątkowe) przerzucanie podatków jest utrudnione z uwagi na fakt, iż kwota podatku nie jest ujęta w cenie towaru lub usługi"" – wyjaśniają. Dowodzą, że banki w Polsce konkurują obecnie o pieniądze depozytariuszy i wobec tego trudno oczekiwać, że w związku z wprowadzeniem podatku bankowego będą obniżać oprocentowanie lokat. Odmiennie – przyznają – sytuacja kształtuje się w przypadku kredytobiorców. ""W tym przypadku należy oczekiwać zwiększenia marży na rynku kredytów korporacyjnych. Wydaje się, że z uwagi na konkurencję na rynku kredytów indywidualnych, takim klientom banków nie powinna grozić podwyżka oprocentowania. Ponadto, co należy podkreślić, podwyżka co do zasady nie będzie dotyczyć umów zawartych przed dniem wejścia w życie ustawy"" – czytamy w uzasadnieniu projektu. Dlatego – jak podkreślają jego autorzy – podatek w pierwszej kolejności zmniejszy rentowność banków. Przekonują też, że zamiar przeniesienia podatku na klientów banków będzie ograniczony m.in.: istniejącą konkurencją na rynku, aktywnymi działaniami UOKiK oraz zapisami projektu ustawy, zgodnie z którymi z podatku mają być zwolnione instytucje, których aktywa nie przekraczają 1 mld zł. Z projektu wynika, że wprowadzenie podatku nie powinno zmniejszyć konkurencyjności polskiego rynku dla instytucji zagranicznych z uwagi na fakt, że zostanie on wprowadzony na równych zasadach dla podmiotów zarówno krajowych, jak i zagranicznych. ""Ponadto istniejące za granicą zainteresowanie zakupem aktywów w Polsce przez instytucje międzynarodowe wskazuje, że rynek polski jest atrakcyjny dla zagranicznych instytucji finansowych i wprowadzenie podatku od instytucji finansowych nie powinno wpłynąć w znaczący sposób na dalsze zainteresowanie polskim rynkiem. Dodatkowym istotnym czynnikiem jest także zacieśnianie dyscypliny fiskalnej w państwach europejskich spowodowane kryzysem finansowym oraz plany lub już zrealizowane wprowadzenie podatku bankowego w największych krajach europejskich (Wielka Brytania, Francja, Niemcy)"" – wskazują w uzasadnieniu. Wprowadzenie podatku – zgodnie z uzasadnieniem – nie powinno mieć wpływu na zmniejszenie dochodów uzyskiwanych z podatku dochodowego od osób prawnych, z uwagi na fakt, że podatek nie będzie stanowił kosztu uzyskania przychodu i nie obniży podstawy opodatkowania podatkiem dochodowym. PiS rozważa także inną formę opodatkowania instytucji finansowych w Polsce – od transakcji finansowych. W piątek Piotr Gliński, szef Rady Programowej PiS, poinformował w TVP Info, że obok opodatkowania aktywów banków oraz transakcji finansowych rozpatrywany jest też wariant podniesienia CIT dla banków. Zaznaczył, że sam opowiada się za podatkiem od aktywów. W poniedziałek poseł PiS Henryk Kowalczyk powiedział, że ostateczną decyzję w sprawie wyboru wariantu podatku bankowego podejmie nowy rząd. ""Dopóty nie ma oficjalnego stanowiska rządu, dopóki nie trafi to do Sejmu, wszystko jest możliwe"" – zaznaczył.",,
Deutsche Bank zamierza nadal rozwijać działalność w Polsce,"Deutsche Bank zamierza nadal prowadzić i rozwijać działalność w pięciu krajach Europy, w tym w Polsce – podał w komunikacie prasowym DB Polska.","Jak podano w komunikacie, Christian Sewing, szef działu klientów prywatnych i biznesowych Deutsche Banku pytany o plany dotyczące redukcji liczby oddziałów poza Niemcami powiedział, że ""bank nadal zamierza prowadzić i rozwijać działalność detaliczną poza Niemcami w pięciu europejskich krajach – w tym oczywiście w Polsce – ponieważ ostatnie lata przyniosły bardzo zadowalające wyniki w Europie, a sieć europejska jest bardzo ważnym elementem modelu biznesowego banku"". ""W kontekście optymalizacji sieci w tych krajach zaznaczył, że nie ma planów redukcji – realizowane będą jedynie bieżące, coroczne przeglądy sieci. Oznacza to, że nacisk w zakresie ograniczania liczby oddziałów zostanie położony na Niemcy, gdzie plan zakłada zamknięcie 200 placówek do końca 2017 roku"" – dodano w komunikacie. Deutsche Bank Polska po trzech kwartałach wypracował ponad 234 mln złotych zysku brutto. Współczynnik wypłacalności wyniósł 14,44 proc., w tym wskaźnik Tier 1 na poziomie 13,98 proc. W środę Deutsche Bank AG podał, że w trzecim kwartale strata netto grupy wyniosła 6 mld euro. W wyniku nowej strategii największy niemiecki bank chce pozbyć się 26 tys. pracowników i wycofać się z dziesięciu krajów. Jak podano w czwartkowym komunikacie, ""strata jest przede wszystkim wynikiem rozliczenia zaszłości historycznych grupy, polegającego na dokonaniu znaczących odpisów księgowych wynikających z rewaluacji części aktywów Banku (w tym wycen: zakupionego w 1999 Bankers Trust, akcji Deutsche Postbank nabytych w roku 2010 oraz 19,99 proc. udziału w chińskim banku Hua Xia Bank)"".",,
Łatwiejszy dostęp spadkobierców do kont zmarłych. Ustawa podpisana,"Ułatwienie spadkobiercom dostępu do rachunków bankowych osób zmarłych - to cel ustawy, którą podpisał prezydent Andrzej Duda. O podpisaniu nowelizacji Prawa bankowego, ustawy o SKOK i ustawy o ewidencji ludności poinformowała w środę jego kancelaria.","Projekt ustawy był inicjatywą legislacyjną Senatu. Jej podstawowym celem było uregulowanie problematyki rachunków nieaktywnych – tzw. ""rachunków uśpionych"". Nowela miała spowodować, jak głosi uzasadnienie, ""określenie wpływu śmierci posiadacza rachunku bankowego na zawartą umowę rachunku bankowego, ułatwienie dostępu do informacji o rachunkach spadkobiercom i zapisobiorcom ich posiadacza"". Analogiczne przepisy mają dotyczyć rachunków w bankach, jak i w Spółdzielczych Kasach Oszczędnościowo-Kredytowych. Senator Mieczysław Augustyn (PO) w toku prac nad inicjatywą senacką mówił, że powodem jej przygotowania były sygnały napływające do senatorów, że spadkobiercy nie mogą uzyskiwać informacji o kontach osób zmarłych - z uwagi na tajemnicę bankową, a tym samym nie mają dostępu do tych środków. Zgodnie bowiem z obecnym stanem prawnym, dyspozycje wobec konta wygasają w chwili śmierci właściciela. Zgodnie z senacką inicjatywą, banki i SKOK-i będą miały obowiązek informowania przy zakładaniu rachunku o możliwości wskazania osób uprawnionych do konta na wypadek śmierci. Niezwłocznie po uzyskaniu informacji o śmierci posiadacza rachunku, banki i SKOK-i będą zawiadamiać wskazane przez posiadacza rachunku osoby o możliwości wypłaty określonej kwoty. Ustawa wprowadza tzw. centralną informację o rachunkach, za pośrednictwem której posiadacz rachunku lub spadkobierca będzie mógł uzyskać informację o wszystkich rachunkach danej osoby w bankach lub SKOK-ach. Banki i SKOK-i będą też miały obowiązek ustalać, czy właściciel konta żyje. Po pięciu latach od dokonania ostatniego obrotu bank lub SKOK będzie miał obowiązek wystąpienia do szefa MSW o udostępnienie danych z rejestru PESEL umożliwiających ustalenie, czy posiadacz rachunku żyje. Zgodnie z ostatecznie przyjętymi zapisami ustawy, środki z rachunków osób zmarłych oraz ""rachunków uśpionych"" nie będą przekazywane do Bankowego Funduszu Gwarancyjnego, jak chcieli pierwotnie senatorowie, ale będą pozostawać w tych bankach, w których się znajdują. Centralną informację o rachunkach będzie prowadzić Krajowa Izba Rozliczeniowa S.A., czyli spółka prawa handlowego, będąca własnością grupy banków i ZBP. Banki będą też informowały gminy m.in. o dacie powzięcia informacji o śmierci posiadacza rachunku, dacie wydania ostatniej dyspozycji, wysokości środków pieniężnych, zgromadzonych na rachunkach oraz o kwotach wypłat z rachunku. Waloryzacja środków na ""martwych kontach"" będzie dotyczyć tylko umów wygasających, ale nie tych rozwiązanych.","bank, banki",
KE pozywa Polskę za niewdrożenie dyrektywy o likwidacji banków,Komisja Europejska skierowała do Trybunału Sprawiedliwości UE sprawę przeciwko Polsce i pięciu innym krajom za niewdrożenie do krajowego prawa przepisów unijnych dotyczących naprawy oraz restrukturyzacji i uporządkowanej likwidacji banków.,"Przepisy dyrektywy BRRD, która jest zasadniczym elementem unii bankowej, mają zapewnić, by banki na skraju niewypłacalności mogły zostać poddane restrukturyzacji bez ponoszenia przez podatników kosztów ich ratowania. Przyjęto je, by zwiększyć bezpieczeństwo i stabilność sektora finansowego po ostatnim kryzysie finansowym. Z komunikatu KE wynika, że poza Polską w tej sprawie pozwano też Czechy, Luksemburg, Holandia, Rumunia oraz Szwecja. Termin transpozycji tych przepisów do prawa krajowego upłynął 31 grudnia 2014 roku. Regulacje te wprowadzają zasadę bail-in, czyli strat akcjonariuszy i niektórych wierzycieli w przypadku upadku i restrukturyzacji banku. Zapewniają też organom krajowym niezbędne narzędzia i uprawnienia pozwalające ograniczyć liczbę banków i dużych firm inwestycyjnych znajdujących się w trudnej sytuacji lub zmuszonych do ogłoszenia upadłości. Chodziło też o ustanowienie mechanizmów współpracy na wypadek upadłości banków transgranicznych. Na mocy przyjętych wiosną 2014 r. przepisów banki zobowiązane są do przygotowania planów naprawy w celu przezwyciężenia trudnej sytuacji finansowej. Tworzone mają być również krajowe fundusze mające gromadzić środki na cele restrukturyzacji i uporządkowanej likwidacji. KE wzywała nasz kraj do wdrożenia tych regulacji już w maju. Ministerstwo Finansów informowało wówczas PAP, że prowadzi intensywne prace legislacyjne zmierzające do implementacji unijnych dyrektyw, które docelowo mają znaleźć się w nowej ustawie o Bankowym Funduszu Gwarancyjnym, systemie gwarantowania depozytów oraz przymusowej restrukturyzacji. MF tłumaczyło, że w trakcie prac nad dyrektywą na szczeblu unijnym Polska wielokrotnie wskazywała na zbyt krótki termin implementacji (do 31 grudnia 2014 r.), który faktycznie wynosił nieco ponad 6 miesięcy od daty formalnego przyjęcia dyrektywy. Wniesienie przez KE sprawy do Trybunału oznacza nałożenie przynajmniej dziennej kary pieniężnej, która będzie naliczana aż do momentu dokonania pełnej transpozycji. Jak wyjaśnia KE wysokość kar oblicza się w sposób uwzględniający zdolności płatnicze państwa członkowskiego oraz czas trwania i wagę uchybienia zobowiązaniom. Komisja może podjąć decyzję o wycofaniu sprawy, jeżeli dane państwo członkowskie wdroży przepisy. Resort finansów wyjaśnił w stanowisku przesłanym PAP, że dyrektywa BRR została przyjęta w 2014 roku zaledwie z kilkumiesięcznym terminem na wdrożenie. Jak wskazano, już wówczas w Polsce prowadzone były prace nad legislacją krajową w tym obszarze. ""W tej sytuacji konieczne stało się dostosowanie projektowanych przepisów krajowych do ostatecznej wersji dyrektywy. Zdecydowano również, by jednym aktem prawnym wdrożyć nie tylko przepisy dyrektywy BRR, ale również przepisy dotyczące systemów gwarancji depozytów (tzw. dyrektywy DGS), tak by oba obszary uregulować w sposób kompleksowy. Tym aktem ma być nowa ustawa o Bankowym Funduszu Gwarancyjnym, systemie gwarantowania depozytów oraz przymusowej restrukturyzacji"" - napisano. Według MF regulowana materia jest wyjątkowo skomplikowana, wprowadza nowatorskie, dotychczas nieistniejące w systemie prawnym rozwiązania. Poinformowano, że nowy projekt ustawy, który został przygotowany przez MF w lutym 2015 r. i przekazany w marcu 2015 r. do ponownych konsultacji społecznych, liczył ponad 327 artykułów oraz ok. 100 przepisów zmieniających inne ustawy. W toku uzgodnień do tej wersji projektu zgłoszono ok. 500 stron uwag i odbyło się siedem konferencji uzgodnieniowych. Proces uzgodnień międzyresortowych i konsultacji społecznych został zakończony dopiero w sierpniu br., a 7 października br. projekt przyjął Komitet do Spraw Europejskich oraz Komitet Rady Ministrów 22 października br. ""W następnej kolejności zostanie on skierowany do rozpatrzenia przez Komisję Prawniczą, a następnie do przyjęcia przez Radę Ministrów. Wdrożenie tych przepisów pozostaje priorytetem dla rządu. W przypadku dokonania wdrożenia przed rozpatrzeniem sprawy przez Trybunał Sprawiedliwości UE możliwe będzie podjęcie przez Komisję Europejską decyzji o wycofaniu sprawy, na co wskazała KE, ogłaszając dziś swoją decyzję"" - podkreśla MF.",,
Koniec imperium rodziny Rosenthal – państwo przejmuje majątek,"Mieli właściwie wszystko, władzę polityczną i ogromny kapitał finansowy - szacowany nawet na 3 mld dolarów. Teraz całość przejmuje państwo, a jest tego sporo: hotel, agencja nieruchomości, spółka zajmująca się sprowadzaniem samochodów, a nawet bank. Tak kończy się imperium finansowo – polityczne żydowskich emigrantów z Rumunii, rodziny Rosenthal.","Służba bezpieczeństwa Hondurasu przejęła w końcówce ubiegłego tygodnia kontrolę nad znaczną częścią majątku należącego do rodziny, po tym jak jej głowa - Jaime Rosenthal - znalazła się w centrum zainteresowania amerykańskiego wymiaru sprawiedliwości. Rosenthal, były wiceprezydent Hondurasu został oskarżony o pranie brudnych pieniędzy i handel narkotykami. Pranie brudnych pieniędzy miało się odbywać za pośrednictwem należących do rodziny firm i to właśnie sprawiło, że władze Hondurasu zdecydowały się na przejęcie kontroli nad rodzinnym imperium. Władze poinformowały, że przejęto wszystkie aktywa olbrzymiego holdingu Grupo Continental. Na jego czele stanął właśnie Jamie Rosenthal.  Działalność stworzonej kilka miesięcy wcześniej grupy sprowadzić można do stwierdzenia, że skupiała ona wszystkie interesy rodziny w jednym miejscu. W samej grupie prawdziwą „perłą w koronie” był Banco Continental, ósmy co do wielkości bank w Hondurasie. W wyniku przejęcia przez państwo 220 tys. osób, które w banku mają konta powinny oczekiwać zwrotu zgromadzonego na rachunkach kapitału. Amerykański wymiar sprawiedliwości postawił zarzuty 79-letniemu Rosenthalowi, ale nie tylko jemu, bo zarzuty usłyszał też jego syn i kuzyn. Wszyscy pełnili ważne, kierownicze stanowiska w Banco Continental i siedmiu innych firmach należących do rodzinnej grupy. Departament Skarbu Stanów Zjednoczonych poinformował kilka dni temu, że zamroził wszystkie ich środki. 46-letni Yankel, bratanek Rosenthala i jednocześnie najmłodszy z aresztowanych członków rodziny, wpadł w Miami. Rodzina Rosenthal twierdzi, że jest niewinna, ale możliwe, że teraz 79-letniego Rosenthala oraz innych członków jego rodziny czeka ekstradycja z Hondurasu do USA. - Jesteśmy pewni, że ostatecznie zwyciężymy w procesie, bowiem zarzuty są fałszywe. Będziemy walczyć z całych sił i mamy nadzieję, że z pomocą boską prawda zwycięży – żali się w liście opublikowanym przez agencję Bloomberg głowa rodziny. Biznes z rodzinną tradycją Jaime Rosenthal ma prawo czuć żal. W końcu państwo skonfiskowało majątek gromadzony przez rodzinę od blisko wieku. Rodzina Rosenthal wyemigrowała z Rumunii w latach 20. poprzedniego stulecia. Pierwszym z rodziny, który postawił na Honduras był Yankel Roshenthal, ojciec Jaimego.",Jaime Rosenthal,
"Krawczyk: problemem nie są same ""śmieciówki"", a dostęp do kredytów na tych umowach","- Problem ""śmieciówek"" w gruncie rzeczy dotyczy relacji między rynkiem pracy a sektorem bankowym - mówi PAP szef Grupy Pracodawców w Europejskim Komitecie Ekonomiczno-Społecznym Jacek Krawczyk. - W Polsce mamy trochę dyskusję obok prawdziwych problemów.","- W Europie obserwujemy coraz większą tendencję, w której młodzi ludzie po zakończeniu edukacji nie szukają stałych umów o pracę, w związku z dużą digitalizacją rynku pracy i w ogóle gospodarki. Jest dokładnie odwrotny trend. Obserwujemy tzw. trend freelance economy, czyli ludzi, którzy de facto wykonują wolne zawody albo szukają elastyczności, żeby móc się realizować - mówi Krawczyk. Zastrzega jednak, że osoby na elastycznych kontraktach mają możliwość np. kupowania mieszkań na kredyt. - W związku z czym uważam, że w Polsce mamy trochę dyskusję obok prawdziwych problemów. Tu nie chodzi tylko, albo - moim zdaniem - nie przede wszystkim o stałe umowy o pracę, bo ten trend w Europie jest jednoznaczny - ich udział w ogólnym portfelu się zmniejsza. Natomiast problem polega na tym, że młodzi ludzie nie mogą znaleźć sposobu na finansowanie własnego startu w obecnej sytuacji, która jest w Polsce - dodaje. Przyznał jednocześnie, że w Polsce udział ""umów niestandardowych"" jest duży, większy niż w większości krajów Unii Europejskiej. ""Ale ciągle uważam, że można by to przekształcić w polską szansę, a nie problem. Niestety w Polsce politycy widzą to inaczej i próbują usztywnić rynek pracy, co moim zdaniem jest działaniem kontrproduktywnym"" - ocenia.",,
Dwa szwajcarskie banki wprowadzają utrudnienia dla klientów z Rosji,"Credit Suisse oraz UBS zdecydowały o zamknięciu bezpłatnych rachunków bankowych dla rosyjskich klientów, którzy nie dysponują aktywami wyższymi niż 5 mln CHF – czytamy w artykule opublikowanym w czwartek przez rosyjski Forbes.","Jest to kolejne utrudnienie dla klientów z Rosji. W 2014 roku oba banki przestały prowadzić bezpłatne rachunki klientów z Rosji poniżej 3 mln franków szwajcarskich. ""Klienci są aktualnie zachęcani do zamykania rachunków. Jeśli tego nie uczynią, będą wnosić miesięczną opłatę za obsługę konta w wysokości 1 tys. franków szwajcarskich miesięcznie"" – twierdzi miesięcznik. Problemy rosyjskich klientów mają związek z zachodnimi sankcjami nałożonymi na Rosję w 2014 r. po aneksji Krymu i rozpoczęciu działań wojennych w Donbasie. W ich konsekwencji Berno postanowiło wprowadzić restrykcje wobec Rosji, które mają uniemożliwić dokonywanie na terytorium Szwajcarii transakcji czy wprowadzanie do obrotu papierów wartościowych, by ominąć sankcje nałożone na Moskwę przez UE. Zaostrzona została też kontrola operacji finansowych w samej Rosji. ""Kanały wymiany informacji między instytucjami nadzoru finansowego w Rosji a bankami UBS i Credit Suisse zostały udrożnione. Zaczęły działać sprawniej po wizycie wiceministra finansów Rosji Siergieja Szatałowa w Szwajcarii w czerwcu 2015 r. i jego spotkaniu z kierownictwem USB oraz Credit suisse"" – przypomina Forbes. ""Dokonanie przelewu z konta w Rosji na własny rachunek zagraniczny w Szwajcarii jest z punktu widzenia rosyjskiego prawa operacją nielegalną. Grozi za nią umowna kara w wysokości 3/4 sumy operacji. Aby uzyskać prawo do dokonywania takich przelewów trzeba mieszkać poza granicami Rosji w okresie dłuższym niż 6 miesięcy w ciągu roku i tam prowadzić działalność gospodarczą. Stwarza to jednak poważne problemy, gdy chodzi o płacenie podatków w Rosji"" – zauważa autor artykułu. ""Jesteśmy bankiem działającym w skali globalnej, dlatego stoimy na stanowisku, że trzeba przestrzegać rosyjskiego prawa"" – powiedział szef rosyjskiego biura USB Wealth Management w Moskwie Jurij Solariew. W listopadzie 2014 roku Rosja przystąpiła do Międzynarodowej Konwencji OECD o wzajemnej pomocy administracyjnej w sprawach podatkowych. W czerwcu 2015 r. prezydent Władimir Putin podpisał ustawę przewidującą legalizację aktywów i rachunków bankowych posiadanych za granicą przez obywateli Rosji po ich dobrowolnym zadeklarowaniu. Legalizacja ta odbywa się bez kontroli ze strony rosyjskich służb podatkowych.",,
Łatwiejszy dostęp do kont osób zmarłych,"Ułatwienie spadkobiercom dostępu do rachunków bankowych osób zmarłych - to cel ustawy, do której poprawki Senatu zaakceptował w piątek Sejm. Jedna z nich zakłada, że ustawa wejdzie w życie 1 lipca 2016 roku, a nie 1 stycznia tego roku.","Posłowie zaakceptowali także inną istotną poprawkę Senatu, zakładającą, że waloryzacja środków na ""martwych"" kontach będzie dotyczyć tylko umów wygasających, ale nie tych rozwiązanych. Inna z przyjętych poprawek zakłada, że banki będą informowały gminy m.in. o dacie powzięcia informacji o śmierci posiadacza rachunku, dacie wydania ostatniej dyspozycji, wysokości środków pieniężnych, zgromadzonych na rachunkach oraz o kwotach wypłat z rachunku. Pozostałe kilkanaście poprawek Senatu, zaakceptowanych przez Sejm, ma charakter doprecyzowujący. Projekt nowelizacji Prawa bankowego, ustawy o SKOK i ustawy o ewidencji ludności był inicjatywą legislacyjną Senatu. Jej podstawowym celem jest uregulowanie problematyki rachunków nieaktywnych – tzw. rachunków uśpionych, ""określenie wpływu śmierci posiadacza rachunku bankowego na zawartą umowę rachunku bankowego, ułatwienie dostępu do informacji o rachunkach spadkobiercom i zapisobiorcom ich posiadacza"" - głosi uzasadnienie. Analogiczne przepisy mają dotyczyć rachunków w Spółdzielczych Kasach Oszczędnościowo-Kredytowych. Senator Mieczysław Augustyn (PO) w toku prac nad inicjatywą senacką mówił, że powodem jej przygotowania były sygnały napływające do senatorów, że spadkobiercy nie mogą uzyskiwać informacji o kontach osób zmarłych, z uwagi na tajemnicę bankową, a tym samym nie mają dostępu do tych środków. Zgodnie bowiem z obecnym stanem prawnym, dyspozycje wobec konta wygasają w chwili śmierci właściciela. Zgodnie z senacką inicjatywą, banki i SKOK-i będą miały obowiązek informowania przy zakładaniu rachunku o możliwości wskazania osób uprawnionych do konta na wypadek śmierci. Niezwłocznie po uzyskaniu informacji o śmierci posiadacza rachunku, banki i SKOK-i będą zawiadamiać wskazane przez posiadacza rachunku osoby o możliwości wypłaty określonej kwoty. Ustawa wprowadza tzw. centralną informację o rachunkach, za pośrednictwem której posiadacz rachunku lub spadkobierca będzie mógł uzyskać informację o wszystkich rachunkach danej osoby w bankach lub SKOK-ach. Banki i SKOK-i będą też miały obowiązek ustalać, czy właściciel konta żyje. Po pięciu latach od dokonania ostatniego obrotu bank lub SKOK będzie miał obowiązek wystąpienia do szefa MSW o udostępnienie danych z rejestru PESEL umożliwiających ustalenie, czy posiadacz rachunku żyje. Zgodnie z ostatecznie przyjętymi zapisami ustawy, środki z rachunków osób zmarłych oraz ""rachunków uśpionych"" nie będą przekazywane do Bankowego Funduszu Gwarancyjnego, jak chcieli pierwotnie senatorowie, ale będą pozostawać w tych bankach, w których się znajdują. Centralną informację o rachunkach będzie prowadzić Krajowa Izba Rozliczeniowa S.A., czyli spółka prawa handlowego, będąca własnością grupy banków i ZBP.",,
Reich: nowinki informatyczne zagrożeniem dla bezpieczeństwa systemu bankowego,"Banki zbyt szybko wdrażają nowinki informatyczne, co powoduje, że ryzyko związane z cyberprzestępczością jest bardzo poważne - mówił dziś dyrektor departamentu regulacji bankowych Komisji Nadzoru Finansowego Andrzej Reich.","Reich był jednym z panelistów podczas czwartkowej konferencji na temat reformy regulacyjnej sektora bankowego, organizowanej przez KNF i firmę EY. - 10-15 lat temu technologie informatyczne w bankach były stosunkowo przestarzałe, bo chodziło o to, by używać rozwiązań dobrze sprawdzonych i oczyszczonych z błędów - podkreślił dyr. Reich. - W tej chwili nowinki technologiczne - rozwiązania, które dziś pojawiają się u producenta - czasem po pół roku są już wykorzystywane przez bank - zaznaczył dyrektor Jego zdaniem stwarza to poważne ryzyko, związane z cyberprzestępczością, bo ""te rozwiązania są zbyt słabo sprawdzone"". - Nie chronią one dostatecznie przed możliwością dostania się do systemu i dokonania różnego rodzaju oszustw, wyprowadzenia pieniędzy itp. - ocenił Reich. Przedstawiciel KNF zwraca np. uwagę na tzw. screen scraping, który niektóre banki chciały wprowadzać przed mniej więcej rokiem (procedura umożliwiająca badanie online zdolności kredytowej klienta na podstawie historii transakcji wykonanych na jego rachunku w innym banku; żeby to było możliwe, klient musi podać login i hasło; KNF w 2014 roku wydała zakaz stosowania tej procedury - red.). Stwarzało to, zdaniem dyrektora Reicha, zagrożenie, że ktoś mógłby się dostać do konta bez wiedzy właściciela, jeśli dane takie trafiłyby w niepowołane ręce. - Na całe szczęście chyba zrezygnowano z tego rozwiązania - powiedział dyr. Reich. Jego zdaniem oczywiście rozwój technologii informatycznych jako taki pomaga systemowi bankowemu. - To, co zwiększa ryzyko, to zbyt szybkie wprowadzenie nowych technologii, bez zachowania należytej ostrożności - podkreśla. - A generalnie zagrożeniem jest brak wiary w ryzyko informatyczne - dodaje dyrektor z KNF.",Andrzej Reich,
PZU chce przejąć Bank BPH jeszcze w tym roku,Największy polski ubezpieczyciel chce się porozumieć z amerykańską grupą GE i przejąć należący do niej Bank BPH. O planach zakupu PZU poinformował w poniedziałek prezes Andrzej Klesyk. Do transakcji przejęcia BPH ma dojść jeszcze w tym roku.,"""Jest możliwe, że w tym roku dogadamy się co do sprzedaży. Mam wrażenie, że decyzja leży po stronie właścicieli ze Stanów – oni muszą podjąć ostateczną decyzję, czy sprzedają bank"" – powiedział na spotkaniu z dziennikarzami Klesyk. Według prezesa PZU, poza BPH, na sprzedaż jest jeszcze jeden bank, którego zakupem może być zainteresowany ubezpieczyciel. ""Jesteśmy gotowi do rozmowy z każdym. Jest co najmniej dwóch, którzy chcą sprzedać. (…) Mam nadzieję, że obecne niskie wyceny banków nam pomogą"" – dodał prezes. Kilka tygodni temu Przemysław Dąbrowski z zarządu PZU informował, że ubezpieczyciel do końca tego roku może podpisać jeszcze jedną umowę przejęcia aktywów bankowych. Wcześniej Klesyk zapowiadał, że ubezpieczyciel może kupić 2–4 banki, by ""złożyć je razem"". Na początku sierpnia PZU otrzymał zgodę Urzędu Ochrony konkurencji i Konsumentów (UOKiK) na przejęcie Alior Banku. PZU poinformowało pod koniec maja br., że zawarło przedwstępną umowę nabycia łącznie 18 318 473 akcji Alior Banku, stanowiących ok. 25% kapitału zakładowego, za 1,635 mld zł. Cena za jedną nabywaną akcję wyniesie 89,25 zł. PZU zapowiadało, że transakcja ma wyłącznie charakter finansowy, ale ubezpieczyciel chce być konsolidatorem rynku bankowego. Grupa kapitałowa Powszechnego Zakładu Ubezpieczeń SA (Grupa PZU) jest jedną z największych instytucji finansowych w Polsce, a także Europie Środkowo-Wschodniej. Oprócz działalności ubezpieczeniowej Grupa PZU prowadzi także działalność w zakresie zarządzania otwartym funduszem emerytalnym, funduszami inwestycyjnymi i programami oszczędnościowymi. Aktywa grupy PZU wyniosły 67,57 mld zł na koniec 2014 r.",,
Rząd wciągnie banki do pomocy kopalniom?,"Komisja Europejska poinformowała, że jest w ""bliskim i regularnym"" kontakcie z polskimi władzami w sprawie planu pomocy dla kopalń Kompanii Węglowej. Aby plan był zgodny z zasadami pomocy publicznej, konieczne jest zaangażowanie podmiotów prywatnych, możliwe, że będą to banki.","""Na tym etapie jedyne, co mogę potwierdzić to to, że jesteśmy w bliskim i regularnym kontakcie z polskimi władzami w sprawie planu zamykania i restrukturyzacji kopalń węgla"" – powiedział w czwartek rzecznik KE ds. konkurencji Ricardo Cardoso, pytany na konferencji prasowej o doniesienia mediów, że KE zakwestionowała plan dla Kompanii Węglowej. Polski resort skarbu poinformował w czwartek, że Nowa Kompania Węglowa powstanie w kształcie kapitałowym, który nie będzie zakwestionowany przez Komisję Europejską, co wymaga więcej czasu niż zakładany w styczniowym porozumieniu 30 września 2015 r. Wiceminister skarbu, pełnomocnik rządu ds. restrukturyzacji górnictwa węgla kamiennego Wojciech Kowalczyk powiedział, że trzeba tak zmienić strukturę kapitałową NKW ""by było to bezpieczne z punktu widzenia Komisji Europejskiej w kontekście dozwolonej pomocy publicznej"". ""W nowej strukturze musi być podmiot prywatny, np. prywatne instytucje finansowe, możliwe jest zaangażowanie banków"" – dodał. Wyjaśnił, że resort dąży do tego, by do końca pierwszego kwartału 2016 r. gotowe było finansowanie pomostowe. ""Teraz już przygotowujemy zręby pod nowy plan"" – powiedział. Notyfikację do Komisji Europejskiej w sprawie pomocy publicznej dla kopalń Kompanii Węglowej Polska złożyła na początku marca br. Zgodnie z decyzją Rady UE z dnia 10 grudnia 2010 r. w sprawie pomocy państwa ułatwiającej zamykanie niekonkurencyjnych kopalń węgla możliwe są dwie kategorie pomocy. Pierwsza jest przeznaczona na zamknięcie jednostek produkcyjnych węgla, druga na pokrycie kosztów nadzwyczajnych. Te drugie koszty mogą obejmować na przykład przekwalifikowanie pracowników i inne świadczenia socjalne. W przypadku pierwszej kategorii pomocy, czyli kwoty na zamknięcie, jej maksymalna wielkość jest ograniczona przepisami unijnymi. Wynika z nich, że nie może być ona rocznie większa niż kwota przyznana w ramach pomocy państwa dla górnictwa w 2010 r. Według UOKiK jest to kwota 400 mln zł. Zgodnie z unijnym prawem kopalnie w procesie wygaszenia, którym udzielono pomocy, będą mogły wydobywać węgiel do 2018 r., a procesy wygaszające (do których odnosi się drugi rodzaj pomocy) mogą trwać do 2027 r.",,
Unijny cios we frankowiczów,"Rzecznik generalny Trybunału Sprawiedliwości UE uznał, że kredyt walutowy nie powinien być traktowany jak instrument finansowy. Ta decyzja może ograniczyć możliwości frankowiczów.","Rzecznik wypowiedział się w sprawie zapytania, jakie skierował do Trybunału węgierski sąd. Toczy się przed nim spór pomiędzy małżeństwem a bankiem Bank Banif Plus. Małżonkowie stoją na stanowisku, że kredyt walutowy, z którego skorzystali, to nie kredyt, ale produkt inwestycyjny obarczony wysokim ryzykiem, a w związku z tym bank powinien przedstawić im pełną informację o profilu ryzyka zgodnie z dyrektywą MiFID, która reguluje usługi inwestycyjne oraz nadzór nad obrotem instrumentami finansowymi. Bank jednak takiej informacji klientom nie przedstawił. I właśnie zapytanie w tej sprawie wysłał sąd do Trybunału w Luksemburgu, chcąc się dowiedzieć, czy może traktować kredyt jak inwestycję wysokiego ryzyka. Rzecznik generalny w swojej opinii w pierwszej kolejności zasugerował, aby Trybunał w ogóle się sprawą nie zajmował, gdyż pytanie zostało źle zadane. Zarzuca on węgierskiemu sądowi niedostateczne opisanie stanu faktycznego. Gdyby jednak Trybunał sprawą zechciał się zająć, zasugerował on, że kredyt walutowy nie jest instrumentem inwestycyjnym w myśl dyrektywy MiFID. Zgodnie z jego wyjaśnieniami celem dyrektywy jest ochrona inwestorów, a inwestor lokuje własny kapitał, co nie jest zbieżne z sytuacją kredytobiorców. Jego zdaniem ochrona kredytobiorców jest tematem innej dyrektywy i z niej właśnie powinni skorzystać skarżący. Dlaczego opinia rzecznika jest tak ważna? Dlatego, że Trybunał zwykle bierze ją pod uwagę i większość orzeczeń jest z nią zgodna. Wyjątkowe sytuacje, w którym Trybunał nie zgodził się z rzecznikiem, się zdarzają, ale należą do rzadkości. Ewentualne orzeczenie Trybunału mogłoby stać się podstawą do roszczeń wielu kredytobiorców w całej UE, w tym ok. miliona Polaków. Jeżeli jednak Trybunał wypowie się negatywnie, zamknie to drogę zaskarżania kredytów walutowych pod kątem ryzyka na szczeblu unijnym. – Uznanie przez Trybunał Sprawiedliwości UE, że umowa kredytu denominowanego może stanowić instrument finansowy, ułatwiłoby sądom w Polsce ocenę i jednocześnie zdjęło z nich odpowiedzialność za uznanie, że tego typu umowy są sprzeczne z celem umowy kredytu określonym przez prawo bankowe – mówi Barbara Garlacz, z kancelarii Harvest Legal House, która złożyła wezwanie do banku PKO BP w sprawie renegocjowania umów kredytów denominowanych we franku szwajcarskim. – Z drugiej strony, jeśli Trybunał udzieli odpowiedzi na pytanie prejudycjalne i uzna, że umowa kredytu denominowanego nie stanowi instrumentu finansowego, to nie oznacza to automatycznie, że tego typu umowy czy umowy o kredyty indeksowane są ważne w świetle polskiego prawa bankowego. Oznaczać to będzie jedynie tyle, że nie są to instrumenty finansowe pod dyrektywą MiFID, ale nadal sądy polskie będą musiały ocenić, czy tego typu klauzule indeksacyjne/denominacji mieszczą się w definicji kredytu, czy też wypaczają jego naturę – zwraca uwagę prawniczka. Mimo negatywnego wydźwięku opinii rzecznika dla polskich frankowiczów można w niej znaleźć także pozytywy. – To, co ważne w tej opinii, rzecznik wyraźnie dwukrotnie wskazał, że kredyty denominowane pozwoliły na przeniesienie ryzyka walutowego na kredytobiorcę, co może mieć istotne znaczenie dla oceny umów kredytowych z punktu widzenia prawa polskiego, tj. zasady ekwiwalentności z Kodeksu cywilnego, zgodnie z którą umowa powinna być ukształtowana w sposób zapewniający równowagę, a w razie braku jej zapewnienia jest nieważna – ocenia Garlacz.",Sala Trybunału Sprawiedliwości UE w Luksemburgu,
"Sejm: komisja finansów nie zajmie się ustawą ""o frankowiczach""","Prezydium sejmowej komisji finansów zdecydowało, że komisja nie zajmie się poprawkami Senatu do ustawy ""o frankowiczach"" z uwagi na ""duże wątpliwości konstytucyjne"" – poinformowała w czwartek szefowa komisji Krystyna Skowrońska (PO).","Skowrońska powiedziała o tym podczas czwartkowej sejmowej debaty poświęconej drugiemu projektowi – zakładającemu utworzenie funduszu wsparcia dla kredytobiorców, znajdujących się w trudnej sytuacji. ""Komisja finansów publicznych nie zdecydowała się na wprowadzenie pod obrady komisji uchwały Senatu w sprawie tzw. ustawy frankowej, dotyczącej pomocy frankowiczom, z uwagi na duże wątpliwości natury konstytucyjnej"" – poinformowała Skowrońska z sejmowej trybuny. Zdaniem posłów opozycji, decyzja ta może spowodować, że parlament nie zakończy przed końcem kadencji procedury uchwalania ustawy ""o frankowiczach"". Oznacza to, że ustawa przepadnie, bo zgodnie z zasadą dyskontynuacji projekty nieuchwalone nie przechodzą do następnej kadencji. Poseł PiS Jerzy Żyżyński jeszcze przed decyzją prezydium komisji finansów mówił PAP, że prace nad ustawą mogą być odwlekane, bo ""jest niekorzystna dla banków"". Słowa Skowrońskiej wywołały reakcję m.in. posła Wincentego Elsnera (SLD), który także sugerował, że większość sejmowa z PO przestraszyła się m.in. środowiska bankowego. Odpowiedziała mu wiceminister finansów Izabela Leszczyna. Przekonywała, że deklaracja Skowrońskiej nie znaczy wcale, że prace nad ustawą ""o frankowiczach"" zostały definitywnie zarzucone, a jedynie to, że komisja gromadzi niezbędne opinie prawne w sprawie ustawy. Zwróciła się też do Elsnera, mówiąc, że gdyby nie jego poprawka do ustawy ""o frankowiczach"" – przepisy te mogły już obowiązywać. ""To pana nieodpowiedzialna poprawka spowodowała, że ta ustawa nie obowiązuje"" – powiedziała. ""Niech pan tej ustawy nie popsuje"" – dodała, mając na myśli ustawę o funduszu wsparcia dla kredytobiorców. ""Jeśli większość sejmowa nie uchwaliła ustawy z powodu posła Wincentego Elsnera, to dziękuje za komplement"" – skomentował poseł SLD. Projekt ustawy ""o frankowiczach"" przygotowany został przez klub PO. Wpłynął do Sejmu w lipcu. Miał pomóc w rozwiązaniu problemów posiadaczy hipotecznych kredytów walutowych (głównie frankowych), którzy znaleźli się w trudnej sytuacji zwłaszcza po wzroście kursu franka w styczniu br. Wiele z tych kredytów ma dziś tzw. wskaźnik LtV przekraczający 100 proc. (co oznacza, że wartość hipoteki jest niższa niż wartość kredytu). Projekt przewidywał, że kredytobiorca mógłby ubiegać się w swoim banku o przewalutowanie posiadanego kredytu hipotecznego w walucie obcej, czyli m.in. w szwajcarskim franku. Przewalutowanie miałoby następować po kursie z dnia sporządzenia umowy restrukturyzacyjnej i polegać na wyliczeniu różnicy między wartością kredytu po przewalutowaniu, a kwotą zadłużenia, jaką posiadałby w tym momencie kredytobiorca, gdyby w przeszłości zawarł z bankiem umowę o kredyt w polskich złotych. Bank miał umarzać część tej kwoty. Jeżeli natomiast różnica byłaby wartością ujemną, to nie podlegałaby umorzeniu, ale stanowiła zobowiązanie kredytobiorcy w całości. Z programu miałyby korzystać osoby, których relacja wartości kredytu do wartości zabezpieczenia jest wyższa niż 80 proc. Kolejnym warunkiem miało być kryterium powierzchni nieruchomości – w przypadku mieszkania jego powierzchnia nie może przekraczać 100 m kw., a w przypadku domu 150 m kw. Kryterium powierzchni nie dotyczyłoby rodzin z trójką i więcej dzieci. Aby skorzystać z dobrodziejstw ustawy, kredytobiorca nie może posiadać innego mieszkania ani innego domu, chyba że ma inny lokal mieszkalny lub jego część nabyte w drodze spadku już po zaciągnięciu restrukturyzowanego kredytu. Ustawa została jednak gruntownie zmieniona podczas sejmowego głosowania 5 sierpnia. W pierwotnej wersji projektu koszty przewalutowania miały być dzielone pół na pół: na kredytobiorców i banki. Jednak posłowie niespodziewanie przegłosowali poprawkę SLD, która 90 proc. tych kosztów przerzuca na banki. Poprawkę przygotował poseł SLD Wincenty Elsner, który – jak donosiły media – sam ma kredyt we frankach. Wersja ustawy przyjęta przez Sejm wywołała negatywne reakcje instytucji, odpowiedzialnych za stabilność finansów. Komitet Stabilności Finansowej wypowiedział się o zagrożeniu dla całego sektora finansowego w Polsce.",,
Szydło: niebawem projekt podatku bankowego PiS,"Obecnie problemem jest strona dochodowa budżetu, w tym niskie wpływy z VAT – ocenia Beata Szydło, kandydatka PiS na premiera. Szydło wskazała, że podatek bankowy to jedno z możliwych źródeł dochodów. Szczegóły dot. podatku PiS ma przedstawić w najbliższym czasie.","Rząd w poniedziałek przyjął wstępnie projekt budżetu na 2016 rok z deficytem nie większym niż 54,620 mld zł wobec maksymalnie 46 mld zł przewidzianych na ten rok. ""To jest niewątpliwie budżet wyborczy. Próba »kupowania« głosów Polaków. (...) Życzyłabym sobie i mam nadzieję, że już niedługo tak się stanie, aby budżet nie był doraźny, jednoroczny, ale, żeby zawierał spojrzenie w przyszłość. Rząd myśli z dnia na dzień. Budżet ma dawać spojrzenie nie na jeden rok, ale na perspektywę inwestycyjną na lata przyszłe"" – powiedziała Szydło. Pytana o możliwość modyfikacji budżetu i założeń po ewentualnej wygranej PiS, Szydło odpowiedziała: ""Jeżeli chodzi o wszelkie zmiany dotyczące budżetu, to powinniśmy wrócić do tego po wyborach parlamentarnych"". Kandydatka PiS na premiera uważa, że problemem jest dochodowa strona budżetu. ""PiS ma projekty kilku programów. Najważniejsze dla nas będzie wsparcie rodzin – koszt tego programu szacujemy na 22 mld zł. To dla nas priorytet, pierwsze do realizacji"" – powiedziała. ""Dziś problemem jest strona dochodowa budżetu – dramatycznie niskie wpływy z VAT, na które nie ma reakcji ze strony rządu. My, oprócz strony wydatkowej, pokazywaliśmy też inne źródła dochodowe"" – dodała. Szydło poinformowała, że PiS niebawem przedstawi szczegóły projektu podatku bankowego. ""Podatek bankowy pokazujemy jako jedno z możliwych źródeł dochodu"" – powiedziała. ""Szczegóły tego projektu podamy bardzo niebawem"" – dodała.",Kandydatka PiS na premiera Beata Szydło,
"Mieszkanie dla młodych po zmianach. Sprawdź, czy skorzystasz","Ruszył znowelizowany program MdM, który po raz pierwszy obejmować będzie mieszkania z rynku wtórnego. Ma zwiększyć się dostępność programu dla rodzin wielodzietnych i ma pojawić się szansa dla mieszkańców mniejszych miejscowości. Jednak program nie jest doskonały. Problemem okazać się mogą limity cenowe. W niektórych miastach znalezienie mieszkania spełniającego kryteria graniczyć może z cudem. Najgorzej jest w Krakowie.","Na dofinansowanie z budżetu państwa mogą liczyć osoby do 35 roku życia, które do dnia kupna mieszkania nie były właścicielem budynku lub lokalu mieszkalnego albo posiadały spółdzielcze prawo własnościowe do lokalu. Nowe przepisy pozwalają na ubieganie się o dofinansowanie nie tylko kredytu, ale i wkładu własnego, a im więcej dzieci w rodzinie, tym kwoty dopłat wyższe. Co istotne, na wsparcie mogą liczyć osoby, których kredyt spełnia określone w ustawie parametry. Po pierwsze, stanowi co najmniej 50 proc. ceny zakupu nieruchomości. Po drugie, jest denominowany w złotych. Po trzecie, został zaciągnięty na przynajmniej 15 lat i, co dość oczywiste, jest to kredyt na zakup nieruchomości na terenie Polski. Kto na rozwiązaniu skorzysta? Program wygląda korzystnie przede wszystkim dla rodzin wielodzietnych. MdM będzie dla nich dostępny bez względu na wiek i fakt posiadania wcześniej nieruchomości. Co warte podkreślenia, rodziny wielodzietne, przynajmniej z trójką dzieci, mogą liczyć na 30 proc. dofinansowania wkładu własnego. Rodziny posiadające dwójkę i jedno dziecko według nowych przepisów liczyć mogą na dofinansowanie kolejno 20 i 15 proc. Jeżeli ktoś skorzystał z MdM i w okresie 5 lat od zakupu nieruchomości sprzedał ją, wynajął lub uzyskał prawo własności innego mieszkania (nie licząc nabycia takich praw w drodze spadku), będzie musiał oddać otrzymane dofinansowanie. Lista banków udzielających kredytów z dofinansowaniem dostępna jest na stronie BGK. Wraz ze wzrostem poziomu dopłaty z 15 do 30 proc., rodziny wielodzietne kupujące mieszkanie duże – czyli takie powyżej 65 m kw. – otrzymają w ramach MdM aż o 160 proc. więcej środków, niż było to przewidziane w poprzedniej wersji programu. – Przed pojawieniem się zmian, rodzina wielodzietna, która kupiła mieszkanie powyżej 65 m kw. w Warszawie, mogła liczyć na ok. 45 tys. zł. Po wejściu zmian w życie do takiego mieszkania w Warszawie będzie mogła dostać nawet 116 tys. zł dopłaty – tłumaczy Marcin Krasoń, ekspert rynku nieruchomości z Home Broker. Objęcie programem mieszkań z rynku wtórnego to zdecydowanie dobre rozwiązanie w przypadku mniejszych miejscowości. Bardzo często zdarza się, że deweloperzy budują w takich miastach zdecydowanie mniej niż w dużych aglomeracjach albo wcale nie budują. Wcześniejsza wersja programu mocno zawężała więc pole jego dostępności. Według danych Banku Gospodarstwa Krajowego, do końca pierwszej połowy 2015 roku 43 proc. dopłat trafiło tylko do pięciu największych miast. Dodatkowo bardzo często budownictwo w mniejszych ośrodkach miejskich jest realizowane przez osoby fizyczne, nieuprawnione do skorzystania z dopłat z programu MdM. Takie osoby mogły jedynie odliczyć podatek VAT i to jedynie pod warunkiem, że budowały dom o powierzchni 100 m kw. lub 110 m kw. w przypadku rodzin wielodzietnych. Gdzie są problemy? Żeby skorzystać z programu i otrzymać dofinansowanie, najtrudniej będzie zmieścić się w limitach cenowych i to pomimo faktu, że limity będą różne dla mieszkań z rynku pierwotnego i tych z wtórnego. W przypadku rynku pierwotnego limit to 110 proc. średniego wskaźnika odtworzeniowego (red. to średni koszt budowy 1 m kw. powierzchni mieszkalnej), dla mieszkań z drugiej ręki będzie to 90 proc. W efekcie na przykład w Warszawie limit dla rynku pierwotnego wynosi 6 588,32 zł, a na rynku wtórnym będzie to 5 390,44 zł.  Limit jest piętą achillesową programu. Limity cen na 1 m kw. w największych miastach Źródło: BGK Wadę systemu odsłaniają dane prezentujące dostępność na rynku wtórnym mieszkań spełniających kryterium limitów. – Limity były i są niesymetryczne i przez to niesprawiedliwe. W Krakowie tylko ułamek mieszkań z rynku wtórnego spełnia kryteria. Z kolei w Olsztynie limit jest wyższy niż ceny na rynku – wyjaśnia Marcin Krasoń z Home Broker. Na rynku wtórnym obowiązują inne limity cenowe niż na pierwotnym. Maksymalna cena mieszkania z drugiej ręki będzie o ok. 20 proc. niższa od deweloperskiego. W efekcie w niektórych dużych miastach o mieszkania mieszczące się w limitach będzie na rynku wtórnym ciężko. Według danych portalu Domiporta.pl, w Krakowie, Warszawie, Rzeszowie i we Wrocławiu odsetek lokali spełniających warunki ustawy nie przekracza 3 proc., a wśród miast z dostępnością poniżej 10 proc. są jeszcze Gdynia, Lublin i Opole. W tych miastach, gdzie mieszkań dostępnych w MdM jest procentowo najmniej, można jednak spodziewać się wzrostu ich liczby. Może się tak stać, ponieważ część sprzedających będzie obniżać ceny tak, by zmieścić się w limicie i zwiększyć szanse na transakcję.",,
Powstanie unia bankomatowa,"Jeszcze w tym roku ma powstać nowy model obsługi wypłat bankomatowych w kraju. Jednym z powodów jest to, że banki nie chcą dzielić się z Visą i Mastercardem informacjami o kliencie – informuje „Puls Biznesu”.","Klient nie zauważy żadnych zmian, bo wypłata gotówki będzie się odbywała tak samo, jak teraz. Inny będzie natomiast sposób rozliczania transakcji, bez pośrednictwa Visy i Mastercardu. W nowym modelu rozliczenia na rzecz unii bankomatowej będzie prowadzić Krajowa Izba Rozliczeniowa. Początkowo unia składać się ma tylko z dwóch banków – BZ WBK i Millennium. Liczba zunifikowanych bankomatów też nie będzie duża, gdyż najpierw trzeba będzie przetestować system - czytamy w gazecie. Tym samym banki nie będą ponosiły kosztów na rzecz organizacji kartowych. Poza tym stworzony zostanie alternatywny system rozliczeń i przejęte wszystkie informacje dotyczące zachowań klientów, m.in. miejsc, w których płacą i ile wydają.",,
Goldman Sachs zatrudni w Warszawie kilkaset osób,"W ciągu następnych trzech lat Goldman Sachs zatrudni w Warszawie „kilkaset osób” w działach technologicznym i operacyjnym, poinformował amerykański bank w czwartek.","Wcześniej szwajcarscy giganci bankowi UBS i Credit Suisse postanowiły powiększyć swoje centra operacyjne w Polsce chcąc skorzystać na stosunkowo taniej i wykwalifikowanej sile roboczej w kraju. - Dzięki tej strategicznej decyzji firma rozszerzy swoją obecność w Warszawie – powiedział Adib Sisani, rzecznik Goldman Sachs na Europę Środkową i Wschodnią. – Będzie realizowana etapami w ciągu następnych trzech lat i w efekcie zatrudnionych zostanie kilkaset osób. Działy technologiczne Goldman Sachs świadczą klientom usługi w takich dziedzinach jak sprzedaż, handel, bankowość, zarządzanie inwestycjami i analizy inwestycyjne, poinformował bank. Oddziały te wspomagają też własne działania banku – prawne, dotyczące zgodności z przepisami i zarządzania zasobami ludzkimi. Polska, członek Unii Europejskiej od 2004, jest największą gospodarką Europy Środkowej i Wschodniej. W ciągu ostatnich 20 lat odnotowywała wzrost gospodarczy, ale średnia płaca w korporacjach to mniej niż jedna trzecia zarobków w Niemczech.",Goldman Sachs zatrudni w Warszawie kilkaset osób,
Przedstawiciele frankowiczów: kosztami obciążyć tylko banki,"Ustawa o frankowiczach ma sens tylko wtedy, gdy to banki będą w stu procentach obciążone kosztami przewalutowania kredytów, a klienci wcale - mówili w czwartek na posiedzeniu komisji senackiej niektórzy przedstawiciele organizacji społecznych, zrzeszających frankowiczów.","Tak radykalny pogląd przedstawił na posiedzeniu senackiej komisji budżetu i finansów, rozpatrującej ustawę o frankowiczach, przedstawiciel organizacji Pro Futuris Tomasz Sadlik. ""Ta ustawa powinna nazywać się: o szczególnej pomocy dla nieuczciwych banków"" - mówił Sadlik. Zaproponował, by zmienić zapisy o kosztach przewalutowania kredytów frankowych na takie, które spowodują, że 100 procent tych kosztów będą ponosić banki, kredytobiorcy zaś żadnych. ""Tylko wtedy ta ustawa ma sens, inaczej należy ją wyrzucić do kosza"" - powiedział Sadlik. Senacka komisja budżetu i finansów rozpatruje w czwartek przyjętą 5 sierpnia przez Sejm ustawę o szczególnych zasadach restrukturyzacji walutowych kredytów mieszkaniowych. Podczas posiedzenia komisji wypowiadali się także m.in. przedstawiciele organizacji Stop Bankowemu Bezprawiu. Reprezentujący je Maciej Pawlicki przekonywał, że umowy o kredytach frankowych były od początku sprzeczne z polskim prawem. Katarzyna Matuszewska z tej samej organizacji zwracała z kolei uwagę, że kredyty frankowe w rzeczywistości są kredytami złotówkowymi, jedynie denominowanymi - w ramach księgowej operacji bankowej - we frankach. Dlatego, jak dodała, organizacja Stop Bankowemu Bezprawiu zwraca się do senatorów, by wprowadzili poprawki, w których będzie to uwzględnione i będzie się mówić o ""denominowaniu"" kredytów złotówkowych oraz ""odwalutowieniu"", a nie ""przewalutowaniu"" kredytów. Inna poprawka zaproponowana przez tę organizację zakłada, że umowy kredytowe muszą być renegocjowane, by nie były ""sprzeczne z zasadami współżycia społecznego"". ""Jak państwo przyjmiecie te poprawki, da to nadzieję na przywrócenie w Polsce państwa prawa"" - mówiła Matuszewska. Projekt ustawy o frankowiczach przygotowany został przez klub PO. Miał pomóc w rozwiązaniu problemu posiadaczy hipotecznych kredytów walutowych (głównie frankowych), którzy znaleźli się w trudnej sytuacji zwłaszcza po wzroście kursu franka w styczniu br. Wiele z tych kredytów ma dziś wskaźnik LtV przekraczający 100 proc. (co oznacza, że wartość hipoteki jest niższa niż wartość kredytu). Ustawa została jednak gruntownie zmieniona podczas sejmowego głosowania 5 sierpnia. W pierwotnej wersji projektu koszty przewalutowania miały być dzielone pół na pół na kredytobiorców i banki. Jednak posłowie niespodziewanie przegłosowali poprawkę SLD, która 90 proc. tych kosztów przerzuca na banki.",,
Bankowe plany PZU,"PZU prowadzi rozmowy w sprawie przejęć kolejnych banków i podtrzymuje, że do takiej transakcji może dojść jeszcze w 2015 roku - poinformował Przemysław Dąbrowski, członek zarządu odpowiedzialny za finanse w grupie PZU.","„Jesteśmy zaangażowani w procesy akwizycyjne innych banków” – powiedział w środę Dąbrowski. Pytany czy jest możliwy zakup akcji w tym roku powiedział: „jest to możliwe"". PZU podpisał już przedwstępną umowę zakupu 25,25 proc. akcji Alior Banku za 1,63 mld zł. PZU informował wcześniej, że chce konsolidować sektor bankowy i stworzyć bank, który byłby w piątce największych w Polsce pod względem wielkości aktywów. PZU mógłby być potencjalnie zainteresowany zakupem Liberty Ubezpieczenia PZU mógłby być potencjalnie zainteresowany zakupem Liberty Ubezpieczenia, zastanowi się jednak czy miałoby to sens biznesowy - poinformował Przemysław Dąbrowski, członek zarządu PZU. ""Potencjalnie jesteśmy zainteresowani, ale naprawdę musielibyśmy się zastanowić, czy dokupywanie tego portfela ma biznesowy sens. Jeśli ta transakcja pojawi się na rynku, to trudno żebyśmy się temu nie przyglądali. Pytanie, czy warto kupować portfel i to pewnie bardzo drogo. Jeśli byśmy to kupowali to tylko po to, by połączyć z Link4"" – powiedział Dąbrowski. ""Cały czas jesteśmy otwarci na akwizycje w ubezpieczeniach w Polsce. Musimy być jednak przekonani, że to ma sens"" – dodał.",,
"Rząd: Polska przystąpi do ""chińskiej alternatywy"" dla MFW i BŚ","Rząd zgodził się we wtorek na podpisanie umowy, która umożliwi przystąpienie Polski do Azjatyckiego Banku Inwestycji Infrastrukturalnych (AIIB). Bank miałby stanowić chińską alternatywę dla Międzynarodowego Funduszu Walutowego oraz Banku Światowego.","Podpisanie umowy o utworzeniu AIIB, a w dalszej kolejności jej ratyfikacja, jest formalnym warunkiem uzyskania przez Polskę członkostwa w tej nowo tworzonej międzynarodowej instytucji finansowej. Według komunikatu CIR podpisanie umowy powinno nastąpić do 31 grudnia br. Ostateczny termin złożenia dokumentu ratyfikacyjnego upływa 31 grudnia 2016 r. Azjatycki Bank Inwestycji Infrastrukturalnych to nowa chińska inicjatywa. Ma być alternatywą dla międzynarodowych instytucji finansowych zdominowanych przez USA, jak BŚ czy MFW oraz motorem inwestycji infrastrukturalnych i rozwoju gospodarczego Chin. W ocenie rządu członkostwo w AIIB wzmocni współpracę gospodarczą i polityczną Polski z Azją oraz stworzy nowe możliwości biznesowe dla polskich przedsiębiorstw. Polska jako udziałowiec banku będzie uczestniczyć w jego zarządzaniu i decyzjach podejmowanych przez organy banku, będzie mogła wpływać na jego bieżące i strategiczne działania. Jak informował wcześniej resort finansów, w przypadku przystąpienia do AIIB nasz udział wynosiłby 831,8 mln dolarów (0,83 proc. całego kapitału Banku). Siła głosu każdego państwa członkowskiego uzależniona ma być od jego wkładu w planowany na 100 mld dolarów kapitał zakładowy AIIB. Chiny, które są inicjatorem projektu, wpłacą 26 proc. tej kwoty, na drugim miejscu znajdą się Indie z 7,5-proc. udziałem, a na trzecim Rosja z 5,9-proc. W intencji MF, członkostwo w AIIB ma stać się elementem budowy sprzyjającego klimatu politycznego w stosunkach z Azją, służącego realizacji celów gospodarczych w średnim i długim okresie. ""Chodzi o to, że dalszy rozwój polskiej gospodarki i jej modernizacja wymagają podnoszenia konkurencyjności polskich podmiotów, zarówno przez zwiększanie ich efektywności i innowacyjności, jak i wspieranie ich obecności na światowych rynkach. Jedną z dróg realizacji tego celu może być udział polskich producentów i usługodawców w realizacji projektów finansowanych przez AIIB (jak również przez inne międzynarodowe instytucje finansowe, których Polska jest członkiem – Bank Światowy, Europejski Bank Inwestycyjny czy Europejski Bank Odbudowy i Rozwoju)"" - napisano w komunikacie CIR. Rząd liczy, że udział Polski w AIIB ułatwi dostęp do procedur przetargowych mających na celu wyłonienie wykonawców i dostawców ww. projektów jak również zapewni dostęp do informacji o tego typu możliwościach, a współfinansowanie przez bank projektów inwestycyjnych realizowanych z udziałem polskich podmiotów, w tym jako podwykonawców – zdecydowanie poprawi ich bezpieczeństwo finansowe. Bank ma bowiem dodatkowo sprawdzać wiarygodność kontrahentów i przesłanki ekonomiczne całego przedsięwzięcia. ""Jest to szczególnie ważne dla polskich firm, które dopiero budują lub planują swoje relacje z partnerami z rynku azjatyckiego"" - oceniono w komunikacie. Udział w chińskim projekcie, rząd wiąże z rosnącym - w jego ocenie - znaczeniem inicjatywy „Jeden Pas i Jeden Szlak”. ""Polska może odgrywać istotną rolę, jako pierwszy kraj UE na trasie rewitalizowanego Jedwabnego Szlaku. Rozwój bezpośrednich połączeń morskich i kolejowych (a w perspektywie również drogowych) między Azją a Unią Europejską ma stać się jednym z obszarów zaangażowania nowego banku. Projekty w tym obszarze mogą stwarzać dla polskich przedsiębiorców szansę na rozpoczęcie nowej lub poszerzenie dotychczasowej działalności. Dotychczasowe doświadczenia polskich przedsiębiorstw, wiążące się ze współpracą z partnerami chińskimi, dają dobrą pozycję wyjściową do rozszerzenia jej zakresu i zaangażowania w nią większej liczby polskich firm"" - napisano w komunikacie. Jak podano, bank będzie prowadzić działalność operacyjną nie tylko w Chinach, ale w całym regionie, który obejmuje m.in. Azję Centralną, w tym Kazachstan, Mongolię, Tadżykistan, jak również inne obszary byłego Związku Radzieckiego – Azerbejdżan, Gruzję. Są to państwa, w których polska aktywność jest już widoczna, a przez działalność AIIB może być dodatkowo wzmocniona. Działalność inwestycyjna AIIB może też zostać w przyszłości rozszerzona poza region Azji, w tym o Europę. Spośród 57 państw, które zgłosiły chęć uzyskania członkostwa w AIIB, 6 nie podpisało jeszcze aktu założycielskiego: Polska, Dania, Filipiny, Kuwejt, RPA i Tajlandia (stan na 24 sierpnia 2015 r.). Spośród państw członkowskich UE umowę podpisały: Austria, Finlandia, Francja, Niemcy, Włochy, Luksemburg, Malta, Holandia, Portugalia, Hiszpania, Szwecja oraz Wielka Brytania. Decyzji o przystąpieniu do AIIB nie podjęły: USA, Kanada, Japonia. Kapitał banku wyniesie 100 mld USD, a udziały poszczególnych krajów zostały wyliczone zgodnie z formułą opartą o PKB z uwzględnieniem jego wielkości wyliczonej według kursów bieżących (proporcja 60 proc.) oraz według parytetu siły nabywczej (proporcja 40 proc.).",,
Bankowcy prognozują umocnienie złotego do euro we wrześniu,"Bankowcy oczekują, że kurs euro wobec złotego wyniesie 4,17 na koniec września, wynika z ""Monitora Bankowego"", opublikowanego przez firmę badawczą TNS Polska. Oczekiwania wobec kursu USD/PLN to 3,80 zł, a dla kursu CHF/PLN 3,86.","Miesiąc wcześniej było to odpowiednio: 4,19 zł za euro, 3,78 zł za dolara i 4,00 zł za franka szwajcarskiego. Na rynku walutowym we wtorek ok. godz. 14.00 kurs euro wynosił 4,22 zł, kurs dolara - 3,67 zł, a kurs franka - 3,89 zł.",,
Die Welt: banki w Polsce w trybach polityki,"Zagraniczne banki działające w Polsce uważają, że wpadły w tryby walki o głosy wyborców - pisze dziennik ""Die Welt"".","Chodzi o kredyty we frankach o wartości 34 miliardów euro - tłumaczy niemieckim czytelnikom autor artykułu. Dodaje, że ustawa nakazująca przewalutowanie kredytów może kosztować banki 5 miliardów euro. Dlatego grożą one pozwami - pisze ""Die Welt"". Cytowany przez niemiecki dziennik polski bankowiec mówi, że politycy nie rozumieją, że konsekwencją będzie to, iż po rozpatrzeniu sprawy przed międzynarodowym trybunałem po dwóch latach i tak państwo polskie będzie musiało pokryć koszty operacji. ""Die Welt"" informuje, że sprawa nie jest jeszcze przesądzona, bo ustawę musi jeszcze zatwierdzić Senat i podpisać prezydent, który ""jak dotąd pozostawił sprawę podpisu otwartą"". Cytowany przez gazetę przedstawiciel austriackiego banku działającego w Polsce zwraca uwagę na zbliżające się wybory i stwierdza, że ""banki wpadły w tryby polityki"". Bankowiec dodaje, że przymusowe przewalutowanie jest równoznaczne z oddłużeniem, a to, jego zdaniem, nie jest zgodne z prawodawstwem unijnym i polską konstytucją. ""Die Welt"" zaznacza, że stanowisko banków popiera NBP, Komisja Nadzoru Finansowego oraz ministerstwo finansów, które wskazują na niebezpieczeństwo destabilizacji systemu bankowego w Polsce i spowolnienia gospodarczego.",,
Duda: banki powinny być odpowiedzialne za kredyty we frankach,"Banki powinny być odpowiedzialne za rozwiązanie kwestii kredytów hipotecznych we frankach szwajcarskich, ponieważ ogromnie na nich zarobiły, ale rozwiązanie nie może zdestabilizować sektora bankowego - uznał prezydent Andrzej Duda w wywiadzie dla Reutersa.","Rozwiązanie tego problemu ""nie powinno być problemem polskich podatników"" - powiedział Duda w wywiadzie, którego omówienie, z obszernymi cytatami, Reuters opublikował w poniedziałek. ""Pamiętajmy, że banki mają w Polsce ogromne zyski"" - dodał, wskazując, że w znacznej mierze owe zyski ""w ten czy inny sposób"" trafiają do ich firm macierzystych, ""znikają za granicami Polski"" i nie czerpią z nich korzyści ani Polacy, ani polska gospodarka. Prezydent zwrócił zarazem uwagę, że opłaty bankowe w Polsce ""są jednymi z absolutnie najwyższych w Europie"". Zdaniem Dudy kredytodawcy w znacznej mierze nie informowali odpowiednio swoich klientów o ryzykach związanych z kredytami hipotecznymi we frankach szwajcarskich. ""Klienci banków nie muszą być ekspertami w zakresie prawa bankowego, nie muszą być ekspertami ds. (...) świata finansów"" - cytuje Reuters. ""Nie mam wątpliwości, że ci ludzie potrzebują pomocy, (jednak) oczywiście musi to być jakoś zrównoważone, z jednej strony - pomóc im, a z drugiej - nie prowadzić do niestabilności systemu bankowego"". Reuters odnotowuje, że Sejm zmodyfikował złożony przez Platformę Obywatelską projekt ustawy o przewalutowaniu na złote kredytów hipotecznych zaciągniętych w obcych walutach, zwiększając liczbę uprawnionych do przewalutowania i podwyższając koszty dla banków. Projekt musi być jeszcze przyjęty przez Senat i podpisany przez prezydenta, aby ustawa weszła w życie. Duda nie powiedział, czy podpisze tę ustawę, czy nie - zaznacza Reuters. Zapytany, czy jest gotów przedłożyć własny projekt ustawy, żeby rozwiązać tę kwestię, wykorzystując jedną ze swych konstytucyjnych prerogatyw, Duda powiedział, że jest na to ""otwarty"", jeśli ustawa PO nie pomoże wystarczająco tym, którzy zaciągnęli kredyty hipoteczne we frankach szwajcarskich. Reuters odnotowuje, że podczas kampanii wyborczej Duda mówił o opodatkowania aktywów banków, popiera to PiS, które prowadzi w sondażach przed wyborami parlamentarnymi w październiku. Jednak prezydent, zapytany, czy rozwiązanie kwestii kredytów hipotecznych powinno być powiązane z opodatkowaniem aktywów banków, odpowiedział: ""Muszę powiedzieć, że nie popieram jakichś bardzo gwałtownych posunięć. Robiłbym to wszystko powoli i spokojnie, negocjując te działania także na szczeblu rynków finansowych. Oczywiście tutaj, moim zdaniem, władze muszą zademonstrować pewną stanowczość. Ale muszą też postępować w taki sposób, żeby nie niszczyć instytucji rynku finansowego"". Zapytany, czy polski bank centralny powinien odgrywać bardziej aktywną rolę w stymulowaniu wzrostu gospodarczego, Duda powiedział, że w tym zakresie bank centralny ""ma rolę do odegrania"". Reuters zwraca uwagę, że takie samo stanowisko zajmują posłowie PiS, którzy wzywają bank centralny do zwiększenia dostępności kredytów dla małych i średnich przedsiębiorstw. ""Myślę, że bank centralny może odgrywać aktywną rolę we wspieraniu polskiej gospodarki, może generować pewne inicjatywy, które wspierałyby gospodarkę"" - cytuje Reuters. Duda powiedział, że aby podnieść standard życia Polaków, trzeba wspierać polskie firmy, ponieważ tworzą one większość miejsc pracy. ""Moim zdaniem rola instytucji finansowych, łącznie z bankiem centralnym, może być znacząca pod tym względem, wspierająca rola, otwierająca pewne możliwości"" - oświadczył.",,
Ekonomistka: problem banków uderzy we wszystkich,"W środę posłowie zdecydowali, że 90 proc. kosztów związanych z przewalutowaniem kredytów hipotecznych spadnie na instytucje finansowe. Ekonomistka konfederacji Lewiatan, Małgorzata Starczewska-Krzysztoszek podkreśla, że decyzja parlamentarzystów może mieć wpływ zarówno na finanse banków, jak i nas wszystkich.","Większość Polaków korzysta z kont, więc instytucje przerzucą koszty na klientów. Mogą wzrosnąć opłaty za rachunki czy korzystanie z kart płatniczych. Jak dodaje rozmówczyni IAR, na rozwiązaniu przyjętym przez Sejm straci też budżet. Banki będą miały wyższe koszty i zapłacą niższy podatek. Małgorzata Starczewska-Krzysztoszek szacuje, że finanse publiczne stracą około 4 mld zł. Na warszawskim parkiecie inwestorom obawiającym się o zyski banków puściły w czwartek nerwy, pozbywali się oni bankowych papierów, czego konsekwencją była znaczna przecena akcji. Spadek cen akcji banków to zła wiadomość dla Polaków, którzy pośrednio są ich współwłaścicielami. Ekspertka szacuje, że klienci Otwartych Funduszy Emerytalnych stracili na gwałtownych spadkach około 2 mld zł. Zgodnie z uchwalonymi w środę późnym wieczorem przepisami, po spełnieniu kilku warunków kredytobiorca mógłby ubiegać się w swoim banku o przewalutowanie posiadanego kredytu hipotecznego w walucie obcej, czyli m.in. w szwajcarskim franku. Przewalutowanie następować ma po kursie z dnia sporządzenia umowy restrukturyzacyjnej i polegać na wyliczeniu różnicy pomiędzy wartością kredytu po przewalutowaniu a kwotą zadłużenia, jaką posiadałby w tym momencie kredytobiorca, gdyby w przeszłości zawarł z bankiem umowę o kredyt w polskich złotych. Zgodnie z nieoczekiwanie przyjętą przez większość posłów poprawką autorstwa SLD bank ma umarzać aż 90 proc. tej kwoty. Jeżeli natomiast różnica byłaby wartością ujemną, to nie podlegałaby umorzeniu, ale stanowiła zobowiązanie kredytobiorcy w całości. W pierwotnej wersji propozycja mówiła o rozłożeniu kosztów po równo pomiędzy bankiem a kredytobiorcą. ""Klient, który wziął kredyt we franku dostanie opcję niemalże anulowania całego zakładu walutowego, który zawarł"" - powiedziała PAP Marta Jeżewska-Wasilewska z Wood&Co. Jej zdaniem, w praktyce kurs przewalutowania kredytu będzie dla klienta banku o 10 proc. wyższy od kursu po jakim zaciągnął kredyt. ""To oznacza potworne starty dla banków"" - oceniła Jeżewska-Wasilewska. Zdaniem dyrektor działu analiz w Erste Securities Magdaleny Komarackiej rynek nie wie, jakie dane ma dyskontować. ""Początkowo była mowa, że zmiany mają kosztować banki ok. 10 mld zł, ale biorąc pod uwagę poprawkę SLD oraz rozszerzenie kręgu uprawnionych do przewalutowania (zwiększono limity powierzchni nieruchomości - PAP) koszty te mogą wzrosnąć o dodatkowe 10 mld zł. Nie wiemy w jakim czasie to się przełoży na wyniki banków, jak banki zaksięgują uprawdopodobnioną stratę"" - powiedziała. Przewodniczący senackiej komisji budżetu i finansów publicznych z PO, Kazimierz Kleina powiedział, że Senat przywróci zapisy dzielące koszt przewalutowania kredytów hipotecznych po połowie. Izba wyższa parlamentu zajmie się ustawą 2 września, na następnym posiedzeniu. Kleina dodał, że kierowana przez niego komisja będzie zajmować się ustawą 27 sierpnia. ""Mamy więc trochę czasu, aby przyjrzeć się uchwalonym rozwiązaniom"" - stwierdził. Zaznaczył jednak, że w jego opinii Sejm ""zdecydowanie za daleko poszedł przyjmując ustawę w takim kształcie"". ""Moim zdaniem powinniśmy powrócić do pierwotnego kształtu ustawy, czyli rozłożenia kosztów restrukturyzacji równo pomiędzy kredytobiorcę a bank"" - podkreślił. ""Nie możemy pozwolić na wywrócenie całego systemu bankowego do góry nogami. Nie można przyjmować tak ważnych rozwiązań pod wpływem emocji, chwili i »gry politycznej niektórych osób«"" - dodał.",,
Bank centralny Szwajcarii stracił w I półroczu ponad 50 mld franków,"Szwajcarski Bank Narodowy (SNB) poinformował w piątek, że zamknął pierwsze półrocze stratą w wysokości 50,1 mld franków, co jest przede wszystkim efektem spadku wartości jego rezerw w walutach obcych, których kurs wobec franka znacznie się obniżył.","15 stycznia SNB zrezygnował w trybie natychmiastowym z masowego zakupywania euro w celu utrzymywania gwarantowanego minimalnego kursu 1,20 franka za euro. Spowodowało to gwałtowny wzrost globalnego popytu na franka jako walutę bezpieczną i jego silną aprecjację. W efekcie wartość rezerw walutowych szwajcarskiego banku centralnego zmniejszyła się w ciągu pierwszych sześciu miesięcy bieżącego roku o 47,2 mld franków. Dodatkowe 3,2 mld euro musiał on odpisać z tytułu spadku wartości swych rezerw złota, którego cena poszła w tym czasie w dół. Po stronie aktywów pojawiło się tutaj natomiast 574 mln franków pochodzących głównie z ujemnego oprocentowania sald rachunku depozytów na żądanie. Łączny ujemny bilans 50,1 mld franków uwzględnia także koszty bieżącej działalności SNB, w tym płace pracowników i wydatki na drukowanie banknotów. Tylko w pierwszym kwartale bieżącego roku SNB odnotował stratę 30 mld franków, podczas gdy całe pierwsze półrocze 2014 roku zamknął rekordowym zyskiem 38,3 mld franków.",,
Bank Iranu: aktywa kraju zamrożone za granicą wynoszą 29 mld dolarów,"Aktywa Iranu, które pozostają nadal zamrożone za granicą wynoszą 29 mld dol. - powiedział prezes Banku Centralnego Iranu (CBI) Waliollah Seif, zaprzeczając informacjom często podawanym przez USA, oceniające te aktywa na ponad 100 mld dol.","Stany Zjednoczone szacują, że zamrożone różne irańskie aktywa, w tym rezerwy walutowe warte są między 100 a 150 mld dol. Seif powiedział, że różnica między oceną Teheranu a Waszyngtonu wynika z tego, że Amerykanie doliczają do zamrożonego mienia 35 mld dol. związanych z projektami naftowymi i 22 mld dol. zdeponowane w Chinach. Od podpisania wstępnego porozumienia między Teheranem a sześcioma mocarstwami w sprawie irańskiego programu nuklearnego w 2013 roku Iran odzyskał około 10 mld dol. zablokowanych w różnych zagranicznych bankach - podały irańskie media. Ostateczne porozumienie podpisane niedawno w Genewie powinno pozwolić na odblokowanie pozostałych aktywów Irany w ciągu najbliższych kilku miesięcy - prognozuje AFP. Irańska gospodarka po latach zachodnich sankcji i embarga na eksport ropy potrzebuje dofinansowania, a nade wszystko zagranicznych inwestycji w najważniejszy dla niej sektor surowców energetycznych. Instalacje naftowe Iranu są przestarzałe. Gospodarka kraju ""jest w stanie zaabsorbować od 200 do 300 mld dol. zagranicznych inwestycji"" - powiedział szef CBI. Ocenia się jednak, że Teheran może szybko spieniężyć spore rezerwy ropy; zgromadzone na tankowcach zapasy surowca sięgają 40 mln baryłek, które po zniesieniu ograniczeń mogą natychmiast trafić na rynek - podał amerykański ośrodek Stratfor. Modernizując instalacje wydobywcze - najpewniej z pomocą żywo tym zainteresowanych zagranicznych koncernów naftowych - Iran może w ciągu sześciu miesięcy przyśpieszyć tempo produkcji i eksportu o około 500 tys. do 800 tys. baryłek dziennie; nie tylko rozrusza to irańską gospodarkę, ale stworzy silną presję na światowe ceny ropy - napisał niedawno ""Financial Times"". Europejskie giganty naftowe i wiele innych firm liczy na rozwój wymiany handlowej i współpracy z Iranem. Wicekanclerz Niemiec Sigmar Gabriel złożył już trzydniową wizytę w Iranie, podczas której spotkał się z prezydentem Hasanem Rowhanim oraz czołowymi ministrami. Wicekanclerzowi towarzyszyła delegacja niemieckich biznesmenów, w tym szefowie wielkich koncernów - Linde i BASF. Przed nałożeniem sankcji Berlin był najważniejszym eksporterem towarów do Iranu, jednak od 2007 roku Niemcy zostały wyprzedzone przez Chiny.",,
Rząd planuje rozszerzyć pomoc dla kredytobiorców mających również kredyt w PLN,Rząd planuje rozszerzyć pomoc dla kredytobiorców mających również kredyt w PLN będących w trudnej sytuacji – powiedział dziennikarzom minister finansów Mateusz Szczurek. Kredytobiorca mógłby otrzymać wsparcie do 1500 zł przez 2 lata.,"""Rząd zwraca uwagę, że potrzebne jest rozwiązanie, jednocześnie projekt takiej ustawy jest przygotowany w MF, w którym pomoc dla kredytobiorców w trudnych warunkach jest udzielona także dla kredytów w PLN, dla takich, którzy utracili pracę, których obciążenie długu przekracza 60 proc. ich dochodów czy też takich, których stosunek wartości kredytu do nieruchomości przekracza 100 proc."" – powiedział. ""Dla takich kredytów w określonych ramach, jeśli chodzi o wielkość nieruchomości, przewidujemy pomoc w postaci wsparcia dodatkowo do 1500 zł przez 2 lata. Ten nieoprocentowany kredyt będzie można spłacać w długim okresie po wygaśnięciu wsparcia"" – dodał. Powiedział, że w ""pewnych warunkach"" kredyt mógłby być umorzony, ale co do zasady byłaby to pomoc zwrotna.",,
Podatek bankowy uderzy w małe banki,"PiS chce uzyskać 5 mld zł z sektora bankowego dzięki proponowanemu w programie tej partii podatkowi. Instytucje finansowe prawdopodobnie będą musiały zapłacić od 0,15 do 0,39 proc. wartości swoich aktywów. Podatek pochłonie jedną trzecią zysków całego sektora i może szczególnie uderzyć w mniejsze banki.","– Podatek wpłynie bardziej na mniejsze, mniej rentowne banki. Jego wpływ na zysk netto będzie wtedy wyższy. Większe, bardziej rentowne banki – moim zdaniem – dalej będą zyskowne, podczas gdy mniejsze mogą zacząć generować straty – prognozuje Marta Czajkowska-Bałdyga, analityk finansowy Domu Maklerskiego BPS. Jak podkreśla, danina będzie równa jednej trzeciej wszystkich zysków sektora bankowego. W 2014 r. zarobił on netto 16,23 mld zł.",,
Posłowie za dalszymi pracami nad projektem dot. pomocy frankowiczom,"Wszystkie kluby zapowiedziały chęć dalszych prac nad projektem autorstwa PO, który przewiduje przewalutowanie na złote kredytów hipotecznych zaciągniętych w walutach obcych - w czwartek odbyło się jego pierwsze czytanie w Sejmie.","Posłanka PO Krystyna Skowrońska, która w imieniu posłów wnioskodawców prezentowała projekt, poinformowała, że przewalutowanie następowałoby po kursie z dnia sporządzenia umowy restrukturyzacyjnej. Projekt zakłada, że wyliczać się będzie różnicę między wartością kredytu po przewalutowaniu a kwotą zadłużenia, jaką posiadałby w tym momencie kredytobiorca, gdyby w przeszłości zawarł z bankiem umowę o kredyt w złotych polskich, a nie w walucie. Połowa tej różnicy byłaby umarzana. Przez rok od jego wprowadzenia z programu mogłyby skorzystać osoby, których relacja wartości kredytu do wartości zabezpieczenia przekracza 120 proc. W kolejnym roku z tego rozwiązania skorzystać mogłyby osoby, w przypadku których ta relacja mieści się w widełkach 100-120 proc., a w kolejnym roku - 80-100 proc. Skowrońska mówiła, że przewalutowanie ma być możliwe do 2020 r., a program miałby objąć osoby posiadające mieszkania nie większe niż 75 m kw. i domy do 100 m kw. Zaznaczyła przy tym, że warunkiem jest, by mieszkanie było użytkowane na własne potrzeby. Te ograniczenia nie dotyczą osób z trójką i większą liczbą dzieci. Posłanka PO wskazywała, że według danych na koniec marca br. wartość portfela kredytów walutowych wynosiła 165 mld zł, z czego 144 mld zł stanowiły kredyty w szwajcarskiej walucie. ""To znaczące środki i po uwolnieniu franka powstał problem ze spłatą kredytów"" - mówiła. Dodała, że problem dla klientów jest m.in. to, że zabezpieczenie takich kredytów jest obecnie mniejsze niż wartość kredytu. Skowrońska wskazała, że według szacunków posłów PO proponowane rozwiązania miałyby kosztować banki 9-9,5 mld zł, ale jednocześnie byłyby one zwolnione od płacenia podatku dochodowego od umorzonej części kredytu. Apelowała jednocześnie do posłów opozycji, by nie krytykowali projektu, ale ""rozmawiali z nami"", m.in. jeśli chodzi o stawiane obostrzenia. ""To poważny projekt i jeśli ktoś ma zastrzeżenia do niego, to pytam się, gdzie są inne projekty"" - mówiła posłanka PO, zwracając się do posłów opozycji. Natomiast Jacek Brzezinka (PO) przypominał wypowiedzi posłów PiS z 2006 r., którzy negatywnie wypowiadali się na temat wydanej wówczas przez KNF Rekomendacji S, która miała ograniczyć udzielanie kredytów walutowych. Jak cytował Brzezinka: ""klub PiS z niepokojem przyjmuje zalecenia KNF, tzw. Rekomendację S wprowadzającą ograniczenia w dostępności do kredytów walutowych, których głównym skutkiem będzie zmniejszenie możliwości nabywania przez obywateli, szczególnie przez młode osoby własnych mieszkań"". ""Opowiadamy się za dostępnością do kredytów, co nie oznacza, że w przypadku gdy banki nadużywają swojej pozycji nie powinna następować interwencja państwa"" - stwierdził Paweł Szałamacha z PiS, odnosząc się do tych słów. Podkreślał też, że posłowie rządzącej koalicji uważali, iż problem frankowiczów sam się rozwiąże, tymczasem PiS już 4 lata temu złożył w Sejmie pierwszy projekt dotyczący pomocy frankowiczom - projekt z tzw. wężem walutowym, ale został on odrzucony, gdyż ""projekty opozycji lądują w koszu"". Jak mówił Szałamacha obecnie posłowie PO przedstawili projekt, który co prawda rozpoznaje problem, jednak go nie rozwiązuje. Wskazał, że propozycja PO zmierza do tego, by banki mogły zrestrukturyzować najsłabsze kredyty walutowe w swoich portfelach. Dodał, że choć projekt jest obarczony wieloma błędami, to PiS opowiada się za skierowaniem go do dalszych prac w komisji finansów. Podkreślił przy tym, że posłowie jego klubu będą składali do dokumentu poprawki. Za dalszymi pracami nad projektem opowiada się też klub PSL - mówiła posłanka Ludowców Genowefa Tokarska wskazując, że jest to projekt obejmujący bardzo ważne i trudne sprawy, ale jest on potrzebny i oczekiwany. Wymaga jednak pogłębionej dyskusji. Podobną opinię wyraził Piotr Paweł Bauć z Ruchu Palikota. ""Będziemy rekomendować, aby na komisji dalej pracować nad tym projektem (...)"" - mówił. Z kolei Andrzej Romanek ze Zjednoczonej Prawicy wyraził nadzieję, że podczas prac w komisji sejmowej projekt PO będzie procedowany razem z projektem dotyczącym kredytów walutowych, jaki ZP złożyła w lutym br. Romanek podkreślał, że według opinii ekspertów projekt jego klubu jest znacznie lepszy niż ten złożony przez PO. ""Nasz projekt realnie pomaga frankowiczom"" - podkreślał. Wincenty Elsner z SLD zwrócił uwagę, że Sojusz już w październiku 2014 r. zwracał uwagę premier Ewy Kopacz na problem kredytów frankowych, ale nic to nie dało. Wytykał jednocześnie, że propozycja PO jest ratunkiem dla banków, a nie kredytobiorców, gdyż ma dotyczyć zaledwie 4 proc. z nich. Zaznaczył jednak, że jego klub opowiada się za dalszymi pracami nad projektem posłów PO, mimo że w jego opinii ""jest on ratunkiem dla banków"" a nie kredytobiorców. Podkreślił też, że Sojusz będzie składał poprawki do dokumentu. ""Być może cokolwiek da się poprawić w tym projekcie"" - mówił. Wiceminister finansów Izabela Leszczyna poinformowała natomiast, że choć nie ma jeszcze oficjalnego stanowiska resortu do tego projektu, to przyznała, że MF będzie rekomendował pozytywne odniesienie się do dokumentu. ""W szczególności popieramy rozwiązanie, które umożliwią kredytobiorcom, który zaciągnęli kredyty mieszkaniowe (...) wyeliminowanie ryzyka kursowego"" - wskazała. Pochwaliła też zapis mówiący o podzieleniu się ryzykiem między bankiem a kredytobiorcą. Jak mówiła, projektowane rozwiązania muszą być sprawiedliwe wobec różnych kredytobiorców, ale też wobec deponentów, którzy w sektorze bankowym mają swoje oszczędności. ""Oznacza to, że propozycje rozwiązania problemu muszą być na tyle odpowiedzialne, by nie doprowadziły do destabilizacji systemu bankowego. Znalezienie złotego środka nie jest łatwe (...). Projekt PO wydaje się rozsądnym kompromisem"" - stwierdziła. Leszczyna poinformowała ponadto, że MF w odpowiedzi na sygnały o trudnej sytuacji różnych grup kredytobiorców opracowało projekt ustawy, której celem jest wsparcie takich osób. ""Chcemy aby osoby, które utraciły pracę, a które spłacają kredyty mieszkaniowe mogły w tym trudnym okresie poszukiwania nowej pracy obsługiwać swoje kredyty"" - wskazała.",,
"Grecja chce pakietu pomocowego w wysokości 53,5 mld euro","Władze Grecji zwróciły się w czwartek wieczorem do swych wierzycieli – UE, EBC i MFW – o nowy pakiet pomocowy w wysokości 53,5 mld euro na trzy lata. W zamian Ateny zaproponowały m.in. podwyżkę VAT-u, reformę emerytur i administracji publicznej.","W nocy z czwartku na piątek grecki rząd opublikował propozycje wysłane do swych kredytodawców. W liczącym 13 stron dokumencie, który nazwano ""Priorytetowe działania i zobowiązania"", Grecja zgodziła się na wprowadzenie prawie wszystkich środków, których domagali się jej wierzyciele 26 czerwca. Wówczas Ateny odrzuciły te żądania i ogłosiły, że zorganizują referendum – przypomina agencja AFP. Jednak, jak pisze BBC, teraz premier Aleksis Cipras w zamian za reformy domaga się o wiele więcej niż w ubiegłym miesiącu. Szef rządu chce restrukturyzacji greckiego długu, a także 53,5 mld euro na pokrycie zobowiązań kredytowych do końca czerwca 2018 r. Media informowały również o pakiecie inwestycji na rzecz wzrostu w wysokości 35 mld euro. Jednak według źródła w rządzie greckim, na które powołuje się agencja AFP, Komisja Europejska już przewidziała taki pakiet. W dokumencie Grecy zgodzili się na ""ujednolicony system stawek VAT w wysokości 23 proc."". Podniesiony miałby zostać m.in. VAT od restauracji; obecnie obowiązuje 13-procentowa stawka. VAT od produktów podstawowych, prądu, wody i hoteli wynosiłby 13 proc., a 6 proc. – w przypadku leków, książek i teatrów. Jak przypomina AFP, w ostatnich miesiącach podwyżki VAT-u były kością niezgody między Atenami a wierzycielami. Grecki rząd zaproponował również podwyższenie podatku od firm żeglugowych oraz zniesienie ulg podatkowych dla wysp, poczynając od tych najbogatszych i najbardziej turystycznych, czego domagali się kredytodawcy. Te środki miałyby stopniowo zacząć wchodzić w życie w październiku i w pełni obowiązywać do końca 2016 r. Ulgi zostaną utrzymane jedynie na najbardziej odległych greckich wyspach. Podatek dochodowy od osób prawnych (CIT) miałby wzrosnąć z 26 do 28 proc., a rolnicy mieliby utracić preferencyjne warunki podatkowe, a także dotacje do paliw. Wśród propozycji znalazło się także podniesienie wieku emerytalnego dla kobiet i mężczyzn do 67 lat; na emeryturę mogłyby przejść osoby, które ukończyły minimum 62 lata, ale mające 40-letni staż pracy. Proces ten ma przebiegać stopniowo do 2022 roku i nie obejmowałby osób pracujących w ""trudnych warunkach"", a także kobiet wychowujących niepełnosprawne dzieci. Rząd przewidział również deregulację niektórych zawodów, m.in. inżynierów, notariuszy i komorników. Władze w Atenach zaproponowały także zmniejszenie wydatków wojskowych o 300 mln euro do końca 2016 r. (100 mln euro w tym roku, a 200 mln – do końca roku przyszłego) i ustalenie sztywnego harmonogramu prywatyzacji. Rząd zgodził się sprzedać pozostające udziały państwa w greckiej spółce telekomunikacyjnej OTE, której głównym akcjonariuszem jest Deutsche Telekom. Zapowiedziano też przetargi w sprawie prywatyzacji portów w Pireusie i Salonikach do października br. Greckie władze chciałaby, aby kredytodawcy zrewidowali cele dotyczące nadwyżki pierwotnej kraju przez kolejne cztery lata, gdyż w ostatnich dniach sytuacja ekonomiczna kraju pogorszyła się, głównie po wprowadzeniu kontroli przepływów kapitału i zamknięciu banków. Wcześniej przewidywano, że Grecja utrzyma pierwotną nadwyżkę budżetową na poziomie 1 proc. w bieżącym roku, 2 proc. w 2016 r., 3 proc. w 2017 r., a wreszcie 3,5 proc. w 2018 r. Rząd zaproponował też serię działań do walki z unikaniem płacenia podatków i reorganizację systemu pobierania podatków. Rząd ma powołać autonomiczną agencję do spraw kontroli wpływów z podatków, ścigania oszustw podatkowych i walki z przemytem paliw. Agencja AP komentuje, że w pakiecie zawarto wymagane od dawna przez wierzycieli, ale będące dotychczas nie do zaakceptowania dla Aten podwyżki podatków i cięcia w wydatkach państwa na emerytury. Grecki rząd poinformował, że głosowanie w parlamencie w sprawie tych propozycji odbędzie się w piątek wieczorem. Jak podała agencja Ana, debata ma rozpocząć się o godzinie 14 czasu lokalnego (godz. 13 w Polsce). W czwartek wieczorem, 1,5 godz. przed ostatecznym terminem, greckie władze przesłały wierzycielom – Międzynarodowemu Funduszowi Walutowemu, Europejskiemu Bankowi Centralnemu i Komisji Europejskiej – propozycje w sprawie reform niezbędnych do otrzymania przez Ateny kolejnego pakietu pomocowego. O takie wsparcie z Europejskiego Mechanizmu Stabilności (EMS) Grecja zwróciła się w środę. Jest ""ważne, aby instytucje (wierzyciele) wzięły je pod uwagę w swojej ocenie (wniosku o pomoc przedłożonego przez Grecję – PAP)"" – napisał na Twitterze rzecznik szefa eurogrupy Jeroena Dijsselbloema, Michel Reijns. Zapowiedział, że nie będzie żadnych komentarzy szefa eurogrupy, dopóki instytucje nie ocenią propozycji Aten.",,
SLD: Platforma Obywatelska stoi na straży bankowców,"PO stoi na straży bankowców, chroni warszawskie city - oświadczył rzecznik SLD Dariusz Joński. Według niego dowodem na to jest m.in. przeciąganie prac nad nowelizacją Prawa bankowego, która ma znieść bankowy tytuł egzekucyjny. PO nie zgadza się z tymi zarzutami.","Dariusz Joński nawiązał także do zgłoszonego w środę przez PO projektu ustawy w sprawie frankowiczów. - Okazuje się, że w projekcie ustawy jest pomysł, by banki, które miały pomagać frankowiczom, były zwolnione z podatku obrotowego - powiedział. Według niego oznacza to, że de facto to nie banki, a budżet państwa będzie finansował pomoc dla zadłużonych w obcych walutach. - Nie po raz pierwszy PO stoi na straży bankowców. PO chroni warszawskie city - uważa rzecznik Sojuszu. Według niego ""Platforma robi wszystko, żeby w żaden sposób nie dotknąć bankowców"". - Inne grupy nie są pod żadną ochrona; można podwyższać podatki, jak VAT do 23 proc., zmniejszać zasiłki pogrzebowe prawie o 50 proc. Te grupy ich nie interesują, a bankowcy jak byli pod ochroną, tak są - powiedział Joński. Zwrócił uwagę, że przewodnicząca Komisji Finansów Publicznych posłanka PO Krystyna Skowrońska jest jednocześnie prezesem banku. - Trudno nam sobie wyobrazić, by pani poseł Platformy i jednocześnie prezes banku działała na szkodę m.in. swojego banku - powiedział Joński. Według niego dowodem na to, że PO chroni bankowców jest także m.in. wycofanie z porządku obrad debaty nad sprawozdaniem Komisji Finansów Publicznych na temat trzech projektów ustaw nowelizacji Prawa bankowego (SLD, PiS i PO). Zakładają one usunięcie możliwości wystawiania przez banki bankowego tytułu egzekucyjnego. - Wspólnym mianownikiem tych projektów jest bankowy tytuł egzekucyjny. Dzisiaj mieliśmy finalizować tę sprawę, która wlecze się już od wielu miesięcy. Pierwszy projekt ustawy w tym zakresie został złożony w czerwcu 2013 r. - powiedział Ryszard Zbrzyzny (SLD). Według niego ""w klubie parlamentarnym PO pewnie nie ma zgody, skoro marszałek Sejmu wprowadza do porządku obrad rozpatrzenie tych projektów ustaw, a przewodnicząca Komisji Finansów Publicznych, prezes jednego z banków, nie przygotowała sprawozdania"", w związku z czym drugie czytanie tych projektów nie może się odbyć. - Oznacza to, że jakieś lobby, nieznane nam do końca, zadziałało - ocenił. Zbrzyzny podkreślił, że bankowy tytuł egzekucyjny obowiązuje tylko w Polsce. - W żadnym kraju UE nie ma takiego nadzwyczajnego prawa banku do tego, by pomijając drogę sądową, wszcząć egzekucję w stosunku do klienta - zaznaczył. Skowrońska pytana o te zarzuty oświadczyła, że są bezzasadne, bo kierowana przez nią komisja ciężko pracuje. - Wszelkiego rodzaju projekty, a jest ich niezwykle dużo, komisja sukcesywnie rozpatruje. 21 lipca odbędzie się przyjęcie sprawozdania na posiedzeniu komisji (ws. nowelizacji Prawa bankowego - red.) - powiedziała szefowa komisji finansów publicznych. Według niej ""jest szansa"", że na kolejnym posiedzeniu Sejmu 21-24 lipca odbędzie się drugie i trzecie czytanie projektu. Bankowy tytuł egzekucyjny (BTE) to dokument stwierdzający istnienie wymagalnej wierzytelności banku wobec osoby, która dokonała z nim czynności bankowej (np. udzielony kredyt), lub która ustanowiła na rzecz banku zabezpieczenia takiej wierzytelności. Jeśli dana osoba nie wywiązuje się z umowy, bank wystawia BTE. Klauzulę wykonalności nadaje takiemu dokumentowi sąd i jest on wówczas podstawą wszczęcia egzekucji komorniczej. W kwietniu br. Trybunał Konstytucyjny zakwestionował jednak konstytucyjność tego instrumentu, ale w orzeczeniu sędziowie odroczyli termin utraty mocy zakwestionowanych przepisów aż do 1 sierpnia 2016 r. Tłumaczyli to umożliwieniem bankom ""zakończenia spraw w toku oraz wydania przez ustawodawcę odpowiednich przepisów intertemporalnych"". Aby wykonać wyrok TK swoje projekty złożyli posłowie PO oraz SLD. Przewidują one uchylenie przepisów dotyczących wystawiania BTE. PiS swój projekt złożyło jeszcze przed wyrokiem TK.",Dariusz Joński,
Platforma Obywatelska przeciwna podatkowi bankowemu,"Platforma Obywatelska nie planuje wprowadzić podatku bankowego, a jego wprowadzenie wywołałoby wzrost cen usług bankowych - poinformowała w czwartek premier Ewa Kopacz.","""Podatek bankowy (...) będzie się wiązał niewątpliwie z jednym - że kredytobiorca dostanie usługę zdecydowanie droższą. Nie tylko kredyt, który będzie wyżej oprocentowany, ale im więcej będzie tych wydatków, tym więcej będziemy mieli kosztów przełożonych na tych, którzy do tego banku przyjdą"" - powiedziała Kopacz w Programie III Polskiego Radia. ""Nie chcę żadnego podatku bankowego dzisiaj, bo banki nie mając podatku i tak wspierają w tych wyjątkowych sytuacjach poprzez Bankowy Fundusz Gwarancyjny, chociażby ludzi, którzy zaufali SKOK-om"" - dodała. Podatek taki planuje wprowadzić PiS. Kandydatka tej partii na premiera Beata Szydło powiedziała we wtorek, że szacowane wpływy z podatku od instytucji finansowych, który byłby nałożony przede wszystkim na banki, wyniosą około 5 mld zł.",,
Giełdowe banki chudną w oczach,"Inwestorzy pozbywają się akcji banków po tym, jak wczoraj Beata Szydło, kandydatka PiS na premiera powtórzyła, że po ewentualnym zwycięstwie w jesiennych wyborach partia ta będzie chciała wprowadzić podatek od bankowych aktywów – informuje „Puls Biznesu”.","O 6,5 mld zł spadła we wtorek kapitalizacja giełdowego sektora bankowego, a WIG-Banki zanurkował o 3,3 proc., spadając do poziomu najniższego od września 2013 r. Od pierwszej tury wyborów prezydenckich, którą wygrał Andrzej Duda, wskaźnik ten spadł już o 17,5 proc. Blisko więc jest bessy, której umowną granicą jest spadek o 20 proc. od szczytu. Gazeta podaje konkretne przykłady banków, najbardziej narażonych na straty. Wg jej szacunków, ogółem banki straciłyby od 25 do 40 proc. zysku, a wynik dwunastu banków za 2015 r. wyniósłby nie 12,3 mld zł, jak dziś szacują analitycy, ale ponad 4 mld zł mniej.",,
Banki w Grecji mogą zostać zamknięte jeszcze przez kilka dni,"Grecki rząd planuje przedłużyć okres, w którym banki pozostaną zamknięte, jeszcze o co najmniej kilka dni - poinformowały cztery źródła bankowe przed spotkaniem przedstawicieli banków i ministra finansów.","Banki miały początkowo być zamknięte do poniedziałku. W ubiegłym tygodniu władze w Atenach wprowadziły kontrole przepływu kapitałów i zdecydowały o zamknięciu banków po zamrożeniu przez Europejski Bank Centralny pomocy dla Grecji; było to następstwem załamania się rozmów między Atenami a zagranicznymi wierzycielami. Kontrole przepływu kapitałów wprowadzono, aby zapobiec załamaniu się systemu bankowego w Grecji.",Banki w Grecji mogą zostać zamknięte jeszcze przez kilka dni,
Grecja niewypłacalna. Pierwszy kraj rozwinięty zalegający MFW z płatnościami,"Grecja jest niewypłacalna - do północy z wtorku na środę rząd w Atenach nie spłacił raty pożyczki należnej Międzynarodowemu Funduszowi Walutowemu (MFW). Grecja stała się tym samym pierwszym krajem uprzemysłowionym, który zalega z płatnościami w stosunku do funduszu - potwierdził rzecznik tej instytucji.","Niespłacona rata zadłużenia w wysokości 1,5 mld euro to największa w historii MFW zaległość i oznacza niewypłacalność Grecji w stosunku do tej mającej siedzibę w Waszyngtonie instytucji - pisze agencja Reutera. ""Potwierdzam, że nie otrzymaliśmy od Grecji spłaty w wysokości ok. 1,5 mld euro"" - napisał w oświadczeniu opublikowanym tuż po północy z wtorku na środę czasu greckiego rzecznik MFW Gerry Rice. Poinformował, że Grecja będzie mogła otrzymać kolejne pożyczki z MFW dopiero wtedy, gdy jej zaległości zostaną uregulowane. Rice potwierdził też, że Grecja we wtorek poprosiła o przedłużenie terminu spłaty swego zadłużenia. Jak dodał, Rada Wykonawcza MFW, która reprezentuje 188 krajów członkowskich funduszu, zbierze się i zdecyduje w tej sprawie ""w odpowiednim czasie"". O tym, że Grecja zwróciła się do MFW o odroczenie do listopada spłaty należnej do wtorku do północy raty, poinformował już wcześniej w greckiej telewizji państwowej ERT grecki wicepremier Jannis Dragasakis. Fundusz czekają wkrótce kolejne zmagania z Grecją. W tym roku do kas MFW Ateny powinny łącznie wpłacić 5,4 mld euro z wynoszącego 21 mld euro zadłużenia. Termin spłaty kolejnej raty w wysokości 284 mln euro upływa 1 sierpnia. Grecja stała się pierwszym w historii krajem o rozwiniętej gospodarce, który nie jest w stanie spłacić pożyczki zaciągniętej w MFW. Jak wskazują komentatorzy, Grecja, której gospodarka od 2009 r. skurczyła się o ponad 25 proc., przyłączyła się do Zimbabwe, Sudanu i Somalii, które też mają niespłacone długi w stosunku do MFW. Po fiasku weekendowych negocjacji Grecji z kredytodawcami, we wtorek wygasł drugi międzynarodowy program pomocowy dla Grecji. Bez dostępu do środków z takich instytucji jak MFW, UE czy Europejski Bank Centralny (EBC), które od 2010 r. płynęły do Aten, Grecja może polegać jedynie na ratunkowym finansowaniu z EBC dla jej banków. Od 2010 r. Grecja w ramach dwóch programów pomocowych otrzymała od UE i MFW prawie 240 mld euro. Dzięki tym środkom kraj mógł spłacać swe zadłużenie, ale z powodu reform narzuconych przez wierzycieli wprowadzano liczne oszczędności i cięcia, których dotkliwe skutki odczuwali obywatele. W piątek Grecja odrzuciła ostateczną propozycję porozumienia z międzynarodowymi kredytodawcami, które pozwoliłoby odblokować ostatnią ratę z programu pomocy w wysokości 7,2 mld euro. Premier Aleksis Cipras zapowiedział na 5 lipca referendum w sprawie warunków wsparcia, prosząc jednocześnie o przedłużenie aktualnego programu. W sobotę eurogrupa odrzuciła tę prośbę. Także we wtorek podczas wieczornej telekonferencji ministrowie finansów strefy euro nie zgodzili się na przedłużenie programu pomocowego ani na redukcję greckiego długu. W środę eurogrupa przedyskutuje nowe propozycje, które Ateny mają przysłać tego dnia. Instytucje rozważą prośbę Grecji o nowy program dopiero po referendum. Próbując uniknąć pogłębienia się kryzysu, władze w Atenach dały do zrozumienia, że mogłyby nawet zawiesić organizację referendum, jeśli wznowione zostaną negocjacje z UE - powiedziało agencji AFP źródło dyplomatyczne.",,
Eksperci: zamknięcie banków może okazać się początkiem końca,"Eksperci uważają, że niedzielna decyzja rządu greckiego w sprawie zamknięcia banków i wprowadzenia kontroli przepływu kapitałów może okazać się dla bankrutującej Grecji decydującym momentem w kwestii opuszczenia strefy euro.","Według Fiony Mullen, dyrektor firmy konsultingowej Sapienta Economics, zarówno dla Aten, jak i ich wierzycieli byłoby korzystniej, gdyby zamiast nagłego krachu, który w obecnej sytuacji staje się coraz bardziej możliwy, uzgodnili między sobą ""uporządkowany Grexit (wyjście ze strefy euro)"". „Wszyscy mówią, że nie chcą, aby Grecja wyszła ze strefy euro, ale przeciąganie tej trudnej sytuacji może spowodować więcej szkody niż pożytku” – powiedziała PAP Mullen. Przypomniała, że Ateny najprawdopodobniej zbankrutują już 30 czerwca, kiedy nie zwrócą 1,6 miliarda euro Międzynarodowemu Funduszowi Walutowemu (MFW). Zdaniem Mullen teoretycznie wciąż istnieje możliwość, że w ciągu następnych 36 godzin wszyscy rozmówcy wrócą do negocjacyjnego stołu, ktoś „wyciągnie z kapelusza królika”, Grecja zwróci pieniądze MFW, a Grecy zagłosują w referendum 5 lipca za porozumieniem z wierzycielami. Taki scenariusz jest dalece nieprawdopodobny, a na dodatek i tak nie rozwiązałby wszystkich problemów Grecji. „Grecki kryzys to prawdziwe zaklęte koło. Trzeba się z niego wreszcie wyrwać” – uważa Mullen. Tłumaczy, że chociaż „Grexit” jest właściwie nie do uniknięcia, można go przeprowadzić w sposób albo miły, albo niemiły. Ona zaleca ten pierwszy, co oznaczałoby współpracę między eurogrupą i Grecją w sprawie zmniejszenia skutków krachu. Mullen włącza w to kontrolę przepływu kapitału i wsparcie finansowe dla greckiego bilansu płatniczego, co powstrzymałoby nową walutę grecką od szybkiego spadku na wartości. Mullen dorzuciłaby do tego także pozostawienie dla Aten otwartej furtki na wypadek, gdyby sytuacja ekonomiczna Grecji poprawiła się na tyle, że mogłaby ponownie przystąpić do eurolandu. „Eurogrupa miałaby wtedy okazję zademonstrować kilka z tych europejskich wartości, których rzadko byliśmy świadkami podczas ostatnich negocjacji” – uważa Mullen. Dodaje, że niedzielne zamknięcie greckich banków i wprowadzenie kontroli przepływu kapitałów przypomina jej kryzys bankowy na Cyprze w 2013 r. Podejrzewa ona, że grecka historia będzie trwać o wiele dłużej i mieć gorszy przebieg. (Na Cyprze, zamknięcie banków nastąpiło w wyniku porozumienia rządu z „trojką” kredytodawców [KE, EBC, i MFW], a kontrola przepływu kapitałów zakończyła się dopiero w kwietniu tego roku). Mullen uważa jednak, że ponieważ w Grecji wypłacanie pieniędzy z banków trwało już od stycznia (kiedy do władzy doszła Koalicja Radykalnej Lewicy, czyli SYRIZA), w kraju znajduje się w tej chwili dużo schowanej pod materacem gotówki, więc przynajmniej niektórym Grekom nie tak prędko zabraknie pieniędzy. Constantin Papapdopulos, były bankier i doradca ds. ekonomicznych w rządzie Jeorjosa Papandreu, także uważa, że istnieje duże niebezpieczeństwo, że Grecja we wtorek zbankrutuje. Jeśli na dodatek w czasie referendum Grecy odrzucą porozumienie z wierzycielami, banki pozostaną zamknięte na długi okres, ponieważ tylko w ten sposób będą mogły uniknąć upadłości. Wtedy cała gospodarka grecka ulegnie zamrożeniu; nikt nie będzie mógł przeprowadzać transakcji biznesowych, a ci, którzy będą mieli gotówkę, nie będą chcieli jej wydawać na nic innego poza żywnością. „Wszystkie sklepy pozamykają się, zostaną tylko spożywcze” – ocenia Papadopulos. Już teraz – dodaje - zagraniczne biura turystyczne zaczynają odwoływać rezerwacje, jakie zrobiły na rozpoczynający się właśnie sezon letni, który miał przynieść Grecji rekordowy dochód. Zdaniem Papadopulosa bardziej optymistyczny scenariusz, w którym Grecy zaakceptują pakiet ratunkowy pożyczkodawców, też nie jest dobry, ponieważ powrót do negocjacji oraz opracowanie nowego porozumienia, obejmującego konsekwencje dalszej, wywołanej zastojem ostatnich kilku miesięcy recesji, spowoduje, że nie będzie to ten sam pakiet. „Nie mam pojęcia, jaki będzie wynik takich zmian i czy wtedy rząd, który już teraz nie zachowuje się wiarygodnie, je zaakceptuje. Może to oznaczać dalsze komplikacje” – mówi Papadopulos. W niedzielę premier Grecji Aleksis Cipras oświadczył w telewizyjnym orędziu do narodu, że Grecja wprowadza czasowe zamknięcie krajowych banków oraz kontrolę przepływu kapitałów. Władze greckie zarekomendowały, aby bankomaty na terenie całego kraju były w poniedziałek nieczynne, a od wtorku wypłaty były ograniczone do 60 euro dziennie. Banki będą zamknięte do przyszłego poniedziałku. Limit dziennych wypłat dotyczyć będzie posiadaczy kart wydanych przez greckie banki. Posiadacze kart wydanych przez zagraniczne banki będą mogli wypłacać pieniądze do limitu wyznaczonego przez te banki. Decyzja o zamknięciu banków była wynikiem niedzielnego zamrożenia przez Europejski Bank Centralny (EBC) pożyczek ratunkowych dla greckich banków na poziomie ok. 90 miliardów euro. Greckie banki były od miesięcy skazane na wsparcie finansowe EBC. Ich sytuacja ulegała stopniowemu pogorszeniu ze względu na fakt, iż coraz więcej klientów, w reakcji na postępujący kryzys, zaczęło wypłacać ze swoich kont wszystkie oszczędności. EBC było jednak w dalszym ciągu gotowe do finansowania banków, aż do momentu, kiedy w sobotę ministrowie finansów strefy euro, bez udziału greckiego ministra, zdecydowali, że program pomocowy dla Grecji, który wygasa 30 czerwca, nie zostanie jednak przedłużony. Rząd w Atenach zabiegał o to, by program pomocowy został przedłużony, aby zyskać czas na referendum, które ma się odbyć 5 lipca w sprawie warunków wsparcia, postawionych przez pożyczkodawców. Prośba ta jednak została odrzucona.",,
Co najmniej trzy polskie banki wystawione na sprzedaż,"Oficjalnie dwa banki w Polsce wystawione są obecnie na sprzedaż: GE BPH i Raiffeisen. Nieoficjalnie jednak wiadomo, że jest ich więcej. - W ciągu najbliższych 2-3 lat proces konsolidacji polskiego sektora bankowego będzie postępował, bo obniża się jego rentowność - uważa Iwona Kozera, partner EY, szef Grupy Rynków Finansowych.",,,
Kopacz: zabierzcie gotówkę na wakacje do Grecji,"Sektor bankowy i nasze finanse publiczne są bezpieczne - powiedziała w poniedziałek premier Ewa Kopacz. Możemy elastycznie reagować na wszelkie zawirowania - dodała. Sprawdzajcie jednak sytuację w Grecji, jeśli wybieracie się tam na wakacje. Nie liczcie tylko na karty płatnicze, zabierzcie gotówkę - powiedziała premier.","Kopacz spotkała się w poniedziałek rano w KPRM z szefem NBP Markiem Belką oraz ministrami: finansów Mateuszem Szczurkiem, obrony narodowej Tomaszem Siemoniakiem oraz wiceszefem MSZ ds. europejskich Rafałem Trzaskowskim. Tematem rozmowy było ewentualne wyjście Grecji ze strefy euro. ""Chcę zapewnić, że polska gospodarka, polski wzrost gospodarczy jest stabilny, zrównoważony. Wzrost gospodarczy, oparty o zrównoważone elementy, ale przede wszystkim oparty na popycie wewnętrznym, a nie dopływie kapitału zagranicznego, powoduje, że dzisiaj zarówno nasz sektor bankowy, jak i finanse publiczne są zupełnie bezpieczne"" - powiedziała premier po spotkaniu. ""Co to znaczy? To znaczy tyle, że nasze rezerwy, które posiadamy, które posiada NBP, ale również te rezerwy, które są w wysokości 60 mld złotych, to są rezerwy walutowe, które są w jednej dziesiątej w dyspozycji ministra finansów, który może w każdej chwili bardzo elastycznie reagować na wszelkiego rodzaju zawirowania zewnętrzne. W związku z tym zapewniam Polaków - sektor bankowy nasz jest zupełnie bezpieczny"" - zaznaczyła premier. Kopacz poradziła też Polakom planującym wakacje w Grecji, by ze względu na ""dość dynamiczną"" sytuację w tym kraju śledzili informacje na stronach internetowych Ministerstw Finansów i Spraw Zagranicznych. ""Jeśli mogłabym cokolwiek radzić, to prosiłabym, żebyście państwo nie liczyli tylko na swoje karty i korzystanie z bankomatów. (...) Zabierzcie ze sobą więcej gotówki"" - podkreśliła szefowa rządu. Jak dodała, obecnie Grecy w bardzo szybkim tempie likwidują swoje depozyty bankowe. ""To są miliardowe kwoty w ciągu ostatnich kilku dni, dlatego też jeśli moglibyście państwo sprawdzać tę sytuację, będziecie się czuli na tym swoim wyjeździe wakacyjnym bardzo bezpiecznie"" - powiedziała Kopacz. Premier wyraziła przy tym pogląd, że ""niestety do takich sytuacji"", z jaką mamy obecnie do czynienia w Grecji, ""doprowadzają politycy, którzy zbyt dużo obiecują i powodują bardzo duże rozchwianie gospodarki"". Według Kopacz efekt jest taki, że podczas nadzwyczajnego szczytu strefy euro ""ważą się losy"" Grecji, która stoi przed spłaceniem dwóch rat do Międzynarodowego Funduszu Walutowego i Europejskiego Banku Centralnego. Premier podkreśliła, że w czwartek i piątek podczas szczytu Rady Europejskiej będą zapadały ""kluczowe decyzje dla przyszłości strefy euro"". Polska gospodarka jest stabilna i odporna na ewentualne zawirowania związane z sytuacją w Grecji – uważa minister finansów Mateusz Szczurek. Jak dodaje, w razie potrzeby MF wraz z NBP mogą stabilizować sytuację na rynku. Szef resortu finansów w rozmowie z dziennikarzami w poniedziałek w Sopocie odniósł się do swego porannego spotkania z m.in. premier Ewą Kopacz oraz szefem NBP Markiem Belką. Jak wskazał, przedstawiono na nim „stan gry”, czyli to, co dzieje się w ramach negocjacji pomiędzy Grecją a instytucjami europejskimi i międzynarodowymi, m.in. MFW, przed zaplanowanym na poniedziałek wieczorem spotkaniem szefów finansów strefy euro. Dodał, że druga część jego rozmowy z szefową rządu poświęcona była temu, jak zabezpieczona jest nasza gospodarka, sektor finansowy i gospodarstwa domowe przed ewentualnymi konsekwencjami pogłębienia się kryzysu. „Trzeba tu zaznaczyć, że zarówno sama polska gospodarka poprzez swoją strukturę wzrostu przez poziom wzrostu i to, że nie jest już dziś zależna od ciągłego napływu kapitału zagranicznego, jest dzięki temu znacznie bardziej stabilna i odporna na zaburzenia, np. związane m.in. z pogłębieniem kryzysu greckiego” – mówił minister Szczurek. „Ponadto MF sfinansowało 70 proc. potrzeb pożyczkowych na 2015 r., mamy 60 mld zł buforu, gdyby miało dojść do utrudnienia w finansowania długu. Z tego 46 mld jest w walutach, co oznacza, że w przypadku np. presji na osłabienie, jakichś znaczących ruchów spekulacyjnych kursowych, zarówno MF (z tych środków), jak i NBP (za pośrednictwem rezerw) mogą stabilizować sytuację na rynku” - podkreślił. Członek RPP Anna Zielińska-Głębocka stwierdziła w poniedziałkowej rozmowie z dziennikarzami, że jeśli doszłoby do wyjścia Grecji ze strefy euro, to dla rynków finansowych byłby to szok, Polska byłaby jednak bezpieczna. ""Po pierwsze nie oczekuję, żeby Grecja wyszła ze strefy euro. Jeśliby jednak doszło do tego, to byłby to powolny proces. Kierownictwo strefy euro nie dopuści, żeby był to gwałtowny proces"" - mówiła Zielińska-Głębocka dziennikarzom w Sopocie podczas Europejskiego Kongresu Finansowego. Dodała, że wyjście Grecji z unii walutowej spowodowałoby ""trochę zawirowań na rynkach"". ""Dla rynków to może być szok. Nie wiemy do końca, jakie mogą być konsekwencje, ale moim zdaniem jesteśmy bezpieczni"" - podkreśliła.",,
Amerykański bank dla bogatych zaoferuje pożyczki zwykłym zjadaczom chleba,"Goldman Sachs, bank, który przez ostatnie 146 lat był bankiem dla uprzywilejowanych, chce stanąć do walki o zwykłego konsumenta, oferując kredyty konsumpcyjne przez internet – pisze New York Times.","Nowy biznes Goldman Sachs, który jest jeszcze w powijakach, będzie udostępniał pożyczki warte kilka tysięcy dolarów przez stronę internetową, bez ponoszenia kosztów na placówki i obsługę. Bank zamierza ruszyć z pierwszymi pożyczkami w przyszłym roku, podają anonimowe źródła. Jednak nowe przedsięwzięcie jest obarczone dużym ryzykiem. Po wybuchu kryzysu finansowego Goldman Sachs był oskarżany o czerpanie korzyści, podczas gdy klienci tracili swoje domy obciążone hipoteką. Jeśli bank będzie rygorystycznie podchodził do pożyczkobiorców i będzie pozywał rodziny mające problemy ze spłacaniem długu, może odzyskać opinię banku bogacącego się kosztem zwykłych ludzi – pisze ""New York Times"". Na dodatek, Goldman Sachs bierze się za biznes, w którym nie ma zbyt dużego doświadczenia, tzn. relacje z klientem, który nie cieszy się dużą płynnością finansową.",,
Bankom grunt usuwa się spod nóg,"Banki, które do tej pory miały w Polsce jak w raju, szykują się na największą falę fuzji i przejęć – donosi ""Gazeta Wyborcza"".","Iwona Kozera z firmy konsultingowej EY, nie ma wątpliwości: banki czeka trudny okres, bo polska gospodarka przechodzi z etapu szybkiego rozwoju do wzrostu bardziej dojrzałego, w którym dopływ nowych klientów jest bardzo ograniczony, zarobek na pojedynczym kliencie – coraz mniejszy, marże odsetkowe spadają, a koszty banków są coraz wyższe. Tylko największe banki będzie stać na utrzymywanie ogólnopolskiej, rozbudowanej sieci placówek, które oferują klientom dużą wygodę w korzystaniu z usług banku. PZU: potencjalnymi celami przejęcia banki spoza pierwszej piątki Prezes PZU Andrzej Klesyk potwierdził, że jego firma jest zainteresowana przejęciem lokalnych oddziałów Raiffeisena i GE oraz dodał, że inne banki spoza pierwszej piątki instytucji finansowych w Polsce także mogą stać się potencjalnymi celami akwizycji. PZU, największy ubezpieczyciel w Europie Środkowej, w którym pakiet kontrolny ma Skarb Państwa, podał w ubiegłym miesiącu, że uzgodnił warunki przejęcia średniej wielkości Alior Banku. Ma to być pierwszy krok do zbudowania dużej grupy bankowej w Polsce. W wywiadzie dla Reutera prezes PZU, Andrzej Klesyk, powiedział, że ubezpieczyciel jest zainteresowany przejęciem Raiffeisen Polbank i należącym do GE banku BPH. Obie te firmy są wystawione na sprzedaż. Odmówił natomiast skomentowania doniesień Reutera, że PZU już złożyło ofertę na polski oddział Raiffeisena. Pytany o akwizycje wykraczające poza te dwa cele, Klesyk powiedział: „Nie spodziewam się, by którykolwiek z banków z pierwszej piątki został wystawiony na sprzedaż. Jednak, licząc od szóstego miejsca, nie wykluczałbym żadnego scenariusza”. „Oczywiście nie kupimy wszystkich banków, które są na sprzedaż – to musi mieć uzasadnienie ekonomiczne” - dodał.",,
Burzliwa debata w Sejmie o projekcie wzmacniającym nadzór nad firmami pożyczkowymi,"Posłowie pozytywnie ocenili główne założenia projektu wzmacniającego nadzór nad firmami pożyczkowymi. Podczas czwartkowej debaty w Sejmie padały pytania o uleganie lobbingowi ze strony tych firm; przedstawicielka resortu finansów nazwała sugestie ""haniebnymi insynuacjami"".","Projekt nowelizacji Ustawy o nadzorze nad rynkiem finansowym, ustawy Prawo bankowe oraz niektórych innych ustaw, który przygotowało Ministerstwo Finansów, a nad którym pracował w czwartek w nocy Sejm, trafił do dalszych prac w Komisji Finansów Publicznych. Nowe prawo - mające na celu zwiększenie ochrony konsumentów korzystających z usług firm pożyczkowych, które nie muszą mieć zezwolenia Komisji Nadzoru Finansowego na prowadzenie działalności - przewiduje wprowadzenie istotnych ograniczeń w zasadach funkcjonowania tych firm. ""Duże zastrzeżenia budzi (...) lobbing. Jeżeli cofniemy się dwa lata wcześniej i spojrzymy na etap konsultacji założeń do ustawy z organizacjami społecznymi, to wówczas pojawia się bardzo wiele zachowań ze strony ministerstwa budzących duże zastrzeżenia różnych podmiotów funkcjonujących na rynku"" - mówił poseł SLD Wincenty Elsner, przytaczając przykłady rezygnacji przez resort finansów z niektórych propozycji - jego zdaniem - niekorzystnych dla największej firmy pożyczkowej na polskim rynku, czyli Providenta. ""Podczas pracy w komisji musimy przede wszystkim wyjaśnić wątpliwości dotyczące czystości i niepoddawania się naciskom lobbingowym na etapie procedowania tej ustawy w MF"" - zaznaczył Elsner. Podobnie zastrzeżenia zgłaszał Andrzej Dąbrowski ze Zjednoczonej Prawicy. ""Mam wątpliwości, czy celem tego projektu jest faktyczna poprawa bezpieczeństwa konsumentów, czy też wspieranie lichwy, co jest w naszym systemie zakazane, poprzez wspieranie jednej z firm"" - mówił Dąbrowski, dodając, że w konferencji na temat projektu, którą wspierał Provident, brała także udział przewodnicząca Komisji Finansów Publicznych Krystyna Skowrońska z PO. Odpowiadając mu, posłanka PO stanowczo twierdziła, iż o udział w konferencji prosiła ją Konfederacja Lewiatan i ani ona, ani sekretariat Komisji nie wiedzieli o udziale firmy Provident w organizacji konferencji. Zaznaczyła też, że całą sytuację opisała w notatce przekazanej komisji. Z kolei wiceminister finansów Izabela Leszczyna określiła zastrzeżenia co do procesu prac nad ustawą jako ""haniebne insynuacje"" i zapowiedziała zgłoszenie wystąpień obu posłów do Komisji Etyki Poselskiej. ""Ministerstwo Finansów nie przeprowadzało bilateralnych uzgodnień czy spotkań z firmą Provident w związku z prowadzonymi pracami legislacyjnymi"" - podkreśliła Leszczyna. Jakimkolwiek „naciskom lobbingowych” w trakcie prac legislacyjnych nad projektem ustawy stanowczo zaprzeczyła także w przesłanej PAP informacji firma Provident. ""Proces konsultacji tych projektowanych przepisów był transparentny. Każdy interesariusz miał prawo zabrać głos i wyrazić swoją opinię. Provident wielokrotnie jawnie i publicznie popierał proponowaną regulację rynku pożyczkowego, uważając, że ustawa, której powstanie zapowiedziano po aferze Amber Gold, będzie korzystna dla konsumentów i będzie skutecznym batem na lichwę"" - napisał Provident w oświadczeniu. Podkreślono w nim także, iż Provident jest członkiem Konfederacji Lewiatan, która ""uczestniczy w procesie konsultacji projektów ustaw na wyraźne zaproszenie autorów tych ustaw"", a konferencja, wspomniana przez posłankę Skowrońską, została zorganizowana właśnie przez Lewiatana, a nie Providenta. Pomimo zgłoszonych w trakcie debaty zastrzeżeń do trybu prac nad projektem, niemal wszyscy posłowie wydali podczas pierwszego czytania generalnie pozytywną ocenę rządowemu projektowi zmian i podkreślali potrzebę jego uchwalenia. O szczegółach projektu mówiła posłom Izabela Leszczyna. ""Projekt rządowy chroni konsumentów przed nielegalną i nieuczciwą działalnością podmiotów na rynku finansowym, w szczególności firm, które w sposób nieuprawniony zbierają depozyty, narażając Polaków na stratę oszczędności. Projekt obejmuje także ochroną osoby zawierające umowy z podmiotami niepodlegającymi nadzorowi Komisji Nadzoru Finansowego, tzn. obejmuje ochroną klientów firm pożyczkowych"" - opisywała. Jak powiedziała, projekt nadaje nowe uprawnienia Komisji Nadzoru Finansowego do żądania informacji od podmiotów spoza sektora bankowego, co do których istnieje podejrzenie, że prowadzą działalność polegającą na gromadzeniu środków finansowych w celu obciążenia konsumentów ryzykiem. ""Uzyskane przez KNF informacje będą dołączane do kierowanego do prokuratury zawiadomienia o popełnieniu przestępstwa, co umożliwi organom ścigania uzyskanie możliwie szerokiego zakresu informacji o ich działalności już na wstępnym etapie postępowania. W zakresie ochrony tych konsumentów podwyższamy także sankcję karną za prowadzenie działalności bankowej bez zezwolenia. Podwyższamy ten wymiar kary pozbawienia wolności z lat 3 do lat 5, natomiast wymiar grzywny podwyższamy do 10 mln zł"" - zaznaczyła. Według Leszczyny ukróceniu stosowania przez takie firmy lichwiarskiego oprocentowania ma służyć wprowadzenie maksymalnej wysokości pozaodsetkowych kosztów kredytu konsumenckiego. Kolejnym rozwiązaniem wzmacniającym pozycję klienta na rynku pożyczkowym jest wprowadzenie maksymalnej wysokości odsetek za opóźnienie w spłacie oraz odsetek od odsetek. Może to być sześciokrotność wysokości stopy kredytu lombardowego NBP. Projekt MF wprowadza także ustawowe wymogi, których spełnienie jest warunkiem wykonywania działalności polegającej na udzielaniu kredytów konsumenckich. Chodzi o działanie spółki we wskazanej formie prawnej (musi to być spółka kapitałowa), obowiązek posiadania kapitału zakładowego w wysokości co najmniej 200 tys. zł (utworzonego ze środków niepochodzących z pożyczki, kredytu, emisji obligacji lub źródeł nieudokumentowanych) oraz niekaralność za określone przestępstwa osób będących we władzach spółki i prokurentów. Określa on również zasady dostępu, przekazywania i wymiany informacji o udzielonych kredytach konsumenckich przez banki i pozabankowe firmy pożyczkowe. Firmy pożyczkowe będą mogły np. korzystać z rejestrów kredytowych i te rejestry zasilać. Ma to pozwolić na lepszą ocenę zdolności kredytowej nie tylko dla firm pożyczkowych, ale także banków, co - jak mówiła Leszczyna - powinno zmniejszyć nadmierne zadłużanie się konsumentów.",,
Posłowie wszystkich klubów za likwidacją bankowego tytułu egzekucyjnego,"Usunięcie możliwości wystawiania przez banki bankowego tytułu egzekucyjnego – przewidują trzy projekty zmian w Prawie bankowym autorstwa PO, PiS i SLD, którymi w czwartek zajmował się Sejm. Kością niezgody pozostaje termin wejścia w życie noweli.","Podczas czwartkowej dyskusji w Sejmie posłowie wszystkich klubów opowiedzieli się za likwidacją bankowego tytułu egzekucyjnego. Bankowy tytuł egzekucyjny (BTE) to dokument stwierdzający istnienie wymagalnej wierzytelności banku wobec osoby, która dokonała z nim czynności bankowej (np. udzielony kredyt), lub która ustanowiła na rzecz banku zabezpieczenia takiej wierzytelności. Jeśli dana osoba nie wywiązuje się z umowy, bank wystawia BTE. Klauzulę wykonalności nadaje takiemu dokumentowi sąd i jest on wówczas podstawą wszczęcia egzekucji komorniczej. W kwietniu br. Trybunał Konstytucyjny zakwestionował jednak konstytucyjność tego instrumentu, ale w orzeczeniu sędziowie odroczyli termin utraty mocy zakwestionowanych przepisów aż do 1 sierpnia 2016 r. Tłumaczyli to umożliwieniem bankom ""zakończenia spraw w toku oraz wydania przez ustawodawcę odpowiednich przepisów intertemporalnych"". Aby wykonać wyrok TK swoje projekty złożyli posłowie PO oraz SLD. Przewidują one uchylenie przepisów dotyczących wystawiania BTE. PiS swój projekt złożyło jeszcze przed wyrokiem TK. Brak możliwości wystawiania tytułów egzekucyjnych spowoduje konieczność prowadzenia przez banki postępowania egzekucyjnego w postępowaniu sądowym, co miałoby zapewnić dłużnikom tych instytucji prawo do merytorycznego rozstrzygnięcia sprawy przez sąd. Paweł Arndt z PO, prezentując projekt swojego klubu, mówił w czwartek w Sejmie, że przewiduje on także likwidację instrumentu podobnego do BTE, z którego korzystać mogą obecnie SKOK-i. Dodał, że projekt przewiduje, że wejście w życie zmian miałoby nastąpić 1 sierpnia 2016 r., by banki mogły się odpowiednio przygotować do nowych regulacji i nie ucierpieli na tym ich klienci. ""Odpowiednie vacatio legis jest bardzo istotne z punktu widzenia klientów banków, których interes powinien być nadrzędny"" – stwierdził. Odmiennego zdania są posłowie Sojuszu. Poseł tego klubu Wincenty Elsner, prezentując konkurencyjny projekt podkreślał, że ""wreszcie doczekaliśmy się momentu, gdy BTE będzie zlikwidowany"". Zaznaczył przy tym, że obecnie posłowie będą się spierać tylko o to, kiedy zmiany miałyby wejść w życie. Wskazał, że projekt SLD zakłada skrócenie vacatio legis do 14 dni. Tłumaczył to tym, że pozostawienie bankom ponad 15 miesięcy na „zakończenie spraw w toku” spowoduje wzmożone wystawianie przez banki tego instrumentu. ""Nie upieramy się jednak, co do tych 14 dni. Może podczas prac nad projektem pojawią się argumenty, by wydłużyć ten termin. Nie zgodzimy się jednak, by zmiany weszły w życie dopiero w sierpniu 2016 r."" – podkreślił. Posłowie wszystkich klubów odnieśli się do projektów pozytywnie, choć przedstawiciele opozycji podkreślali, że zmiany muszą wejść w życie jak najszybciej. Podczas posiedzenia posłowie zajęli się też projektem PiS, który także przewiduje likwidację BTE, ale został złożony do Sejmu już w 2013 r. Sejmowa komisja finansów publicznych, która nad nim pracowała przed kwietniowym wyrokiem TK, zarekomendowała, by go odrzucić. Jarosław Charłampowicz (PO) poinformował jednak, że jego klub chce złożyć wniosek o ponowne skierowanie projektu PiS do komisji, tak by posłowie mogli pracować łącznie nad trzema dokumentami dotyczącymi BTE i wspólnie wypracować jak najlepsze dla klientów banków rozwiązania. Wicemarszałek Sejmu, Jerzy Wenderlich, poinformował, że ponowne skierowanie projektu PiS do komisji finansów może nastąpić, dopiero gdy posłowie odrzucą w głosowaniu wcześniejszy wniosek komisji, by odrzucić dokument. Głosowanie to miałoby nastąpić podczas bloku głosowań zaplanowanych na piątek. TK w swoim kwietniowym orzeczeniu uzasadniał, że uprawnienie banków do wystawiania BTE narusza zasadę równego traktowania. Sędziowie wskazali, że bank i jego klient posiadają co prawda wspólną cechę – są stronami prywatnoprawnego stosunku zobowiązanego, który oparty jest na zasadzie prawnej (formalnej) równości i autonomii woli stron. Dlatego też ""powinny mieć równe, co do zasady, możliwości obrony swych praw i interesów wynikających z zawartej umowy”.",,
"Bezzębny urzędnik, czyli co będzie mógł nowy rzecznik finansowy?","- Uchwały Sądu Najwyższego są najlepszą i obiektywną wykładnią prawa odszkodowawczego. Chętnie po nie sięgamy, bo to narzędzie, z którym się nie dyskutuje. Trudno mi sobie wyobrazić sytuację, że zostajemy pozbawieni możliwości kierowania zapytań do Sądu Najwyższego, że wytrąca nam się z rąk tak poważny argument. Rzecznik, który zostanie pozbawiony takiej możliwości, będzie bezzębnym rzecznikiem – mówi nam Krystyna Krawczyk, dyrektorka Biura Rzecznika Ubezpieczonych.","Słowa Krawczyk to reakcja na kształt i tempo prac nad projektem ustawy powołującej do życia nową instytucję – Rzecznika Finansowego. Z jednej strony projekt wprowadza parasol ochronny nad konsumentami całego rynku finansowego, w tym nowatorskie regulacje reklamacyjne. Z drugiej strony niepokój budzi ekspresowe tempo prac nad ustawą. 15 maja projekt trafił do Sejmu, a już na najbliższą środę (10 czerwca) zaplanowane jest jego pierwsze czytanie. Nowe przepisy mają być potraktowane priorytetowo i mogą wejść w życie już w trzecim kwartale 2015 roku. Przypomnijmy, projekt ustawy „o rozpatrywaniu reklamacji przez podmioty rynku finansowego i o Rzeczniku Finansowym” przygotowali posłowie Platformy Obywatelskiej. Nowe przepisy mają być odpowiedzią na „wielokrotnie podnoszone uwagi dotyczące relacji klient-instytucja finansowa”. Mówiąc w dużym skrócie, posłowie PO uznali, że rozrost rynku finansowego, pojawienie się na nim nowych instrumentów czy rodzajów umów, a przede wszystkim coraz głośniejsze skargi klientów wymaga ich (klientów – red.) dodatkowego wsparcia. Stąd pomysł powołania nowego stanowiska i opracowania zasad rozpatrywania reklamacji przez wszystkie podmioty rynku finansowego. I tak np. banki, domy maklerskie, towarzystwa funduszy inwestycyjnych czy towarzystwa ubezpieczeniowe będą miały obowiązek dostarczenia klientowi pisemnej informacji o procedurze składania reklamacji. Po jej złożeniu instytucja miałaby 30 dni na jej rozpatrzenie i odpowiedź. Tylko w wyjątkowych sytuacjach termin ten może być wydłużony do 60 dni, ale za każdym razem dana firma musi na piśmie uzasadnić zwłokę. Klient miałby też możliwość poskarżyć się do rzecznika finansowego. Rzecznik z kolei mógłby informować odpowiednie organa nadzoru o dostrzeżonych nieprawidłowościach w działaniu podmiotów rynku finansowego. „Przedmiotowy projekt, w ocenie projektodawców, należy ocenić jako pożądany z punktu widzenia zróżnicowanej pozycji klientów i podmiotów rynku finansowego. Dowolność w ustalaniu terminów rozpatrywania reklamacji, a także często zjawiska ich nieprzestrzegania, nie służy pogłębianiu wzajemnego zaufania stron. Tego rodzaju sytuacja powoduje, że klienci skazani są na dochodzenia swoich praw głównie na drodze postępowania sądowego. Zamierzeniem projektu jest podniesienie poziomu ochrony klientów instytucji finansowych poprzez ustanowienie stosownej procedury rozpatrywania reklamacji oraz powołanie instytucji Rzecznika Finansowego” - czytamy w uzasadnieniu poselskiego projektu. Rynek dwojako przyjął poselską inicjatywę. Bankowcy są ostrożni, ubezpieczyciele - popierają idee. Zawrzało za to w Biurze Rzecznika Ubezpieczonych, które miałoby ustąpić miejsca nowej instytucji. W biurze tłumaczą jednak, że przyczyną poruszenia jest również nierozwiązany do dziś spór dotyczący definicji konsumenta, którego przecież projekt ustawy dotyczy. O co dokładnie chodzi? W kodeksie cywilnym (art. 22) za konsumenta „uważa się osobę fizyczną dokonującą z przedsiębiorcą czynności prawnej niezwiązanej bezpośrednio z jej działalnością gospodarczą lub zawodową”. Na tej definicji bazują projektodawcy nowych przepisów. Nie brakuje jednak opinii, że wyklucza ona z zakresu ochrony np. osoby poszkodowane w wypadkach objętych ochroną z ubezpieczenia OC – w tym ofiary wypadków drogowych - a także rolników z umowy ubezpieczenia budynków rolnych. Z usług rzecznika finansowego wyłączone byłoby zatem znaczące grono osób, którym de facto powinno być dedykowane - uważają w Biurze Rzecznika Ubezpieczonych. „Wstępna ocena projektu ustawy wskazuje, iż wymaga on solidnego dopracowania legislacyjnego, gdyż zawiera wiele rozwiązań, które w rezultacie mogą znacząco osłabić ochronę konsumencką, nie uwzględniają również wymogów narzuconych nam przez prawo europejskie. W mojej ocenie to zbyt pochopnie zaproponowana regulacja związana zarówno z problemami osób, które zaciągnęły kredyt w CHF, ostatnimi problemami w SKOK-ach, a zapewne także z trwającą kampanią wyborczą” – napisał w „Dzienniku Ubezpieczeniowym” Aleksander Daszewski, radca prawny z Biura RU. W podobnym tonie wypowiedział się (również na łamach „Dziennika Ubezpieczeniowego”) prof. Marcin Orlicki z Uniwersytetu Adama Mickiewicza w Poznaniu. „Likwidacja instytucji Rzecznika Ubezpieczonych poprzez jego rozwodnienie w „ogólnofinansowej” strukturze „Rzecznika Finansowego” spowoduje czasowe (roczne, może dwuletnie) rozluźnienie praktyki stosowania prawa konsumenckiego w ubezpieczeniach”. Propozycja utworzenia Rzecznika Finansowego w miejsce Rzecznika Ubezpieczonych doprowadzi  do powstania niesterownego molocha, gdzie interesy konsumentów usług ubezpieczeniowych (w tym poszkodowanych w wypadkach, kolizjach drogowych) zejdą na dalszy nieistotny plan albo w ogóle zostaną zapomniane – to z kolei opinia przedstawiciela branży przeciwnego zmianom. Zastrzeżeń do nowego projektu jest kilka. O pierwszym wspominała na wstępie Krystyna Krawczyk. Rzecznik finansowy ma przejąć obowiązki po rzeczniku ubezpieczonych, ale nie przejmie jego uprawnień. Chodzi m.in. o możliwość kierowania wniosków do Sądu Najwyższego z prośbą o wykładnie w sprawach istotnych dla klientów. - Szeroko korzystaliśmy z tej możliwości, w dużej mierze dzięki temu KNF wydała wytyczne w kwestii likwidacji szkód z ubezpieczeń komunikacyjnych. To jedno z naszych kluczowych narzędzi (wnioski do SN – red.) i nie wyobrażam sobie, żeby nowy rzecznik został tego pozbawiony – powtarza Krystyna Krawczyk. Druga sporna kwestia to vacatio legis – zaledwie 14 dni, bez żadnych przepisów przejściowych. Krystyna Krawczyk: Żeby stworzyć organizm, który pod swoje skrzydła przyjmie setki klientów ze sprawami różnego kalibru – nawet niedoszłych kredytobiorców, czy osób, którym bankomat połknął kartę – potrzeba czasu. Przepisy przejściowe powinny zostać uchwalone również po to, żeby nowe prawo nie działało na szkodę naszych dotychczasowych klientów. Posłowie wnioskodawcy deklarują, że projekt zostanie precyzyjnie dopracowany. Jego pierwsze czytanie zaplanowane jest w Sejmie na najbliższą środę.",Pożyczki dla pracowników nie będą objęte podatkiem bankowym,
Kto zapłaci za opodatkowanie banków i supermarketów?,"Za dodatkowe opodatkowanie banków zapłacą przede wszystkim emeryci. Zwiększenie obciążeń podatkowych supermarketów spowoduje, że ceny będą wyższe. Propozycje prezydenta elekta Andrzeja Dudy w programie „Gość Biznes.pl” ocenia Ryszard Petru, prezes Towarzystwa Ekonomistów Polskich, założyciel stowarzyszenia NowoczesnaPL., które zamierza wystartować w jesiennych wyborach parlamentarnych.",,,
